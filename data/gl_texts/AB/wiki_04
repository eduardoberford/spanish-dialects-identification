{"id": "77544", "revid": "98629", "url": "https://gl.wikipedia.org/wiki?curid=77544", "title": "Linguas afroasi\u00e1ticas", "text": "As linguas afroasi\u00e1ticas son unha macrofamilia de linguas que consta dunhas 240 linguas faladas por uns 285 mill\u00f3ns de persoas distribu\u00eddas polo norte e o leste de \u00c1frica, o Sahel e o suroeste asi\u00e1tico.\nOutros glot\u00f3nimos cos que se co\u00f1ecen ou co\u00f1eceron algunhas das linguas afriasi\u00e1ticas son \"\"cam\u00edtico-sem\u00edtico\" (non recomendable), \"hamito-sem\u00edticas\" (desaprobado), \"Lisramic\" (Hodge 1972), \"Erythraean\"\" (Tucker, 1966). A\u00ednda que o termo \"cam\u00edtico-sem\u00edtico\" (antigo) se usou nalg\u00fans textos como sin\u00f3nimo de afroasi\u00e1tico (moderno), ambas as agrupaci\u00f3ns non incl\u00faen exactamente as mesmas linguas. Concretamente, algunhas linguas consideradas previamente como \"cam\u00edticas\" non parec\u00edan emparentadas co resto, mentres que outras linguas que foran exclu\u00eddas de entre as cam\u00edticas ti\u00f1an importantes parecidos coa familia. \u00c9 por iso que se redefiniron por completo a familia e os seus subgrupos e d\u00e9uselle un nome novo.\nSubfamilias e clasificaci\u00f3n interna.\nDe acordo con Ehret (1995), as linguas afroasi\u00e1ticas incl\u00fae as seguintes subfamilias: \nOs grupos 2-3 previamente agrup\u00e1ronse dentro dunha suposta agrupaci\u00f3n cam\u00edtica, pero non parece que existan criterios s\u00f3lidos para agrupalas xuntas dentro da familia.\nA lingua ongota adoita clasificarse dentro das afroasi\u00e1ticas, pero non hai consenso a preto da s\u00faa clasificaci\u00f3n dentro da familia (en parte por falta de informaci\u00f3n). Harold Fleming suxire que poder\u00eda ser unha rama independente dentro das linguas afroasi\u00e1ticas que non \u00e9 om\u00f3tica.\nOrixe xeogr\u00e1fica e clasificaci\u00f3n.\n \nFix\u00e9ronse diversas propostas sobre o lugar onde se falou proto-afroasi\u00e1tico. Alg\u00fans como Igor Diakonoff ou Lionel Bender suxiren \u00c1frica, particularmente Etiop\u00eda, debido \u00e1 gran diversidade de linguas afroasi\u00e1ticas que al\u00ed se atopan. Alexander Militarev incl\u00ednase por situala en levante, relacion\u00e1ndoa coa cultura natufia. E finalmente Christopher Ehret (1995) suxire a costa occidental do Mar Vermello e propuxo unha serie de fases de expansi\u00f3n a partir do 11500 adC, que mostran un acordo razoable cos datos arqueol\u00f3xicos.\nAs linguas sem\u00edticas son a \u00fanica subfamilia afroasi\u00e1tica que se atopa f\u00f3ra de \u00c1frica. Con todo, en tempos hist\u00f3ricos ou protohist\u00f3ricos, alg\u00fans falantes de linguas sem\u00edticas volveron desde o sur de Arabia a Etiop\u00eda. \u00c9 por isto polo que algunhas linguas et\u00edopes (tales como o am\u00e1rico) son sem\u00edticas no canto de pertencer ao substrato dos grupos cuxita ou om\u00f3tico. (Unha minor\u00eda de acad\u00e9micos, tales como A. Murtonen (1967), est\u00e1n en desacordo con esta teor\u00eda, e suxiren que a familia sem\u00edtica se puido orixinar en Etiop\u00eda.)\nSegundo Ehret (1996), as linguas tonais afroasi\u00e1ticas pertencen \u00e1s p\u00f3las om\u00f3ticas, chadianas e South e East cuxitas. As ramas sem\u00edtica, berebeer e exipcia non son tonais.\nTrazos com\u00fans e cognados.\nGram\u00e1tica.\nAlg\u00fans trazos que comparten diversas linguas afroasi\u00e1ticas incl\u00faen: \nCognados.\nAlg\u00fans cognados son: \nNos sistemas verbais sem\u00edtico, b\u00e9rber e cuxitas (inclu\u00eddo Beja) forman conxugaci\u00f3ns verbais mediante a flexi\u00f3n do prefixo: \nO afijo causativo \"s\" empr\u00e9gase en todas as subfamilias, pero tam\u00e9n se atopa noutros grupos, tales como as Linguas n\u00edger-congo.\nOs sufijos do pronombre posesivo at\u00f3panse nas subfamilias sem\u00edtica, b\u00e9rber, cuxitas (inclu\u00eddo o beya) e chadiano.\nHistoria da s\u00faa clasificaci\u00f3n.\nOs acad\u00e9micos medievais \u00e1s veces un\u00edan dous ou m\u00e1is ramas de linguas afroasi\u00e1ticas nunha soa, xa no s\u00e9culo IX, o gram\u00e1tico hebreo Judah ibn Quraysh de Tiaret, Alxeria observou a relaci\u00f3n entre as linguas b\u00e9rber e as sem\u00edticas grazas a que ti\u00f1a co\u00f1ecementos destas \u00faltimas por medio do hebreo, o \u00e1rabe e o arameo.\nAo comezo do s\u00e9culo XIX, alg\u00fans estudosos europeos empezan a suxerir esa relaci\u00f3n; desta forma, en 1844 Th. Benfey suxeriu a existencia dunha familia de linguas que conti\u00f1a as linguas sem\u00edticas, b\u00e9rber e cuxitas (chamando a estas \u00faltimas et\u00edopes). O mesmo ano, T. N. Newman suxeriu a relaci\u00f3n entre as sem\u00edticas e hausa, pero este parentesco parec\u00eda incerto para alg\u00fans, sendo obxecto de desencontros entre ling\u00fcistas. Friedrich M\u00fcller en 1876 no seu \"Grundriss der Sprachwissenschaft\", agrupou nunha familia que chamou \"camito-sem\u00edtica\" a un grupo sem\u00edtico, m\u00e1is outro \"cam\u00edtico\" que conti\u00f1a o exipcio, o b\u00e9rber, e o cuxita; o grupo chadiano non foi inclu\u00eddo nesta agrupaci\u00f3n. Esta clasificaci\u00f3n non se baseou en criterios exclusivamente ling\u00fc\u00edsticos, xa que tam\u00e9n tivo en conta criterios antropol\u00f3xicos e raciais.\nLeo Reinisch (1909) propuxo que as linguas cuxitas e chadianas estaban bastante emparentadas, mentres que, pola contra, afirmaba que a subfamilia exipcia e a sem\u00edtica estaban m\u00e1is distanciadas; pero esta formulaci\u00f3n non foi ben aceptado. Marcel Cohen (1924) rexeitou a idea de que se distinguise un subgrupo \"cam\u00edtico\", e inclu\u00edu a lingua chadiana hausa na s\u00faa comparativa de vocabulario camito-sem\u00edtico. Joseph Greenberg (1950) confirmou con vehemencia o mesmo rexeitamento de Cohen contra a agrupaci\u00f3n en linguas \"cam\u00edticas\", subclasificando as linguas chadianas, e propuxo un novo nome para a familia: familia afroasi\u00e1tica. A clasificaci\u00f3n proposta por Greenberg foi case universalmente aceptada. En 1969, Harold Fleming propuxo que se reco\u00f1ecesen as linguas om\u00f3ticas como unha quinta rama, en lugar das afirmaci\u00f3ns previas que as situaban como subgrupo dentro das cuxitas, proposta que tam\u00e9n foi amplamente aceptada. Varios estudosos, inclu\u00eddo Harold Fleming e Robert Hetzron, cuestionaron a inclusi\u00f3n que se adoita facer das bedja dentro das cuxitas, pero esta afirmaci\u00f3n non conta con moito apoio.\nHai pouco acordo respecto da subclasificaci\u00f3n das cinco ou seis ramas mencionadas; con todo, Christopher Ehret (1979), Harold Fleming (1981), e Joseph Greenberg (1981) est\u00e1n de acordo en que a om\u00f3tica foi a primeira rama que se diferenciou do resto. De todos os xeitos, Ehret agrupa exipcio, b\u00e9rber, e sem\u00edtico xuntas nun subgrupo afroasi\u00e1tico do norte; Paul Newman (1980) agrupa b\u00e9rber con chadiano e exipcio con sem\u00edtico, cuestion\u00e1ndose a inclusi\u00f3n do om\u00f3tico; Fleming (1981) divide afroasi\u00e1tico non-om\u00f3tico, ou \"eritreo\", en tres grupos, cuxitas, sem\u00edtico, e 'o resto'; m\u00e1is tarde engadiu sem\u00edtico e beja a 'o resto', suxerindo ongota como unha posible terceira rama; e Lionel Bender (1997) avoga por unha \"Macro-cuxitas\" dentro da que se atopan b\u00e9rber, cuxita, e sem\u00edtico, mentres que suxire que chadiano e om\u00f3tico son as linguas m\u00e1is antigas das outras ramas. Vladimir Orel e Olga Stolbova (1995) agrupan b\u00e9rber con sem\u00edtico, chadiano con exipcio, e dividen cuxitas en cinco ou m\u00e1is subfamilias independentes da familia afroasi\u00e1tica, afirmando que \u00e9 m\u00e1is ben un \"Sprachbund\" no canto dunha verdadeira subfamilia. Alexander Militarev (2000), base\u00e1ndose en lexicoestad\u00edstica, agrupa b\u00e9rber con chadiano e ambas , separadas de cuxita e om\u00f3tico."}
{"id": "77546", "revid": "89787", "url": "https://gl.wikipedia.org/wiki?curid=77546", "title": "Linguas it\u00e1licas", "text": "As linguas it\u00e1licas constit\u00faen un grupo de linguas indoeuropeas cunha serie de trazos com\u00fans. Incl\u00fae as linguas romances (entre as que se atopan o galego, o espa\u00f1ol, o portugu\u00e9s, o franc\u00e9s, o italiano e o roman\u00e9s) e a un certo n\u00famero de linguas extintas, como o lat\u00edn e outras linguas faladas na Antig\u00fcidade na pen\u00ednsula it\u00e1lica.\nA\u00ednda que se adoita considerar como unha \u00fanica rama que se diversificou a partir dun estadio com\u00fan ou protoit\u00e1lico, posterior ao per\u00edodo protoindoeuropeo, alg\u00fans autores dubidan desta filiaci\u00f3n com\u00fan. Todas as linguas it\u00e1licas comparten un bo n\u00famero de isoglosas com\u00fans; as\u00ed, todas elas son linguas \"centum\" que non presentan palatalizaci\u00f3n das (palato)velares indoeuropeas /*k, *kw, *g, *gh, *ghw/. Curiosamente, as linguas romances si presentan unha palatalizaci\u00f3n posterior dos fonemas latinos /k, g/, a\u00ednda que s\u00f3 ante fonemas anteriores /\u03b5,e,i/. \nClasificaci\u00f3n das linguas it\u00e1licas.\nAs linguas it\u00e1licas est\u00e1n formadas por tres subfamilias propiamente ditas: \nCaracter\u00edsticas com\u00fans.\nActualmente o termo linguas it\u00e1licas \u00fasase para referirse a un conxunto de linguas indoeuropeas que comparten un certo n\u00famero de trazos com\u00fans e que tras un per\u00edodo longo de convivencia com\u00fan sufriron un certo proceso de converxencia.\nCon todo, autores como Silvestri e Rix argumentan que non existiu un proto-it\u00e1lico com\u00fan reconstructible, que cumpra estas d\u00faas condici\u00f3ns: \nDo mesmo xeito que a teor\u00eda obsoleta do italo-c\u00e9ltico com\u00fan, moitos autores refugaron a idea de que todas as similitudes das linguas it\u00e1licas d\u00e9banse \u00e1 existencia dun estadio ling\u00fc\u00edstico chamado it\u00e1lico com\u00fan, de cuxa diversificaci\u00f3n xurdisen as linguas. De feito varios autores propuxeron explicar algunhas da caracter\u00edsticas com\u00fans como un fen\u00f3meno de \"Sprachbund\" que afectar\u00eda \u00e1 chamada \u00e1rea ling\u00fc\u00edstica medio-it\u00e1lica.\nDesenvolvementos fonol\u00f3gicos.\nAs linguas it\u00e1licas comparten certo n\u00famero de isoglosas e cambios fon\u00e9ticos com\u00fans respecto ao protoindoeuropeo com\u00fan:"}
{"id": "77549", "revid": "98629", "url": "https://gl.wikipedia.org/wiki?curid=77549", "title": "Guillem Sagrera", "text": "Guillem Sagrera, nado en Felanitx cara a 1380 e finado en N\u00e1poles en 1456, foi un arquitecto e escultor mallorqu\u00edn dos per\u00edodos g\u00f3tico e g\u00f3tico internacional.\nObra.\nEn Perpi\u00f1\u00e1n.\nAs primeiras obras importantes de Sagrera aparecen en Perpi\u00f1\u00e1n, no Rosell\u00f3n, que fora capital do Reino de Mallorca. Al\u00ed aparece traballando en 1416 na catedral de San Xo\u00e1n Bautista, cuxa construci\u00f3n estaba paralizada desde hab\u00eda d\u00e9cadas. Nesa data o administrador Galcer\u00e1n Albert impulsa a s\u00faa prosecuci\u00f3n. Sagrera est\u00e1 aqu\u00ed, como mestre de obras, at\u00e9 1422, cargo no que continuar\u00e1 despois dese ano, a\u00ednda tendo regresado \u00e1 illa de Mallorca. De feito cando en 1436, Galcer\u00e1n Albert conv\u00e9rtese en bispo da diocese, reimpulsa as obras que seguen as trazas de Sagrera. A s\u00e9 de Perpi\u00f1\u00e1n transf\u00f3rmase nunha igrexa de planta de sal\u00f3n, moi t\u00edpica nas terras mediterr\u00e1neas.\nEn Palma.\nA partir do 1420, Guillem Sagrera \u00e9 nomeado mestre maior da catedral de Palma, onde dirixe diversas obras. Entre todas destaca a \"Porta do Mirador\", da que non s\u00f3 d\u00e1 as trazas, sen\u00f3n que efect\u00faa labor escult\u00f3rico, no que salientan as estatuas de San Pedro e San Paulo (a virxe da mesma est\u00e1 hoxe no Museo de Palma, mentres que no lugar hai unha r\u00e9plica).\nEn 1426 acomete unha das s\u00faas obras m\u00e1is completas: a Lonxa ou \"Llotja\" en catal\u00e1n, encargada polo gremio de mercadores da cidade. Sagrera traballa na direcci\u00f3n do edificio at\u00e9 arredor de 1447. As obras non ser\u00eda terminadas at\u00e9 o 1452 polo seu continuador, Guillem Vilasclar. Na Lonxa, Sagrera creou un espazo abovedado sostido sobre delgadas columnas estriadas, que confiren ao sal\u00f3n unha elevado sensaci\u00f3n de levedade. Segundo P\u00e9rez S\u00e1nchez, Sagrera debeuse inspirar na igrexa dos dominicos da mesma cidade de Palma, hoxe desaparecida. O arquitecto volveu traballar como escultor, destacando segundo os cr\u00edticos polo o anxo da fachada, de factura m\u00e1is lixeira que as imaxes da S\u00e9. A lonxa de Sagrera converteuse nunha obra cimeira do g\u00f3tico civil ib\u00e9rico, tan escaso de exemplos, pero case todos erguidos nos reinos orientais hisp\u00e1nicos. Entre as edificaci\u00f3ns que a imitan destaca a Lonxa de Valencia.\nEn Italia.\nAfonso o Magn\u00e1nimo reclamou a Sagrera para N\u00e1poles. Al\u00ed, xunto co escultor catal\u00e1n Pere Joan, acometeu a reforma do Castel Nuovo. Ao arquitecto d\u00e9bense a concepci\u00f3n xeral e as torres circulares. Sagrera trazou tam\u00e9n no mesmo edificio a igrexa de San Giorgio, templo no que segue os principios construtivos empregados na Lonxa de Palma.\nA cargo das obras napolitanas, Sagrera faleceu en 1456."}
{"id": "77551", "revid": "5863", "url": "https://gl.wikipedia.org/wiki?curid=77551", "title": "Cara a Times Square", "text": "Cara a Times Square \u00e9 unha novela de Camilo Gonsar publicada en 1980 pola Editorial Galaxia. O autor nesta obra recorre \u00f3 artificio do \"relato atopado\" que el s\u00f3 se limita a editar (neste caso despois de traducilo do ingl\u00e9s). Na novela tece un discurso ambiguo, alucinado, con sentido de alegor\u00eda aberta que procura a reflexi\u00f3n do lector.\nArgumento.\nO narrador-protagonista dir\u00edxese a unha segunda persoa, destinataria do escrito, presentando os sucesos dunha noite en que se atopa un estra\u00f1o personaxe, a quen nomea como \"o Belga\". Ambos inician un deambular nocturno polas r\u00faas de Nova York, no que recorren espazos fantasmag\u00f3ricos, que xunto co solipsismo d\"o Belga\" acaban desesperando \u00f3 narrador quen, mentres pasean polo peirao, tira \u00f3 mar \u00f3 seu acompa\u00f1ante.\nO cap\u00edtulo final semella explicar o relato como un so\u00f1o do narrador, mais axi\u00f1a adv\u00edrtese do err\u00f3neo desta percepci\u00f3n.\nEdici\u00f3ns e traduci\u00f3n.\nFoi inclu\u00edda na Biblioteca das Letras Galegas de Edici\u00f3ns Xerais de Galicia e na Biblioteca Galega 120 de \"La Voz de Galicia\".\nFoi traducida ao castel\u00e1n polo propio autor co t\u00edtulo de \"Hacia Times Square\" publicado en 1999 por Editorial Trea."}
{"id": "77552", "revid": "98629", "url": "https://gl.wikipedia.org/wiki?curid=77552", "title": "O crep\u00fasculo e as formigas", "text": "O crep\u00fasculo e as formigas \u00e9 un libro de relatos de Xos\u00e9 Lu\u00eds M\u00e9ndez Ferr\u00edn, publicado en 1961 pola Editorial Galaxia. O libro est\u00e1 composto por dez relatos. Est\u00e1 adicado a Nicole Christine, e incl\u00fae un pr\u00f3logo de Ram\u00f3n Pi\u00f1eiro e mais un texto introdutorio do propio autor.\nNarraci\u00f3n.\nNos relatos existe un ambiente de terror, no que as persoas cami\u00f1an como formigas en fileira, movidas por forzas cegas, que levan cara a un tr\u00e1xico destino. A brevidade e densidade dos relatos est\u00e1n apoiadas polas recorrencias do discurso que incorpora variados procedementos t\u00e9cnicos: o emprego da estrutura epistolar, do mon\u00f3logo interior, da ruptura temporal ou da t\u00e9cnica cinematogr\u00e1fica. O enfoque esvaecido vertebra as historias deste libro, tal como se declara no texto inicial que precede os contos:\nOs relatos, escritos cando Ferr\u00edn viv\u00eda en Madrid, est\u00e1n ambientados en espazos urbanos e rurais de Vigo (porto), Ourense (r\u00edo Barba\u00f1a) e Santiago de Compostela.\nEdici\u00f3ns.\nLogo da primeira edici\u00f3n de Editorial Galaxia de 1961 na colecci\u00f3n Illa Nova, foi publicado por Edici\u00f3ns Xerais de Galicia en 1982. A terceira edici\u00f3n, de 1983, inclu\u00edu unha nota introdutoria. En outubro de 2004 publicouse a d\u00e9cimo oitava edici\u00f3n, na colecci\u00f3n Narrativa de Xerais."}
{"id": "77564", "revid": "25871", "url": "https://gl.wikipedia.org/wiki?curid=77564", "title": "Llu\u00eds Dalmau", "text": "Llu\u00eds Dalmau, poida que nado en Valencia e finado en Barcelona contra o 1460, foi un pintor g\u00f3tico, \u00e9 unha das figuras emblem\u00e1ticas do g\u00f3tico catal\u00e1n que traballar\u00eda ao servizo da coroa durante o reinado de Afonso o Magn\u00e1nimo.\nDalmau e o G\u00f3tico Internacional.\nPor encargo do rei Afonso IV fixo unha viaxe a Flandres e a algunhas das provincias holandesas entre 1431 e 1436. Al\u00ed entrou en co\u00f1ecemento directo coa pintura flamenga, especialmente con Jan van Eyck. Isto constitu\u00edu un acontecemento decisivo para a chegada do estilo g\u00f3tico internacional a Catalu\u00f1a e a introduci\u00f3n da t\u00e9cnica da pintura ao \u00f3leo. Por\u00e9n no conxunto da Coroa de Arag\u00f3n, desde 1438 est\u00e1 asentado en Valencia un disc\u00edpulo directo de Jan Van Eyck, Llu\u00eds Alimbrot, a trav\u00e9s do cal recibir\u00eda Jacomart as lecci\u00f3ns da escola flamenga.\nObras.\nMalfadadamente s\u00f3 se conservan d\u00faas obras de Dalmau, que consten con sost\u00e9n documental:\nObra atribu\u00edda.\nTam\u00e9n se atrib\u00fae a Dalmau a decoraci\u00f3n da b\u00f3veda do nicho da tumba de Santa Ximenis de Cabrera na catedral de Barcelona. Ademais hai documentos que proban que contratou retablos para Santa Mar\u00eda del Mar, para a capela de Sant Elm e o convento de Santa Clara en Barcelona e a\u00ednda outro m\u00e1is para Matar\u00f3."}
{"id": "77565", "revid": "5863", "url": "https://gl.wikipedia.org/wiki?curid=77565", "title": "Canal do Panam\u00e1", "text": ""}
{"id": "77567", "revid": "7802", "url": "https://gl.wikipedia.org/wiki?curid=77567", "title": "Ciudad de Panam\u00e1", "text": ""}
{"id": "77571", "revid": "25871", "url": "https://gl.wikipedia.org/wiki?curid=77571", "title": "Daniel Gu\u00e9rin", "text": "Daniel Gu\u00e9rin, nado en Par\u00eds o 19 de maio de 1904 e finado en Suresnes o 14 de abril de 1988, foi un escritor revolucionario franc\u00e9s, anti-colonialista, militante da emancipaci\u00f3n homosexual, te\u00f3rico moderno do comunismo libertario, historiador.\nTraxectoria.\nDaniel Gu\u00e9rin empezou a militar nos anos 1930 cos sindicalistas revolucionarios da revista \"La R\u00e9volution prol\u00e9tarienne\" de Pierre Monatte. Posicionouse en contra do colonialismo franc\u00e9s en lugares como a Indochina Francesa ou o L\u00edbano.\nA mediados dos anos 30 uniuse \u00f3 grupo La Gauche R\u00e9volutionnaire de Marceau Pivert. En 1938 esta corrente estaba exclu\u00edda da \"SFIO\" (Secci\u00f3n Francesa da Internacional Obreira), cre\u00e1ndose o \"PSOP\" (\"Parti socialiste ouvrier et paysan\"). Daniel Gu\u00e9rin foi un dos responsables diste partido, dentro do cal sit\u00faase na esquerda e moi preto de Troski con quen leva correspondencia.\nGu\u00e9rin afastouse aos poucos do marxismo ortodoxo durante a guerra para achegarse ao anarquismo. A partir de 1959 e da publicaci\u00f3n de \"Jeunesse du socialisme libertaire\" (Mocidade do socialismo libertario), buscou unha v\u00eda nova nunha s\u00edntese do anarquismo e do marxismo. Loitou para conciliar o mellor destes dous sistemas de pensamento e publicou \"Pour un marxisme libertaire\"(Para un marxismo libertario), logo \"\u00c0 la recherche d'un communisme libertaire\" (\u00c1 procura dun comunismo libertario)."}
{"id": "77573", "revid": "98629", "url": "https://gl.wikipedia.org/wiki?curid=77573", "title": "Apertura Ruy L\u00f3pez", "text": "A apertura Ruy L\u00f3pez, tam\u00e9n chamada apertura espa\u00f1ola, \u00e9 unha famosa Apertura de xadrez. Tratase, talvez, da apertura mais famosa do xadrez, devendo o seu nome ao c\u00e9lebre xadrecista espa\u00f1ol do s\u00e9culo XVI Ruy L\u00f3pez de Segura.\nEst\u00e1 considerada dentro das aperturas abertas. Foi obxecto de moitas an\u00e1lises por parte dos te\u00f3ricos do xogo e as s\u00faas variantes son numerosas.\nEn xeral, consid\u00e9rase que d\u00e1 \u00e1s pezas brancas unha vantaxe lixeira e duradeira.\nAcontece despois das seguintes xogadas (en notaci\u00f3n alx\u00e9brica):\nComentarios das primeiras xogadas:\n1. e4 A apertura do pe\u00f3n de Rei \u00e9 tan popular como l\u00f3xica. Controla o centro do taboleiro, abre li\u00f1as tanto para a dama como para o bispo e conduce a un xogo aberto.\n1. ... - e5 As negras responden simetricamente e fan un desaf\u00edo directo nas casas centrais.\n2. Cf3 Coa posible excepci\u00f3n de: 2. f4 que nos levar\u00eda ao Gambito de rei, este \u00e9 o segundo movemento m\u00e1is l\u00f3xico contra a resposta sim\u00e9trica das negras para o pe\u00f3n de Rei. O cabalo ataca e5, abre o cami\u00f1o ao rei para un enroque eventual e descansa na s\u00faa mellor casa defensiva.\n2. ... - Cc6 Defendendo o pe\u00f3n de e5. Agora, se as brancas xogaran 3. Cc3 (en vez da Ruy L\u00f3pez), xogar\u00edase a Apertura dos Tres Cabalos.\n3. Bb5 Este \u00e9 o movemento de Ruy L\u00f3pez. Est\u00e1 ideado para manter presi\u00f3n no centro das negras, a longo prazo. Se o Bispo do Rei fora atacado mediante 3. ... - a6, asumir\u00eda unha posici\u00f3n en b3 ou c2 para manter o foco de ataque no lado do Rei ou nas casas centrais.\nEstratexia.\nAs brancas prep\u00e1ranse para facer c3 e d4 buscando eliminar o pe\u00f3n e5 das negras. Coa s\u00faa \u00faltima xogada apres\u00faranse a enrocar e as\u00ed dispor de Te1 contra alg\u00fan intento negro sobre o seu pe\u00f3n e4 evitando facer xogadas como Cc3, d3 ou ata a m\u00e1is fea De2 xa que todas estas entorpecer\u00edan o seu plan. Ademais como o ditan os canons do desenvolvemento coa s\u00faa \u00faltima xogada ameazan con tomar o defensor do pe\u00f3n e farano en caso que as negras non sobreprotexan o devandito pe\u00f3n.\nFormulaci\u00f3n.\nA Apertura Ruy L\u00f3pez ou Apertura espa\u00f1ola (ECO C60-C99) \u00e9 a gran partida de xadrez. Todo xogador de xadrez debe xogar a Ruy L\u00f3pez con brancas e con negras. Foi utilizada polo primeiro campi\u00f3n do mundo -oficioso-, o espa\u00f1ol Ruy L\u00f3pez de Segura, a comezos do s\u00e9culo XVI, e a\u00ednda hoxe pract\u00edcase con asiduidade tanto entre os afeccionados como entre os grandes mestres.\nTen grandes virtudes. Tras 1. e4 - e5 2. Cf3 - Cc6 3. Bb5 non s\u00f3 desenvolve unha peza, sen\u00f3n que se ataca \u00e1 \u00fanica peza desenvolvida do negro, a \u00fanica que controla o centro, co que a pesar de que en b5 o bispo non controla directamente o centro, si o controla indirectamente. Ademais, se se entra na li\u00f1a principal, con 3. ... - a6 o negro vese obrigado a debilitar o flanco de dama.\nNa Apertura espa\u00f1ola term\u00ednase en partidas desequilibradas nas que a pericia do xogador \u00e9 esencial para ga\u00f1ar.\nVariantes.\nNon hai que perderse na gran cantidade de variantes, e xogar con l\u00f3xica.\nConv\u00e9n dividir o estudo da Apertura Ruy L\u00f3pez en d\u00faas grandes variantes: as variantes sen 3. ... - a6, e as variantes con 3. ... - a6\nHai moitas xogadas razoables dispo\u00f1\u00edbeis, pero normalmente a teor\u00eda div\u00eddeas en dous grandes grupos; aquelas onde as negras optan pola Defensa Murphy (3...a6) e as variantes onde moven algo diferente.\nVariantes sen 3. ... - a6.\nA Apertura Ruy L\u00f3pez sen 3. ... - a6 (ECO C60-C67) \u00e9 o xeito m\u00e1is antigo de xogar esta apertura. Hoxe en d\u00eda esta non \u00e9 moi popular, debido \u00e1s vantaxes que ten ga\u00f1ar espazo na \u00e1 de dama con 3. ... - a6 pero \u00e9 moi s\u00f3lida, e a\u00ednda que non se ga\u00f1a espazo no \u00e1 de dama tampouco se crean debilidades.\nDas variantes enumeradas nesta secci\u00f3n a defensa Schielmann e a berlinesa son as m\u00e1is populares, con predominio da primeira entre xogadores de club e a segunda entre grandes mestres.\nDefensa Schliemann.\n1. e4 - e5 2. Cf3 - Cc6 3. Bb5 - f5.\nA Defensa Schliemann (ECO C63), 3. ... - f5!?, \u00e9 unha li\u00f1a moi forte na que as negras intentan abrir a fila f para o ataque, con frecuencia sacrifican un pe\u00f3n ou dous.\nEste contraataque conduce a un xogo agudo onde o c\u00e1lculo concreto adquire maior importancia que a estratexia. Ignorando a ameaza sobre e5 as negras intentan tomar o pe\u00f3n de e4 obtendo unha columna semiaberta para a s\u00faa torre logo dun pronto O-O. \nConsiderado por moitos como algo dubidoso, non se refutou e util\u00edzase en ocasi\u00f3ns no xogo como unha arma sorpresa principalmente en grandes torneos. Esta variante xogouna Carl Jaenisch en 1847 polo que algunhas veces leva o seu nome. A\u00ednda que m\u00e1is tarde puxer\u00f3nlle o nome do avogado alem\u00e1n Adolf Karl Wilhelm Schliemann (1817-1872), a li\u00f1a Schliemann foi desenvolvida efectivamente no decenio de 1860 esta era unha t\u00e1ctica na variante da Defensa Cordel (3. ... - Bc5 4. c3 - f5).\nRudolf Spielmann xogouna como negro +6 = 5-1 o igual que Frank Marshall +9 = 8-4. Alexander Shabalov ten unha puntuaci\u00f3n favorable en xogo internacional.\nTe\u00f3ricos como Panov preferiron chamala variante Jaenisch.\nDefensa cl\u00e1sica.\n1. e4 - e5 2. Cf3 - Cc6 3. Bb5 - Bc5.\nA Defensa cl\u00e1sica ou Defensa Cordel (ECO C64), xorde despois do movemento 3. ... - Bc5, sendo posiblemente o movemento m\u00e1is antigo de defensa contra a Apertura Ruy L\u00f3pez, hoxe en d\u00eda \u00e9 xogado ocasionalmente. A resposta m\u00e1is com\u00fan por parte das brancas \u00e9 4. c3, onde o negro pode elixir por xogar 4. ... - f5, chamado Gambito Cordel. Isto a mi\u00fado leva a posici\u00f3ns moi desordenadas, o que fai que se use moito menos, en comparaci\u00f3n con outras respostas mais razoables para o 4\u00b0 movemento negro. M\u00e1is s\u00f3lida parece 4. c3 - Cf6, levando 5. 0-0 - 0-0 6. d4 - Bb6 a Variante Benelux. A principal alternativa o movemento das brancas (4. c3) \u00e9 4. 0-0.\nWilhelm Steinitz anotou +5 = 2-4 nesta variante. Boris Gulko tam\u00e9n a xogou. O Gran Mestre australiano, Ian Rogers, anotou +7 = 4-1 en competici\u00f3n internacional.\nDefensa berlinesa.\n1. e4 - e5 2. Cf3 - Cc6 3. Bb5 - Cf6.\nUnha das variantes m\u00e1is s\u00f3lidas para o bando negro. Logo de: 4. 0-0 - Cxe4 5. d4 - Cd6 6. Bxc6 - dxc6 7. dxe5 - Cf5 8. Dxd8+ - Rxd8 ch\u00e9gase a unha posici\u00f3n onde as negras te\u00f1en boas posibilidades de igualar. Esta variante depende m\u00e1is dun bo xogo estrat\u00e9xico que dunha gran habilidade t\u00e1ctica de ai que sexa a elecci\u00f3n dalg\u00fans grandes mestres cando se enfrontan aos programas de xadrez. Se as negras queren evitar o cambio de damas pode seguir con: 5. ... - Be7 6. De2 - Cd6 7. Bxc6 - bxc6 8. dxe5 - Cb7 9. Cc3 - 0-0 10. Te1 - Cc5 11. Cd4 - Ce6 12. Be3 - Cxd4 13. Bxd4 - c5 variante co\u00f1ecida como R\u00edo de Janeiro.\nDefensa Pechada.\nAs li\u00f1as das defensa pechada son as m\u00e1is estudadas da Ruy L\u00f3pez, aqu\u00ed as opci\u00f3ns son moi numerosas para cada bando.\nLogo de 1. e4 - e5 2. Cf3 - Cc6 3. Bb5 - a6 4. Ba4 - Cf6 5. 0-0 - Be7 6. Te1 - b5 7. Bb3 - d6 8. c3 - 0-0, temos:\nVariante Chigorin.\nA Variante Chigorin, amplamente recomendada polo mestre Mijail Chigorin, \u00e9 considerada a variante principal da li\u00f1a principal da defensa pechada na maior\u00eda dos manuais desta apertura. Con 9. ... - Ca5 as negras buscan desbloquear o seu pe\u00f3n de c7 ga\u00f1ando tempo pola ameaza de cambiar o seu cabalo polo valioso bispo de casas brancas, o cal adoita ser superior ao primeiro no tipo da posici\u00f3n resultante tras a eventual d4. Logo de 10. Bb2 - c5 11. d4 a continuaci\u00f3n cl\u00e1sica das negras \u00e9 11. ... - Dc7, reforzando \"e5\" e mantendo indefinidos os pe\u00f3ns centrais.\nO plan negro adoita ser unha reincorporaci\u00f3n do seu cabalo ao xogo xa sexa v\u00eda \"c4\" ou a ruta \"b7\", \"d8\" e \"f7\". Mentres o seu outro cabalo adoita xogar a \"e8\" e \"g7\" preparando a ruptura con f5 no momento oportuno para liberar o seu xogo. As brancas pola s\u00faa banda adoitan levar o seu cabalo de \"b1\" ao flanco de rei pasando \"d2\" e \"f1\" onde se disp\u00f3n a colocarse en \"e3\" ou en \"g3\". Controlando desde a\u00ed casas centrais importantes (\"c4\", \"d5\" e \"f5\") e especulando con Cf5 e ata Ch5 cambiando este cabalo polo principal defensor do enroque negro, o cabalo de \"f6\"."}
{"id": "77574", "revid": "1131", "url": "https://gl.wikipedia.org/wiki?curid=77574", "title": "Kritik der reinen Vernunft", "text": "Kritik der reinen Vernunft (en galego, Cr\u00edtica da raz\u00f3n pura) \u00e9 a principal obra escrita polo fil\u00f3sofo alem\u00e1n Immanuel Kant. Foi publicada en 1781 en alem\u00e1n e foi reeditada (con algunha revisi\u00f3n) en 1787.\nObxectivo da obra.\nSegundo o mesmo Kant, o prop\u00f3sito desta obra era que a filosof\u00eda experimentase a s\u00faa propia revoluci\u00f3n copernicana. Cuestionar a raz\u00f3n como facultade de co\u00f1ecer e tomar conciencia das limitaci\u00f3ns da propia filosof\u00eda, en tanto que a metaf\u00edsica quere acceder \u00e1 condici\u00f3n de ciencia, \u00e9 o prop\u00f3sito que Kant abordou na \"Cr\u00edtica da raz\u00f3n pura\". Ata ent\u00f3n, en efecto, a metaf\u00edsica oscilaba entre o empirismo (que non concib\u00eda ning\u00fan co\u00f1ecemento f\u00f3ra da experiencia) e o racionalismo (que propo\u00f1\u00eda o seu obxecto no absoluto). Kant intentaba eludir esta alternativa, demostrando que se, segundo David Hume, todo co\u00f1ecemento sup\u00f3n a dimensi\u00f3n experimental do obxecto, esta implica tam\u00e9n unha dispo\u00f1ibilidade innata no suxeito.\nE, de feito, Kant preg\u00fantase se \u00e9 posible facer da metaf\u00edsica unha ciencia a semellanza das matem\u00e1ticas (onde son probadas demostraci\u00f3ns irrefutables) ou da f\u00edsica (que obt\u00e9n leis que as experiencias confirman). \u00d3 examinar ditas ciencias, obs\u00e9rvase que na orixe da s\u00faa progresi\u00f3n at\u00f3panse as proposici\u00f3ns (ou xu\u00edzos) sint\u00e9ticas a priori, en virtude das que a raz\u00f3n presup\u00f3n os seus obxectos, incluso en ausencia destes: \"\u00bfComo poden nacer en n\u00f3s proposici\u00f3ns que non nos ensinou ningunha experiencia?\". Agora ben, se as proposici\u00f3ns sint\u00e9ticas son necesarias para as ciencias te\u00f3ricas, a condici\u00f3n cient\u00edfica da metaf\u00edsica depende necesariamente delas; tratar\u00edase, en efecto, de definir o seu propio \u00e1mbito de investigaci\u00f3n. Se este se caracteriza, pois, pola s\u00faa aprioridade (transcendental) por oposici\u00f3n \u00e1 aposterioridade (experimental) da f\u00edsica, \u00e9 ent\u00f3n a facultade de co\u00f1ecer a chamada a comparecer ante o seu propio tribunal: o instrumento desta comparecencia \u00e9 a Cr\u00edtica, encargada de determinar os l\u00edmites intr\u00ednsecos do \"co\u00f1ecemento da raz\u00f3n en si mesma\" e de trazar \"o campo do seu correcto uso (...) cunha certeza xeom\u00e9trica\".\nEstrutura da obra.\nTeor\u00eda transcendental dos elementos\nTeor\u00eda transcendental da metodolox\u00eda\nA intuici\u00f3n: o espazo e o tempo.\nA \"Cr\u00edtica da raz\u00f3n pura\" comeza cunha teor\u00eda da sensibilidade intuitiva chamada Est\u00e9tica transcendental. \u00bfEn que condici\u00f3n accede o ser humano \u00f3s datos emp\u00edricos? Obs\u00e9rvase neste caso que o dobre sentido, externo (o espazo) e interno (o tempo) non sup\u00f3n unha representaci\u00f3n discursiva ou a posteriori; en cambio, fai posible todas as nosas representaci\u00f3ns espaciais ou temporais, emp\u00edricas ou abstractas. Disto ded\u00facese que \"todas as cousas que intu\u00edmos no espazo ou no tempo (...) non son m\u00e1is que fen\u00f3menos, \u00e9 dicir, puras representaci\u00f3ns\". Posto que as formas a priori da sensibilidade, que son o espazo e o tempo, est\u00e1n na orixe das nosas percepci\u00f3ns como as nosas concepci\u00f3ns, estas representaci\u00f3ns, para ser sensibles, implican unha idealidade que lles d\u00e1 unha pureza, \u00e9 dicir, a s\u00faa cualidade transcendental. Non son nin propiedades das cousas das que teriamos unha percepci\u00f3n previamente confusa (que o co\u00f1ecemento dilucida a posteriori), nin conceptos formados por abstracci\u00f3n: son intuici\u00f3ns puras que, polo contrario, fundamentan \u00e1 vez construci\u00f3ns de conceptos (por exemplo matem\u00e1ticos) e a s\u00faa verificaci\u00f3n ou aplicaci\u00f3n en f\u00edsica. En resumo, hai un co\u00f1ecemento (formal ou sine qua non) que precede a toda impresi\u00f3n emp\u00edrica como todo co\u00f1ecemento obxectivo. Por isto, o fen\u00f3meno non \u00e9 nin a percepci\u00f3n inmediata dun obxecto, nin a s\u00faa concepci\u00f3n a posteriori. En consecuencia, no proceso cognoscitivo son os obxectos os que se determinan no suxeito e non \u00f3 contrario, posto que o sentimento do tempo e do espazo, \u00e1 vez receptivo (emp\u00edrico) e susceptivo (transcendental), como facultade en principio est\u00e9tica, precede a toda verificaci\u00f3n, emp\u00edrica ou cient\u00edfica.\nAs categor\u00edas.\nDestas formas a priori ou orixinarias e subxectivas, p\u00f3dese proceder \u00e1 dobre deduci\u00f3n transcendental das formas a priori do entendemento, chamadas categor\u00edas. Este \u00e9 o cometido da anal\u00edtica dos conceptos, que se pregunta acerca da posibilidade dos xu\u00edzos. A facultade de xulgar (o entendemento) subsume o diverso representado na intuici\u00f3n grazas \u00f3s conceptos puros ou a priori, \u00e9 dicir, funci\u00f3ns que permiten sintetizar os datos sensibles ou unificalos en obxectos susceptibles de ser co\u00f1ecidos. A partir da s\u00faa conceptualizaci\u00f3n, Kant enumera unha serie de categor\u00edas onde os xu\u00edzos son clasificados segundo a cantidade (xu\u00edzos universais, particulares ou singulares), a cualidade (xu\u00edzos afirmativos, negativos ou infinitos), a relaci\u00f3n (xu\u00edzos categ\u00f3ricos, hipot\u00e9ticos ou disxuntivos) e a modalidade (xu\u00edzos problem\u00e1ticos, asert\u00f3ricos ou apod\u00edcticos); estas formas l\u00f3xicas dependen respectivamente das seguintes categor\u00edas: unidade, pluralidade, totalidade (relativas \u00e1 cantidade); realidade, negaci\u00f3n, limitaci\u00f3n (relativas \u00e1 cualidade); substancia-accidente, causa-efecto, reciprocidade (relativas \u00e1 relaci\u00f3n); \u00e9 posibilidade, existencia e necesidade (relativas \u00e1 modalidade).\nPor outro lado, toda experiencia sup\u00f3n \"a unidade sint\u00e9tica do diverso na apercepci\u00f3n\", ou sexa, unha orde que as categor\u00edas garanten: ese \u00e9 o obxecto da segunda deduci\u00f3n transcendental. Agora ben, esta unidade non \u00e9 outra que o suxeito do cogito. Este non se considera unilateralmente: se o suxeito cartesiano \u00e9 reflexivo, o kantiano \u00e9 igualmente transitivo. Nin intuici\u00f3n, nin concepto, a unidade do \"eu\" \u00e9, ademais, a posibilidade ou o poder orixinario da consciencia de opo\u00f1erse a un obxectivo calquera antes de experimentar os obxectos tal e como son. Esta predisposici\u00f3n a anticipalos \u00e9 chamada apercepci\u00f3n transcendental. Ademais das intuici\u00f3ns, o suxeito co\u00f1ecedor disp\u00f3n, pois, dos conceptos como ferramentas de uni\u00f3n entre aquelas e as categor\u00edas: por tanto, co\u00f1ecer non \u00e9 m\u00e1is que aplicar o concepto (a priori baleiro) na materia da intuici\u00f3n (a priori cega).\nO entendemento e os conceptos.\nTras ter delimitado o campo pasivo da receptividade, queda pois pescudar os recursos activos dos que disp\u00f3n o entendemento. Ou o que \u00e9 o mesmo, analizar cales son as condici\u00f3ns que todo co\u00f1ecemento obxectivo require. Esta cuesti\u00f3n implica estudar as regras \u00e1s que o entendemento debe someterse para usar conceptos acertadamente. Por\u00e9n, a facultade de xulgar \u00e9 esa instancia de xurisdici\u00f3n, \u00e9 dicir, de subsunci\u00f3n dos datos (emp\u00edricos) \u00f3s conceptos xerais (entendemento), como trata de demostrar a Anal\u00edtica dos principios. Por unha parte, os datos sensibles, e por outra, o concepto puro do entendemento: pasarase dun termo \u00f3 outro desta polarizaci\u00f3n do campo delimitado pola est\u00e9tica transcendental, grazas \u00f3 termo medio que \u00e9 o esquema transcendental : \"Esta representaci\u00f3n intermediaria ten que ser pura (sen ning\u00fan elemento emp\u00edrico), e por\u00e9n \u00e9 necesario que sexa, por un lado, intelectual e, polo outro, sensible\" escrib\u00eda Kant. O esquematismo \u00e9 a transposici\u00f3n sensible (pero non emp\u00edrica) dos conceptos (non determinados) que orixinariamente se efect\u00faa na imaxinaci\u00f3n. As\u00ed, o concepto de \"can\", antes de ser a experiencia actual do susodito animal ou a enumeraci\u00f3n dos seus caracteres propios, significa primeiramente \"una regra segundo a cal a mi\u00f1a imaxinaci\u00f3n pode experimentar, en xeral, a figura dun cuadr\u00fapede\"; en resumo, \u00e9 unha imaxe (un esquema) \u00f3 que o concepto se refire inmediatamente: esta non \u00e9 nin reducible \u00f3 contido concreto dunha intuici\u00f3n, nin \u00e1 pura e sinxela reproduci\u00f3n mental dun objeto calquera. Esta (pre) visi\u00f3n, anterior a toda experiencia, ten por orixe, segundo Kant, o tempo, como \"imaxe pura (...) de t\u00f3dolos sentidos en xeral\".\nSegue as\u00ed un sistema de principios que establece que as condici\u00f3ns da experiencia son igualmente as condici\u00f3ns a priori dos obxectos (f\u00edsicos) da experiencia; artic\u00falase como segue:\nPara aumentar a modalidade, obs\u00e9rvase que estes postulados non interve\u00f1en m\u00e1is que indirectamente na constituci\u00f3n dun obxecto de co\u00f1ecemento: relacionan os obxectos dados \u00e1s nosas facultades. Estes principios que fundamentan a experiencia dun obxecto, concl\u00fae Kant, son as leis universais da natureza. Acoutan o campo da experiencia posible, f\u00f3ra do cal ning\u00fan co\u00f1ecemento obxectivo \u00e9 posible, xa que excede o noso poder cognoscitivo. O entendemento non se ocupa, pois, m\u00e1is que dos fen\u00f3menos, sexan as cousas tal como nos parecen e non tal como son. F\u00f3ra da esfera fenomenal as cousas residen en si, inaccesibles de feito \u00e1 experiencia. Por este motivo os poderes da propia raz\u00f3n est\u00e1n limitados, porque \"o noso co\u00f1ecemento prov\u00e9n de d\u00faas fontes fundamentais (...): a receptividade das impresi\u00f3ns e a espontaneidade dos conceptos\".\nAs ilusi\u00f3ns da raz\u00f3n.\nA dial\u00e9ctica transcendental extrae as\u00ed as consecuencias que se pretend\u00edan investigar. A raz\u00f3n, constata Kant, a\u00ednda que condicionada, non pode evitar razoar ou especular sobre unha \u00faltima condici\u00f3n que dar\u00eda raz\u00f3n, por as\u00ed dicilo, da s\u00faa condici\u00f3n, proxect\u00e1ndose espontaneamente no mundo das ideas suprasensibles. Este paso \u00f3 l\u00edmite, que excede o campo definido pola est\u00e9tica, as\u00ed coma os poderes do entendemento, \u00e9 unha ilusi\u00f3n natural propia da raz\u00f3n mesma. De a\u00ed o t\u00edtulo de ilusi\u00f3ns transcendentais que Kant lle d\u00e1 \u00e1s ideas, por oposici\u00f3n \u00f3s conceptos. Sobreestimadas no seu valor e no papel que se pretende que desempe\u00f1en, as\u00ed lle aparecen as ideas da alma (froito en psicolox\u00eda de paraloxismos), do mundo (froito en cosmolox\u00eda de antinom\u00edas) e de Deus (froito en teolox\u00eda do ideal da raz\u00f3n); en canto a isto, as ideas non te\u00f1en m\u00e1is que unha \"aparencia dial\u00e9ctica\", porque supo\u00f1en un obxecto sen predicado, unha totalidade sen partes e unha causa sen efecto. Ou, dito doutro modo, datos dos que non se pode ter ningunha experiencia concreta. Agora ben, estas ideas transcendentes saen en realidade, e respectivamente, da inmanencia dunha tripla \"unidade absoluta\": as do \"suxeito pensante\", da \"serie de condici\u00f3ns do fen\u00f3meno\" e da \"condici\u00f3n de t\u00f3dolos obxectos do pensamento en xeral\". P\u00f3dese, certamente, probar a existencia de Deus, argumentando probas ontoloxicamente (ideas), cosmoloxicamente (ser supremo) ou f\u00edsico-teoloxicamente (fin de fins) determinadas; pero sup\u00f3n descender da orde \"nounomenal\" (a das cousas en si) \u00e1 orde fenomenal (a dos obxectos posibles). En proba do cal, toda obxecci\u00f3n equivaler\u00eda a unha demostraci\u00f3n, e viceversa. A metaf\u00edsica non pode pois dar lugar a un saber obxectivo m\u00e1is que limit\u00e1ndose \u00f3 uso prescrito polos obxectos posibles da experiencia. Non obstante, concl\u00fae Kant, estas conxecturas non son, non obstante, m\u00e1is que a expresi\u00f3n dun nobre ideal.\nA abrogaci\u00f3n do saber.\nPor \u00faltimo, resta previr acerca dos usos abusivos da raz\u00f3n determinando as \"condici\u00f3ns formais dun sistema completo da raz\u00f3n pura\" nunha teor\u00eda transcendental da metodolox\u00eda. Isto implica unha disciplina e un canon. Respectivamente, o ser humano debe absterse de imitar, en filosof\u00eda, o m\u00e9todo matem\u00e1tico que desemboca no dogmatismo, que induce \u00e1 pol\u00e9mica e \u00f3 escepticismo met\u00f3dico tam\u00e9n cuestionados. Que se proceda por hip\u00f3teses ou que se administren probas, a cr\u00edtica pide que se lles remita sempre \u00f3 campo da raz\u00f3n, a unha moral que sup\u00f3n tres postulados: a liberdade da vontade, a inmortalidade da alma e a existencia de Deus. \u00c9 as\u00ed como, escribe Kant, \"todo interese da mi\u00f1a raz\u00f3n (especulativa como pr\u00e1ctica) est\u00e1 contida nestas tres preguntas: \u00bfque podo saber? \u00bfque debo facer? \u00bfque me est\u00e1 permitido esperar?\" Estas preguntas, \u00e1s que a \"Cr\u00edtica da raz\u00f3n pura\" non responde m\u00e1is que a trav\u00e9s de hip\u00f3teses decisivas, abren desde este intre o campo a unha investigaci\u00f3n respecto \u00e1 credibilidade da raz\u00f3n: \"Tiven que abrogar o saber para facerlle un sitio \u00e1 fe\" concl\u00fae Kant, antes de comezar a \"Cr\u00edtica da raz\u00f3n pr\u00e1ctica\" (1788), que anuncia esta profesi\u00f3n de fe.\nEste \u00e9 o resultado da ampla investigaci\u00f3n cr\u00edtica emprendida por Kant con respecto \u00e1 metaf\u00edsica, co dobre t\u00edtulo de \"disposici\u00f3n natural\" e de \"ciencia\". No fondo, trat\u00e1base nada menos que de descubrir, \"baixo a mirada cr\u00edtica dunha raz\u00f3n m\u00e1is elevada que ela, o punto de error da propia raz\u00f3n\". A raz\u00f3n, en efecto, ten paix\u00f3ns que a dogm\u00e1tica ignora. \u00c9 as\u00ed como Kant elaborou como cr\u00edtica unha metaf\u00edsica da metaf\u00edsica, segundo a cal a raz\u00f3n non poder\u00eda dar raz\u00f3n de si mesma, m\u00e1is que coa condici\u00f3n de permanecer en todo momento susceptible de fixar as s\u00faas condici\u00f3ns, os seus sus obxectos e os seus l\u00edmites intr\u00ednsecos."}
{"id": "77577", "revid": "12452", "url": "https://gl.wikipedia.org/wiki?curid=77577", "title": "Cr\u00edtica da Raz\u00f3n Pura", "text": ""}
{"id": "77578", "revid": "1131", "url": "https://gl.wikipedia.org/wiki?curid=77578", "title": "Pedro de Mezonzo", "text": "Pedro Mart\u00ednez Exi\u00f3niz, m\u00e1is co\u00f1ecido como Pedro de Mezonzo, nado no lugar de Chacente no condado de Pr\u00e9saras, actual Curtis, contra o ano 930, foi un relixioso galego cat\u00f3lico, bispo de Iria Flavia-Santiago de Compostela. Morreu o 10 de setembro de 1003. Nomeado santo, foi l\u00edder espiritual do pa\u00eds en momentos de gran tribulaci\u00f3n.\nTraxectoria.\nEra fillo de Marti\u00f1o Placencio, agricultor, e de Mustacia, antiga criada dos condes de Pr\u00e9saras, Hermenexildo e Paterna. Os seus irm\u00e1ns foron Adelfio, tam\u00e9n monxe, Vimara, pai do bispo de Ourense do mesmo nome, Aragonta e Mustacia.\nMonxe.\nDe cativo, da man da s\u00faa nai, estivo ao servizo da Infanta Dona Paterna, nai do bispo Sisnando II de Iria, como capel\u00e1n. Ingresou despois nun mosteiro (hoxe co\u00f1ecido como mosteiro de Santa Mar\u00eda de Mezonzo), onde adquiriu unha formaci\u00f3n destacada tanto de autores cl\u00e1sicos como dos Pais da Igrexa e acadou sona de sabedor\u00eda intelectual e humana. Cando no 955 o mosteiro de Sobrado dos Monxes absorbeu o de Mezonzo, pasou ao primeiro, no que desempe\u00f1ou o cargo de notario.\nAbade.\nEn 965 \u00e9 elixido abade. Tal foi o prestixio deste gran mosteiro que o bispo Sisnando e os seus irm\u00e1ns Rodrigo e Elvira do\u00e1ronlle todos os seus bens. O rei Ramiro III de Le\u00f3n dooulle importantes regal\u00edas de xeito que se converteu nun dos centros relixiosos m\u00e1is importantes da cristiandade hispana.\nAs terras de Sobrado sufriron o \"Horrorum normandorum\", espanto da poboaci\u00f3n polas sanguinolentas incursi\u00f3ns dos invasores viquingos. Isto obrigou a Pedro a manter a esperanza e a confianza nun pobo estarrecido e en continuo desacougo. Rosendo de Celanova e o conde Gundisalvo puxeron en fuga aos invasores, nun momento en que a monarqu\u00eda leonesa non era quen de defender o pa\u00eds galego, abandonado \u00e1 s\u00faa sorte fronte \u00e1 ameaza normanda.\nTras esta treboada, Pedro esforzouse en reconstru\u00edr o asolado mosteiro de Santa Eulalia, en reorganizar as terras e xentes dependentes de Sobrado, e en consolar os aflixidos e socorrer os feridos e magoados.\nM\u00e1is tarde pasou \u00e1 fronte do mosteiro de San Paio de Antealtares, propiciado o seu goberno por San Rosendo, agora \u00e1 fronte da diocese de Iria Flavia-Santiago. Acompa\u00f1ou a este ao concilio que se celebrou en Le\u00f3n para suprimir a diocese de Simancas.\nNeste intervalo pasou a reinar en Galicia Bermudo II apoiado pola nobreza galega e que desexaba gobernar tam\u00e9n en terras leonesas. Pedro, cando menos, non debeu amosar oposici\u00f3n ao monarca galego enfrontado a Ramiro III de Le\u00f3n, pois tras facerse aquel con todo o reino de Le\u00f3n, non sufriu menoscabo da s\u00faa autoridade eclesi\u00e1stica, antes ben recibiu doaz\u00f3ns do Conde Tello Alvite no 985 coa beiz\u00f3n dos bispos San Viliulfo de Tui, Hermenexildo de Lugo, Armentario de Dumio, Gonzalo de Ourense e Paio de Iria Flavia-Santiago.\nBispo.\nSe cadra removido polo novo rei galego, Paio Rodr\u00edguez renuncia \u00e1 Mitra e todos os votos converxen en Pedro. Este asina un documento no 16 de novembro do ano 985 como bispo de Iria e da S\u00e9 Apost\u00f3lica. Reafirmou Pedro este \u00faltimo t\u00edtulo que tantos receos inspirar\u00edan en Roma e que lle causar\u00edan, d\u00e9cadas despois, a Cresconio a pena de excomu\u00f1\u00f3n.\nNese ano, participa nas Cortes convocadas por Bermudo II para reafirmar o seu dominio pac\u00edfico sobre todo o reino de Le\u00f3n. En xaneiro de 986, confirma un diploma do rei galego ao mosteiro de San Salvador de Celanova, e o 7 de febreiro, recibe daquel un privilexio para a s\u00faa Igrexa onde se lle doan terras de cabaleiros apreixados e martirizados por Almanzor tras a devastaci\u00f3n da cidade de Simancas. M\u00e1is adiante, doaralle os dominios de Salvaterra no sur de Galicia, e Portomar\u00edn, no centro. Alg\u00fans destes bens conc\u00e9denselle en usufruto incluso para o caso de que renuncie a mitra compostel\u00e1, o que \u00e9 unha mostra clara do afecto e veneraci\u00f3n que o rei profesaba polo carism\u00e1tico e reverenciado bispo.\nA nobreza galega que aupara a Bermudo non ficara satisfeita coas prebendas do novo \"status quo\" e empezaron a negociar alianzas co vitorioso Almanzor, xa por temor, xa por desexar a protecci\u00f3n e o impulso do dono de Hispania.\nOs magnates Suero Gundemariz, Gonzalo Men\u00e9ndez, Galindo e Osorio D\u00edaz chegaron a sublevarse, pero Pedro mant\u00edvose fiel ao rei galego e non foi factor de divisi\u00f3n nin turbulencia. Neses momentos de anguria e incerteza, tanto o rei como o bispo favorecen aos anacoretas do monte Ilicino (o Pico Sacro) para que asistan as s\u00faas xentes coas oraci\u00f3ns e pregarias. Por aquel ent\u00f3n tam\u00e9n resolveu pacificamente certas disputas entre Sobrado e o bispado de Lugo. Asinou tam\u00e9n concordias co mosteiro de Samos e restaurou os predios e edificaci\u00f3ns do mosteiro de Santo Estevo de Boiro estragado polos normandos, anexion\u00e1ndoo ao de Antealtares. No mosteiro de San Marti\u00f1o Pinario favoreceu os Oficios do Culto constru\u00edndo para os monxes unha igrexa axeitada nun momento no que o devandito convento estaba f\u00f3ra dos muros da cidade e era arriscado acudir \u00e1 Catedral.\nA destruci\u00f3n de Almanzor.\nNo 997, Almanzor emprend\u00eda outra das s\u00faas temibles e vitoriosas campa\u00f1as. A s\u00faa impo\u00f1ente infantar\u00eda embarcaba en C\u00f3rdoba e entraba polo Douro para unirse \u00e1 s\u00faa eficaz cabalar\u00eda \u00e1 que se agregaran condes galegos e leoneses que apostaban pola indiscutible superioridade do caudillo musulm\u00e1n de Espa\u00f1a. Seguidamente, cruzaron o Mi\u00f1o e arrasaron as terras de Salvaterra, destru\u00edan a cidade de Tui, saqueaban o mosteiro de San Cosme e San Dami\u00e1n mentres os fuxitivos se refuxiaban nas monta\u00f1as ou na illa de San Sim\u00f3n. Tras o asalto ao castelo de Ponte Sampaio que lle pechaba o paso, ca\u00edron implacables sobre as terras de Santiago.\nPedro encargou a evacuaci\u00f3n da cidade buscando salvar as reliquias do Ap\u00f3stolo, que levou consigo, as\u00ed como as vidas da xente a quen non quixo expo\u00f1er nunha loita claramente in\u00fatil. A cidade, silenciosa e deserta, quedou abandonada ao caudillo isl\u00e1mico. A lenda conta que este encontrou axeonllado perante o sartego de Santiago un monxe anci\u00e1n que lle inspirou tal respecto que mandou que ningu\u00e9n o incomodase, mentres ordenaba a completa destruci\u00f3n e incendio da cidade e as vilas e mosteiros dos arredores.\nDurante oito d\u00edas todo foi saqueo e destruci\u00f3n. Acadado o obxectivo de deixar reducida a cinsas a capital espiritual do occidente cristi\u00e1n, retornou con catro mil cativos. Como humillaci\u00f3n final, fixo cargar nos ombreiros dalg\u00fans deles as camp\u00e1s e as portas do santuario apost\u00f3lico, que se colocaron na magn\u00edfica mesquita de C\u00f3rdoba.\nAplicouse Pedro, tras esta terrible enxurrada de destruci\u00f3n, a un intenso e r\u00e1pido labor de restauraci\u00f3n das s\u00faas cidades, vilas e mosteiros, entre eles o mosteiro de San Lourenzo de Carboeiro, as\u00ed como a renovar o \u00e1nimo abatido e desconsolado dos seus fieis.\nNo 999 morr\u00eda o rei galego Bermudo II, deixando varios bastardos e un fillo lex\u00edtimo, un pequeno de cinco anos. Co fin de evitar novas axitaci\u00f3ns nos reinos cristi\u00e1ns, o seu titor, o conde galego Menendo Gonz\u00e1lez, e o propio Pedro apresur\u00e1ronse a facelo unxir en Le\u00f3n. No mesmo momento da coroaci\u00f3n, o rei neno Afonso V, da man do conde galego, asina un privilexio que confirma, como o primeiro entre os bispos dos seus reinos, Pedro de Mezonzo.\nVida persoal.\nNos documentos da \u00e9poca, particularmente os rexios, aparecen testemu\u00f1os do prestixio moral de Pedro a quen chaman amado de Deus, e titor no material e no espiritual da s\u00faa grea. A ra\u00ed\u00f1a Elvira, xa vi\u00fava, denom\u00ednao o seu \"pai e pont\u00edfice\". Sobre a base destes documentos e outras tradici\u00f3ns, Antonio L\u00f3pez Ferreiro descr\u00edbeo \"como pai dos probes, titor dos desvalidos, defensor dos febles contra as continuas demas\u00edas e atropelos dos poderosos; e todos os que a el acud\u00edan obti\u00f1an del benigna e paternal acollida\". El, simplemente, autocalific\u00e1base como pecador.\nO papa Bieito XIV recolle a tradici\u00f3n que lle atrib\u00fae o \"celebre canticum\" do pobo cristi\u00e1n en momentos de tribulaci\u00f3n e anguria, a \"Salve Regina\", onde se implora \u00e1 nai de Xes\u00fas como vida e dozura esperanza nosa, de ollos misericordiosos. Recolle o papa o que se le nos Anais Beneditinos de Mabill\u00f3n, no ano 986: \"Petrus Episcopus, cognomento de Moson, qui ante episcopatum monasterii Sancti Petri de ante Altaria in eadem Urbe (Compostella) abbas extiterat. Hic piam antiphonam de Beata Virgine, nempe 'Salve Regina', composuisse dicitur\" (Pedro, bispo, chamado de Moson (Mezonzo?), que antes do seu episcopado foi abade do mosteiro de San Pedro de Antealtares da mesma cidade (Compostela). Dise que compuxo esta p\u00eda ant\u00edfona sobre a Santa Virxe, chamada \"Salve Regina\").\nEfectivamente, a tradici\u00f3n di que foi Pedro de Mezonzo quen compuxo este himno \u00e1 Virxe inspirado nunha imaxe de Nosa Se\u00f1ora dos Ollos Grandes, patroa de Lugo, durante a fuxida do pobo compostel\u00e1n tralo saqueo da s\u00e9 por Almanzor."}
{"id": "77579", "revid": "23204", "url": "https://gl.wikipedia.org/wiki?curid=77579", "title": "Kigali", "text": "Kigali \u00e9 a capital e a cidade m\u00e1is poboada da rep\u00fablica africana de Ruanda. Ademais constit\u00fae unha provincia coa s\u00faa propia estrutura administrativa. Est\u00e1 situada no centro do pa\u00eds, do que \u00e9 o n\u00facleo cultural e econ\u00f3mico. A s\u00faa poboaci\u00f3n, consonte estimaci\u00f3ns do ano 2005, calcul\u00e1base que superaba os 850.000 habitantes.\nTodos os despachos oficiais estatais, inclu\u00edda a sede da presidencia e do Goberno e m\u00e1is todos os Ministerios te\u00f1en a s\u00faa residencia na cidade. Ademais a cidade de Kigali constit\u00fae de seu unha provincia.\nHistoria.\nFundada no 1907 durante o dominio colonial alem\u00e1n, a cidade s\u00f3 atinxiu o grao de capital de Ruanda con ocasi\u00f3n da independencia do pa\u00eds, obtida en 1962. Nos tempos do reino mwami a capital estaba localizada en Nyanza, en tanto na \u00e9poca colonial ti\u00f1a a s\u00faa sede en Butare, localidade hoxe denominada Astrida. Na \u00e9poca da independencia de Ruanda, pensouse nun primeiro momento en escoller de novo Butare como capital, mais tam\u00e9n en Kigali, que ti\u00f1a a vantaxe de se atopar xeograficamente no centro do pa\u00eds: desde aquela a cidade acabou por tornarse o principal centro de Ruanda e acabou por ser a capital de facto.\nA partir do 7 de abril de 1994, Kigali foi un dos escenarios do terr\u00edbel xenocidio causado pola rivalidade secular entre Hutu e Tutsi, na que terminaron mortos centos de miles de persoas. Logo da guerra civil comezou unha reorganizaci\u00f3n da cidade dentro do proxecto de pacificaci\u00f3n do pa\u00eds.\nXeograf\u00eda.\nKigali \u00e1chase nun altiplano cheo de outeiros con alturas vari\u00e1beis de entre 1.433 e 1.645 metros. Os edificios administrativos adoitan situarse nas abas e cimas, en tanto as edificaci\u00f3ns de vivendas acostuman localizarse nos vales. O pico m\u00e1is alto da cidade \u00e9 o monte Kigali, con 1850 m.s.n.m.. As coordenadas da cidade son 1\u00ba 56' 38\" S e 30\u00ba 03' 34\" L.\nClima.\nPola s\u00faa situaci\u00f3n o clima que lle corresponder\u00eda deber\u00eda ser ecuatorial, por\u00e9n est\u00e1 suavizado pola altura e m\u00e1is pola influencia do monz\u00f3n que procede do leste, do oc\u00e9ano \u00cdndico. As precipitaci\u00f3ns medias non chegan aos 1.000\u00a0mm, distribu\u00edndose as chuvias durante unha longa estaci\u00f3n chuviosa que se estende entre setembro e maio. A temperatura media anual \u00e9 de algo m\u00e1is de 20\u00a0\u00b0C. \nEconom\u00eda.\nNas proximidades da cidade extr\u00e1ese esta\u00f1o e tungsteno. Como a econom\u00eda ruandesa est\u00e1 a atravesar unha \u00e9poca de medra, na cidade estanse a levantar novos e numerosos edificios. Con todo no territorio urbano, e a consecuencia da guerra civil pasada est\u00e1n presentes moitas ONG.\nTransportes.\nKigali pos\u00fae un aeroporto internacional, con voos diarios at\u00e9 Nairobi, e menos frecuentes para Addis Abeba e Xohanesburgo. Semanalmente hai un voo para \u00c1msterdam. Dentro do pa\u00eds s\u00f3 hai comunicaci\u00f3n a\u00e9rea con Cyangugu, no extremo suroeste."}
{"id": "77580", "revid": "56817", "url": "https://gl.wikipedia.org/wiki?curid=77580", "title": "Mesosfera (hom\u00f3nimos)", "text": "Co termo de mesosfera podemos referirnos a:"}
{"id": "77581", "revid": "98629", "url": "https://gl.wikipedia.org/wiki?curid=77581", "title": "Guerra das Comunidades de Castela", "text": "A revolta e guerra das Comunidades de Castela foi un levantamento contra a coroa que tivo lugar entre 1520 e 1522, protagonizado polas cidades do interior da Coroa de Castela.\nAlg\u00fans historiadores cualif\u00edcana como a primeira revoluci\u00f3n moderna de Europa, contra as pretensi\u00f3ns do rei Carlos I de modificar o goberno da Coroa, subtraendo poder \u00e1s \"Comunidades de Villa y Tierra castellanas\" (as cidades) co obxectivo de profundar na centralizaci\u00f3n do poder. Outros cualif\u00edcana como un \u00faltimo intento dos castel\u00e1ns de ancorarse na Idade Media e frear o avance do poder real, \u00f3 que suma un compo\u00f1ente de odio \u00f3 estranxeiro nesta revolta. Son da primeira opini\u00f3n Jos\u00e9 Antonio Maravall, Julio Valde\u00f3n Baruque ou o historiador franc\u00e9s Joseph P\u00e9rez, autor do libro \"Los comuneros\", e quizais o maior experto no movemento comuneiro.\nFronte a eles, os partidarios da segunda opini\u00f3n defenden que un maior poder real era garant\u00eda de modernidade, xa que era caracter\u00edstico do medievo a fragmentaci\u00f3n do poder e, no caso da coroa de Castela, a necesidade dos monarcas, desde antigo, de apoiarse nas cidades (nas denominadas \"cidades con voto en Cortes\", que ti\u00f1an un poder importante polo seu dereito a participar nas Cortes estamentais mediante o env\u00edo de representantes), polo que a Guerra das Comunidades supor\u00eda un \u00faltimo intento desas cidades por manter o poder que acumularan \u00f3 longo de s\u00e9culos e impedir a continuaci\u00f3n dun cami\u00f1o cara o absolutismo.\nA revolta das Comunidades non foi unha revolta popular. Foi unha rebeli\u00f3n da comunidade pol\u00edtica (a oligarqu\u00eda local, a nobreza) contra o crecente poder do Rei. O que os comuneiros pretend\u00edan era frear ese incipiente absolutismo real para intentar conseguir un r\u00e9xime pol\u00edtico similar \u00f3 que tradicionalmente existira na Coroa de Arag\u00f3n, un sistema de goberno pactista entre o Rei e o Reino (as Cortes), porque ven perder o seu poder fronte a un poder rexio cada vez m\u00e1is absoluto. Economicamente, os comuneiros apostaron decididamente por fomentar o desenvolvemento dunha industria manufactureira castel\u00e1, o que os enfrontou \u00f3s grandes mercadores exportadores de Burgos. Por este motivo, o concello foi a \u00fanica cidade castel\u00e1 do bando realista. Malia o car\u00e1cter urbano da rebeli\u00f3n, no ver\u00e1n de 1520 sum\u00e1ronse no mundo rural numerosos insurrectos nos se\u00f1or\u00edos, desexando pasar \u00f3 reguengo.\nEn todo caso, tr\u00e1tase dun episodio notable e transcendente da historia.\nAntecedentes.\nA\u00ednda que a causa inmediata da revolta foi que, \u00f3 chegar un rei estranxeiro, impuxo como homes de confianza no goberno do reino a outros estranxeiros, as\u00ed como o uso dos recursos e impostos de Castela en favor do Imperio, as ra\u00edces do problema hai que buscalas m\u00e1is atr\u00e1s, na \u00e9poca das rexencias en Castela (1504-1517) na que sa\u00edron \u00e1 luz importantes conflitos da sociedade castel\u00e1: a preocupaci\u00f3n da nobreza por recuperar poder tralo reinado de Isabel I que llo reducira notablemente (en xeral, os comuneiros ser\u00edan membros da pequena burgues\u00eda comercial e artesanal das cidades castel\u00e1s); o conflito entre os grandes comerciantes (representados por Burgos, sede do \"Consulado del Mar\", onde se centraban as exportaci\u00f3ns da la castel\u00e1) que desexaban exportar a la en bruto, e os manufactureiros (representados por Segovia) que desexaban unha maior cota para poder desenvolver unha incipiente industria t\u00e9xtil en Castela (como a que exist\u00eda, por exemplo, en Flandres e que precisamente utilizaba la castel\u00e1); o problema dos conversos debido \u00f3 rigor da Inquisici\u00f3n; ou as tensi\u00f3ns nas cidades onde o poder pol\u00edtico estaba en mans de clans determinados.\nO servizo de Carlos I.\nA chegada de Carlos I reavivou estes problemas e engadiu novos conflitos, xa que o rei era inexperto, estranxeiro, desco\u00f1ecedor do castel\u00e1n, e favorec\u00eda \u00e1 s\u00faa camari\u00f1a flamenga. Estando en Barcelona soubo da s\u00faa elecci\u00f3n como Rei de romanos, as\u00ed que convocou Cortes en Santiago de Compostela para marzo de 1520 (inici\u00e1ndose o 1 de abril) para obter un servizo econ\u00f3mico para sufragar os gastos do monarca no estranxeiro, pero a oposici\u00f3n dos procuradores, e a expulsi\u00f3n dos procuradores de Salamanca e Toledo, motivou o traslado das Cortes \u00e1 Coru\u00f1a, con vistas \u00e1 s\u00faa pr\u00f3xima partida. A\u00ednda que os procuradores castel\u00e1ns \u00edan na s\u00faa gran maior\u00eda coas consignas ben claras para votar en contra, tras coacci\u00f3ns ou subornos, o servizo quedou finalmente aprobado, o que produciu malestar e indignaci\u00f3n nas cidades. As\u00ed, os procuradores de Zamora e Burgos fuxiron, e o de Segovia foi aforcado. Antes diso, o 22 de maio, o rei sa\u00edu do reino deixando como gobernador \u00f3 Cardeal Adriano de Utrecht.\nFormaci\u00f3n da Santa Xunta e Inicio da guerra.\nO 29 de xullo de 1520 formouse en \u00c1vila a Santa Xunta do Reino formada inicialmente por representantes das cidades de Segovia, Salamanca, Toro, Toledo e \u00c1vila, coa fin de organizar a s\u00faa protesta, elix\u00edndose como presidente \u00f3 toledano Pedro Lasso de Vega (irm\u00e1n do poeta e membro do ex\u00e9rcito imperial Garcilaso de la Vega), e como xefe do ex\u00e9rcito comuneiro \u00f3 tam\u00e9n toledano Juan de Padilla.\nPara castigar o crime de Segovia requir\u00edase a artiller\u00eda depositada en Medina del Campo, pero a cidade resistiuse e foi incendiada o 21 de agosto polo ex\u00e9rcito realista. Desta forma a rebeli\u00f3n estendeuse en Castela, adher\u00edndose unha trintena de cidades \u00e1 Xunta, entre elas Valladolid, quedando prisioneiro o rexente o 1 de novembro.\nDesenvolvemento das Comunidades.\nA Santa Xunta trasladouse a Tordesillas, coa esperanza de que a confinada ra\u00ed\u00f1a Xoana I servise de apoio \u00f3s comuneiros: Malia que inicialmente parec\u00eda que a ra\u00ed\u00f1a lles daba o seu apoio, pasando o tempo non sacaron nada dada a s\u00faa inestabilidade mental e a s\u00faa reticencia a asinar documento alg\u00fan.\nDado que a revolta se estendeu das cidades \u00f3 campo, produc\u00edndose levantamentos antise\u00f1oriais no campesi\u00f1ado como en Bribiesca, en Haro, ou en Tierra de Campos. A nobreza abandonou o seu inhibimento en apoio \u00e1 autoridade mon\u00e1rquica. Carlos I nomeou dous novos vicerreis de entre a nobreza castel\u00e1: nomeou Condestable de Castela a I\u00f1igo Fern\u00e1ndez de Velasco (se\u00f1or de Burgos), e Almirante de Castela \u00f3 se\u00f1or de Medina de Rioseco.\nCo apoio nobiliario e fuxido de Valladolid, o rexente emprende a contraofensiva a partir do 31 de outubro, agrupando tropas nas terras do Almirante, xunto a Medina de Rioseco, e co apoio econ\u00f3mico do rei de Portugal. O mando recae en Pedro Fern\u00e1ndez de Velasco, conde de Haro, fillo do Condestable, que xa reunira tropas na cidade de Burgos conforme \u00f3 tradicional repartimento, acudindo na s\u00faa axuda o tam\u00e9n fillo do duque de N\u00e1jera, con artiller\u00eda procedente de Navarra e Hondarribia, deixando desguarnecida a fronteira francesa. Tam\u00e9n acudiron os condes de Benavente e de Altamira, os marqueses de Astorga e de Falces, e os condes de Salinas e de Luna. A\u00ednda as\u00ed o n\u00famero de lanzas a cabalo non exced\u00eda das 2000.\nOs realistas toman Tordesillas o 5 de decembro, e a Xunta escapa a Valladolid. Juan de Padilla volve a Toledo para recrutar reforzos. En 1521 o bispo de Zamora Antonio de Acu\u00f1a organiza un ex\u00e9rcito en Tierra de Campos que asalta fortalezas se\u00f1oriais para despois marchar \u00e1 meseta sur. Mentres, a Xunta dividiuse entre os partidarios da negociaci\u00f3n e os da radicalizaci\u00f3n contra os se\u00f1ores, o que provocou a progresiva desafecci\u00f3n de cidades.\nA Batalla de Villalar.\nEn febreiro de 1521 as tropas comuneiras inician unha ofensiva sobre a fortaleza de Torrelobat\u00f3n, que cae o 25 de febreiro. O 12 de abril, no episodio m\u00e1is atroz da guerra, tropas do rei asaltan a cidade de Mora (Toledo), queimando a igrexa onde se refuxiaran m\u00e1is de 3.000 anci\u00e1ns, mulleres e nenos, que morreron. Finalmente o 23 de abril de madrugada as tropas comuneiras saen de Torrelobat\u00f3n, buscando refuxiarse en Toro. Por\u00e9n, as tropas do rei perseguiron o ex\u00e9rcito comuneiro d\u00e1ndolle alcance en Villalar. As tropas comuneiras, baixo a forte choiva e sen a protecci\u00f3n da artiller\u00eda, son dispersadas pola cabaler\u00eda dos nobres. Os comuneiros peerden entre 500 e 1.000 homes, mentres que 6.000 son feitos prisioneiros. Na madrugada do 24 de abril foron executados os principais l\u00edderes comuneiros, pertencentes \u00e1 nobreza castel\u00e1, o toledano Juan de Padilla e o atencino Juan Bravo, capit\u00e1n dos comuneiros segovianos. Horas m\u00e1is tarde sum\u00f3uselles o salmantino Francisco Maldonado.\nAntes da execuci\u00f3n, Juan Bravo e Juan de Padilla cruzaron unhas palabras que pasaron \u00e1 posteridade: \u00f3 subir \u00f3 cadafalso, Juan de Padilla d\u00edxolle \u00f3 seu camarada: \"Se\u00f1or Bravo: ayer era d\u00eda de pelear como caballero... hoy es d\u00eda de morir como cristiano\". Isto orixinou que Juan Bravo pedise ser executado antes que Padilla, \"para no ver la muerte de tan buen caballero\". Trala batalla unha parte do maltreito ex\u00e9rcito comuneiro cruzou a fronteira de Portugal a trav\u00e9s de Fermoselle, e o resto contactou con Toledo, reforzando a resistencia da cidade do Texo durante uns meses m\u00e1is.\nA ca\u00edda de Toledo.\nA\u00ednda que esta non foi a fin das Comunidades, foi o principio da fin. T\u00f3dalas cidades comuneiras do norte de Castela caeron trala derrota de Villalar. En xu\u00f1o de 1521 as tropas de Carlos I asedian Madrid, que se rende finalmente. Murcia, que tam\u00e9n secundara a revolta comuneira, caeu tras un forte sitio. O 1 de setembro de 1521 comezou o asedio \u00e1 cidade de Toledo, que, desfalecida, rendeuse o 25 de outubro a condici\u00f3n de que se respectase a vida de Mar\u00eda Pacheco (que recibiu o sobrenome de \"Leona de Castilla\") e doutros ada\u00eds comuneiros da cidade. Carlos derru\u00edu o pazo de Padilla en Toledo.\nO 9 de xaneiro de 1522 foi nomeado Papa o cardeal Hadri\u00e1n, en agradecemento de Carlos I polos favores prestados. As manifestaci\u00f3ns de x\u00fabilo por parte do cabido catedralicio de Toledo foron toda unha provocaci\u00f3n. Mar\u00eda de Pacheco cos seus fieis tomou o Alc\u00e1zar e liberou \u00f3s comuneiros presos. O 3 de febreiro entraron as tropas imperiais, acabando con esta resurrecci\u00f3n comuneira. Mar\u00eda de Pacheco fuxiu coa s\u00faa filla a Portugal, onde morreu 10 anos despois sen renunciar \u00f3s ideais comuneiros.\nConsecuencias da derrota.\nTrala derrota definitiva houbo unha feroz represi\u00f3n. V\u00edtimas dela foron l\u00edderes comuneiros como Pedro Maldonado, os irm\u00e1ns Guzm\u00e1n, o licenciado Urrez, o conde de Salvaterra, Juan de Zapata, o afamado peleteiro de Salamanca Juan de Villoria, o bispo Acu\u00f1a e outros membros destacados das Xuntas comuneiras ou do clero.\nAs cidades comuneiras foron sometidas \u00f3 pago de cuantiosas indemnizaci\u00f3ns, que supuxeron a ru\u00edna das cidades manufactureiras como Segovia, fronte \u00f3 triunfo dos intereses exportadores dos mercadores burgaleses, o que impediu a continuidade rendible de gran parte da industria da Coroa, co agravante da ausencia dunha pol\u00edtica proteccionista. Finalmente, acrecentouse o poder da monarqu\u00eda, e a nobreza viu reducido o seu poder e o seu r\u00e9xime de privilexios, o que contribu\u00edu a unha integraci\u00f3n do absolutismo real en Castela m\u00e1is r\u00e1pida e temper\u00e1.\nA casa de Juan de Padilla en Toledo foi derru\u00edda e o seu soar sementado de sal. As torres das casas de familias comuneiras esmouchadas, como o caso da Casa das Cunchas de Salamanca (da familia dos Maldonado) e de moitas outras.\nO Perd\u00f3n Xeral de 1522 e os Exceptuados do Perd\u00f3n.\nTrala s\u00faa chegada a Palencia en 1522, e baixo a direcci\u00f3n persoal do emperador, a represi\u00f3n contra os comuneiros non se fixo esperar. En tres meses dit\u00e1ronse m\u00e1is de cen condenas a morte, sendo a m\u00e1is famosa a do comuneiro salmantino Pedro Maldonado, executado na praza de Simancas o 14 de agosto. Tras esta ondeada represiva, Carlos I promulgou o perd\u00f3n xeral, unha especie de amnist\u00eda, a\u00ednda que moi limitada polo n\u00famero de exclu\u00eddos de dito perd\u00f3n. \u00d3s perdoados non se lles volveu incriminar penalmente, por\u00e9n, o perd\u00f3n non os exim\u00eda do pago das indemnizaci\u00f3ns civ\u00eds, o que condenou \u00e1 indixencia a moitos deles. Os exclu\u00eddos do Perd\u00f3n figuraban nunha longa relaci\u00f3n de 293 nomes que abarcaba a xefes militares, procuradores na Xunta, funcionarios da mesma, ou das xuntas locais e eclesi\u00e1sticos comuneiros. Os comuneiros que conseguiron eludir condena quedaron, con todo, apartados para sempre dos cargos p\u00fablicos. Antonio de Acu\u00f1a, o c\u00e9lebre comuneiro zamorano, foi executado en 1526, e Mar\u00eda Pacheco morreu no exilio portugu\u00e9s.\nO Perd\u00f3n de 1522 permite aclarar un aspecto fundamental da rebeli\u00f3n: o seu \u00e1mbito xeogr\u00e1fico. Os exceptuados do perd\u00f3n sinalan en boa medida o grao de implicaci\u00f3n das cidades castel\u00e1s coa causa comuneira. Os exceptuados de cada cidade son:\nAdoita aludirse a que t\u00f3dalas rexi\u00f3ns da Coroa de Castela se viron afectadas en maior ou menor medida pola rebeli\u00f3n. Por\u00e9n, en puridade, s\u00f3 se pode falar de tal naquelas comarcas ou rexi\u00f3ns onde constan as seguintes notas:\nEsas notas e a achega de dirixentes, tropas e di\u00f1eiro, reduce o \u00e1mbito xeogr\u00e1fico \u00e1s cidades das d\u00faas Castelas. Practicamente as \u00fanicas con dereito a voto nas Cortes. En Murcia non se chegaba a cuestionar o poder pol\u00edtico, e a s\u00faa adhesi\u00f3n \u00e1 causa comuneira ti\u00f1a que ver coa s\u00faa conquista polo Reino de Castela. As notas que definen a presenza murciana na revolta gardan m\u00e1is relaci\u00f3n coas xerman\u00edas valencianas que coas comunidades castel\u00e1s. No Pa\u00eds Vasco un enfrontamento hist\u00f3rico entre poderes locais fraccionou o poder pol\u00edtico que buscou nuns casos contactar cos comuneiros e noutro cos imperiais. Azcona cre que o feito guipuscoano iniciouse con independencia das reivindicaci\u00f3ns comuneiras.\nA Sociedad de Caballeros Comuneros.\nTr\u00e1tase dunha sociedade secreta que existiu a principios do s\u00e9culo XIX. Era de car\u00e1cter liberal e semellante a outras organizaci\u00f3ns mas\u00f3nicas da \u00e9poca. Os seus compo\u00f1entes, os \"Caballeros Comuneros\" que se proclamaban \"Hijos de Padilla\". Destacados membros da sociedade foron o antigo guerrilleiro Juan Mart\u00edn 'El Empecinado', quen o 23 de abril de 1821, 300 anos despois da batalla de Villalar, rendeu homenaxe a Padilla, Bravo e Maldonado e exhumou os seus restos; ou Rafael de Riego, que iniciou co seu pronunciamento o 1 de xaneiro de 1820 o \"Trienio Liberal\".\nNacionalismo e rexionalismo castel\u00e1n e castel\u00e1n-leon\u00e9s.\nNa actualidade partidos rexionalistas castel\u00e1n-leoneses como Unidad Regionalista de Castilla y Le\u00f3n (URCL) reivindican a figura e valores desta Revolta como s\u00edmbolo de Castela e Le\u00f3n e as s\u00faas nove provincias. Defenden por tanto o 23 de abril como D\u00eda de Castela e Le\u00f3n.\nTam\u00e9n partidos castelanistas como Tierra Comunera (TC) ou Izquierda Castellana (IzCa) reivindican a tradici\u00f3n e valores da Revoluci\u00f3n das Comunidades de Castela dentro da s\u00faa ideolox\u00eda castelanista, interpretando dita revolta como favorable \u00e1 uni\u00f3n das actuais comunidades aut\u00f3nomas de Castela e Le\u00f3n, Madrid e Castela-A Mancha, Cantabria e A Rioxa, e, en calquera caso, o seu reco\u00f1ecemento como nacionalidade hist\u00f3rica."}
{"id": "77582", "revid": "1093", "url": "https://gl.wikipedia.org/wiki?curid=77582", "title": "Apertura espa\u00f1ola", "text": ""}
{"id": "77584", "revid": "1131", "url": "https://gl.wikipedia.org/wiki?curid=77584", "title": "Slobozia M\u00e2ndra", "text": ""}
{"id": "77585", "revid": "1131", "url": "https://gl.wikipedia.org/wiki?curid=77585", "title": "Monte Karisimbi", "text": "O monte Karisimbi \u00e9 un volc\u00e1n durmido que forma parte da cadea volc\u00e1nica dos Montes Virunga, unha cordilleira que se estende entre a Rep\u00fablica Democr\u00e1tica do Congo e Ruanda. O Karisimbi, cunha altura de 4.519 m, sit\u00faase xusto na fronteira entre ambos os dous estados e conforma, ao tempo, a maior altitude do \u00faltimo deles, Ruanda.\nXeograf\u00eda.\nO Karisimbi \u00e9rguese no extremo noroccidental de Ruanda e nororiental da R.D. do Congo. \u00c9 o volc\u00e1n de menor altitude dos montes Virunga, que son un cordal que forma parte da grande cadea que bordea o Gran Val do Rift. Dada a s\u00faa situaci\u00f3n, pr\u00f3xima ao Ecuador xeogr\u00e1fico, no territorio dos Virunga predomina o bosque selv\u00e1tico de tipo ecuatorial, que constit\u00fae un refuxio para numerosas especies de animais. Entre eles destaca o gorila, que aqu\u00ed atopa un dos seus reducidos h\u00e1bitats.\nHistoria vulcanol\u00f3x\u00edca.\nAs primeiras erupci\u00f3ns do Karisimbi rexistr\u00e1ranse hai uns 240.000 anos, e orixinaran correntes de lava que flu\u00edron cara o leste at\u00e9 unha distancia dunha ducia de km, e cara suroeste a partir de domos. A \u00faltima erupci\u00f3n parece que ocorreu cara o ano 8.050 a. C..\nAscensi\u00f3ns.\nA monta\u00f1a foi por vez primeira escalada por occidentais en 1903. \u00c9 doado de subir, mais non hai rutas marcadas. A base habitual para tentar acometer a subida \u00e9 a cidade de Ruhengeri, en Ruanda.\nNome.\nO nome Karisimbi, verosimilmente, procede do voc\u00e1bulo \"isimbi\", que nunha das linguas predominantes da rexi\u00f3n, o kinyaruanda, significa \"pequena cuncha\", o que sen d\u00fabida \u00e9 unha alusi\u00f3n ao \"capelo\" de neve que nalgunhas ocasi\u00f3ns cobre a cima da monta\u00f1a.\nProtecci\u00f3n ambiental.\nO territorio no que se incl\u00fae o Karisimbi, est\u00e1 comprendido dentro do Parque Nacional dos Volc\u00e1ns de Ruanda e no Parque Nacional dos Virunga na R.D. do Congo. Entre o Karisimbi e o Visoke, un outro volc\u00e1n pr\u00f3ximo, est\u00e1 o \"Centro de Investigaci\u00f3n Karisoke\" (\"Karisoke Research Center\"). Aqu\u00ed traballou Dian Fossey, entre 1967 e o ano da s\u00faa morte, 1985, observando e investigando sobre o \"Gorilla beringei beringei\"."}
{"id": "77586", "revid": "56817", "url": "https://gl.wikipedia.org/wiki?curid=77586", "title": "Autonom\u00eda", "text": "Co termo autonom\u00eda podemos referirnos a:"}
{"id": "77587", "revid": "98629", "url": "https://gl.wikipedia.org/wiki?curid=77587", "title": "Movemento social", "text": "Un movemento social \u00e9 a agrupaci\u00f3n informal de individuos ou organizaci\u00f3ns dedicadas a cuesti\u00f3ns pol\u00edtico-sociais que ten como finalidade o cambio social. Os movementos sociais como estruturas de cambio social te\u00f1en a s\u00faa orixe nas crises das organizaci\u00f3ns de esquerda socialdem\u00f3crata e do socialismo real, principalmente partidos pol\u00edticos e sindicatos. Xorden como modos de organizaci\u00f3n de colectivos, fundamentalmente marxinais, que loitan dentro dun campo pol\u00edtico m\u00e1is ou menos concreto. Alg\u00fans exemplos destes movementos son o movemento feminista, o movemento ecoloxista, o movemento obreiro, o movemento pacifista ou antimilitarista, ou, m\u00e1is recente no seu nacemento, o movemento okupa e o movemento antiglobalizaci\u00f3n.\nA maior parte dos autores coinciden en sinalar que o termo apareceu en Alema\u00f1a na d\u00e9cada de 1970 coa formaci\u00f3n dos grupos de acci\u00f3n c\u00edvica (\"B\u00fcrgerinitiativen\"). Os movementos sociais rara vez confl\u00faen nun partido pol\u00edtico; o seu labor bas\u00e9ase en premer \u00f3 poder pol\u00edtico mediante reivindicaci\u00f3ns concretas ou en crear alternativas. Estas alternativas ou reivindicaci\u00f3ns conv\u00e9rtense na s\u00faa principal identidade, sen ter que chegar a plasmar un ideario completo.\nSon o equivalente a acci\u00f3n afirmativa ou grupo de presi\u00f3n. Te\u00f1en un car\u00e1cter de permanencia no tempo e cun n\u00famero de persoas representativo, con relaci\u00f3n \u00f3s que sofren ou ignoran o problema. O seu recordo hist\u00f3rico \u00e9 moi antigo, por exemplo, os Comuneiros de Castela. Son algunhas veces o nacemento dunha idea con l\u00edderes carism\u00e1ticos memorables, e a s\u00faa x\u00e9nese pode derivar cara a un movemento ou iniciar unha revolta ou, m\u00e1is contundentemente, unha revoluci\u00f3n, como a Revoluci\u00f3n Mexicana, e as\u00ed mesmo eventual plataforma para un partido cara o poder, opci\u00f3n que parece un rodeo innecesario.\n\u00c9 unha forma instant\u00e1nea e continuada de inserirse no \u00e1mbito pol\u00edtico, con inicialmente pouco esforzo organizativo, sen pertencer a el, pero si con forza de cambio pol\u00edtico, como a restauraci\u00f3n da democracia perdida en r\u00e9ximes autoritarios. A s\u00faa an\u00e1lise incl\u00fae o seu obxectivo e o tipo de clientela, sendo interesante o desenvolvemento do seu proceso organizativo. O impacto na sociedade \u00e9 desde soamente presencial, como unha forza de choque perturbadora, ou ata mesmo resultar moi definitorio, como grupos fortes de interese e presi\u00f3n contra o poder institu\u00eddo. Deben coidar o seu progreso organizativo para ser eficaces e continuar perseverando e merecerse a honra de coart\u00edfices de eventos democr\u00e1ticos nas instituci\u00f3ns ou outros m\u00e1is modestos, como a informaci\u00f3n dos cidad\u00e1ns."}
{"id": "77588", "revid": "23204", "url": "https://gl.wikipedia.org/wiki?curid=77588", "title": "Preg\u00fantalle ao vento", "text": "Preg\u00fantalle ao vento (en ) \u00e9 un filme estadounidense do ano 2006. \u00c9 un drama dirixido por Robert Towne, adaptado do libro \"Ask the Dust\" de John Fante. Estreouse en galego na TVG o 10 de xu\u00f1o de 2009.\nSinopse.\nArturo Bandini so\u00f1a con converterse nun escritor famoso nos \u00c1nxeles (California) a comezos da d\u00e9cada de 1930, durante a Gran Depresi\u00f3n. No intento de escribir algo, hosp\u00e9dase nun cuarto barato dun hostal, pero o plan v\u00f3lvese un fracaso: os cartos ac\u00e1banse e non consegue publicar nada. Ent\u00f3n co\u00f1ece a Camilla Lopez, unha camareira mexicana que so\u00f1a con conseguir un bo marido e deixar o emprego. Xuntos viven unha relaci\u00f3n turbia, baseada no desexo, os celos e o desprezo.\nPor\u00e9n, hai bastantes diferenzas respecto \u00e1 novela orixinal. Arturo e Camila van vivir a unha casa \u00e1 beira da praia, e Camila morre logo dunha longa enfermidade. A relaci\u00f3n entre Camila e Sammy non est\u00e1 tan desenvolvida, por\u00e9n, Camila e Arturo son parella durante un tempo."}
{"id": "77594", "revid": "2175", "url": "https://gl.wikipedia.org/wiki?curid=77594", "title": "Sonic 2", "text": ""}
{"id": "77595", "revid": "98629", "url": "https://gl.wikipedia.org/wiki?curid=77595", "title": "Assemblage", "text": "A assemblage \u00e9 un proceso art\u00edstico que consiste dar tridimensionalidade a unha composici\u00f3n mediante a combinaci\u00f3n de diferentes obxectos, naturais ou fabricados pero coa caracter\u00edstica com\u00fan que non foran creados especificamente como materiais art\u00edsticos.\nA orixe do termo est\u00e1 na obra de Jean Dubuffet que a comezos dos anos 50 do s\u00e9culo XX creou unha serie de collages de \u00e1s de bolboreta \u00e1 que lle deu por t\u00edtulo \"assemblages d'empreintes\". Non obstante anteriormente artistas como Marcel Duchamp e Pablo Picasso traballaran con obxectos non art\u00edsticos, as\u00ed como tam\u00e9n Elsa von Freytag-Loringhoven e Louise Nevelson.\nEn 1961 o Museo de Arte Moderna de Nova York organizou a mostra \"The Art of Assemblage\" coa participaci\u00f3n de artistas norteamericanos e europeos, o que lle deu carta de natureza dentro do mundo da arte."}
{"id": "77596", "revid": "23204", "url": "https://gl.wikipedia.org/wiki?curid=77596", "title": "Georg Wenzeslaus von Knobelsdorff", "text": "Georg Wenzeslaus von Knobelsdorff, nado o 17 de febreiro de 1699 en Crossen an der Oder (actual Krosno Odrza\u0144skie) e morto o 16 de setembro de 1753 en Berl\u00edn, foi un arquitecto e pintor prusiano.\nTraxectoria.\nKnobelsdorff era un oficial do ex\u00e9rcito prusiano e ao deixar o ex\u00e9rcito en 1729 dedicouse aos seus intereses art\u00edsticos. Como arquitecto estivo ao servizo de Frederico II de Prusia, realizou numerosos dese\u00f1os de palacios, casas, parques influenciados polo clasicismo franc\u00e9s e a obra de Andrea Palladio. Xa os seus primeiros traballos en Rheinsberg, a residencia do monarca na \u00e9poca, estableceron os alicerces do estilo co\u00f1ecido como rococ\u00f3 federiciano do que Knobelsdorff foi o m\u00e1ximo expo\u00f1ente."}
{"id": "77600", "revid": "7596", "url": "https://gl.wikipedia.org/wiki?curid=77600", "title": "Anticicl\u00f3n", "text": "Un anticicl\u00f3n \u00e9 unha zona atmosf\u00e9rica de alta presi\u00f3n, na que a presi\u00f3n atmosf\u00e9rica \u00e9 superior \u00e1 do aire circundante. O aire dun anticicl\u00f3n \u00e9 m\u00e1is estable c\u00f3 aire que o circunda e descende sobre o solo desde as capas altas da atmosfera, produc\u00edndose un fen\u00f3meno denominado subsidencia. Grazas aos anticicl\u00f3ns temos situaci\u00f3ns de tempo estable e ausencia de precipitaci\u00f3ns, xa que a subsidencia limita a formaci\u00f3n de nubes. A circulaci\u00f3n do aire no interior dun anticicl\u00f3n \u00e9 inversa \u00e1 dunha borrasca, \u00e9 dicir, no hemisferio norte a circulaci\u00f3n \u00e9 no sentido das agullas do reloxo (dextroxiro), e hemisferio sur \u00e9 en sentido contrario as agullas do reloxo (levoxiro).\nFormaci\u00f3n.\nOs anticicl\u00f3ns f\u00f3rmanse cando unha masa de aire fr\u00edo situada a certa altura tende a descender ata contactar co chan. Na zona de contacto hai moita presi\u00f3n e acum\u00falase moito aire, o vento tende a sa\u00edr desde o centro cara \u00f3 exterior.\nTipos.\nUn anticicl\u00f3n t\u00e9rmico \u00e9 o descenso dunha masa de aire debido a que est\u00e1 m\u00e1is fr\u00eda c\u00f3 seu contorno. Prod\u00facese cando o aire descende por arrefriamento aumentando a presi\u00f3n atmosf\u00e9rica, a perda de temperatura \u00e9 maior nas capas baixas que nas altas, provocando unha inversi\u00f3n t\u00e9rmica.\nOfrece un tempo seco, soleado e fr\u00edo.\nUn anticicl\u00f3n din\u00e1mico \u00e9 o descenso dunha masa de aire debido a que \u00e9 empurrada cara a superficie da Terra pola advecci\u00f3n en altura de masas de aire que a desprazan do lugar no que se atopa.\nOfrece un tempo seco, soleado e caloroso.\nAnticicl\u00f3n dos Azores.\n\u00c9 un anticicl\u00f3n din\u00e1mico situado, normalmente, no centro do Atl\u00e1ntico Norte, \u00e1 altura das illas dos Azores. \u00c9 o centro de acci\u00f3n que induce sobre Europa, en xeral, e sobre Espa\u00f1a, en particular, proporciona tempo seco, soleado e caloroso durante o ver\u00e1n. Excepcionalmente tam\u00e9n pode exercer a s\u00faa influencia no outono e na primavera, e mesmo nalgunhas ocasi\u00f3ns en inverno. Neste caso o centro do anticicl\u00f3n situarse no centro do mar Cant\u00e1brico, provocando invernos secos e temperados."}
{"id": "77601", "revid": "6750", "url": "https://gl.wikipedia.org/wiki?curid=77601", "title": "Groninga", "text": "Groningen \u00e9 unha cidade de 181.113 habitantes, nos Pa\u00edses Baixos setentrionais, capital da provincia hom\u00f3nima.\nPola s\u00faa universidade e pola s\u00faa vida cultural, Groninga est\u00e1 considerada como a cidade m\u00e1is importante do norte dos Pa\u00edses Baixos. Chamada polos provinciais a \"Stad\" (cidade) e \"Groot Loug\" (grande aldea), os seus habitantes son denominados correntemente \"Stadjers\", \u00e9 dicir \"os cidad\u00e1ns\", por contraste coa rexi\u00f3n circundante que \u00e9 sobre todo un pa\u00eds agr\u00edcola.\nHistoria.\nGroningen foi fundada arredor do ano 1000. Foi un dos primeiros membros da Liga hanse\u00e1tica: no 1251 obtivo un monopolio sobre o comercio de graos na rexi\u00f3n, o que asegurou a s\u00faa prosperidade durante os s\u00e9culos seguintes. \nEn 1614 foi inaugurada a universidade, con sona especialmente polo seus estudos de teolox\u00eda. Na actualidade a\u00ednda a universidade ten grande importancia na vida cidad\u00e1 de Groninga, na que hai uns 40.000 estudantes.\nEconom\u00eda.\nDesde un punto de vista industrial, Groningen \u00e9 importante polos pr\u00f3ximos xacementos de gas natural (talvez os maiores en Europa), sitos na veci\u00f1a localidade de Slochteren. \u00c9 co\u00f1ecida tam\u00e9n polas s\u00faas industrias alimentarias, en particular as de refinamento de azucre de remolacha.\nMunicipio.\nGroninga \u00e9 un dos 483 municipios de Holanda. O seu concello ou \"gemeente\" comprende varias localidades de importancia como: Dorkwerd, Engelbert, Hoogkerk, Leegkerk, Middelbert, Noorddijk, Noorderhoogebrug, Oosterhogebrug, Roodehaan, Ruischerbrug e Vierverlaten.\nLugares de interese.\nEntre outros salientan:\nPaseando por r\u00faas e prazas poden verse, e \u00e1s veces visitarse, algunhas casas antigas e outras obras dignas de m\u00e9rito (como un xard\u00edn do XVII)."}
{"id": "77602", "revid": "879", "url": "https://gl.wikipedia.org/wiki?curid=77602", "title": "Alicerce", "text": ""}
{"id": "77604", "revid": "23204", "url": "https://gl.wikipedia.org/wiki?curid=77604", "title": "Leeuwarden", "text": "Leeuwarden (); ) \u00e9 a capital da provincia neerlandesa de Frisia. Leeuwarden est\u00e1 situada no norte do pa\u00eds.\nHistoria.\nLeeuwarden obtivo o t\u00edtulo de cidade en 1435, a\u00ednda que as s\u00faas orixes remontan polo menos ao ano 1000. En 1650 contaba cuns 16.000 moradores.\nLugares de interese.\nOs monumentos salient\u00e1beis de Leeuwarden son :\nEntre os museos da cidade c\u00f3mpre indicar:\nMercados.\nEn Leeuwarden cel\u00e9brase o maior mercado de \u00e9quidos dos Pa\u00edses Baixos. No d\u00eda da Ascensi\u00f3n acolle o maior mercado de flores do pa\u00eds."}
{"id": "77605", "revid": "6750", "url": "https://gl.wikipedia.org/wiki?curid=77605", "title": "Zwolle", "text": "Zwolle \u00e9 unha cidade neerlandesa de 105.801 habitantes, capital da provincia de Overijssel, sita na orilla dereita do r\u00edo Ijssel, no punto de cruzamento de numerosas canles, por medio das cales est\u00e1 unida ao Zuiderzee e \u00e1 rexi\u00f3n industrial de Twente. \u00c9 un importante mercado de gando, de manteiga e de ovos, ademais dun centro industrial.\nHistoria.\nA cidade aparece citada por vez primeira sobre o ano 1040. Foi membro da Liga hanse\u00e1tica e durante o Medievo foi un saliente centro cultural.Arredor do ano 1580 inclinouse polo luteranismo. Alcanzou o esplendor no s\u00e9culo XVII.\nLugares de interese.\nComo testemu\u00f1o do seu not\u00e1bel pasado conserva varios monumentos importantes como:"}
{"id": "77606", "revid": "23204", "url": "https://gl.wikipedia.org/wiki?curid=77606", "title": "Mons", "text": "Mons (en flamengo Bergen) \u00e9 unha cidade de B\u00e9lxica, capital da provincia de Hainaut, na zona franc\u00f3fona do pa\u00eds. Ten arredor de 91.000 habitantes.\nSituaci\u00f3n.\nMons local\u00edzase a 50\u00a0km, en direcci\u00f3n suroeste, da capital do pa\u00eds, Bruxelas, a arredor de 200\u00a0km ao nordeste de Par\u00eds e a uns 75\u00a0km ao leste de Lille. A cidade est\u00e1 situada no cruzamento de importantes eixes autoestradais: E19 (Par\u00eds-Bruxelas-Antuerpen-\u00c1msterdam) e E42 (Lille-Charleroi-Liexa-Fr\u00e1ncfort do Main).\nTopograf\u00eda.\nO relevo do concello de Mons est\u00e1 marcado polo val do r\u00edo Haine, que fl\u00fae de leste a oeste, ao norte da cidade, para acabar por xuntarse, xa en Francia, co Escalda. O r\u00edo Trouille x\u00fantase co Haine na mesma cidade de Mons. O norte e sur do val do Haine est\u00e1 conformado por outeiros e altiplanos con alturas progresivamente en aumento que var\u00edan entre os 50 e os 115 m, que culminan na aldea de Saint-Denis. A altura descende at\u00e9 o 20 m nas beiras do Haine e do canal Nimy-Blaton-P\u00e9ronnes.\nA cidade foise desenvolvendo sobre un outeiro (de a\u00ed o nome de Mons: \"monte\") sito na confluencia entre o Haine e o Trouille, o que lle foi conferindo unha forma m\u00e1is ou menos circular. A altura do casco urbano \u00e9 maior xustamente no seu centro.\nA ver.\nO centro da vida cidad\u00e1 \u00e9 a Gran Praza (\"Grand-Place\"). A s\u00faa man suroeste \u00e1brense as r\u00faas medievais, ben conservadas. C\u00f3mpre ver:"}
{"id": "77607", "revid": "85894", "url": "https://gl.wikipedia.org/wiki?curid=77607", "title": "Belfast", "text": "Belfast ( en ) \u00e9 a capital e cidade m\u00e1is grande de Irlanda do Norte e da provincia do Ulster, situada na foz do r\u00edo Lagan entre monta\u00f1as, na costa leste de Irlanda do Norte. \u00c9 a d\u00e9cimo segunda cidade m\u00e1is grande do Reino Unido e a segundo maior da illa de Irlanda. Ti\u00f1a unha poboaci\u00f3n de 333.871 habitantes en 2015 e de 671.559 (2011) na \u00e1rea metropolitana. Belfast sufriu moito nos Problemas: nos anos 70 e 80 era unha das cidades m\u00e1is perigosas do mundo, cunha taxa de homicidios en torno a 31 por 100.000. Por\u00e9n desde o Acordo do Venres Santo de 1998 produciuse unha maior modernizaci\u00f3n da cidade. Ten dous aeroportos, o Aeroporto George Best e o Aeroporto Internacional de Belfast. A Universidade Queens de Belfast fundada en 1845 \u00e9 a maior da cidade e na Universidade do Ulster, fundada en 1984, p\u00f3dense cursar belas artes, dese\u00f1o e arquitectura.\nHistoria.\nO lugar onde se atopa o actual Belfast estivo sempre ocupado desde a Idade de Bronce. O xacemento arqueol\u00f3xico co\u00f1ecido como \"Giant's Ring\" (o anel do xigante), situado moi preto da cidade, ten 5000 anos e a\u00ednda se poden ver restos de fortificaci\u00f3ns que datan da Idade de Ferro nos outeiros que rodean a cidade.\nConverteuse nun asentamento importante no s\u00e9culo XVII cando un gran n\u00famero de colonos ingleses e escoceses instal\u00e1ronse al\u00ed no proceso de colonizaci\u00f3n do Ulster, co obxectivo de erradicar \u00e1 poboaci\u00f3n cat\u00f3lica do Ulster. En 1641, os cat\u00f3licos se rebelaron, pero foron severamente reprimidos. Belfast floreceu como un importante centro comercial e industrial durante os s\u00e9culos XVIII e XIX e converteuse na cidade m\u00e1is industrializada de Irlanda, superando incluso a Dubl\u00edn grazas aos seus estaleiros, a s\u00faa industria t\u00e9xtil e tabaco. Os estaleiros Harland and Wolff convert\u00e9ronse nos m\u00e1is importantes do mundo, empregando ata 35.000 traballadores. Nestes estaleiros constru\u00eduse o tr\u00e1xicamente famoso RMS Titanic.\nBelfast constitu\u00eduse na capital de Irlanda do Norte desde a creaci\u00f3n desta rexi\u00f3n administrativa en 1920 pola Acta do goberno de Irlanda de 1920. Desde ent\u00f3n foi crecendo en n\u00famero de habitantes e foi testemu\u00f1a de enfrontamentos dos seus cidad\u00e1ns cat\u00f3licos (maioritariamente \"nacionalistas\" favorables \u00e1 independencia do Reino Unido) e protestantes (ou \"leais\", que se opo\u00f1en a calquera proceso que leve \u00e1 separaci\u00f3n do Imperio Brit\u00e1nico).\nBelfast foi bombardeado tres veces durante a segunda guerra mundial polos bombardeiros da Luftwaffe. O bombardeo que causou m\u00e1is danos produciuse na noite do 15 de abril de 1941, cando 200 bombardeiros, entre Heinkel He 111, Junkers e Dorniers, atacaron a cidade sen ter unha resistencia importante. Est\u00edmase que preto de mil persoas morreron durante o ataque ou feridas provocadas durante o ataque. Ademais, unhas 100.000 persoas perderon a s\u00faa casa. A\u00ednda que os estaleiros e as f\u00e1bricas de aeronaves v\u00edronse afectadas, recuper\u00e1ronse rapidamente, xa que a demanda de buques e avi\u00f3ns era alta. Isto supuxo, por suposto, a r\u00e1pida recuperaci\u00f3n da econom\u00eda de Belfast.\nO 21 de xullo de 1972, o IRA provisional detonou 22 bombas dentro e no arredor da cidade, asasinando a nove persoas, inclu\u00eddos dous polic\u00edas e feridas a outras 130. Amais do ex\u00e9rcito brit\u00e1nico e a polic\u00eda local, o IRA provisional enfrontouse a dous grupos paramilitares: a Asociaci\u00f3n en Defensa do Ulster e a Forza Voluntaria do Ulster. Ata 1994 produc\u00edronse enfrontamentos espor\u00e1dicos entre as d\u00faas forzas en Belfast. A\u00ednda que o cesamento do fogo entre ambas partes rematou coa violencia na cidade, a cidade mant\u00e9n un importante compo\u00f1ente de segregaci\u00f3n entre a poboaci\u00f3n cat\u00f3lica republicana e a poboaci\u00f3n unionista protestante.\nEn 1997, os unionistas perderon o control do Consello de Belfast por primeira vez na s\u00faa historia. Esta derrota confirmouse nas elecci\u00f3ns de 2001 e 2005. Isto permitiu aos membros dos nacionalistas do SDLP e Sinn F\u00e9in exercer como alcalde por primeira vez. O actual alcalde, Jim Rodgers, pertence ao Partido Unionista do Ulster.\nEtimolox\u00eda e lema.\nBelfast \u00e9 a versi\u00f3n anglicanizada do nome irland\u00e9s da zona onde se atopa, que significa \"Vado areoso na desembocadura do r\u00edo\". Isto ref\u00edrese a barra que se formou onde o r\u00edo Farset se une ao r\u00edo Lagan en Donegall Quay e desemboca a Belfast Lough. Este foi o centro arredor do que se desenvolveu a cidade. O r\u00edo Farset tam\u00e9n recibe o nome da palabra \"pozo de area\", \"feirste\" en irland\u00e9s. Rodeado polo r\u00edo Lagan como o r\u00edo m\u00e1is importante, o Farset agora languidece na escuridade, baixo a avenida principal (\"High Street\"). O r\u00edo aberto a\u00ednda se pode ver no bordo do cemiterio de Shankill. \"Bank Street\" no centro da cidade non se refire ao sector bancario, sen\u00f3n ao banco do r\u00edo e Bridge Street (R\u00faa da Ponte) era o sitio onde antes se situaba unha ponte sobre o r\u00edo Farset.\nA cidade de Belfast ten o lema en lat\u00edn \" \"Pro tanto quid retribuamus\" \". Isto p\u00f3dese traducir como \"O que debemos dar a cambio de moito\" (literalmente \"Recibindo tanto, o que debemos devolver\") e foi tomado do Salmo 116 vers\u00edculo 12 da Vulgata."}
{"id": "77608", "revid": "98629", "url": "https://gl.wikipedia.org/wiki?curid=77608", "title": "Econom\u00eda de Venezuela", "text": "A econom\u00eda de Venezuela \u00e9 a s\u00e9tima m\u00e1is grande da Am\u00e9rica Latina, despois do Brasil, M\u00e9xico, Arxentina ,Chile, Colombiae Per\u00fa . O pa\u00eds contin\u00faa moi dependente do petr\u00f3leo que responde por uns 90% das s\u00faas exportaci\u00f3ns, por m\u00e1is de 50% das receitas federais e uns 30% do PIB. As elevadas receitas cos altos prezos do petr\u00f3leo axudaron o goberno a gastar para aumentar o PIB uns 10% o 2006, 8% o 2007 e case 5% o 2008 antes que a recesi\u00f3n global producise unha retracci\u00f3n o 2009. O aumento das receitas, combinado cun aumento do salario m\u00ednimo e cun acceso ao cr\u00e9dito para as familias propiciou un aumento do consumo no pa\u00eds, acompa\u00f1ado do crecemento da inflaci\u00f3n, que superou os 254% en 2016."}
{"id": "77612", "revid": "1093", "url": "https://gl.wikipedia.org/wiki?curid=77612", "title": "Billings", "text": "Billings \u00e9 a principal cidade do estado norteamericano de Montana e \u00e9 a capital do condado de Yellowstone. A s\u00faa superficie \u00e9 de 106\u00a0km\u00b2, a poboaci\u00f3n de 100.148 habitantes (2006) e a s\u00faa densidade de 1029 h/km\u00b2. Localizada no val do r\u00edo Yellowstone, antes da chegada dos europeos o territorio do que hoxe \u00e9 a cidade pertenc\u00eda aos indios crow, Billings fundouse o ano 1877 e o seu crecemento comezou en 1882 ao establecerse unha li\u00f1a de ferrocarril pola localidade."}
{"id": "77614", "revid": "98629", "url": "https://gl.wikipedia.org/wiki?curid=77614", "title": "Namur", "text": "Namur (en val\u00f3n \"Name\u00fbr\", en flamengo \"Namen\") \u00e9 unha cidade de B\u00e9lxica, con arredor de 100.000 habitantes, capital da Valonia, a rexi\u00f3n franc\u00f3fona do pa\u00eds, m\u00e1is e da provincia hom\u00f3nima. \u00c9 a sede da diocese de Namur de observancia cat\u00f3lica.\nSituaci\u00f3n.\nNamur fica situada ao sueste da capital do pa\u00eds, Bruxelas, na confluencia dos r\u00edos Mosa e Sambre.\nOrixe.\nA cidade xorde con fins militares na \u00e9poca merovinxia para velar sobre do val do Mosa. Foi a capital do condado de Namur.\nA ver.\nEntre os monumentos principais da cidade contan:"}
{"id": "77617", "revid": "23204", "url": "https://gl.wikipedia.org/wiki?curid=77617", "title": "Offlaga", "text": "Offlaga \u00e9 unha comuna da provincia de Brescia, na Lombard\u00eda, Italia. A s\u00faa superficie \u00e9 de 22\u00a0km\u00b2, a poboaci\u00f3n de 3.913 habitantes e a s\u00faa densidade de 178 h/km\u00b2. D\u00faas son as fracci\u00f3ns da comuna Cignano e Faverzano al\u00e9n da capital, Offlaga. O termo municipal est\u00e9ndese pola bac\u00eda do r\u00edo Mella, habitado na \u00e9poca romana cons\u00e9rvanse restos funerarios do s\u00e9culo II e volve aparecer de novo nun documento do ano 761 co nome de Ofolaga."}
{"id": "77618", "revid": "880", "url": "https://gl.wikipedia.org/wiki?curid=77618", "title": "P\u00f3quer", "text": ""}
{"id": "77626", "revid": "85894", "url": "https://gl.wikipedia.org/wiki?curid=77626", "title": "Verdegaia", "text": "Verdegaia \u00e9 unha asociaci\u00f3n ecoloxista galega, fundada en 2006.\nTraxectoria.\nVerdegaia fundouse logo dunha escisi\u00f3n en ADEGA, a asociaci\u00f3n ecoloxista na que en 2005 militaban a maior parte dos membros fundadores de Verdegaia. Ten como obxectivos contribu\u00edr \u00e1 defensa da natureza e propiciar un desenvolvemento sustent\u00e1bel caracterizado polo ecoloxismo, a xustiza social e a paz. Os medios para acadar estes obxectivos son a investigaci\u00f3n, a sensibilizaci\u00f3n social, o dese\u00f1o e realizaci\u00f3n de proxectos, a presi\u00f3n a gobernos e a empresas e a mobilizaci\u00f3n. A asociaci\u00f3n publica desde o 2006 a revista dixital \"Cos p\u00e9s na Terra\".\nEn 2018 creou as \"Brigadas Deseucaliptizadoras\", un programa de voluntariado para restitu\u00edr as especies aut\u00f3ctonas de alto valor ecosist\u00e9mico onde est\u00e1n ameazadas polo eucalipto e por outras especies invasoras pir\u00f3fitas.\nOrixe do nome.\nO nome da asociaci\u00f3n \u00e9 un xogo de palabras entre \"verdegaia\", unha tonalidade de verde claro mestura entre o verde e o branco, cores respectivamente asociadas aos movementos ecoloxistas e pacifistas, e \"Gaia\", nome da Nai Terra na mitolox\u00eda grega.\nIdeario.\nO ideario de Verdegaia \u00e9:\nN\u00facleos comarcais.\nA asociaci\u00f3n conta con n\u00facleos nas seguintes comarcas:"}
{"id": "77629", "revid": "5608917", "url": "https://gl.wikipedia.org/wiki?curid=77629", "title": "Roger Daltrey", "text": "Roger Harry Daltrey, nado en Londres o 1 de marzo de 1944, \u00e9 un cantante de rock, compo\u00f1ente e fundador ingl\u00e9s da banda musical brit\u00e1nica The Who."}
{"id": "77631", "revid": "127505", "url": "https://gl.wikipedia.org/wiki?curid=77631", "title": "Le\u00f6KCh", "text": "Le\u00f6KCh, nado en Cee en 1988, \u00e9 un mc galego de hip hop.\nTraxectoria.\nComezou a gravar temas soltos en 2006, que distribu\u00edu a trav\u00e9s de Internet. As s\u00faas rimas son en castel\u00e1n. En 2008 presentouse ao concurso para seleccionar un int\u00e9rprete que representase a Televisi\u00f3n Espa\u00f1ola no festival de Eurovisi\u00f3n."}
{"id": "77632", "revid": "98629", "url": "https://gl.wikipedia.org/wiki?curid=77632", "title": "William Bradford Shockley", "text": "William Bradford Shockley, nado en Londres o 13 de febreiro de 1910 e finado en Stanford (California) o 12 de agosto de 1989, foi un f\u00edsico estadounidense, galardoado co Premio Nobel de F\u00edsica no ano 1956.\nTraxectoria.\nEra fillo de pais norteamericanos. Instalado coa s\u00faa familia en California estudou f\u00edsica no Instituto Tecnol\u00f3xico de California para doutorarse no ano 1936 no Instituto de Tecnolox\u00eda de Massachusetts.\nFinou por mor dun cancro de pr\u00f3stata.\nInvestigaci\u00f3ns cient\u00edficas.\nIniciou os seus primeiros traballos ao redor dos electr\u00f3ns nos Laboratorios Bell de Nova Jersey, continuando posteriormente na investigaci\u00f3n sobre o radar, at\u00e9 que en 1942 abandonou o seu trabalo nos Laboratorios Bell para desempe\u00f1ar o cargo de director do Grupo de investigaci\u00f3n da guerra antisubmarina da Universidade de Columbia.\nAo final da segunda guerra mundial os laboratorios Bell formaron un grupo de traballo ao redor da f\u00edsica de estado s\u00f3lido, conducido por Shockley e o qu\u00edmico Stanley Morgan, coa colaboraci\u00f3n de John Bardeen, Walter Houser Brattain, Gerald Pearson, Robert Gibney, Hilbert Moore e varios t\u00e9cnicos. A s\u00faa asignaci\u00f3n era buscar unha alternativa de estado s\u00f3lido aos amplificadores de cristal fr\u00e1xiles da v\u00e1lvula sen carga. As s\u00faas primeiras tentativas foron baseadas nas ideas de Shockley sobre usar un campo el\u00e9ctrico externo nun semicondutor para afectar \u00e1 s\u00faa condutividade. Estes intentos fallaron a cada proba, at\u00e9 que Bardeen suxeriu unha teor\u00eda que fac\u00eda que os estados superficiais evitaran que o semicondutor penetrase no campo. As s\u00faas procuras continuaron coa descrici\u00f3n do d\u00edodo, a versi\u00f3n electr\u00f3nica da v\u00e1lvula sen carga. As s\u00faas procuras ao redor dos semiconductores lev\u00e1rono a formular o 4 de xullo de 1951 o transistor bipolar, obtendo o seu patente o setembro do mesmo ano.\nEn 1957 fundou o seu propio laboratorio de investigaci\u00f3n, Fairchild Semiconductor, pero a s\u00faa forma de levar a empresa provocou que oito dos seus investigadores abandonasen a compa\u00f1\u00eda o 1958, entre eles Robert Noyce e Gordon Moore que m\u00e1is tarde crear\u00edan Intel.\nNo ano 1956 foi galardoado co Premio Nobel de F\u00edsica, xunto con John Bardeen e Walter Houser Brattain, \"pola s\u00faa investigaci\u00f3n en semicondutores e polo descubrimento do efecto transistor\".\nA finais da d\u00e9cada de 1960 Sockley realizou unhas controvertidas declaraci\u00f3ns sobre as diferenzas intelectuais entre as razas, defendendo que os test de intelixencia mostraban un factor xen\u00e9tico na capacidade intelectual revelando que os afro-norteamericanos eran inferiores aos norteamericanos brancos, as\u00ed como que a maior taxa de reproduci\u00f3n entre os primeiros tivo un efecto regresivo na evoluci\u00f3n."}
{"id": "77633", "revid": "2269", "url": "https://gl.wikipedia.org/wiki?curid=77633", "title": "William Shockley", "text": ""}
{"id": "77634", "revid": "124656", "url": "https://gl.wikipedia.org/wiki?curid=77634", "title": "Jos\u00e9 Carlos Pita L\u00f3pez", "text": "Jos\u00e9 Carlos Pita L\u00f3pez, nado en 1940, foi o primeiro alcalde que tivo o concello coru\u00f1\u00e9s de Neda trala aprobaci\u00f3n da Constituci\u00f3n de 1978.\nTraxectoria.\nT\u00e9cnico de Astano. Militante do PCG, foi elixido alcalde nas elecci\u00f3ns municipais de 1979 por Agrupaci\u00f3n Democr\u00e1tica de Neda Independiente coa que consegue maior\u00eda simple, repetindo con amplas maior\u00edas absolutas na elecci\u00f3ns de 1983 e 1987. En 1991, el e o equipo de goberno, foron fichados polo PSdeG-PSOE, acadando d\u00faas maior\u00edas absolutas en 1991 e 1995. En 1999, Pita e o seu partido, perden a maior\u00eda absoluta e botan man do edil de Esquerda Unida para conservar a alcald\u00eda. Foi deputado provincial entre 2002 e 2003. Nas elecci\u00f3ns de 2003 perde dous concelleiros m\u00e1is, pero logra a alcald\u00eda \u00f3 ser o m\u00e1is votado, gobernando de novo con Esquerda Unida. Finalmente nas municipais de 2007 cos resultados m\u00e1is pobres da s\u00faa historia deixa de ser o alcalde m\u00e1is antigo, xunto \u00f3 seu homologo de Fene (Xos\u00e9 Mar\u00eda Rivera Arnoso), dos concellos da r\u00eda de Ferrol.\nVida persoal.\nCasou e tivo 3 fillos."}
{"id": "77635", "revid": "5863", "url": "https://gl.wikipedia.org/wiki?curid=77635", "title": "Blanes", "text": "Blanes \u00e9 unha cidade e un concello da comarca catal\u00e1 da Selva, cabeza do partido xudicial de Blanes a provincia de Xirona. En 2006 contaba cunha poboaci\u00f3n de 37.819 habitantes, polo que era o terceiro n\u00facleo m\u00e1is poboado da provincia.\nXeograf\u00eda.\nBlanes est\u00e1 situada na esquerda da chaira aluvial que formou a foz do r\u00edo Tordera, entre as vertentes da serra Llarga e as de Montells. O termo municipal est\u00e1 atravesado polo torrente de Blanes ou de Valdoric, que desemboca preto de sa Palomera, unha grande rocha que entra at\u00e9 o mar e que separa a ba\u00eda de Blanes, no norte, e a praia de Sabanell, no sur.\nA Costa Brava ten o seu extremo m\u00e1is meridional nesta poboaci\u00f3n, concretamente na rocha de sa Palomera. Dise popularmente que a Costa Brava e m\u00e1is as s\u00faas largas praias do Maresme nacen aqu\u00ed.\nA cidade creceu a xeito dun semic\u00edrculo que acha os lindes no outeiro de Sant Joan (puig de sant Joan) e no mar, e polo tanto en direcci\u00f3n ao r\u00edo Tordera. Os barrios tradicionais de Blanes son Sa Carbonera, Sant Francesc, os Pavos e os Pins.\nHistoria.\nPrehistoria.\nA presenza humana no actual termo de Blanes remonta \u00e1 prehistoria, como se deduce de diversas referencias a achados de industria l\u00edtica. Noticias m\u00e1is firmes son sobre a poboaci\u00f3n prerromana. Os indixetes eran a poboaci\u00f3n ib\u00e9rica aut\u00f3ctona. O seu n\u00facleo aqu\u00ed debeu estar na ladeira da monta\u00f1a de Sant Joan. Hai restos doutros poboados amurallados.\n\u00c9poca Antiga.\nNa \u00e9poca romana foi co\u00f1ecida como \"Blanda\" ou Blandae (referencias de Plinio o Vello, Estrab\u00f3n e Claudio Tolomeo). O lugar debeu fundarse entre 75 a.C. e 50 a.C.. Debeu ser un lugar de intercambio de produtos ultramarinos co o interior a xulgar polos restos atopados na zona portuaria (almac\u00e9ns, talleres, unha necr\u00f3pole).\nIdade Media.\nAbundan as referencias a Blanes desde o s\u00e9culo X. Desde 1050 pasou a pertencer aos vizcondes de Cabrera, que posu\u00edan o castelo da localidade como feudo dos condes de Barcelona. Desde o XII, comparten dominio cos cabaleiros ditos \"de Blanes\". Durante o s\u00e9culo XIII, os se\u00f1ores feudais do lugar, Guerau IV de Cabrera e Guillem de Blanes, concederon privilexios e franqu\u00edas, que aseguraron o poboamento e o medrae de Blanes. Foron confirmados polos sucesores no s\u00e9culo XIV (documento de 1373).\nA inicios do s\u00e9culo XV, Bernat de Cabrera, intitulado conde de M\u00f3dica, comeza a constru\u00edr a nova igrexa e o pazo. Da mesma \u00e9poca \u00e9 o recinto amurallado e m\u00e1is o hospital de pobres (1423).\nAo longo da Idade Media o porto adquire un papel de grande relevo nas empresas catal\u00e1s na expansi\u00f3n mediterr\u00e1nea. As\u00ed, parte de aqu\u00ed, en 1113, a primeira expedici\u00f3n, fracasada, contra as illas Baleares. En 1285, a armada francesa recalou no porto e incendiou a vila. En 1355 veuse atacada por xenoveses. Durante o s\u00e9culo XV o porto blanenco era visitado con frecuencia, por naves bisca\u00ed\u00f1as, castel\u00e1s e mallorquinas. Tal actividade levou \u00e1 creaci\u00f3n do gremio de pescadores e a construci\u00f3n de d\u00e1rsenas na praia. Participa tam\u00e9n na guerra civil catal\u00e1 entre 1462 e 1472.\nNeste per\u00edodo xorde un not\u00e1bel personaxe, Jaume Ferrer de Blanes, cosm\u00f3grafo prestixioso que asesorou \u00e1 coroa espa\u00f1ola e a\u00ednda parece que aconsellou ao propio Col\u00f3n.\nIdade Moderna.\nA partir de 1603, o seu termo ampl\u00edase at\u00e9 o r\u00edo Tordera. Durante a guerra dos Segadores, entre o 6 e o 11 de febreiro de 1640, a vila aloxou un rexemento de tropas valoas, que cometeron numerosos abusos na poboaci\u00f3n. Xa ao final da guerra, as tropas reais castel\u00e1s do marqu\u00e9s de Mortara, perante a negativa da localidade a rendese, en setembro de 1652, atacaron a vila con artillar\u00eda. Tomada a vila, seguiu unha dura represi\u00f3n: 300 dos defensores foron condenados a galeras.\nEn guerras posteriores contra os franceses de Lu\u00eds XIV, Blanes foi atacada nos anos 1657, 1697, e especialmente no 1694, durante a guerra da liga dos Habsburgo, cando tropas do xeneral Clark queimaron boa parte da vila e destru\u00edron o pazo dos Cabrera, do cal s\u00f3 fica a maior parte da fachada.\nDurante a guerra de sucesi\u00f3n espa\u00f1ola (1700-1714), Blanes p\u00faxose ao lado do arquiduque Carlos. Como o resto do Principado, Blanes pasou malos momentos por mor das cargas derramadas para o sostemento da guerra. Coa derrota moitos blanencos foron castigados nas obras da construci\u00f3n da Cidadela de Barcelona.\nAo longo do s\u00e9culo XVIII, a econom\u00eda de Blanes experimentou un per\u00edodo de crecemento, tanto pola \u00e9poca de paz como polas boas expectativas do comercio mar\u00edtimo. A fins de s\u00e9culo hab\u00eda censadas 9 embarcaci\u00f3ns para comerciar con Am\u00e9rica. A poboaci\u00f3n pasou de 1993 habitantes, a inicios de s\u00e9culo, a 3783 habitantes a finais.\nIdade Contempor\u00e1nea.\nDurante a guerra contra os franceses, a presenza das tropas transpirenaicas \u00e9 constante desde 1810, pois a vila foi o cuartel xeral franc\u00e9s no asedio \u00e1 fortaleza de Hostalric. Varios veci\u00f1os foron fusilados por eles.\nDurante o per\u00edodo de tr\u00e1nsito entre o Antigo R\u00e9xime e o liberal, houbo protestas contra os dereitos se\u00f1oriais. O derradeiro se\u00f1or de Blanes foi o duque de Medinaceli. En xu\u00f1o de 1822, a vila sufriu ataques absolutistas. Mesmo o p\u00e1rroco, mos\u00e9n Frigola, foi detido e axustizado en Barcelona.\nPor\u00e9n, os estaleiros de Blanes foron os m\u00e1is importantes da costa norte catal\u00e1 a mediados do s\u00e9culo XIX, e o comercio con Am\u00e9rica veuse acrecentado. Mais na segunda metade do s\u00e9culo, o impacto desastroso da filoxera sobre as vi\u00f1as, meteu a zona nunha forte recesi\u00f3n econ\u00f3mica. A poboaci\u00f3n baixar\u00eda at\u00e9 ben entrado o s\u00e9culo XX. A emigraci\u00f3n para Am\u00e9rica foi a soluci\u00f3n para mitos blanencos, como pasou en toda Espa\u00f1a.\nNa d\u00e9cada dos 1920, a econom\u00eda de Blanes mellorou. Debeuse \u00e1 modernizaci\u00f3n agr\u00edcola, a revitalizaci\u00f3n dos estaleiros e, sobre todo, \u00e1 auxe do t\u00e9xtil, en especial a f\u00e1brica de fibras artificiais, a SAFA. Comezou tam\u00e9n agora un novo fen\u00f3meno: o turismo, que haber\u00eda de ser un dos piares da vila.\nDurante a guerra civil (1936-1939) a poboaci\u00f3n sufrir\u00eda bombardeos e a perda de boa parte do patrimonio cultural. Ademais, creouse unha profunda divisi\u00f3n entre vencedores e vencidos.\nA finais da d\u00e9cada dos 50 produc\u00edronse dous fen\u00f3menos importantes: o inicio do turismo de estranxeiros en masa e un grande movemento inmigratorio procedente do resto da Pen\u00ednsula, o que far\u00e1 que se duplique a poboaci\u00f3n entre 1955 e 1970.\nEconom\u00eda.\nA econom\u00eda, baseada tradicionalmente no sector primario (agricultura e pesca), na segunda metade do s\u00e9culo XX pasou a depender primordialmente do sector secundario (industria) e, moi especialmente, do terciario (turismo).\nAs\u00ed, a foz do r\u00edo Tordera est\u00e1 considerada unha zona agr\u00edcola privilexiada e o seu porto, de pesca e deportivo, a\u00ednda t\u00e9n un certo peso: en 2001 se desembarcaron 2349 tm de peixe. A principal industria \u00e9 a SAFA, que foi instalada en 1923.\nSe ben Blanes desde finais do s\u00e9culo XIX foi un importante destino de vacaci\u00f3ns de ver\u00e1n, o gran motor do turismo, paralelamente co resto da Costa Brava, chegou a finais da anos 50. Esta foi a causa principal da explosi\u00f3n demogr\u00e1fica, pasando de 4943 habitantes en 1920 a 31.532 habitantes en 2001. A subida ser\u00eda m\u00e1is espectacular se se contasen os habitantes de segunda residencia e o crecemento de poboaci\u00f3n na temporada estival.\nTransportes.\nUnha moderna estaci\u00f3n de autobuses centra as conexi\u00f3ns con Lloret de Mar, Malgrat de Mar, Tossa de Mar, Barcelona, Calella, Xirona e m\u00e1is o Aeroporto Internacional Xirona-Costa Brava. Unha estaci\u00f3n de tren acolle li\u00f1as para Barcelona cunha frecuencia de 30 minutos. Coa mesma frecuencia hai trens en direcci\u00f3n a Ma\u00e7anet-Massanes, con transbordos desde a\u00ed para Xirona e Figueres. no ver\u00e1n hai unha serie de cruceiros desde Platja d'Aro at\u00e9 Arenys de Munt. A cidade \u00e1chase a 5 minutos da estrada N-II e da C-32, e a 15 minutos da AP-7.\nFestas e tradici\u00f3ns.\nCada ano cel\u00e9brase aqu\u00ed o Concurso de Fogos Artificiais da Costa Brava, un dos m\u00e1is importantes de Espa\u00f1a e de Europa, durante 7 d\u00edas na semana da Festa Maior da vila.\nA Festa Maior cae na derradeira semana de xullo, semana de Santa Ana e dura 8 d\u00edas."}
{"id": "77636", "revid": "5863", "url": "https://gl.wikipedia.org/wiki?curid=77636", "title": "Walter Houser Brattain", "text": "Walter Houser Brattain, nado en Xiamen (China) o 10 de febreiro de 1902 e finado en Seattle (Washington) o 13 de outubro de 1987, foi un f\u00edsico norteamericano galardoado co Premio Nobel de F\u00edsica no ano 1956.\nTraxectoria.\nNaceu na cidade de Xiamen, situada na provincia chinesa de Fujian. Estudou no \"Whitman College\" de Walla Walla, no Estado de Washington, licenci\u00e1ndose en f\u00edsica e matem\u00e1ticas en 1924.\nInvestigaci\u00f3ns cient\u00edficas.\nTras traballar como f\u00edsico na divisi\u00f3n de radio do Instituto Nacional de Modelos e Tecnolox\u00eda, o 1929 incorporouse aos Laboratorios Bell. O seu principal campo de investigaci\u00f3n foi o estudo das propiedades das superficies dos s\u00f3lidos, e en particular a da estrutura at\u00f3mica dun material a nivel superficial, a cal difire da do interior. Xunto aos f\u00edsicos norteamericanos William Shockley, director do proxecto, e John Bardeen inventaron un pequeno dispositivo electr\u00f3nico denominado transistor. Anunciouse por primeira vez en 1948 e acabouse o 4 de xullo de 1951, empreg\u00e1ndose comercialmente en radios port\u00e1tiles, aud\u00edfonos e outros aparellos.\nNo ano 1956 foi galardoado co Premio Nobel de F\u00edsica, xunto con Shocley e Bardeen, \"pola s\u00faa investigaci\u00f3n en semicondutores e polo descubrimento do efecto transistor\"."}
{"id": "77637", "revid": "6", "url": "https://gl.wikipedia.org/wiki?curid=77637", "title": "Tsung-Dao Lee", "text": "Tsung-Dao Le (en mandar\u00edn: \u674e\u653f\u9053, nado en Xangai, China en 1926, \u00e9 un f\u00edsico norteamericano de orixe chinesa galardoado co Premio Nobel de F\u00edsica no ano 1957.\nTraxectoria.\nNaceu na cidade chinesa de Xangai o 24 de novembro de 1926. Iniciou os seus estudos de f\u00edsica na Universidade de Zhejiang continu\u00e1ndoos na Universidade Nacional Asociada do Suroeste en Kunming. En 1946 realizou o doutoramento na Universidade norteamericana de Chicago, traballando en Enrico Fermi e Chen Ning Yang. \nInvestigaci\u00f3ns cient\u00edficas.\nXunto a Chen Ning Yang realizou investigaci\u00f3ns ao redor da f\u00edsica nuclear, atopando incoherencias no principio de simetr\u00eda e iniciando o desenvolvemento dunha teor\u00eda unificadora da natureza das part\u00edculas subat\u00f3micas e sobre as interacci\u00f3ns d\u00e9biles. En 1957 recibiron o Premio Nobel de F\u00edsica por estas investigaci\u00f3ns, sendo os primeiros chineses en conseguir este galard\u00f3n.\nPosteriormente traballou en transici\u00f3ns da fase da mec\u00e1nica estat\u00edstica, na f\u00edsica condensada da materia as\u00ed como na ecuaci\u00f3n de Schr\u00f6dinger.\nCo establecemento de relaci\u00f3ns entre os Estados Unidos e a Rep\u00fablica Popular da China Dao-Le puido viaxar at\u00e9 o seu pa\u00eds de nacemento, onde realizou unha serie de conferencias, creando o ano 1998 a Fundaci\u00f3n \"Chun-Tsung Endowment Fund\" (en mandar\u00edn: \u79e6\u60e0\u8399\u2014\u674e\u653f\u9053\u4e2d\u56fd\u5927\u5b66\u751f\u89c1\u4e60\u57fa\u91d1) para promover bolsas para novos estudantes chineses."}
{"id": "77641", "revid": "43749", "url": "https://gl.wikipedia.org/wiki?curid=77641", "title": "Provincia de Girona", "text": ""}
{"id": "77643", "revid": "56817", "url": "https://gl.wikipedia.org/wiki?curid=77643", "title": "-397", "text": "V\u00e9xase tam\u00e9n.\nHistoria ano a ano"}
{"id": "77644", "revid": "56817", "url": "https://gl.wikipedia.org/wiki?curid=77644", "title": "-394", "text": "V\u00e9xase tam\u00e9n.\nHistoria ano a ano"}
{"id": "77650", "revid": "5863", "url": "https://gl.wikipedia.org/wiki?curid=77650", "title": "Area de Secada", "text": ""}
{"id": "77651", "revid": "85894", "url": "https://gl.wikipedia.org/wiki?curid=77651", "title": "Moura, Nogueira de Ramu\u00edn", "text": "San Xo\u00e1n de Moura \u00e9 unha das parroquias do concello ourens\u00e1n de Nogueira de Ramu\u00edn. No ano 2007 ti\u00f1a 200 habitantes.\nXeograf\u00eda.\nLocalizada a 25\u00a0km de Ourense, a altitude media \u00e9 de 550 m e ten un relevo moi monta\u00f1oso. A parte setentrional da parroquia cae cara \u00e1 ribeira do r\u00edo Sil, con pendentes moi pronunciadas. A parte occidental cae cara ao r\u00edo Mi\u00f1o, onde as pendentes, fortes, son menos costentas ca na ribeira norte. As terras ba\u00f1adas polo Sil pertencen \u00e1 parroquia de Moura, mentres que as ba\u00f1adas polo Mi\u00f1o son da de Vi\u00f1o\u00e1s. Os lugares habitados est\u00e1n na zona alta do concello, e o m\u00e1is baixo \u00e9 Fiscal, situado nos 375 m. A parte m\u00e1is elevada \u00e9 o alto do Rego. Ten unha extensi\u00f3n duns 30\u00a0km\u00b2.\nA s\u00faa localizaci\u00f3n entre as d\u00faas ribeiras, a do Sil e a do Mi\u00f1o, d\u00e1lle un clima benigno, con pouca choiva. Predominan os casti\u00f1eiros, os carballos e os salgueiros, se ben na ribeira do Sil tam\u00e9n abondan as sobreiras e as aci\u00f1eiras. No monte baixo hai sobre todo carpaza e toxo.\nHistoria.\nExisten m\u00e1moas no Alto do Rego, o que indicar\u00eda poboamentos prerromanos. As m\u00e1moas de Penedo do Trigo, Penedos do Rufino e Pedra Longa foron reutilizadas como refuxios durante a Guerra Civil espa\u00f1ola. Trala romanizaci\u00f3n de Galicia Moura foi lugar de paso da v\u00eda romana XIV, que un\u00eda Aquae Flaviae (o actual Chaves) co actual Monforte de Lemos.\nO xacemento de San Miguel do Canal, en Montevedrde, acolle os restos dun cenobio. Cons\u00e9rvase unha capela cos lenzos de parede e edificaci\u00f3n adxacente en ru\u00ednas.\nA igrexa de San Xo\u00e1n de Moura, no Alcouce, foi constru\u00edda en 1247. A zona co\u00f1ece un progreso econ\u00f3mico coa fundaci\u00f3n pr\u00f3xima do mosteiro de Santo Estevo de Ribas de Sil. Ata comezos do s\u00e9culo XX funcionou un sistema de transporte fluvial entre a ribeira de Moura e a parroquia de Pombeiro (Pant\u00f3n).\nZona tradicional de emigraci\u00f3n temporeira (afiadores), nos anos sesenta sufriu importantes perdas de poboaci\u00f3n coa emigraci\u00f3n ao Pa\u00eds Vasco. Como co\u00f1eceu unha forte emigraci\u00f3n nos anos sesenta, a poboaci\u00f3n residente vese moi aumentada no ver\u00e1n."}
{"id": "77653", "revid": "5863", "url": "https://gl.wikipedia.org/wiki?curid=77653", "title": "Jos\u00e9 Castro Su\u00e1rez", "text": "Jos\u00e9 Castro Su\u00e1rez, nado no Carballi\u00f1o o 16 de xullo de 1926, \u00e9 un empresario e pol\u00edtico galego.\nTraxectoria.\nComeza a traballar na construci\u00f3n de carrocer\u00edas para autobuses nun pequeno taller no Carballi\u00f1o, e en 1948 trasl\u00e1dase a Vilagarc\u00eda de Arousa onde funda Castrosua, dedicada \u00e1 construci\u00f3n industrial desas carrocer\u00edas en madeira. Ocupa a direcci\u00f3n da empresa durante toda a s\u00faa vida.\nA s\u00faa carreira pol\u00edtica limitouse a figurar de n\u00famero tres na candidatura coru\u00f1esa de Uni\u00f3n de Centro Democr\u00e1tico nas primeiras elecci\u00f3ns auton\u00f3micas ao Parlamento de Galicia, en 1981. Sa\u00edu elixido deputado e permaneceu no seu escano ata 1985."}
{"id": "77654", "revid": "56817", "url": "https://gl.wikipedia.org/wiki?curid=77654", "title": "-386", "text": "V\u00e9xase tam\u00e9n.\nHistoria ano a ano"}
{"id": "77655", "revid": "56817", "url": "https://gl.wikipedia.org/wiki?curid=77655", "title": "-390", "text": "V\u00e9xase tam\u00e9n.\nHistoria ano a ano"}
{"id": "77656", "revid": "23204", "url": "https://gl.wikipedia.org/wiki?curid=77656", "title": "Kingston", "text": "Kingston \u00e9 a capital de Xamaica. Est\u00e1 situada no sueste o pa\u00eds, as beiras do mar Caribe. A s\u00faa poboaci\u00f3n en 2004 estim\u00e1base que andaba arredor dos 660.000 habitantes.\nHistoria.\nKingston foi fundada en 1693 polos ingleses logo de que un terremoto destu\u00edse a cidade portuaria de Port Royal. Converteuse na capital administrativa da illa xamaicana en 1872 e conservou tal status at\u00e9 que o pa\u00eds logrou a s\u00faa independencia en 1962, pasando ent\u00f3n a ser a capital do novo estado.\nUrbanismo.\nKingstonpos\u00fae a imaxe de numerosas cidades que no pasado formaran parte de pa\u00edss colonizados: un centro urbano e un barrio norte, que son herdanza directa dos colonos brit\u00e1nicos. A\u00ed \u00e9 onde se concentran a maior\u00eda das actividades econ\u00f3micas e pol\u00edticas e a s\u00faa calidade contrasta nidia e fortemente coa realidade imperante nos barrios menos favorecidos.\nO desenvolvemento da cidade carece de controis, de xeito que os \"shanty towns\" (favelas) aumentan en superficie ocupada e en poboaci\u00f3n. Kingston non escapa a depauperizaci\u00f3n nos suburbios. Cada d\u00eda acolle movos moradores que o \u00e9xodo rural conduce at\u00e9 a cidade.\nKingston pos\u00fae o barrio popular de Trenchtown, barrio orixinario dos artistas xama\u00efcanos de sona mundial: Bob Marley, Peter Tosh ou mesmo Burning Spear.\nPor\u00e9n, os barrios meridionais son os m\u00e1is pobres e os m\u00e1is insalubres, e onde \u00e9 maior a influencia rastafari, da cal o altofalante foi Bob Marley. Mais ces quartiers sont aussi les plus pauvres et les plus insalubres de la ville.\nClima.\nO clima de Kingston \u00e9 tropical, cinha temperatura media anual alta e uniforme, que supera os 26\u00a0\u00b0C. As precipitaci\u00f3ns conc\u00e9ntranse nos meses que van de abril a novembro. Pola s\u00faa situaci\u00f3n na \u00e1rea caribe\u00f1a, Kingston est\u00e1 exposta \u00e1 acci\u00f3n dos furac\u00e1ns que se forman nesa zona.\nEducaci\u00f3n superior.\nO principal centro educativo superior \u00e9 a University of the West Indies. Pos\u00fae unha biblioteca de preto de medio mill\u00f3n de volumes. \u00c9 frecuentada non s\u00f3 por estudantes xamaicanos, sen\u00f3n por outros procedentes das illas pr\u00f3ximas.\nTurismo.\nA fin de revitalizar a econom\u00eda de Kingston, os ingleses trazaron un ferrocarril at\u00e9 Montego Bay, sito na costa norte do pa\u00eds. Por\u00e9n a medida \u00e9 insuficiente, nin sequera para servir de v\u00e1lvula de escape aos m\u00e1is de 600.000 habitantes da capital."}
{"id": "77657", "revid": "56817", "url": "https://gl.wikipedia.org/wiki?curid=77657", "title": "-364", "text": "V\u00e9xase tam\u00e9n.\nHistoria ano a ano"}
{"id": "77658", "revid": "56817", "url": "https://gl.wikipedia.org/wiki?curid=77658", "title": "-365", "text": "V\u00e9xase tam\u00e9n.\nHistoria ano a ano"}
{"id": "77659", "revid": "22570", "url": "https://gl.wikipedia.org/wiki?curid=77659", "title": "-366", "text": "V\u00e9xase tam\u00e9n.\nHistoria ano a ano"}
{"id": "77660", "revid": "624", "url": "https://gl.wikipedia.org/wiki?curid=77660", "title": "S\u00e1trapas", "text": ""}
{"id": "77661", "revid": "56817", "url": "https://gl.wikipedia.org/wiki?curid=77661", "title": "-356", "text": ""}
{"id": "77663", "revid": "89787", "url": "https://gl.wikipedia.org/wiki?curid=77663", "title": "Gradiente adiab\u00e1tico seco", "text": "Para comprender o significado de gradiente adiab\u00e1tico seco (GAS) \u00e9 necesario saber \u00f3 que nos referimos co termo gradiente en si. Este \u00e9 a diferenza de temperatura que existe entre dous puntos situados a unha diferenza de altitude de 100 m.\nCentr\u00e1ndonos no GAS, o valor que se determina para este gradiente \u00e9 de 1\u00a0\u00b0C/100 m , e recibe a denominaci\u00f3n seco porque cont\u00e9n auga en forma de vapor. Podemos dicir del que \u00e9 un proceso din\u00e1mico ( a diferenza do gradiente vertical de temperatura) xa que afecta a unha masa de aire que se encontra realizando un movemento vertical debido o seu estado de desequilibrio co aire circundante.\nProceso.\nUnha porci\u00f3n de aire, por ser mal condutor de calor, non vai a intercambiar nin transferir calor coa atmosfera. Polo tanto se existen variaci\u00f3ns de temperatura na mesma porci\u00f3n de aire, estas ser\u00e1n causadas pola s\u00faa actividade molecular interna. Estas modificaci\u00f3ns prod\u00facense adiabaticamente e se deben soamente \u00f3 cambio da presi\u00f3n atmosf\u00e9rica producidas polo movemento vertical dunha porci\u00f3n do aire.\nTendo en conta o principio f\u00edsico polo cal unha porci\u00f3n de aire aumenta a s\u00faa temperatura se \u00e9 comprimida, se se produce o proceso contrario, \u00e9 dicir se se expande, disminue: a porci\u00f3n de aire en elevaci\u00f3n exp\u00e1ndese debido a que a presi\u00f3n que soporta \u00e9 menor coa altura. Polo tanto, a s\u00faa temperatura tam\u00e9n descende debido a que a fricci\u00f3n das mol\u00e9culas de aire \u00e9 menor."}
{"id": "77665", "revid": "98629", "url": "https://gl.wikipedia.org/wiki?curid=77665", "title": "Molina de Arag\u00f3n", "text": "Molina de Arag\u00f3n \u00e9 unha localidade e un concello da provincia de Guadalaxara, na comunidade aut\u00f3noma de Castela - A Mancha. A s\u00faa poboaci\u00f3n era de 3.656 habitantes en 2006.\nO municipio, de 168 km\u00b2, limita polo norte co de Rueda de la Sierra, polo noroeste con Tortuera e m\u00e1is Embid, polo leste con Campillo de Due\u00f1as e La Yunta, polo sueste con Castellar de la Muela, polo sur con Prados Redondos, polo suroeste con Castilnuevo, polo oeste con Corduente e polo nordeste con Rillo de Gallo.\nXeograf\u00eda.\nHidrograf\u00eda.\nO r\u00edo Gallo atravesa a poboaci\u00f3n. Polo sur bordea a vila o arroio de La Cava, unha \"rambla\" \u2014corga caracter\u00edstica da Espa\u00f1a mediterr\u00e1nea\u2014 que polo xeral leva auga e que no ano 1930 produciu graves inundaci\u00f3ns.\nEconom\u00eda.\nMolina \u00e9 unha vila dedicada ao comercio e aos servizos, con escasa industria. \u00c9 o centro administrativo comarcal dunha \u00e1rea eminentemente agr\u00edcola e gandeira, cun incipiente turismo rural atra\u00eddo pola natureza.\nHistoria.\nO nome actual da poboaci\u00f3n procede da s\u00faa antiga pertenza \u00e1 Coroa de Arag\u00f3n. Pese a que foi tomada por Castela aos musulm\u00e1ns, durante a guerra entre Castela e Arag\u00f3n de 1356-1369, a vila (co\u00f1ecida como \"Molina de los Caballeros\", \"Molina de los Condes\" ou, simplemente, \"Villa de Molina\") e m\u00e1is a s\u00faa comarca pasaron ao reino de Arag\u00f3n.\nNo ano 1375 foi reconquistada polas tropas de Pedro o Cruel de Castela, durante unha expedici\u00f3n de castigo contra os aragoneses que daban apoio a seu irm\u00e1n bastardo Henrique na guerra que ambos manti\u00f1an polo trono castel\u00e1n. O ex\u00e9rcito chegou mesmo a conquistar Teruel, mais nos tratados de paz seguintes os castel\u00e1ns retirar\u00edanse de todos os territorios e localidades ocupadas, salvo da contorna de Molina, que ser\u00eda co\u00f1ecida a partir de ent\u00f3n como \"de Arag\u00f3n\". A vila de Molina, residencia habitual de Pedro I desde aquela altura, foi considerada como un territorio aparte, en mans do rei, costume que perdurou at\u00e9 a actualidade, xa que entre os t\u00edtulos se\u00f1oriais do rei de Espa\u00f1a, Xo\u00e1n Carlos I, contin\u00faa a figurar o de \"Se\u00f1or de Molina\".\nMonumentos e lugares de interese.\nEn xeral a vila conserva boa parte do seu patrimonio medieval e da idade moderna.\nContorno ambiental.\nMolina est\u00e1 situada moi preto do Parque Natural do Alto Texo, que pos\u00fae especies mediterr\u00e1neas de monta\u00f1a alta e mediana, en \u00f3ptimo estado de conservaci\u00f3n. Constit\u00fae ademais unha dos maiores \u00e1reas de can\u00f3ns fluviais do interior peninsular. O parque conecta a\u00ednda con zonas tur\u00edsticas e paisax\u00edsticas como son a Serran\u00eda de Cuenca ou os Montes Universales (Teruel).\nA 11\u00a0km de Molina de Arag\u00f3n sit\u00faase a ermida rom\u00e1nica da Virxe do Congosto, no interior dun barranco espectacular."}
{"id": "77667", "revid": "5863", "url": "https://gl.wikipedia.org/wiki?curid=77667", "title": "Death of a Salesman", "text": "Death of a Salesman (en galego literalmente: \"Morte dun vendedor\") \u00e9 unha peza teatral de Arthur Miller escrita en 1949.\nCaracter\u00edsticas.\n\u00c9 a s\u00faa obra m\u00e1is famosa e m\u00e1is frecuentemente interpretada. Vista por moitos como unha cr\u00edtica c\u00e1ustica do \"so\u00f1o americano\" de \u00e9xito a trav\u00e9s do crecemento econ\u00f3mico, fixo famoso \u00f3 seu autor \u00f3 facerlle ga\u00f1ar o Premio Pulitzer e acollida con \u00e9xito entre a cr\u00edtica.\nProtagonizada polo personaxe de Willy Loman e a s\u00faa familia, foi interpretada con \u00e9xito en Broadway en varias ocasi\u00f3ns. Foi levada tres veces \u00f3 cine e adaptada catro veces para televisi\u00f3n."}
{"id": "77669", "revid": "43749", "url": "https://gl.wikipedia.org/wiki?curid=77669", "title": "Castela - A Mancha", "text": ""}
{"id": "77671", "revid": "56817", "url": "https://gl.wikipedia.org/wiki?curid=77671", "title": "-1504", "text": "Outros.\nHistoria ano a ano"}
{"id": "77672", "revid": "1987", "url": "https://gl.wikipedia.org/wiki?curid=77672", "title": "-1512", "text": "Outros.\nHistoria ano a ano"}
{"id": "77673", "revid": "1987", "url": "https://gl.wikipedia.org/wiki?curid=77673", "title": "-1526", "text": "Outros.\nHistoria ano a ano"}
{"id": "77674", "revid": "1987", "url": "https://gl.wikipedia.org/wiki?curid=77674", "title": "-1546", "text": "Outros.\nHistoria ano a ano"}
{"id": "77675", "revid": "1987", "url": "https://gl.wikipedia.org/wiki?curid=77675", "title": "-1538", "text": "Outros.\nHistoria ano a ano"}
{"id": "77676", "revid": "1987", "url": "https://gl.wikipedia.org/wiki?curid=77676", "title": "-1570", "text": "Outros.\nHistoria ano a ano"}
{"id": "77677", "revid": "56817", "url": "https://gl.wikipedia.org/wiki?curid=77677", "title": "-1524", "text": "Outros.\nHistoria ano a ano"}
{"id": "77678", "revid": "1987", "url": "https://gl.wikipedia.org/wiki?curid=77678", "title": "-1482", "text": "Outros.\nHistoria ano a ano"}
{"id": "77679", "revid": "1987", "url": "https://gl.wikipedia.org/wiki?curid=77679", "title": "-1443", "text": "Outros.\nHistoria ano a ano"}
{"id": "77680", "revid": "56817", "url": "https://gl.wikipedia.org/wiki?curid=77680", "title": "-1325", "text": "Outros.\nHistoria ano a ano"}
{"id": "77681", "revid": "1987", "url": "https://gl.wikipedia.org/wiki?curid=77681", "title": "-1352", "text": "Outros.\nHistoria ano a ano"}
{"id": "77682", "revid": "1987", "url": "https://gl.wikipedia.org/wiki?curid=77682", "title": "-1348", "text": "Outros.\nHistoria ano a ano"}
{"id": "77683", "revid": "98629", "url": "https://gl.wikipedia.org/wiki?curid=77683", "title": "-1320", "text": "Outros.\nHistoria ano a ano"}
{"id": "77684", "revid": "56817", "url": "https://gl.wikipedia.org/wiki?curid=77684", "title": "-1315", "text": "Outros.\nHistoria ano a ano"}
{"id": "77685", "revid": "56817", "url": "https://gl.wikipedia.org/wiki?curid=77685", "title": "-1318", "text": "Outros.\nHistoria ano a ano"}
{"id": "77686", "revid": "56817", "url": "https://gl.wikipedia.org/wiki?curid=77686", "title": "-1304", "text": "Outros.\nHistoria ano a ano"}
{"id": "77687", "revid": "25871", "url": "https://gl.wikipedia.org/wiki?curid=77687", "title": "-1299", "text": "Outros.\nHistoria ano a ano"}
{"id": "77688", "revid": "56817", "url": "https://gl.wikipedia.org/wiki?curid=77688", "title": "-1166", "text": "Outros.\nHistoria ano a ano"}
{"id": "77689", "revid": "56817", "url": "https://gl.wikipedia.org/wiki?curid=77689", "title": "-1160", "text": "Outros.\nHistoria ano a ano"}
{"id": "77690", "revid": "56817", "url": "https://gl.wikipedia.org/wiki?curid=77690", "title": "-1140", "text": ""}
{"id": "77691", "revid": "56817", "url": "https://gl.wikipedia.org/wiki?curid=77691", "title": "-1121", "text": "Mortes.\nHistoria ano a ano"}
{"id": "77692", "revid": "32797", "url": "https://gl.wikipedia.org/wiki?curid=77692", "title": "-1069", "text": "Notas.\nHistoria ano a ano"}
{"id": "77693", "revid": "56817", "url": "https://gl.wikipedia.org/wiki?curid=77693", "title": "-1043", "text": "Outros.\nHistoria ano a ano"}
{"id": "77694", "revid": "56817", "url": "https://gl.wikipedia.org/wiki?curid=77694", "title": "-1039", "text": "Outros.\nHistoria ano a ano"}
{"id": "77695", "revid": "56817", "url": "https://gl.wikipedia.org/wiki?curid=77695", "title": "-991", "text": "Outros.\nHistoria ano a ano"}
{"id": "77696", "revid": "56817", "url": "https://gl.wikipedia.org/wiki?curid=77696", "title": "-959", "text": "Outros.\nHistoria ano a ano"}
{"id": "77697", "revid": "56817", "url": "https://gl.wikipedia.org/wiki?curid=77697", "title": "-945", "text": "Outros.\nHistoria ano a ano"}
{"id": "77698", "revid": "56817", "url": "https://gl.wikipedia.org/wiki?curid=77698", "title": "-2050", "text": "Outros.\nHistoria ano a ano"}
{"id": "77699", "revid": "56817", "url": "https://gl.wikipedia.org/wiki?curid=77699", "title": "-1567", "text": "Outros.\nHistoria ano a ano"}
{"id": "77700", "revid": "1987", "url": "https://gl.wikipedia.org/wiki?curid=77700", "title": "-1472", "text": "Outros.\nHistoria ano a ano"}
{"id": "77702", "revid": "98629", "url": "https://gl.wikipedia.org/wiki?curid=77702", "title": "-1441", "text": "Outros.\nHistoria ano a ano"}
{"id": "77703", "revid": "56817", "url": "https://gl.wikipedia.org/wiki?curid=77703", "title": "-1925", "text": "Outros.\nHistoria ano a ano"}
{"id": "77704", "revid": "56817", "url": "https://gl.wikipedia.org/wiki?curid=77704", "title": "-1932", "text": "Outros.\nHistoria ano a ano"}
{"id": "77705", "revid": "98629", "url": "https://gl.wikipedia.org/wiki?curid=77705", "title": "-2006", "text": "Outros.\nHistoria ano a ano"}
{"id": "77706", "revid": "56817", "url": "https://gl.wikipedia.org/wiki?curid=77706", "title": "-2029", "text": "Outros.\nHistoria ano a ano"}
{"id": "77707", "revid": "56817", "url": "https://gl.wikipedia.org/wiki?curid=77707", "title": "-2030", "text": "Outros.\nHistoria ano a ano"}
{"id": "77709", "revid": "98629", "url": "https://gl.wikipedia.org/wiki?curid=77709", "title": "Naruto Uzumaki", "text": " \u00e9 o protagonista do manga e anime \"Naruto\". \u00c9 un mozo ninja da Aldea Oculta de Konoha de car\u00e1cter espont\u00e1neo e impredicible. A s\u00faa m\u00e1xima ambici\u00f3n \u00e9 chegar a ser Hokage da aldea para as\u00ed obter o reco\u00f1ecemento de todos. O seu nome traducido (Naruto) fai referencia a un condimento do ramen chamado Kamaboko e o seu apelido (Uzumaki) significa espiral.\nDescrici\u00f3n.\nNaruto Uzumaki ten o pelo louro desordenado, e os ollos azuis (que se volven vermellos e con pupila rasgada cando Kyubi libera parte do seu poder). Os seus trazos m\u00e1is caracter\u00edsticos son tres marcas en cada fazula, que recordan dalgunha forma ao raposo Kyubi que habita no seu interior. Ao iniciarse a serie, Naruto ten 12 anos, pero non \u00e9 especialmente alto para esa idade. No cap\u00edtulo 382, co\u00f1\u00e9cese a orixe do nome de Naruto, que prov\u00e9n a un dos libros que escribiu Jiraiya, que non garda ningunha relaci\u00f3n co Icha Icha Paradise. Minato sinala que o heroe daquel libro era o que quer\u00eda que fose o seu futuro fillo, o cal non se render\u00eda xamais co apoio da s\u00faa esposa xa que ha ela Naruto lle parec\u00eda un nome fermoso.\nA s\u00faa vestimenta non cambia ao longo da primeira tempada (salvo nalgunhas das pel\u00edculas). Leva uns pantal\u00f3ns laranxas e un suadoiro laranxa e azul co pescozo de abrigo branco levantado. Leva o protector ninja na fronte, onde antes levaba unhas lentes de aviador. Afai levar atada \u00e1 perna dereita unha bolsa con \u00fatiles ninja como kunais, e unhas botas azuis.\nPersonalidade.\nInicialmente, Naruto Uzumaki non \u00e9 m\u00e1is que un v\u00e1ndalo, que fai das s\u00faas por toda a aldea. Non deixa de repetirse que desexa ser Hokage para que todos resp\u00e9ctenlle, pero non fai nada para conseguilo, posto que saca as peores notas da academia.\nCon todo, tras en combate con Zabuza e o seu encontro con Haku toma a determinaci\u00f3n de seguir un cami\u00f1o do ninja particular, que non lle converte nunha mera arma en mans doutro. X\u00farase a si mesmo que non vai a parar no seu empe\u00f1o de ser Hokage, e que nunca se botar\u00e1 atr\u00e1s nos seus prop\u00f3sitos. Desde ent\u00f3n, Naruto mostra unha vontade de ferro, en especial tras a marcha de Sasuke, o cal imp\u00falsalle a esforzarse a\u00ednda m\u00e1is para traer de volta ao que a\u00ednda e a pesar de todo, considera o seu amigo.\nNaruto sente atracci\u00f3n pola s\u00faa amiga Sakura.\nS\u00e1bese que a determinaci\u00f3n perpetua de Naruto conmoveu a outros personaxes \u00e1s veces. O valor de Naruto animou os esp\u00edritos de guerreiros en situaci\u00f3ns desesperadas, m\u00e1is notablemente a Hinata Hy\u016bga, cuxa admiraci\u00f3n \u00e1 persistencia de Naruto fai que se namore del. A disposici\u00f3n de Naruto de arriscarse \u00e1 morte para salvar aos seus amigos ha ata pasado a Gaara, un neno antigamente impulsivo e asasino que tam\u00e9n cont\u00e9n un demo no seu interior. Baixo a influencia positiva de Naruto, Gaara empezou a apreciar as vidas doutros ademais da s\u00faa, ata ao momento no que sacrificar\u00eda a s\u00faa vida para salvar a s\u00faa aldea. Os numerosos mon\u00f3logos de Naruto sobre os valores que honra inspiraron a varios dos seus opo\u00f1entes, notablemente Zabuza Momochi e Neji Hy\u016bga. Este tipo de personalidade logrou que Chiyo decidise resucitar a Gaara ao prezo da s\u00faa propia vida.\nA pesar de ter unha infancia solitaria, Naruto caracter\u00edzase por ter unha capacidade incrible para facer amigos en todas partes. O mesmo dixo que se non fose por iso, non terminar\u00eda como un m\u00e1is dos vil\u00e1ns aos que se enfrontou.\nPrimeira tempada.\nNaruto, tras co\u00f1ecer por Mizuki que o motivo polo que todos o odian \u00e9 porque leva a Kyubi no seu interior, decide con m\u00e1is tranquilidade a\u00ednda converterse en Hokage para que a xente deixe de odialo.\nComo genin, \u00e9 colocado no grupo 7, xunto a Sakura Haruno, a moza que lle gusta, e Sasuke Uchiha, algu\u00e9n tan perfecto como ninja que Naruto non o soportaba. Como sensei do grupo entra Kakashi Hatake, que ti\u00f1a a fama de que ning\u00fan dos grupos que \u00edan estar con el conseguiran pasar a s\u00faa proba inicial. A proba consist\u00eda en conseguir quitarlle un dos dous cascabeis que levaba. Aquel que non o conseguise, volver\u00eda \u00e1 academia. O segredo da proba \u00e9 o traballo en equipo. Non o conseguen ning\u00fan, e el castiga a Naruto sen comer, e proh\u00edbelles aos seus compa\u00f1eiros que lle dean comida, baixo pena de suspender todos e ter que deixar de ser ninjas para sempre. Pero eles deciden darlle, cando cren que Kakashi non est\u00e1. Nese instante aparece kakashi encabuxado e logo dilles que aprobaron, porque souberon coidar do seu compa\u00f1eiro no canto de ser ego\u00edstas e quedar co seu aprobado para eles s\u00f3s.\nNo Pa\u00eds da Onda.\nA partir de ent\u00f3n empezan a facer misi\u00f3ns, pero ningunha de relevancia ou dificultade real. Naruto, impaciente, pide ao terceiro Hokage que lles asigne algo m\u00e1is dif\u00edcil, ao cal encom\u00e9ndalles unha de grao C (as anteriores eran todas de grao D). esta consiste en escoltar ao se\u00f1or Tazuna, un mestre construtor de pontes, ata o Pa\u00eds da Onda, de onde \u00e9 natural. A misi\u00f3n, en aparencia sinxela, compl\u00edcase cando un inimigo de Tazuna, o mafioso Gat\u014d contrata a Zabuza Momochi, un perigoso ninja renegado da Aldea Oculta da N\u00e9boa, para asasinar ao construtor.\nTras unha pelexa inicial entre el e Kakashi, na que aparentemente Zabuza \u00e9 derrotado por un ninja asasino da s\u00faa propia aldea, o grupo chega ao seu destino, e esperan al\u00ed un tempo ata que Kakashi recupere forzas tras usar o seu sharingan. Neste per\u00edodo Naruto aprende a moldear mellor o seu chakra, cun adestramento de subir \u00e1rbores andando sobre a cortiza.\nFinalmente Zabuza reaparece, pois en realidade o que simulara a s\u00faa morte era o seu disc\u00edpulo Haku. Na pelexa seguinte Kakashi derrota a Zabuza definitivamente, pero tanto Sasuke como Naruto son cribados polas t\u00e9cnica de agullas de Haku, moi superior. Aqu\u00ed, nun momento de rabia por ver a s\u00faa desesperada situaci\u00f3n, xa que Sasuke cae inconsciente por que ao ser o \u00fanico que pod\u00eda ver as agullas decidido a salvar a Naruto, Naruto d\u00e9ixase levar pola forza do Kyubi, coa que consegue vencer a Haku, a\u00ednda que non de xeito definitivo. Tras os acontecementos posteriores e a s\u00faa charla con Haku sobre se os ninjas non son m\u00e1is que meras ferramentas, Naruto toma a decisi\u00f3n de tomar o seu propio \"cami\u00f1o do ninja\" e non botarse atr\u00e1s en ning\u00fan dos seus prop\u00f3sitos.\nO exame de ch\u016bnin.\nO equipo de Naruto foi proposto por Kakashi para presentarse ao exame de ascenso a ch\u016bnin que se celebraba nese momento. Co\u00f1ecen a Kabuto Yakushi, que se presenta como un genin da aldea que intentou aprobar xa 7 veces o exame. Tras unha primeira proba en que Naruto aprobou por sorte e polo seu forte determinaci\u00f3n, pasaron \u00e1 segunda, un exame de supervivencia e loita no bosque da morte, unha zona valada dentro da aldea. Cada equipo recibe aleatoriamente un tipo de pergami\u00f1o dos dous que hai, ceo e terra, e debe chegar ao centro da zona, onde hai unha torre cun pergami\u00f1o de cada tipo, o que implica loitar con outros para conseguir un de cada tipo.\nO seu equipo \u00e9 atacado por un misterioso personaxe que m\u00e1is tarde se revela como Orochimaru, un ninja fuxido de Konoha. Consegue vencerlles e marcar a Sasuke cun selo maldito da s\u00faa invenci\u00f3n. M\u00e1is tarde at\u00f3panse con Kabuto de novo, que lles axuda a derrotar a un grupo de genin da Aldea Oculta da Choiva e as\u00ed conseguir o pergami\u00f1o que lles falta.\nUnha vez na torre, ven forzados a participar nuns combates preliminares para eliminar xente, posto que o n\u00famero de grupos que chegaron con \u00e9xito \u00e9 maior do esperado. Finalmente chega a s\u00faa quenda, e Naruto queda emparellado con Kiba Inuzuka. A\u00ednda que inicialmente o combate non se pon de todo do seu lado, un golpe de sorte consegue que venza a Kiba e ao seu can Akamaru.\nTras estes primeiros combates, an\u00fanciase que disp\u00f3n dun mes para seguir adestr\u00e1ndose e recuperar forzas para os verdadeiros combates finais. Naruto pide a Kakashi que lle adestre, pero como el xa elixiu a Sasuke para axudarlle, as\u00edgnalle a Ebisu. O adestrador, a\u00ednda que non do agrado de Naruto, empeza a ensinarlle como andar sobre a auga usando chakra. Pero no transcurso disto, t\u00f3panse con Jiraiya, que deixa f\u00f3ra de combate a Ebisu. Como dalgunha forma contraeu unha d\u00e9beda con Naruto xa que interrompeu o seu adestramento, accede a adestrarlle el mesmo. No transcurso, libera un selo que fixera Orochimaru ao chakra de Kyubi durante o seu encontro no bosque, e ens\u00ednalle a dominar este segundo tipo de enerx\u00eda proveniente do demo. Jiraiya fai que Naruto firme o contrato cos sapos das monta\u00f1as para poder invocalos, pero a s\u00faa pouco talento para manexar chakra fai que por m\u00e1is que o intente non logre sen\u00f3n invocar ras pequenas. Para forzarlle a usar a enerx\u00eda do raposo, Jiraiya l\u00e1nzalle por un precipicio. Nese momento de desesperaci\u00f3n Naruto consegue contactar internamente co demo e usando o seu chakra e logra invocar por primeira vez a Gamabunta, o cal non sente moi alegre de que lle convocaron, polo que intenta sacudirse a Naruto, a\u00ednda que finalmente reco\u00f1ece que non lle cae mal e que ten forza.\nFinalmente chega a seguinte fase, e Naruto debe loitar contra Neji Hy\u016bga, algu\u00e9n con moito m\u00e1is talento para as artes ninja. A\u00ednda que o combate inicialmente dec\u00e1ntase en contra de Naruto, serv\u00edndose do chakra de Kyubi e da s\u00faa habilidade para sorprender, consegue vencer ao seu rival en contra do previsto. Durante o posterior combate de Sasuke contra Gaara in\u00edciase a invasi\u00f3n a Konoha por parte de Orochimaru e a Aldea Oculta da Area.\nA invasi\u00f3n a Konoha.\nDurante o combate de Sasuke e Gaara in\u00edciase un ataque sorpresa por parte de Aldea Oculta da Area e a Aldea Oculta do Son. Gaara fuxiu do combate para recuperarse das feridas e poder liberar ao Shukaku no seu interior xunto a Temari e Kankuro, e Sasuke, seguido de Naruto, Sakura, Shino e Shikamaru. Finalmente, a\u00ednda que Sasuke enfr\u00f3ntase a Gaara, cando o Shukaku \u00e9 liberado e atrapa coa area a Sakura, Naruto ha de pelexar contra el, para o que invoca a Gamabunta. Seguindo o consello do sapo, l\u00e1nzanse contra o Shukaku para intentar espertar a Gaara e romper as\u00ed a aparici\u00f3n do Bij\u016b. Como Gamabunta non pode agarrarse a el tempo suficiente como para que Naruto salte enriba do tanuki e esperte a Gaara, fan unha transformaci\u00f3n combinada, no sapo, co chakra de Naruto toma a aparencia de Kyubi. Desta forma, conseguen sacar a Gaara do sono e derrotar ao demo.\nA tenaz resistencia que mostra Naruto cando se trata de protexer aos seus amigos e \u00e1 s\u00faa aldea acabar\u00e1n facendo que Gaara cambie a s\u00faa forma de entender a vida. Tras o fin da errada invasi\u00f3n Naruto regresa a Konoha para descubrir que Sarutobi (o terceiro Hokage) morreu a mans de Orochimaru. Con todo, a vida segue na aldea.\nO regreso de Itachi.\nJiraiya convence a Naruto para que lle acompa\u00f1e na procura de Tsunade, unha antiga amiga e excepcional ninja m\u00e9dico, dic\u00edndolle que lle ensinar\u00e1 un movemento mellor que o Chidori de Sasuke. A intenci\u00f3n real do sannin \u00e9 protexer a Naruto da Organizaci\u00f3n Akatsuki, que anda busc\u00e1ndolle para capturar a Kyubi e usalo para os seus propios fins.\nItachi Uchiha e Kisame Hoshigaki, membros de devandita organizaci\u00f3n conseguen distraer a Jiraiya e intentan capturar a Naruto, pero a aparici\u00f3n de Sasuke interr\u00f3mpelles: busca vinganza contra o seu irm\u00e1n m\u00e1is vello por matar a todo o seu clan. Itachi est\u00e1 a piques de matalo coa s\u00faa t\u00e9cnica Tsukiyomi cando aparece Jiraiya e obriga aos dous membros de Akatsuki a fuxir coa t\u00e9cnica que leva a cabo, tendo Itachi que usar a t\u00e9cnica Amaterasu para escapar.\nJiraiya c\u00f3ntalle a Naruto o motivo polo que lle perseguen, e d\u00e1se conta de que ten que facerse m\u00e1is forte para protexerse a si mesmo e aos demais destes novos inimigos.\nEn busca de Tsunade.\nDurante a procura de Tsunade, para que ocupe o posto de Hokage, Jiraiya decide ensinar a Naruto a utilizar o Rasengan, para o cal Naruto ten que levar a cabo un duro adestramento.\nNaruto e Jiraiya chegan \u00e1 Cidade Tanzaku onde atopan a Tsunade. Esta ve en Naruto un gran parecido co seu defunto irm\u00e1n Nawaki polo seu desexo de converterse en Hokage e pola s\u00faa personalidade.\nNaruto non desexa que algu\u00e9n como ela sexa Hokage, pois este ten que dar a vida pola aldea e, xa que ela di que non lle interesa devandito posto, finalmente Naruto acaba loitando con Tsunade. At\u00e1caa co seu recentemente apreso Rasengan pero ela consegue esquivalo (habendo completado s\u00f3 2 dos 3 pasos necesarios para aprendelo). A\u00ednda as\u00ed, Tsunade aposta con Naruto que se aprende a dominar o Rasengan no prazo dunha semana entregaralle o colgante do Primeiro Hokage e se non quedar\u00eda co seu di\u00f1eiro.\nNaruto segue adestrando durante unha semana, de tal forma que cando ten lugar a pelexa entre os tres sannin, el xa pode realizar o Rasengan ao completo. Naruto l\u00e1nzase contra Kabuto para protexer a Tsunade, lanz\u00e1ndolle un potente Rasengan a Kabuto que este \u00e9 capaz de resistir grazas \u00e1s s\u00faas habilidades como ninja m\u00e9dico. Naruto cae debilitado ao bordo da morte pero Tsunade s\u00e1lvalle a vida grazas \u00e1 s\u00faa ninjutsu m\u00e9dico. Tsunade identif\u00edcase con Naruto e entr\u00e9galle o colgante do primeiro Hokage como mostra de agradecemento.\nCon Naruto f\u00f3ra de combate, empeza a loita entre os 3 sannin, que acaba na derrota e fuxida de Orochimaru. Naruto e Tsunade volven enfrontarse, pero Tsunade para o combate e reco\u00f1\u00e9celle como un futuro Hokage, d\u00e1ndolle un bico na fronte no canto de golpealo. Ao regreso deles a Konoha, Tsunade \u00e9 nomeada Hokage.\nA fuxida de Sasuke.\nDespois de que Sasuke decidise seguir aos serventes de Orochimaru para ir adestrar con el e as\u00ed poder derrotar ao seu irm\u00e1n Itachi, Konoha lanzou unha misi\u00f3n para deterlle e facerlle regresar. Nela estaban Shikamaru Nara, Neji Hy\u016bga, Ch\u014dji Akimichi, Kiba Inuzuka e Naruto. O grupo foise disgregando para poder afrontar aos cinco do son, e finalmente s\u00f3 quedou Naruto para loitar contra Kimimaro. Na s\u00faa axuda apareceu Rock Lee, polo que Naruto puido perseguir a Sasuke para intentar que volvese.\nDado que Sasuke ti\u00f1a o firme prop\u00f3sito de deixar atr\u00e1s a Konoha e aos seus antigos amigos, Naruto decidiu que lle levar\u00eda a\u00ednda que fose a rastro, polo que se encerellaron nunha pelexa de grandes proporci\u00f3ns. Naruto acabou liberando unha das colas do Kyubi, e Sasuke liberou o selo maldito en nivel dous. Finalmente lanz\u00e1ronse un a polo outro esgrimindo Rasengan e Chidori. No impacto, Sasuke consegue deixar f\u00f3ra de combate a Naruto, mentres que este apenas logra rabu\u00f1arlle o seu protector. Con Naruto f\u00f3ra de combate, Sasuke foxe. Pouco despois apareceu Kakashi con Pakkun e levaron a Naruto de volta \u00e1 aldea, onde a misi\u00f3n foi declarada errada a\u00ednda que sen baixas que lamentar. Naruto recibiu, mentres se recuperaba das s\u00faas feridas no hospital, a visita de Jiraiya, que lle dixo que ser\u00eda o seu mestre nos seguintes tres anos, tempo que ti\u00f1an ata que Orochimaru puidese ocupar o corpo de Sasuke, e ata que Akatsuki volvese a polo Kyubi.\nNo manga, Naruto m\u00e1rchase con el de inmediato, a\u00ednda que non se conta nada deses tres anos, e p\u00e1sase directamente \u00e1 segunda parte. No anime se intercalan neste per\u00edodo unha serie de sagas de recheo, ao final das cales Naruto m\u00e1rchase con Jiraiya igualmente.\nSegunda tempada.\nPr\u00f3logo.\nLogo da fuxida de Sasuke, Naruto marchou con Jiraiya para adestrar para aprender a controlar m\u00e1is adecuadamente o chakra de Kyubi, e regresa a Konoha dous anos e medio despois. No anime se intercala unha serie de sagas de recheo neste per\u00edodo. Naruto, efectivamente, crece tanto en tama\u00f1o, como en forza e madurez, do mesmo xeito que todos os seus antigos compa\u00f1eiros, como comproba ao ir atop\u00e1ndollos de novo, e d\u00e1ndose conta de que chegaron a chuunin e jounin mentres que el quedou como genin debido a que adestrando con Jiraiya non se presentou o seu exame chuunin.\nO secuestro de Gaara.\nNaruto participa na misi\u00f3n de rescate do kazekage Gaara, secuestrado por Akatsuki para extraer o seu Bij\u016b, o Shukaku. Cando finalmente atopan a cova onde se realizou a extracci\u00f3n, Deidara foxe co corpo de Gaara nun dos seus grandes paxaros de arxila, e Naruto e Kakashi pers\u00e9guenlle, mentres Sakura e Chiyo loitan contra Sasori.\nKakashi usa o seu Mangeky\u014d Sharingan para ferir a Deidara, e Naruto, usando o Rasengan consegue recuperar a Gaara. Tras fuxir da explosi\u00f3n con que Deidara detona ao seu clon de arxila, Naruto presta o seu chakra a Chiyo para resucitar ao kazekage, sen saber que iso custar\u00e1 a vida \u00e1 anci\u00e1. A\u00ednda que feliz polo regreso do seu amigo, Naruto sorpr\u00e9ndese e entrist\u00e9cese \u00e1 vez ao saber o que fixo Chiyo por Gaara.\nA reaparici\u00f3n de Sasuke.\nKakashi queda reclu\u00eddo no hospital, e \u00e9 substitu\u00eddo por Yamato, un ANBU que pode controlar os poderes do Kyubi se Naruto perde o control sobre el. O grupo 7 sofre tam\u00e9n a incorporaci\u00f3n de Sai, un membro da Ra\u00edz do ANBU que se sup\u00f3n vai substitu\u00edr a Sasuke. Naruto acaba odiando con facilidade a Sai pola forma en que se comporta.\nXuntos, son enviados a contactar co esp\u00eda que Sasori revelou a Sakura que colocara entre os homes de Orochimaru, a un lugar chamado a Ponte do ceo e da terra, na Aldea Oculta da Herba. O esp\u00eda resulta ser Kabuto Yakushi, que moito tempo atr\u00e1s xa cambiara a s\u00faa lealdade cara a Orochimaru, o cal acomp\u00e1\u00f1alle. In\u00edciase ent\u00f3n unha longa pelexa contra Orochimaru, na que Naruto perde o control e saca a relucir catro das colas de Kyubi, o cal pon nun serio aperto ao sannin. Finalmente este foxe, e Yamato]] consegue controlar a Naruto antes de que faga dano a Sakura.\nPor un dos clons de madeira de Yamato descobre a localizaci\u00f3n da gorida de Orochimaru, e entran en acci\u00f3n para buscar a Sasuke.\nSai, pola s\u00faa banda, desaparecera para cumprir a misi\u00f3n que se lle encomendou: negociar con Orochimaru sobre outra posible invasi\u00f3n a Konoha de parte de Danz\u014d, e matar a Sasuke. Cando os demais entran na gorida, at\u00f3panse con Sai, que lles revela as s\u00faas intenci\u00f3ns, e dilles que Sasuke non ten intenci\u00f3n de regresar. Con todo, Naruto conv\u00e9ncelle pola contra, dic\u00edndolle que para el segue sendo valioso como amigo. Logo desta charla, e dunha inesperada aparici\u00f3n de Kabuto, Sai logra comprender en parte os motivos de Naruto, e decide unirse a eles, revel\u00e1ndose ante Kabuto e captur\u00e1ndoo.\nOrochimaru apareceu nese momento, obrig\u00e1ndolles a separarse, mentres Sai marcha para buscar a Sasuke. Orochimaru con todo non combate m\u00e1is con Naruto e m\u00e1rchase porque asegura que lle interesa m\u00e1is o que faga Sai. Sai xa atopou a Sasuke, e unha grande explosi\u00f3n deixa ao aire a gorida anteriormente subterr\u00e1nea. Finalmente, Naruto volve ver a Sasuke, pero el m\u00f3strase fr\u00edo e distante, e esquiva os seus ataques con facilidade. A\u00ednda que pode matalos usando unha t\u00e9cnica prohibida desco\u00f1ecida a\u00ednda, non o fai porque Orochimaru dille que lles resultar\u00e1n \u00fatiles para que maten a alg\u00fans Akatsukis, facilitando as\u00ed o seu labor. Dito isto, os inimigos desaparecen, e os de Konoha volven a casa.\nNaruto merg\u00fallase ent\u00f3n nun adestramento acelerado con Kakashi e Yamato usando o Kage Bunshin non jutsu para ga\u00f1ar experiencia m\u00e1is facilmente. O seu obxectivo \u00e9 desenvolver a s\u00faa habilidade sobre o chakra de vento, ao que descobre que \u00e9 af\u00edn, e perfeccionar as\u00ed o Rasengan. Cando a\u00ednda non dominou m\u00e1is que a metade da t\u00e9cnica nova, o F\u016bton: Rasen Shuriken, participa no combate que Kakashi manti\u00f1a contra Kakuzu. Probar a s\u00faa t\u00e9cnica no Akatsuki d\u00e1 como resultado a destruci\u00f3n de d\u00faas dos tres coraz\u00f3ns que lle quedaban. A t\u00e9cnica \u00e9 de feito tan destrutiva, que pode lesionar gravemente o brazo con que Naruto \u00fasaa ata poder deixalo inservible: corta con microespi\u00f1as, un a un, os nervios que unen as c\u00e9lulas, dano irreparable para o medicamento ninja. Por este motivo, Tsunade proh\u00edbelle usala de novo. Naruto con todo asegura co\u00f1ecer cal \u00e9 o seu l\u00edmite, e que a usar\u00e1 cando cumpra.\nSasuke contra Deidara.\nTras a derrota de Hidan e Kakuzu, disponse a buscar a Itachi Uchiha, tras decatarse de que Sasuke matou a Orochimaru, porque en Konoha sup\u00f3n que \u00e9 a mellor forma de reencontrarse co seu amigo. As\u00ed pois, dous equipos da aldea parten \u00e1 caza de Itachi: o formado por Naruto, Sakura, Yamato, Sai e Kakashi, xunto ao formado por Shino, Hinata, Kiba e Akamaru. O equipo sep\u00e1rase en partes para cumprir mellor co seu labor de procura. Naruto \u00e9 organizado con Hinata e Yamato. Son interceptados por Kabuto, quen di que quere ser como Naruto, e que lle entrega un estra\u00f1o caderno onde asegura que hai todo tipo de informaci\u00f3n sobre Akatsuki que Orochimaru puido recompilar cos anos. Logo rev\u00e9lalles que inseriu os restos de Orochimaru no seu corpo, para alcanzar un nivel superior.\nJiraiya contra Pein.\nLogo Naruto at\u00f3pase de s\u00f3cate con Itachi quen lle pregunta porque quere salvar a Sasuke ao que este responde que o considera como un irm\u00e1n e sen d\u00fabida el seria mellor irm\u00e1n que Itachi. Despois Itachi desaparece rapidamente. Despois Sasuke ten un pequeno encontro con Itachi quen lle di que vaia ao agocho dos Uchiha, onde se realizase o seu encontro final, con todo no traxecto Sasuke at\u00f3pase cun Kage Bunshin non jutsu de Naruto e este d\u00e1 coa posici\u00f3n de Sasuke e disponse a seguilo.\nOs oito de Konoha (Naruto, Sakura, Kakashi, Sai, Yamato, Kiba, Hinata e Shino), na s\u00faa procura de Sasuke e Itachi, son de s\u00fapeto interceptados por Tobi, que se r\u00ede diante deles acerca da enorme inferioridade num\u00e9rica \u00e1 que se ve sometido. Un Kage Bunshin de Naruto ataca por detr\u00e1s a Tobi cun Rasengan, pero este trasp\u00e1salle sen causarlle ning\u00fan dano, da mesma forma que sa\u00edu indemne do ataque de Sasuke no combate deste \u00faltimo contra el e Deidara.\nSaga actual.\nPosterior a iso Naruto ataca a Tobi desesperadamente pero o evita todos os seus ataques facilmente b\u00farlase del e arr\u00f3xao a un lago e logo de sa\u00edr de al\u00f3 Naruto dille que non terminou e os demais al\u00edanse para atacar a Tobi."}
{"id": "77715", "revid": "56817", "url": "https://gl.wikipedia.org/wiki?curid=77715", "title": "-357", "text": "V\u00e9xase tam\u00e9n.\nHistoria ano a ano"}
{"id": "77716", "revid": "56817", "url": "https://gl.wikipedia.org/wiki?curid=77716", "title": "-363", "text": "V\u00e9xase tam\u00e9n.\nHistoria ano a ano"}
{"id": "77717", "revid": "56817", "url": "https://gl.wikipedia.org/wiki?curid=77717", "title": "-375", "text": "V\u00e9xase tam\u00e9n.\nHistoria ano a ano"}
{"id": "77718", "revid": "56817", "url": "https://gl.wikipedia.org/wiki?curid=77718", "title": "-374", "text": "V\u00e9xase tam\u00e9n.\nHistoria ano a ano"}
{"id": "77719", "revid": "56817", "url": "https://gl.wikipedia.org/wiki?curid=77719", "title": "-376", "text": "V\u00e9xase tam\u00e9n.\nHistoria ano a ano"}
{"id": "77720", "revid": "56817", "url": "https://gl.wikipedia.org/wiki?curid=77720", "title": "-379", "text": "V\u00e9xase tam\u00e9n.\nHistoria ano a ano"}
{"id": "77724", "revid": "56817", "url": "https://gl.wikipedia.org/wiki?curid=77724", "title": "-380", "text": "V\u00e9xase tam\u00e9n.\nHistoria ano a ano"}
{"id": "77725", "revid": "56817", "url": "https://gl.wikipedia.org/wiki?curid=77725", "title": "Hipertensi\u00f3n", "text": "Hipertensi\u00f3n pode referirse a:"}
{"id": "77726", "revid": "56817", "url": "https://gl.wikipedia.org/wiki?curid=77726", "title": "-393", "text": "V\u00e9xase tam\u00e9n.\nHistoria ano a ano"}
{"id": "77728", "revid": "56817", "url": "https://gl.wikipedia.org/wiki?curid=77728", "title": "-391", "text": "V\u00e9xase tam\u00e9n.\nHistoria ano a ano"}
{"id": "77729", "revid": "56817", "url": "https://gl.wikipedia.org/wiki?curid=77729", "title": "-389", "text": "V\u00e9xase tam\u00e9n.\nHistoria ano a ano"}
{"id": "77730", "revid": "56817", "url": "https://gl.wikipedia.org/wiki?curid=77730", "title": "-382", "text": "V\u00e9xase tam\u00e9n.\nHistoria ano a ano"}
{"id": "77731", "revid": "56817", "url": "https://gl.wikipedia.org/wiki?curid=77731", "title": "-383", "text": "V\u00e9xase tam\u00e9n.\nHistoria ano a ano"}
{"id": "77732", "revid": "75439", "url": "https://gl.wikipedia.org/wiki?curid=77732", "title": "Albar\u00e1", "text": "O albar\u00e1 \u00e9 unha nota de entrega ou documento mercantil que acredita a entrega dunha mercador\u00eda mediante a sinatura da persoa que a recibe.\nPor medio do albar\u00e1 o comprador pode controlar as mercador\u00edas que recibe coa posterior facturaci\u00f3n e o vendedor co duplicado ten constancia da entrega da mercador\u00eda e pode confeccionar a factura."}
{"id": "77733", "revid": "56817", "url": "https://gl.wikipedia.org/wiki?curid=77733", "title": "Malvas\u00eda", "text": "Malvas\u00eda pode referirse a:"}
{"id": "77737", "revid": "12452", "url": "https://gl.wikipedia.org/wiki?curid=77737", "title": "Faisaien", "text": ""}
{"id": "77739", "revid": "197", "url": "https://gl.wikipedia.org/wiki?curid=77739", "title": "Mosteiro dos Santos Xusto e Pastor de Toxos Outos", "text": "O Mosteiro dos Santos Xusto e Pastor de Toxos Outos \u00e9 un antigo mosteiro, hoxe abandonado, no lugar de San Xusto, no concello de Lousame.\nSegundo afirmou Hip\u00f3lito de Sa \nHistoria.\nFoi fundado o 1 de novembro de 1129, trala doaz\u00f3n da ermida de san Xusto a Froila Alonso e Pedro Muniz de Carnota por parte do mosteiro de San Paio de Antealtares o 16 de outubro de 1127. En 1135 foi consagrado polo arcebispo Xelm\u00edrez. Afonso VII favoreceuno e eximiuno dos tributos debidos \u00e1 s\u00e9 compostel\u00e1, o mosteiro tam\u00e9n gozou da protecci\u00f3n a familia dos Condes de Traba. As s\u00faas posesi\u00f3ns inclu\u00edan Noia, Lousame, Outes, Muros e tam\u00e9n 47 igrexas e 17 municipios. Tivo 22 abades entre 1135 e 1498.\nSeguindo a reforma mon\u00e1stica feita polos Reis Cat\u00f3licos, o bispo de Tui Diego de Muros mandou irmandalo co mosteiro de Sobrado dos Monxes en 1475, polo que foi incorporado ao mesmo en 1504, e pasou a pertencer \u00e1 orde do C\u00edster.\nRecuperou parte do seu esplendor durante os s\u00e9culos XVII e XVIII, pero decaeu coas invasi\u00f3ns napole\u00f3nicas e desapareceu coa desamortizaci\u00f3n de Mendiz\u00e1bal.\nEn 1921 o sacerdote da parroquia, con autorizaci\u00f3n do arcebispado de Compostela, vendeu os restos do claustro rom\u00e1nico, do s\u00e9culo XIII, ao vizconde de San Alberto, que o instalou no Pazo da Pena do Ouro, preto de Noia.\nNel elaborouse no s\u00e9culo XII o \"Tombo de Toxos Outos\", manuscrito famoso polas s\u00faas miniaturas."}
{"id": "77740", "revid": "889", "url": "https://gl.wikipedia.org/wiki?curid=77740", "title": "Suero G\u00f3mez de Toledo", "text": ""}
{"id": "77743", "revid": "92340", "url": "https://gl.wikipedia.org/wiki?curid=77743", "title": "Sueiro G\u00f3mez de Toledo", "text": "Sueiro G\u00f3mez de Toledo foi un nobre e relixioso galego medieval, arcebispo de Santiago de Compostela entre 1362 e 1366.\nHistoria e lenda.\nNo medio das desputas sucesorias que tiveron lugar entre Pedro I e Henrique de Trast\u00e1mara, foi asasinado xunto co de\u00e1n da catedral, segundo parece na procesi\u00f3n do corpus o 9 de xu\u00f1o de 1366.\nA historia deu lugar a moitas lendas e obras literarias, e non est\u00e1n claras as s\u00faas circunstancias. Despois do duro enfrontamento entre a familia dos Churruchaos (S\u00fa\u00e1rez de Deza) e o bispo Berenguel de Landoira, que acabaron coa decapitaci\u00f3n de Alonso Su\u00e1rez de Deza, Fern\u00e1n P\u00e9rez Churruchao e Alonso G\u00f3mez de Gallinato alancearon o bispo e o de\u00e1n Pedro \u00c1lvarez co prace do rei Pedro I, pois o bispo apoiaba a Henrique de Trast\u00e1mara. Este suceso marcou o fin da casa dos Churruchaos, que ser\u00edan absorbidos pola Casa de Lemos."}
{"id": "77757", "revid": "98629", "url": "https://gl.wikipedia.org/wiki?curid=77757", "title": "Moura", "text": "As mouras son esp\u00edritos, seres fant\u00e1sticos con poderes sobrenaturais dos folclores portugu\u00e9s e galego. Son \"seres obrigados por oculta forza sobrenatural a vivir en certo estado de sitio como limitados ou adormecidos, en canto determinada circunstancia non lles rompa o encantamento\". Segundo antigos relatos populares, son as almas de doncelas que foron deixadas gardando os tesouros que os mouros esconderan antes de partir para a s\u00faa terra.\nAs lendas describen as mouras encantadas como doncelas novas de gran beleza ou encantadoras princesas e \"perigosamente sedutoras\". Aparecen frecuentemente cantando e peiteando os seus longos cabelos, louros como o ouro ou negros como a noite, cun peite de ouro, e prometen tesouros a quen as libere do encanto.\nPoden asumir diversas formas e existe un gran n\u00famero de lendas, e versi\u00f3ns da mesma lenda, como resultado de s\u00e9culos de tradici\u00f3n oral. Xorden como gardi\u00e1s dos lugares de paso \u00f3 interior da terra, lugares \"l\u00edmite\", onde se cr\u00eda que o sobrenatural pod\u00eda manifestarse. Aparecen xunto de fontes, pontes, r\u00edos, pozos, cavernas, antigas construci\u00f3ns, vellos castelos ou tesouros escondidos.\nOrixe.\nX\u00falgase que a lenda das mouras ter\u00e1 a s\u00faa orixe en tempos prerromanos. As mouras encantadas presentan varias caracter\u00edsticas presentes na Banshee das lendas Irlandesas. Tam\u00e9n na mitolox\u00eda Vasca, os Mairu (mouros) son os xigantes que constru\u00edran os dolmens e os cr\u00f3mlechs. Na Sarde\u00f1a podemos encontrar os domus das Xanas (casa das fadas).\nLeite de Vasconcelos presentou a hip\u00f3tese de que as mouras encantadas puideron asimilar as caracter\u00edsticas de divindades locais, como ninfas e esp\u00edritos da natureza. O mesmo xu\u00edzo fac\u00eda Consiglieri Pedroso ao considerar as mouras \"xenios femininos das augas\".\nNa Pen\u00ednsula Ib\u00e9rica, as lendas de \"mouras encantadas\" enc\u00f3ntranse tam\u00e9n na mitolox\u00eda Galega e Asturiana. Na tradici\u00f3n oral portuguesa, as \"Xanas\" son unha outra variante de doncelas encantadas. Na mitolox\u00eda polaca, a \"Mora\" \u00e9 o esp\u00edrito que deixa o corpo dos humanos \u00e1 noite durante o sono. Na mitolox\u00eda da Letonia, \"M\u0101ra\" \u00e9 a deusa suprema. Na mitolox\u00eda escandinava, \"Mara\" ou \"Mare\" \u00e9 o esp\u00edrito errante que deixa o corpo das mulleres durante a noite e causa pesadelos.\nEtimolox\u00eda.\nEspec\u00falase que o termo \"mouro\", nesta acepci\u00f3n, non derivar\u00eda do lat\u00edn \"maurus\" (\"habitante da Mauritania\") sen\u00f3n do precelta *\"mrwo\"&gt; *\"marwo\", que significa morto.\nOutra teor\u00eda \u00e9 que o termo poida derivar da palabra grega \"moira\" (\"\u03bc\u03bf\u03af\u03c1\u03b1\"), que literalmente significa \"destino\", e das Moiras, divindades orixinarias da mitolox\u00eda grega. Tam\u00e9n se considera unha pos\u00edbel orixe na palabra latina \"maurus\", \"escuro\", nome dado aos nativos da Mauritania.\nOutra corrente indica que a orixe poder\u00e1 vir das palabras celtas \"mori\", que significa mar, ou \"mori-morwen\", que designa serea, probabelmente relacionando as mouras coas ondinas ou as ninfas, os esp\u00edritos subhumanos que habitaban nos r\u00edos e nos cursos de auga.\nOutra pos\u00edbel orixe de moura, tam\u00e9n de orixe celta, \u00e9 \"mahra\" e \"mahr\", que significa esp\u00edrito.\nVariantes de Mouras.\nA Princesa Moura \u00e9 unha musulm\u00e1 encantada que habita un castelo e apaix\u00f3nase por un cabaleiro cristi\u00e1n do tempo da Reconquista. A Lenda da Moura Saluquia \u00e9 unha variante: en vez dun cristi\u00e1n, o amor da Princesa Moura \u00e9 un mouro. Moitas destas lendas tentan explicar a orixe dunha cidade e evocan personaxes hist\u00f3ricas, outras lendas presentan un car\u00e1cter relixioso como acontece na lenda de Oureana. No contexto hist\u00f3rico, os lugares, as persoas e acontecementos sit\u00faanse nun mundo real, e existe unha localizaci\u00f3n temporal ben definida. No entanto, \u00e9 pos\u00edbel que feitos reais se te\u00f1an simplemente fundido con antigas narraci\u00f3ns lendarias.\nA Moura fiandeira transporta pedras sobre a cabeza e f\u00eda cunha roca \u00e1 cintura. A tradici\u00f3n popular atrib\u00fae a estas mouras a construci\u00f3n de castros, citanias, e outros monumentos megal\u00edticos. As moedas antigas encontradas nas citanias e castros eran chamadas de \"medalla das mouras\". A Pedra Formosa encontrada na Citania de Briteiros ter\u00eda sido, segundo lendas populares, levada na cabeza ata este lugar por unha moura que fiaba unha roca.\nQuen se sentase nunha Pedra Moura ficar\u00eda encantado, ou se algunha pedra encantada fose levada a casa, os animais poder\u00edan morrer. As \"Pedras mouras\" gardaban riquezas encantadas. Existen varias lendas en que a moura, en vez de ser unha pedra, vive dentro dunha pedra.\n\"\"A moura, por\u00e9n, na nosa tradici\u00f3n, vive dentro da pequena pedra que \u00e9 botada no r\u00edo. Mais as \"fairy\" irlandesas tam\u00e9n viven no interior das pedras.\"\nNa tradici\u00f3n popular dise que no penedo \u00ab\u00e9ntrase para dentro\u00bb e \u00abs\u00e1ise de dentro\u00bb, dicir posibelmente relacionado coas lendas das mouras. A moura \u00e9 tam\u00e9n descrita viaxando cara a mourama, sentada nunha pedra que pode flotar no aire ou na auga. Dentro de grutas e debaixo das pedras, moitas lendas falan de que existen palacios con tesouros.\nA Moura serpe \u00e9 unha moura encantada que pode tomar a forma dunha serpente. Algunhas destas mouras serpentes, ou mouras cobra, poden ter \u00e1s e poden aparecer como medio muller, medio animal, como na lenda da serpente de Noudar ou do Monte d'Assaia.\nA Moura gali\u00f1a nalgunhas lendas a moura toma forma de gali\u00f1a e esta vai seguida por uns pitos de ouro. Tr\u00e1tase dun relato moi vinculado aos castros.\nA Moura Mai toma a forma dunha rapaza encantada que est\u00e1 gr\u00e1vida, e a lenda c\u00e9ntrase na busca dunha parteira que axude no nacemento e na recompensa que lle \u00e9 dada.\nA Moura Vella \u00e9 unha muller maior; as lendas en que aparecen mouras con figura de vella non son frecuentes.\nElementos das lendas.\nO ouro das Mouras pode aparecer en formas diferentes: figos, pedras, carb\u00f3ns, saias, meadas, animais e instrumentos de traballo. Existen diferentes medios de obter o ouro: pode ser ofrecido pola moura como recompensa, roubado ou achado.\nFrecuentemente est\u00e1 dentro dun vaso, escondido dentro de olas enterradas ou outros recipientes, o que xa suscitou a cuesti\u00f3n de se ser\u00eda algunha alusi\u00f3n a unha urna cineraria.\n\u00c9 no dia de San Xo\u00e1n, cando se cre que as mouras aparecen cos seus tesouros, cando se pode quebrar o seu encantamento. Nalgunhas lendas \u00e9 neste d\u00eda cando a moura encantada espalla os figos nun penedo, ao luar. Noutras variantes, a moura espalla os figos ou a meada de ouro ao sol sobre o penedo. Estas lendas est\u00e1n posibelmente relacionadas coa tradici\u00f3n popular de, nalgunhas rexi\u00f3ns, apa\u00f1arse o \"figo lampo\" no d\u00eda de San Xo\u00e1n, un figo branco que se levaba de presente. Este d\u00eda marca a data do solsticio de ver\u00e1n, sendo a s\u00faa referencia talvez a reminiscencia dalg\u00fan culto solar pag\u00e1n.\nA fonte \u00e9 un dos lugares onde as mouras aparecen frecuentemente, \u00e1s veces como serpes. Moitas veces eran atribu\u00eddas virtudes m\u00e1xicas \u00e1s s\u00faas augas, como na Fonte da Moura Encantada. tam\u00e9n \u00e9 do costume popular dicir de quen casou en terra allea, \"bebeu da fonte\" e ficou namorado, nunha alusi\u00f3n \u00e1s lendas en que os rapaces novos fican encantados polas mouras.\nO encantamento da moura pode ser causado polo pai ou alg\u00fan outro mouro (ou xenio) que a deixou a gardar os tesouros, xeralmente unha figura masculina. Son xeralmente os mouros os que te\u00f1en o poder de encantar as mouras. Nas lendas, a moura pode aparecer soa, acompa\u00f1ada doutras mouras encantadas, ou dun mouro, podendo este ser un pai, a persoa amada, ou un irm\u00e1n.\nPara se realizar o desencantamento da moura, pode ser solicitado un segredo, un beixo, un bolo ou pan sen sal, leite, o pronunciamento dalgunhas palabras, ou a realizaci\u00f3n dalgunha tarefa, como non ollar para algo velado e aguantar a curiosidade. Fallar no encargo implica non desencantar \u00e1 Moura e \"dobrar o encanto\", non obter o tesouro desexado ou perder a moura amada.\nNas lendas en que se solicita un pan, subsiste a hip\u00f3tese de estaren relacionadas coa antiga tradici\u00f3n de se ofrecer alimento aos defuntos. Do mesmo modo, o leite pode estar relacionado coas ofrendas que se fac\u00edan \u00e1s augas das fontes e \u00e1s cobras. Son moi antigas as crenzas de que \u00e1s cobras lles gustaba moito o leite. Unha das lendas das mouras de Formigais fai referencia \u00e1 preferencia das mouras polo leite.\nCando \u00e9 desencantada, a moura pode tornarse humana e casar co seu salvador ou desaparecer. Na \"Lenda do cinto da moura\", despois de desencantada, os mouros tentan encantar novamente a moura e facer que retorne \u00e1 mourama.\nA mourama \u00e9 un lugar m\u00e1xico onde viven os mouros encantados. Nas lendas cun contexto hist\u00f3rico, \u00e9 o lugar onde viven os mouros musulm\u00e1ns.\nO tempo da mourar\u00eda representa un tempo incerto no pasado, a mesma referencia intemporal do \"\u00c9rase unha vez\" ou o \"Hai moito, moito tempo\", con que comezan os contos de fadas.\nAs mouras estaban asociadas a varios fen\u00f3menos naturais ou elementos da natureza. Acredit\u00e1base que o eco era a voz das mouras. Algunhas lendas contan que hai lugares onde a\u00ednda \u00e9 pos\u00edbel ouvir unha moura a chorar.\nOs monumentos funerarios son frecuentemente asociados \u00e1s mouras. Nalgunhas rexi\u00f3ns, as antas son chamadas popularmente como \"Casa da Moura\", e antigamente cr\u00edase que as mouras viv\u00edan nestas construci\u00f3ns. A Pedra da Moura, a Antas de Pala da Moura e a Anta da Arquinha da Moura son exemplos dos monumentos asociados \u00e1s lendas.\nOutro tipo de sepultura asociada \u00e1s mouras son as sepulturas cavadas na rocha, como \u00e9 o caso de Cama da Moura, Cova da Moura e Masseira. Segundo a narraci\u00f3n popular, a sepultura chamada \"Masseira\" era o lugar onde a \"moura amasaba o pan\". noutra versi\u00f3n da lenda, o monumento prehist\u00f3rico Pedra Escrita \u00e9 o lugar da sepultura dunha moura.\nCazadores de tesouros.\nA lenda do ouro das mouras atraeu numerosos cazadores de tesouros. Na busca dos tesouro, as escavaci\u00f3ns feitas nos lugares onde as lendas dic\u00edan haber tesouros causaron a destruci\u00f3n dalg\u00fans monumentos hist\u00f3ricos como m\u00e1moas e antas.\nUnha pasaxe do \"Pseudo-Turpin\" (\"Libro IV do Liber Sancti Iacobi\"): \"Por tanto foilles imposto, sempre que acontec\u00eda, fuxir do pa\u00eds e enterrar as s\u00faas xoias na terra\" pode ter influenciado, no pasado, a crenza de que haber\u00eda tesouros enterrados polos mouros.\nLugares das mouras.\nVarios son os lugares asociados \u00e1s lendas das mouras encantadas, moitos dos cales son de interese hist\u00f3rico."}
{"id": "77759", "revid": "23204", "url": "https://gl.wikipedia.org/wiki?curid=77759", "title": "Jean-Jacques Annaud", "text": "Jean-Jacques Annaud, nado en Juvisy-sur-Orge (Essonne, Francia) o 1 de outubro de 1943, \u00e9 un director de cine.\nTraxectoria.\nTras cursar estudos no \"Institut des hautes \u00e9tudes cin\u00e9matographiques\", iniciouse no mundo do cine coa publicidade.\nObtivo o \u00d3scar \u00f3 mellor filme en lingua non inglesa en 1976 coa s\u00faa primeira longametraxe, \"La Victoire en chantant\". Encarg\u00f3uselle ent\u00f3n a direcci\u00f3n de \"O cabezazo\", escrita por Francis Veber e interpretada por Patrick Dewaere.\nAdicouse a proxectos moi caros e ambiciosos, como \"Na busca do lume\", (1981) e \"O oso\" (1988) nos que demostra mestr\u00eda t\u00e9cnica.\nA s\u00faa consagraci\u00f3n comercial acadouna coa adaptaci\u00f3n da novela de Umberto Eco \"O nome da rosa\", pel\u00edcula que combina acertadamente problemas filos\u00f3ficos e morais co suspense. Contou cun elenco de luxo: Sean Connery, Christian Slater e F. Murray Abraham. Este \u00e9xito permitiulle abordar a superproduci\u00f3n er\u00f3tica \"L'Amant\" (1992), adaptaci\u00f3n do libro de Marguerite Duras.\nEn 2006 rodou unha superproduci\u00f3n europea, \"Sa Majest\u00e9 Minor\", con exteriores rodados nas oliveiras de Benigembla, e na cala do Poble Nou de Benitatxell, na comarca da Marina Alta da Comunidade Valenciana.\nMalia non ser sempre ben tratado pola prensa, Annaud ten fama de perfeccionista e de t\u00e9cnico destacado, encarg\u00e1ndose de revisar persoalmente todas e cada unha das etapas de elaboraci\u00f3n das pel\u00edculas e mesmo a s\u00faa adaptaci\u00f3n \u00f3 DVD."}
{"id": "77762", "revid": "23204", "url": "https://gl.wikipedia.org/wiki?curid=77762", "title": "Der name der Rose", "text": ""}
{"id": "77764", "revid": "5863", "url": "https://gl.wikipedia.org/wiki?curid=77764", "title": "Cuspirei sobre as vosas tumbas", "text": "Cuspirei sobre as vosas tumbas \u00e9 unha novela do polifac\u00e9tico autor Boris Vian, escrita orixinalmente en franc\u00e9s co t\u00edtulo de J'irai cracher sur vos tombes. Foi publicada baixo o pseud\u00f3nimo de Vernon Sullivan en 1946 e ilustrada posteriormente por Jean Boullet en 1947. Foi traducida ao galego por David Gippini e editada en 2007 por Faktor\u00eda K de libros.\nTrama.\nA historia, como as demais escritas por Vian baixo o pseud\u00f3nimo de Sullivan, desenv\u00f3lvese no sur dos Estados Unidos, e pon en escena as dificultades dos afroamericanos na s\u00faa vida coti\u00e1 no trato cos brancos. Neste caso, Lee Anderson, un home negro pero de pel branca, deixa a s\u00faa vila natal trala morte do seu irm\u00e1n, linchado e colgado por namorar dunha muller branca. Cando chega a outra vila, Lee faise dependente nunha tenda de libros e entra a formar parte da cuadrilla local de mozos sedentos de alcohol e sexo. O seu desexo secreto, por\u00e9n, \u00e9 vingar a morte do seu irm\u00e1n.\nEn canto \u00f3 seu estilo, esta obra \u00e9 a m\u00e1is violenta das escritas por Boris Vian, a m\u00e1is cr\u00faa e a m\u00e1is representativa da serie de \"Sullivan\", na que Vian se propuxo denunciar o racismo e as condici\u00f3ns precarias dos negros nos estados sure\u00f1os dos Estados Unidos. Pouco despois da s\u00faa aparici\u00f3n, en 1949, o libro foi prohibido por consideralo pornogr\u00e1fico e inmoral, e o seu autor foi condenado por aldraxe \u00f3s mortos. Tam\u00e9n se publicou unha versi\u00f3n \"edulcorada\" do libro."}
{"id": "77765", "revid": "1131", "url": "https://gl.wikipedia.org/wiki?curid=77765", "title": "J'irai cracher sur vos tombes", "text": ""}
{"id": "77767", "revid": "785", "url": "https://gl.wikipedia.org/wiki?curid=77767", "title": "Real Audiencia de Galicia", "text": "A Real Audiencia de Galicia foi o \u00f3rgano de administraci\u00f3n de xustiza e corpo de goberno do reino de Galicia. Naceu en 1480 como un tribunal especial para o sometemento e pacificaci\u00f3n definitiva do reino e a instauraci\u00f3n da xustiza real sometendo os se\u00f1ores. Era presidida polo vicerrei ou gobernador de Galicia. Xudicialmente \u00e9 o antecedente do actual Tribunal Superior de Xustiza de Galicia.\nHistoria.\nA Real Audiencia, conforme a Provisi\u00f3n de 7 de outubro de 1480, estend\u00eda os seus dominios polo Bierzo e Terra de Valcarce. Desco\u00f1\u00e9cese at\u00e9 cando isto se mantivo; por\u00e9n, a\u00ednda en 1521, ap\u00f3s a Asemblea de Melide, o rei encarga ao gobernador de Galicia p\u00f3r tropas no castelo de Ponferrada.\nAta 1578 en que se instala definitivamente na Coru\u00f1a, a Real Audiencia non tivo sede fixa, sen\u00f3n que se desprazaba aos lugares onde hab\u00eda problemas que resolver (Pontevedra, Mondo\u00f1edo etc.). A documentaci\u00f3n xerada por este organismo constit\u00fae o fondo fundamental do Arquivo do Reino de Galicia (A Coru\u00f1a)."}
{"id": "77773", "revid": "1131", "url": "https://gl.wikipedia.org/wiki?curid=77773", "title": "Laboratorio Oficial de Metrolox\u00eda de Galicia", "text": "O Laboratorio Oficial de Metrolox\u00eda de Galicia (LOMG) \u00e9 un centro tecnol\u00f3xico cuxa principal actividade \u00e9 dar servizo ao tecido industrial galego en materia de metrolox\u00eda e calibraci\u00f3n. Est\u00e1 situado no Parque Tecnol\u00f3xico de Galicia (Tecn\u00f3pole), en San Cibrao das Vi\u00f1as.\nAdemais de desempe\u00f1ar a s\u00faa misi\u00f3n de centro de referencia de metrolox\u00eda e calidade dende hai m\u00e1is dunha d\u00e9cada, nos \u00faltimos anos comezou un intenso programa de desenvolvemento de proxectos de I+D+i.\nO LOMG centra as s\u00faas actividades en tres grandes \u00e1reas:"}
{"id": "77774", "revid": "721906", "url": "https://gl.wikipedia.org/wiki?curid=77774", "title": "LOMG", "text": ""}
{"id": "77776", "revid": "75439", "url": "https://gl.wikipedia.org/wiki?curid=77776", "title": "Robert Schumann", "text": "Robert Alexander Schumann, nado en Zwickau (Saxonia) o 8 de xu\u00f1o de 1810 e finado en Endenich (Bonn) o 29 de xullo de 1856, foi un compositor alem\u00e1n da \u00e9poca do romanticismo e un dos m\u00fasicos de maior sona na primeira metade do s\u00e9culo XIX.\nTraxectoria.\nDe neno Schumann amosou as s\u00faas dotes musicais, aos 7 anos fixo as s\u00faas primeiras composici\u00f3ns. Preto de 1830 desexaba converterse nun virtuoso e admiraba a execuci\u00f3n dos mais renomeados concertistas do seu tempo, como Paganini e Liszt. Schumann, de gran talento como pianista, empregouse a fondo nesa tarefa pero quixo o azar que deixara este cami\u00f1o e fora finalmente un dos mais grandes compositores do seu s\u00e9culo.\nHai varias historias de como mancou Schumann a s\u00faa man dereita en 1830, sendo a m\u00e1is aceptada a que conta que pra fortalecer o cuarto dedo discorreu un aparato que, de feito, o que fixo foi inutilizalo completamente. Outras fontes citan a cirurx\u00eda errada e, tam\u00e9n, os efectos secundarios da medicaci\u00f3n para s\u00edfilis.\nDeste ou doutro xeito, as esperanzas de Robert Schumann de arremedar aos virtuosos ou chegar a destacar como concertista, esvaec\u00e9ronse.\nObra.\nM\u00fasica vocal.\nMoitas canci\u00f3ns e obras corais acompa\u00f1adas de piano ou de orquestra, entre as que se atopan:"}
{"id": "77777", "revid": "23204", "url": "https://gl.wikipedia.org/wiki?curid=77777", "title": "Circasia", "text": "Circasia, tam\u00e9n co\u00f1ecida como Cherkessia, (en ; \"Ad\u0131g\u0259 X\u0259ku, Ad\u0131gey\"; en ; en ) foi un estado e rexi\u00f3n hist\u00f3rica do C\u00e1ucaso ao longo da costa nordeste do mar Negro. A rexi\u00f3n foi destru\u00edda e devastada na guerra ruso-circasiana (1763\u20131864) e o 90% dos circasianos foron ou ben masacrados ou exiliados da rexi\u00f3n no co\u00f1ecido como xenocidio circasiano.\nActualmente comprende as rep\u00fablicas de Karachay-Cherkessia, Adiguesia e Kabardino-Balkaria da Federaci\u00f3n Rusa ou m\u00e1is amplamente a todo o norte do Ca\u00facaso. Recibe o seu nome dos seus habitantes orixinais, os circasianos, chamados hoxe adigueos, os cales constit\u00faen o pobo maioritario na rep\u00fablica de Adiguesia."}
{"id": "77778", "revid": "23204", "url": "https://gl.wikipedia.org/wiki?curid=77778", "title": "Bandeira de Kirguizist\u00e1n", "text": "A bandeira de Kirguizist\u00e1n foi adoptada o 3 de marzo de 1992. \u00c9 de fondo de cor vermella no que aparece representado, na s\u00faa parte central, o sol coa s\u00faa superficie rasgada por seis trazos da mesma cor que o fondo da bandeira.\nO sol amarelo representa a Tim\u00fcr Leng, un famoso guerreiro de Asia Central que formou un imperio no s\u00e9culo XIV. As seis li\u00f1as vermellas que rachan o sol representan a seis cofrar\u00edas que apoiaron a este guerreiro. O fondo vermello \u00e9 unha homenaxe a Atila, rei dos hunos, pobo que tivo a s\u00faa orixe no que hoxe \u00e9 Quirguicist\u00e1n."}
{"id": "77779", "revid": "72012", "url": "https://gl.wikipedia.org/wiki?curid=77779", "title": "Bandeira de Kiribati", "text": "A bandeira de Kiribati \u00e9 unha bandeira her\u00e1ldica: a metade superior \u00e9 vermella cunha fregata dourada voando sobre un sol nacente da mesmo cor. A metade inferior \u00e9 azul con tres franxas ondeadas horizontais brancas que representan ao oc\u00e9ano Pac\u00edfico e os 3 grupos de illas que compo\u00f1en o pa\u00eds. Os 17 raios do sol representan as 16 illas Gilbert e a de Banaba. A bandeira foi dese\u00f1ada por Sir Artur Grimble en 1932 para a colonia brit\u00e1nica das illas Gilbert e Ellice."}
{"id": "77781", "revid": "1131", "url": "https://gl.wikipedia.org/wiki?curid=77781", "title": "S\u00f3tano de las Golondrinas", "text": "S\u00f3tano de las Golondrinas \u00e9 un abismo natural localizado no poboado de Aquismon pertencente ao estado mexicano de San Luis Potos\u00ed. \u00c9 unha cova de orixe k\u00e1rstico, formada pola erosi\u00f3n da auga nunha falla impermeable dunha planicie de pedra calcaria, e que ten a caracter\u00edstica de ter unha abertura exterior notoriamente m\u00e1is estreita ca no fondo, d\u00e1ndolle unha forma xeral c\u00f3nica. A profundidade \u00e9 duns 376 metros. A abertura superior enc\u00f3ntrase o nivel do chan e ten un di\u00e1metro pr\u00f3ximo aos 60 metros, mentres que no fondo ten unha abertura m\u00e1xima duns 300 metros, por 60 na s\u00faa parte mais estreita\nDescubrimento.\nEste accidente orogr\u00e1fico foi dado a co\u00f1ecer en 1976, por un equipo de ornit\u00f3logos da universidade de Texas, que estaban realizando un estudo detallado das aves nas fosas da Huasteca potosina. Dave Whitacre, Devi Ukrain, Luis Fernando Villase\u00f1or e C\u00e9sar Alejandro Andrade, ambos ornit\u00f3logos descubriron nesta fosa un exemplo da importancia que te\u00f1en para as poboaci\u00f3ns de aves da rexi\u00f3n, ao darlles nas s\u00faas escarpadas paredes refuxio contra os predadores."}
{"id": "77782", "revid": "88215", "url": "https://gl.wikipedia.org/wiki?curid=77782", "title": "Jean Vigo", "text": "Jean Vigo, nado en Par\u00eds o 26 de abril de 1905 e finado o 5 de outubro de 1934, foi un director de cine franc\u00e9s. \u00c9 co\u00f1ecido fundamentalmente por d\u00faas pel\u00edculas que tiveron unha grande influencia no desenvolvemento posterior do cine franc\u00e9s: \"Z\u00e9ro de conduite\" (1933) e \"L'Atalante\" (1934).\nTraxectoria.\nEra fillo do militante anarquista catal\u00e1n Eug\u00e8ne-Bonaventure de Vigo, co\u00f1ecido co sobrenome de \"Miguel Almereyda\" (anagrama de \"y a de la merde\"), director do peri\u00f3dico \"Le Bonnet Rouge\". O seu pai foi arrestado e encarcerado en Fresnes, onde, en 1917, foi atopado morto, estrangulado cos cord\u00f3ns dos seus zapatos. A causa da reputaci\u00f3n do seu pai, Jean debeu adoptar un pseud\u00f3nimo, Jean Sales. Entre 1918 e 1922 foi alumno nun internado de Millau, experiencia na que se baseou para rodar \"Z\u00e9ro de conduite\".\nA s\u00faa primeira pel\u00edcula, a mediametraxe muda \"\u00c0 propos de Nice\" (1930), \u00e9 unha especie de ensaio f\u00edlmico de ton sat\u00edrico que explora as desigualdades sociais da Niza dos anos 20, lanzando unha feroz diatriba contra os veraneantes burgueses. No filme colaborou o director de fotograf\u00eda ruso Boris Kaufman (irm\u00e1n do director Dziga Vertov), que intervir\u00eda despois en t\u00f3dalas obras de Vigo.\nEn 1930, Vigo crea en Niza un cine-club chamado \"Les Amis du Cin\u00e9ma\", onde programa, entre outras moitas, pel\u00edculas sovi\u00e9ticas. O seu seguinte filme, de encargo, foi \"Taris, roi de l'eau\" (1931), un documental sobre o campi\u00f3n de nataci\u00f3n Jean Taris, destacable sobre todo polas tomas subacu\u00e1ticas.\n\"Z\u00e9ro de conduite\" \u00e9 unha obra moito m\u00e1is persoal. Rodada con baixo presuposto, \u00e9 unha mediametraxe de 45 minutos que narra a insurrecci\u00f3n dos estudantes dun internado contra os seus estritos profesores. Gran parte do argumento bas\u00e9ase nos recordos de Vigo, que pasou gran parte da s\u00faa infancia en internados. O filme \u00e9 un canto \u00f3 anarquismo infantil, e tivo unha grande influencia sobre a \u00f3pera prima de Truffaut, \"Les Quatre Cents Coups\", unha das pel\u00edculas chave da \"nouvelle vague\". Considerada antipatri\u00f3tica, estivo prohibida en Francia ata 1946.\n\u00d3 ano seguinte, en colaboraci\u00f3n con Boris Kaufman, produciu a s\u00faa obra mestra, \"L\u2019Atalante\" (1934). Na pel\u00edcula c\u00f3ntase a historia de amor entre un mozo mari\u00f1eiro sen obxectivos e a s\u00faa moza esposa. A acci\u00f3n transcorre nun pequeno cargueiro, onde a parella recentemente casada vese obrigada a convivir cun vello piloto, interpretado por Michel Simon.\nJean Vigo faleceu en Par\u00eds de tuberculose, e foi inhumado no camposanto de Bagneux, na capital francesa.\nJean-Luc Godard adicoulle a s\u00faa pel\u00edcula \"Les Carabiniers\".\nPremio Jean Vigo.\nEn 1951 foi creado na s\u00faa honra en Francia o Premio Jean Vigo, que distinguiu frecuentemente a realizadores novos. Desde 2007, o Festival Punto de Vista de Pamplona (que toma o seu nome do \"punto de vista documentado\" que defend\u00eda Jean Vigo) entrega un \"Premio Jean Vigo\" \u00f3 mellor director dos que compiten na s\u00faa secci\u00f3n oficial."}
{"id": "77783", "revid": "98629", "url": "https://gl.wikipedia.org/wiki?curid=77783", "title": "Z\u00e9ro de conduite", "text": "Z\u00e9ro de conduite \u00e9 unha pel\u00edcula de 1933 dirixida polo director franc\u00e9s Jean Vigo. Estreada por primeira vez o 7 de abril de 1933, estivo prohibida desde ent\u00f3n en Francia ata o 15 de febreiro de 1946.\nA pel\u00edcula trata exhaustivamente as experiencias escolares de Vigo para retratar un sistema educativo institucional e represivo no que te\u00f1en lugar actos de rebeli\u00f3n surrealistas. O t\u00edtulo ref\u00edrese \u00e1 cualificaci\u00f3n que o rapaz obt\u00e9n e que lle impide sa\u00edr o domingo. Tam\u00e9n amosa a influencia da obra de teatro \"Ubu Roi\", de Alfred Jarry.\nA\u00ednda que a pel\u00edcula non tivo un \u00e9xito inmediato, demostrou posu\u00edr unha influencia duradeira. Fran\u00e7ois Truffaut rendeu unha homenaxe a \"Z\u00e9ro de conduite\" na s\u00faa pel\u00edcula \"Les Quatre Cents Coups\" copiando, practicamente fotograma a fotograma, a escena na que unha li\u00f1a de escolares que corren por Par\u00eds vai perdendo un a un os seus membros debido \u00e1s atracci\u00f3ns da cidade. A pel\u00edcula \"if...\", de Lindsay Anderson, \u00e9 na s\u00faa totalidade unha reinvenci\u00f3n menos caprichosa de \"Z\u00e9ro\"."}
{"id": "77784", "revid": "839", "url": "https://gl.wikipedia.org/wiki?curid=77784", "title": "Asociaci\u00f3n de Agricultores de Santa Mar\u00eda de Sada", "text": "A Asociaci\u00f3n de Agricultores de Santa Mar\u00eda de Sada \u00e9 a primeira agrupaci\u00f3n agrarista sadense da que se ten co\u00f1ecemento. Fundada o 12 de setembro do 1908 na casa de Juan Agra, no Tarabelo, estaba ligada ao movemento solidario que, a trav\u00e9s de Solidaridad Gallega, impulsaran Manuel Lugr\u00eds Freire, Eugenio Carr\u00e9 Aldao ou Juan V\u00e1zquez de Mella.\nDirectiva.\nA primeira directiva, elixida o d\u00eda da s\u00faa fundaci\u00f3n, estaba composta por Gonzalo Pita da Veiga (Presidente Honorario), Fernando G\u00f3mez Pereiro (Vicepresidente), Manuel Ar\u00e9valo Illobre (Secretario), Antonio Sanjurjo P\u00e9rez (Vicesecretario), Domingo Guiti\u00e1n Rodr\u00edguez, Manuel Lesta Horro, Manuel Manti\u00f1\u00e1n Ca\u00f1o, Ram\u00f3n Su\u00e1rez Mari\u00f1as, Antonio V\u00e1zquez Rodr\u00edguez, Antonio Rodr\u00edguez Salleres, Santiago Rey Inc\u00f3gnito, Ignacio Su\u00e1rez Franco, Jos\u00e9 Antonio Su\u00e1rez Salinas, Benito Montero S\u00e1nchez, Jos\u00e9 Chas Varela, Manuel Gal\u00e1n Mart\u00ednez e Juan Agra (vocais). Ademais, exerc\u00edan de \"representantes en la Regi\u00f3n\" V\u00edctor Naveira Pato, Juan Golpe Varela, Julio Romay Rodr\u00edguez e Manuel Lugr\u00eds Freire.\nActividade.\nTemos constancia da celebraci\u00f3n dun mitin \"solidario\" nese mesmo ano, no que ter\u00eda intervido, entre outros, o sadense Lugr\u00eds Freire."}
{"id": "77785", "revid": "85894", "url": "https://gl.wikipedia.org/wiki?curid=77785", "title": "Jos\u00e9 \u00c1ngel Vidal", "text": "Jos\u00e9 \u00c1ngel Vidal Mart\u00ednez, nado en Padr\u00f3n o 28 de outubro de 1969, \u00e9 un exciclista galego que na actualidade traballa como t\u00e9cnico neste deporte.\nEste ciclista actuou durante case unha d\u00e9cada como ciclista de equipo, en tarefas de axuda aos demais compa\u00f1eiros, sen conseguir nunca t\u00edtulos individuais de relevancia. Con todo, e sempre vestindo a camisola verde do Kelme, participou en oito edici\u00f3ns distintas do Tour entre 1995 e 2002 o ano da s\u00faa retirada. Nesas edici\u00f3ns obtivo posici\u00f3ns discretas, das que a mellor foi a 50\u00aa posici\u00f3n no 2000. Abandonou na edici\u00f3n de 1998. Tam\u00e9n participou na Vuelta a Espa\u00f1a en catro ocasi\u00f3ns e no Giro de Italia por d\u00faas veces (1996 e 1997). O seu mellor resultado nunha soa tirada \u00e9 a terceira praza conseguida na novena tirada do Tour 2000, con final de monta\u00f1a en Lourdes.\nLogo da s\u00faa retirada en 2002 comezou unha traxectoria como t\u00e9cnico, primeiro no Club Ciclista Vigu\u00e9s entre 2003 e 2005 e logo no Superfroiz. Dende 2007 \u00e9 un dos directores t\u00e9cnicos do Karpin Galicia."}
{"id": "77786", "revid": "23204", "url": "https://gl.wikipedia.org/wiki?curid=77786", "title": "Roma, cidade aberta", "text": "Roma, cidade aberta (t\u00edtulo orixinal en italiano \"Roma, citt\u00e0 aperta\") \u00e9 unha pel\u00edcula italiana dirixida por Roberto Rossellini en 1945. Est\u00e1 considerada a pel\u00edcula manifesto do neorrealismo italiano. A pel\u00edcula sit\u00faase en Roma, nos \u00faltimos momentos da ocupaci\u00f3n nazi de 1944.\nProduci\u00f3n.\nRosellini comezou a traballar no gui\u00f3n en agosto de 1944, a s\u00f3 dous meses de terminar a ocupaci\u00f3n alem\u00e1, coa colaboraci\u00f3n de Federico Fellini e de Sergio Amadei. Segundo as s\u00faas propias palabras, estaba movido por unha forte necesidade de narrar os acontecementos recentes, e literalmente sa\u00edu \u00e1 r\u00faa a buscar historias (o argumento bas\u00e9ase en parte en sucesos reais). Comezou a rodarse en xaneiro de 1945, tanto en estudios como en localizaci\u00f3ns da cidade devastada, sendo isto \u00faltimo algo que se caracterizar\u00eda no neorrealismo. Tam\u00e9n o ser\u00eda a participaci\u00f3n de actores non profesionais, a excepci\u00f3n de Anna Magnani e Aldo Fabrizi.\nEstrea.\nNo seu lanzamento a pel\u00edcula foi v\u00edtima da censura. Nos Estados Unidos recortouse, reducindo a s\u00faa duraci\u00f3n nun cuarto de hora. Na Arxentina foi quitada de exhibici\u00f3n por unha orde an\u00f3nima do goberno en 1947. En Alema\u00f1a Occidental foi prohibida desde 1951 ata 1960.\nEmitiuse subtitulado en galego na TVG o 11 de agosto de 2001."}
{"id": "77787", "revid": "1505", "url": "https://gl.wikipedia.org/wiki?curid=77787", "title": "Beyne-Heusay", "text": "Beyne-Heusay \u00e9 unha comuna da provincia de Liexa, en Valonia, B\u00e9lxica. A s\u00faa superficie \u00e9 7.45\u00a0km\u00b2, a poboaci\u00f3n de 11.711 habitantes (2006) e a s\u00faa densidade de 1.604 h/km\u00b2 . Forma parte da aglomeraci\u00f3n urbana de Liexa e reagrupa desde 1977 as antigas comunas de Bellaire, Beyne-Heusay, Queue-du-Bois e m\u00e1is a vila de Moulins-sous-Fl\u00e9ron (antigamente parte da comuna de Fl\u00e9ron). "}
{"id": "77791", "revid": "89787", "url": "https://gl.wikipedia.org/wiki?curid=77791", "title": "Os m\u00e1rtires do mar", "text": "Os m\u00e1rtires do mar, a represi\u00f3n franquista contra os mari\u00f1eiros galegos foi unha exposici\u00f3n itinerante organizada pola Conseller\u00eda de Cultura e Deporte co gallo do Ano da Memoria (2006). A mesma consistiu nunha serie de paneis explicativos nos que se informaba sobre a represi\u00f3n do levantamento fascista contra o tecido asociativo mari\u00f1eiro durante a guerra civil. A exposici\u00f3n albergouse no interior do Barco da Memoria, o \"Hidria Segundo\", o cal percorreu a costa galega dende o 17 de xullo ata o 8 de setembro de 2006. A exposici\u00f3n visitou as vilas de Cambados, Moa\u00f1a, Baiona, Mar\u00edn, O Grove, A Illa de Arousa, Rianxo, Cabo de Cruz, Ribeira, Portos\u00edn, Muros, A Coru\u00f1a, Mugardos, Ferrol, Cangas, Rax\u00f3, Vigo e Vilagarc\u00eda.\nBaixo o t\u00edtulo \"O Barco da Memoria\" realizouse tam\u00e9n un documental para televisi\u00f3n nunha coproduci\u00f3n entre TVG e Saga TV. Foi dirixido por Marcos Gallego baseada no proxecto do comisario da exposici\u00f3n, Dionisio Pereira. A s\u00faa estrea tivo lugar na biblioteca de Pontevedra o 8 de xaneiro de 2007. Foi emitido tam\u00e9n v\u00eda sat\u00e9lite e a trav\u00e9s de internet o 17 de febreiro de 2007."}
{"id": "77792", "revid": "32797", "url": "https://gl.wikipedia.org/wiki?curid=77792", "title": "Antonio Mar\u00eda Rouco Varela", "text": "Antonio Mar\u00eda Rouco Varela, nado en Vilalba o 24 de agosto de 1936, \u00e9 un cardeal da Igrexa cat\u00f3lica, arcebispo em\u00e9rito de Madrid, e expresidente da Conferencia Episcopal Espa\u00f1ola. \u00c9 tam\u00e9n membro da Real Academia de Doutores de Espa\u00f1a dende 2008.\nTraxectoria.\nO seu pai, Vicente Rouco, era da parroquia do Burgo (Lugo), e a s\u00faa nai, Mar\u00eda Eugenia Varela, era de Bah\u00eda Blanca (Arxentina). Rouco Varela quedou orfo de pai aos sete anos, e a s\u00faa nai faleceu de ELA quince anos despois. Rouco Varela ten cinco irm\u00e1ns: Manuel, Eugenia, Vicente, Jos\u00e9 e Visitaci\u00f3n.\nTraxectoria.\nEstudou teolox\u00eda na Universidade Pontificia de Salamanca entre 1954 e 1958. Foi ordenado sacerdote en 1959, e nese ano empezou a estudar leis e teolox\u00eda na Universidade de M\u00fanic, onde se doutorou en 1964 cunha tese sobre as relaci\u00f3ns entre a Igrexa e o Estado no s\u00e9culo XVI.\nBispo.\nEn 1976 foi designado bispo titular de Gergi e bispo auxiliar de Santiago de Compostela. Cando o arcebispo Suqu\u00eda foi nomeado arcebispo de Madrid, ascendeu Rouco Varela \u00e1 mitra arcebispal en 1984. Foi unha peza chave en diversos eventos organizados na cidade, entre elas a segunda visita dun papa a Galiza, que tivo lugar o 19 de agosto de 1989. En 1994, logo dunha d\u00e9cada \u00e1 cabeza da igrexa galega, foi nomeado arcebispo de Madrid. Foi presidente da Conferencia Episcopal Espa\u00f1ola entre 1999 e 2005, e logo dun mandato de Ricardo Bl\u00e1zquez volveu ocupar esa posici\u00f3n.\nEst\u00e1 considerado un membro do sector conservador da Igrexa cat\u00f3lica.\nCardeal.\nO papa Xo\u00e1n Paulo II nomeouno cardeal no consistorio do 21 de febreiro de 1998. \u00c1 morte deste papa, Rouco Varela foi un dos cardeais electores que participaron no conclave de 2005, onde foi designado Bieito XVI como novo m\u00e1ximo pont\u00edfice.\nRenuncia e retiro.\nEn agosto de 2011, no transcurso da Xornada Mundial da Xuventude celebrada en Madrid, o arcebispo presentou a s\u00faa renuncia ao papa, seguindo as normas can\u00f3nicas que mandan que os bispos presenten a s\u00faa renuncia \u00e1 Santa S\u00e9 ao chegar aos 75 anos. O 28 de agosto de 2014 o papa Francisco aceptou a renuncia do cardeal Rouco Varela \u00e1 arquidiocese metropolitana de Madrid, nomeando como sucesor ao ent\u00f3n arcebispo de Valencia Carlos Osoro.\nCr\u00edticas.\nEn 2007, o arcebispado de Madrid que el dirix\u00eda foi condenado como responsable civil subsidiario por un caso de abusos continuados a un menor perpetrados por un sacerdote desa diocese. A condena consideraba probado que tanto a persoa de Rouco Varela como o arcebispado co\u00f1ec\u00edan os feitos e os ocultaron.."}
{"id": "77794", "revid": "22570", "url": "https://gl.wikipedia.org/wiki?curid=77794", "title": "Piancastagnaio", "text": "Piancasgnaio \u00e9 un concello da provincia de Siena, na Toscana, Italia. A s\u00faa superficie \u00e9 de 69\u00a0km\u00b2, a poboaci\u00f3n de 4.189 habitantes e a s\u00faa densidade de 61 h/km\u00b2. Na comuna local\u00edzase a Reserva Natural do Pigelleto que cobre 862 hect\u00e1reas na vertente oriental dos Montes Amiata.\nPiancasgnaio foi un centro dun se\u00f1or\u00edo feudal na Idade Media, en 1559 entrou a formar parte do Gran Ducado de Toscana e en 1601 o granduque Fernando I de Toscana concedeulle a Giovanni Battista Bourbon del Monte Piancastagnio e na s\u00faa familia permaneceu ata 1778."}
{"id": "77795", "revid": "12452", "url": "https://gl.wikipedia.org/wiki?curid=77795", "title": "Roma, citt\u00e1 apperta", "text": ""}
{"id": "77797", "revid": "1093", "url": "https://gl.wikipedia.org/wiki?curid=77797", "title": "Os M\u00e1rtires do Mar", "text": ""}
{"id": "77798", "revid": "5863", "url": "https://gl.wikipedia.org/wiki?curid=77798", "title": "\u00c1ngel Urzaiz", "text": "\u00c1ngel Urzaiz Cuesta, nado en El Puerto de Santa Mar\u00eda (provincia de C\u00e1diz) o 21 de febreiro de 1856 e finado en Madrid o 1 de maio de 1926, foi un avogado, xornalista e pol\u00edtico espa\u00f1ol, foi ministro de Facenda durante a rexencia de Mar\u00eda Cristina de Habsburgo-Lorena e durante o reinado de Afonso XIII.\nTraxectoria.\nFillo de Antonio Urzaiz Castro, brigadier da Armada e secretario do Rei e M\u00aa Dolores de la Cuesta y Nu\u00f1ez.\nLicenciado en Dereito pola Universidade Central de Madrid, colaboraba como xornalista en \"El Correo\", \"Los Debates\" e a \"Revista de Espa\u00f1a\". Inicia a s\u00faa carreira pol\u00edtica como deputado por Vigo nas elecci\u00f3ns de 1881. Nas elecci\u00f3ns de 1884 non logra o escano por Vigo, pero en 1886 resulta elixido polo distrito de Lal\u00edn nunha elecci\u00f3n parcial pola renuncia como deputado de Antonio Aguilar Correa, volvendo ser elixido por Lal\u00edn en 1888. A partir de 1893 volveu ser deputado polo distrito de Vigo en todas as elecci\u00f3ns celebradas ata 1920. En 1922 accedeu ao Senado como senador vitalicio.\nCasou en maio de 1883 con Adela Cadaval Mu\u00f1oz, se\u00f1ora do pazo de Cadaval de Nigr\u00e1n, coa que tivo dous fillos: Elodia e Joaqu\u00edn Urzaiz Cadaval.\nFoi Subsecretario de Gobernaci\u00f3n en 1887, Gobernador civil de C\u00f3rdoba e Intendente en Cuba ata a perda da colonia en 1898, logo do seu regreso a Espa\u00f1a foi ministro de Facenda entre o 6 de marzo de 1901 e o 19 de marzo de 1902 nun gabinete Sagasta. Posteriormente, entre o 23 de xu\u00f1o e o 18 de xullo de 1905, asumiu novamente a carteira de Facenda nun goberno que presidiu Eugenio Montero R\u00edos v\u00e9ndose obrigado a dimitir pola concesi\u00f3n duns cr\u00e9ditos destinados a paliar a crise econ\u00f3mica de Andaluc\u00eda. Finalmente volveu dirixir o Ministerio de Facenda entre o 9 de decembro de 1915 e o 25 de febreiro de 1916 nun gabinete Romanones.\nEn 1908 fundou o xornal liberal \"La Voz de Vigo\".\nRueiro co seu nome.\n\u00c1ngel Urzaiz conta cunha c\u00e9ntrica r\u00faa viguesa co seu nome, un dos eixes da cidade. Tam\u00e9n, cunha praza en Gondomar e con outra r\u00faa en El Puerto de Santa Mar\u00eda. \u00c1 r\u00faa viguesa d\u00e9uselle ese nome a finais do s\u00e9culo XIX, a\u00ednda que entre 1937 e 1979 mudou o nome para r\u00faa de Jos\u00e9 Antonio."}
{"id": "77800", "revid": "1131", "url": "https://gl.wikipedia.org/wiki?curid=77800", "title": "Javier Guti\u00e9rrez", "text": "Javier Guti\u00e9rrez \u00c1lvarez, nado en Luanco, Goz\u00f3n, (Asturias) o 17 de xaneiro de 1971 (malia que emigrado cando p\u00edcaro \u00e1 cidade de Ferrol), \u00e9 un actor galego.\nTraxectoria.\nJavier Guti\u00e9rrez ten unha extensa traxectoria teatral. Participou nos \u00faltimos anos en varias montaxes da compa\u00f1\u00eda Animalario. Tam\u00e9n participou nalgunhas das pel\u00edculas de \u00e9xito do cine espa\u00f1ol dos \u00faltimos anos, como \"El otro lado de la cama\" ou \"D\u00edas de f\u00fatbol\", realizadas por profesionais tam\u00e9n ligados a Animalario, como David Serrano.\nFixo publicidade e colaboraci\u00f3ns en m\u00faltiples series de televisi\u00f3n de \u00e9xito. No 2005 incorporouse cun papel fixo \u00f3 elenco da serie \"Los Serrano\"."}
{"id": "77801", "revid": "89787", "url": "https://gl.wikipedia.org/wiki?curid=77801", "title": "Mario Conde", "text": "Mario Antonio Conde Conde, nado en Tui o 14 de setembro de 1948, \u00e9 un financeiro e avogado galego. Tivo unha gran relevancia social en Espa\u00f1a nos anos 1980 e 1990 por ser presidente de Banesto aos 39 anos.\nTraxectoria.\nAuxe econ\u00f3mico.\nFillo dun inspector de alf\u00e1ndegas, aos oito anos marchou de Galicia e instalouse en Alacant, pero sempre mantivo v\u00ednculos familiares con Galicia. Cursou dereito, con matr\u00edculas de honra, na Universidade de Deusto na que se licenciou en 1971. Preparou oposici\u00f3ns para Avogado do Estado e con 24 anos conseguiu ser o primeiro da s\u00faa promoci\u00f3n nas oposici\u00f3ns de 1973 e obter ademais a mellor nota da historia deste corpo.\nEn 1977 incorporouse ao grupo farmac\u00e9utico Abell\u00f3, que formaba parte da empresa Antibi\u00f3ticos S.A. Vendeu o laboratorio Abell\u00f3 \u00e1 multinacional \"Merck Sharp and Dohma\" por 2.700 mill\u00f3ns de pesetas. A comisi\u00f3n recibida por esta venda permitiulle comprar o 23 por cento do capital social de Antibi\u00f3ticos S.A. en 1984, coincidindo coa sa\u00edda dos irm\u00e1ns Fern\u00e1ndez L\u00f3pez da mesma. En 1985, xunto co seu socio Juan Abell\u00f3, que posu\u00eda algo menos do 50% da empresa, e con Jaime e Emilio Bot\u00edn, que asinaron a compra doutro 23 por cento, f\u00edxose co control de Antibi\u00f3ticos S.A. En 1987 foi o protagonista da operaci\u00f3n econ\u00f3mica m\u00e1is importante realizada en Espa\u00f1a ata o momento, ao vender canda o financeiro Juan Abell\u00f3 a empresa Antibi\u00f3ticos S.A. \u00e1 multinacional italiana Montedison por 58.000 mill\u00f3ns de pesetas.\nCo beneficio ambos tomaron unha importante parte do capital do banco Banesto, onde foron nomeados vicepresidentes da entidade. Nese momento o Banco de Bilbao, dirixido por Jos\u00e9 \u00c1ngel S\u00e1nchez Asia\u00edn e Emilio Ybarra realiza a primeira OPA da historia de Espa\u00f1a sobre Banesto, pero Conde convence o consello de administraci\u00f3n de non acceder \u00e1 operaci\u00f3n. Nom\u00e9ano presidente da entidade en 1987 para substitu\u00edr a Pablo Garnica cando ti\u00f1a tan s\u00f3 39 anos. Ao asumir o cargo, o banco ti\u00f1a unha d\u00e9beda de case 100.000 mill\u00f3ns de pesetas, e en 1989 os preto de 300.000 accionistas de Banesto obtiveron dividendos. Posteriormente, Conde tentou unha fusi\u00f3n co Banco Central, daquela presidido por Alfonso Esc\u00e1mez, que non prosperou.\nO proceso Banesto.\nNesta \u00e9poca, a s\u00faa popularidade social foi grande e converteuse nun s\u00edmbolo de \u00e9xito. Pero o 28 de decembro de 1993, o Banco de Espa\u00f1a, gobernado por Luis \u00c1ngel Rojo, interveu Banesto por unha d\u00e9beda patrimonial de aproximadamente 605.000 mill\u00f3ns de pesetas, e Conde foi destitu\u00eddo como presidente.\nA partir de 1994, Mario Conde tivo que facer fronte a varios procesos. En decembro, foi condenado por apropiaci\u00f3n indebida de 7.000 mill\u00f3ns de pesetas e, despois de pasar 34 d\u00edas no c\u00e1rcere, sa\u00edu tras depositar 2.000 mill\u00f3ns de pesetas de fianza. En 1996, foi condenado, de novo, polo caso Argentia-Trust, unha empresa domiciliada en Su\u00edza, a seis anos de prisi\u00f3n por apropiaci\u00f3n indebida de 600 mill\u00f3ns de pesetas e por falsidade en documento mercantil e pasou 17 meses no c\u00e1rcere de Alcal\u00e1-Meco; mais en 1998 o Supremo ratificou a condena por apropiaci\u00f3n e retiroulle a falsidade. O 31 de marzo de 2001 a Audiencia Nacional cond\u00e9nao a 14 anos por estafa e apropiaci\u00f3n indebida e obr\u00edgao a devolver 7.200 mill\u00f3ns de pesetas a Banesto. \nAntes de ingresar en prisi\u00f3n, Conde participou na pol\u00edtica. En 2000 foi elixido candidato de UC-CDS \u00e1s elecci\u00f3ns lexislativas co apoio do 81% dos compromisarios asistentes \u00e1 Asemblea Nacional -58 votos a favor, 12 en contra e un en branco. A s\u00faa formaci\u00f3n conseguiu 23.576 votos en toda Espa\u00f1a, e quedou lonxe de obter ning\u00fan deputado.\nVida posterior.\nFundou a revista \"MC\", de econom\u00eda e estilo, que tivo un ano de existencia. En setembro de 2009 comezou a participar no faladoiro pol\u00edtico do programa de televisi\u00f3n \"El gato al agua\", da cadea Intereconom\u00eda TV.\nVolveu ser detido en marzo de 2016 por repatriar dende Su\u00edza preto de dez mill\u00f3ns procedentes do roubo de cartos a Banesto.\nObra.\nTen escrito libros de ensaio e vivencias:\nVida persoal.\nOs seus av\u00f3s paternos eran de Allariz e de Valladolid, e os maternos, as\u00ed como a s\u00faa nai, de Covelo (Viana do Bolo). El consid\u00e9rase ourens\u00e1n. Tam\u00e9n ten unha extensa propiedade nos montes de Toledo que lle mercou a Marcial Lalanda.\nCasado con Lourdes Arroyo (falecida aos 52 anos, o 13 de outubro de 2007), tivo dous fillos: Mario e Alejandra, e dous netos.. Casou en segundas nupcias en 2010 con Mar\u00eda P\u00e9rez-Ugena Corominas da que se divorciou en 2016."}
{"id": "77802", "revid": "6504203", "url": "https://gl.wikipedia.org/wiki?curid=77802", "title": "Vil\u00e1n", "text": "Un vil\u00e1n \u00e9 unha persoa malvada, especialmente na ficci\u00f3n. Os vil\u00e1ns son personaxes de ficci\u00f3n, ou quizais personaxes novelados, en dramas e melodramas que exercen a maldade deliberadamente e se enfrontan \u00f3 heroe. Como tales, os vil\u00e1ns son un recurso argumental case inevitable, e m\u00e1is que os heroes, elementos cruciais sobre os que xira a trama.\nOrixes do termo.\nA etimolox\u00eda da palabra poder\u00eda ser a do franc\u00e9s antigo \"villein\", e esta \u00e1 s\u00faa vez provir do lat\u00edn moderno \"villanus\", que significa servo ou campesi\u00f1o, algu\u00e9n que est\u00e1 atado \u00e1 terra dunha \"vila\", ou sexa, que traballaba no equivalente a unha plantaci\u00f3n na antig\u00fcidade, en Italia ou na Galia. A pobreza equipar\u00e1base \u00e1 corrupci\u00f3n moral: os vil\u00e1ns ti\u00f1an que traballarse o seu ascenso na escala social. Por isto a palabra \"vil\u00e1n\" adoita suxerir que os ardides do vil\u00e1n proceden da s\u00faa propia indiferenza moral ou a perversidade do personaxe.\nOutra posible orixe da palabra \u00e9 a lenda croata dos tres irm\u00e1ns \u010ceh, Meh e Leh, que quer\u00edan desfacerse do goberno romano e establecer a unidade na antiga Croacia, pero a s\u00faa irm\u00e1 \"Villana\" estaba namorada do prefecto romano e traizoou os plans dos seus irm\u00e1ns. Villana foi asasinada por estes.\nOs supervil\u00e1ns enc\u00f3ntranse nos ambientes melodram\u00e1ticos dos c\u00f3mics de superheroes, onde se necesita unha persoa malvada con superpoderes como contraste digno dos poderosos heroes. Estes supervil\u00e1ns adoitan ter papeis repetitivos, e alg\u00fans vil\u00e1ns da literatura m\u00e1is terreal fix\u00e9ronse tan populares que tam\u00e9n foron reutilizados en obras posteriores.\nEstereotipos.\nHai moitos estereotipos sobre os vil\u00e1ns. Unha caricatura dun clix\u00e9 com\u00fan sobre os vil\u00e1ns pode verse arriba \u00e1 dereita. Na era do cine mudo os vil\u00e1ns ti\u00f1an que parecer moi sinistros \u00abvisualmente\u00bb, e as\u00ed naceron moitos estereotipos sobre eles. Os personaxes Boris Badenov, Natasha Fatale e Snidely Whiplash de \"Rocky e Bullwinkle\", as\u00ed como o personaxe de Hanna-Barbera Dirty Dick Dastardly son parodias amplamente co\u00f1ecidas desta clase de arquetipo.\nEstes estereotipos incl\u00faen roupa negra (con frecuencia bastante formal: capas, sombreiros altos etc), pelo facial, trazos afiados, e unha expresi\u00f3n facial perpetuamente \u00abenfadada\u00bb. Outros estereotipos vilanescos incl\u00faen o costume do \u00abriso malvado\u00bb, unha voz estirada e aduladora, e un arrogante exceso de confianza en si mesmo que o leva a explicar innecesariamente os seus sinistros plans. Existe o estereotipo contrario do vil\u00e1n fermoso que parece un heroe, pero cunha personalidade e actitude que revelan unha natureza diab\u00f3lica. Dito estereotipo pasou a ser moi co\u00f1ecido trala segunda guerra mundial, cando o Holocausto foi revelado, xurdindo o popular vil\u00e1n que reflicte o ideal nazi: louro e de ollos azuis, cunha beleza que esconde un arrogante sentido de superioridade e viles ambici\u00f3ns de facer sufrir \u00f3s seus \u00abinferiores\u00bb. O vil\u00e1n louro de ollos azuis derivou recentemente nun estra\u00f1o estereotipo, o albino malvado, un vil\u00e1n que amosa varios trazos f\u00edsicos normalmente asociados co albinismo (como pel branca, pelo louro platino e ollos azuis ou vermellos) a\u00ednda que non necesariamente te\u00f1a tal condici\u00f3n.\nNa \u00f3pera e o teatro musical, o vil\u00e1n ou vil\u00e1 adoitan ser interpretados por un bar\u00edtono ou mezzosoprano.\nO vil\u00e1n necesario.\nSon os vil\u00e1ns inherentemente m\u00e1is interesantes que os heroes que se lles enfrontan? Polo menos, son tan indispensables como estes para as historias nas que aparecen, quizais incluso m\u00e1is. Aqueles que permanecen no lado da xustiza e a bondade rara vez te\u00f1en outra elecci\u00f3n a responder, e pouca elecci\u00f3n en como facelo; para os vil\u00e1ns, hai multitude de cami\u00f1os. Moitos cren que Sat\u00e1n, para os cristi\u00e1ns quizais o vil\u00e1n definitivo, \u00e9 o personaxe m\u00e1is interesante en \"Paradise Lost\" de John Milton, malia ser a encarnaci\u00f3n do mal. Quizais nos viles actos de moitos vil\u00e1ns haxa m\u00e1is que un indicio da fantas\u00eda de realizar os desexos, o que fai que algunhas persoas se identifiquen m\u00e1is intensamente con eles como personaxes que cos heroes. A\u00ednda as\u00ed, a tarefa do escritor \u00f3 crear un vil\u00e1n non \u00e9 f\u00e1cil nin trivial: un vil\u00e1n convincente debe recibir unha caracterizaci\u00f3n que lle proporcione o seu motivo para actuar con maldade m\u00e1is convincentemente que a malicia alegre pero sen sentido aparente de Mefisto."}
{"id": "77803", "revid": "127505", "url": "https://gl.wikipedia.org/wiki?curid=77803", "title": "Orde corintia", "text": "A orde corintia \u00e9 a m\u00e1is elegante e ornamentada das ordes arquitect\u00f3nicas cl\u00e1sicas. Atrib\u00faese a s\u00faa creaci\u00f3n ao escultor grego Cal\u00edmaco no s\u00e9culo IV a.C. Dise que ao ver un exemplar de acanto enroscada nun queipo ofrendado xunto \u00e1 tumba dunha doncela, tivo a inspiraci\u00f3n de crear a t\u00edpica ornamentaci\u00f3n dos chapiteis. No esencial \u00e9 similar \u00e1 orde x\u00f3nica, da que difire basicamente na forma e tama\u00f1o do capitel. Unha das construci\u00f3ns m\u00e1is destacables executadas segundo as pautas estil\u00edsticas da orde corintia \u00e9 o monumento de Lis\u00edcrates en Atenas, levantado cara a 334 a.C."}
{"id": "77804", "revid": "98629", "url": "https://gl.wikipedia.org/wiki?curid=77804", "title": "O segundo sexo", "text": "O segundo sexo \u00e9 un ensaio de Simone de Beauvoir, publicado en 1949 co t\u00edtulo orixinal en franc\u00e9s de Le deuxi\u00e8me sexe.\nO 24 de maio de 1949 aparece en Par\u00eds o primeiro tomo da obra da fil\u00f3sofa francesa Simone de Beauvoir O segundo sexo,que acadou en poucos d\u00edas as 20.000 vendas. En tan s\u00f3 3 anos xa se traducira \u00f3 alem\u00e1n e \u00f3 ingl\u00e9s e pouco despois foi publicado na Arxentina. Grazas a esta publicaci\u00f3n en Bos Aires moitas espa\u00f1olas puideron co\u00f1ecer esta obra na clandestinidade, xa que nese tempo Espa\u00f1a atop\u00e1base baixo a ditadura de Francisco Franco. \"O segundo sexo\" seguiu expandindo a s\u00faa orixinalidade e traduciuse tam\u00e9n \u00f3 \u00e1rabe, dan\u00e9s, hebreo, h\u00fangaro, italiano, holand\u00e9s, noruegu\u00e9s, polaco, portugu\u00e9s, serbocroata, eslovaco, sueco, t\u00e1mil e \u00f3 checo.\nHistoria e caracter\u00edsticas.\n\"O segundo sexo\" coa s\u00faa famosa frase \"Non se nace muller, ch\u00e9gase a selo\" foi o texto filos\u00f3fico que m\u00e1is influencia tivo no auxe do feminismo occidental da \u00faltima metade do s\u00e9culo XX, no seu intento por desvelar o proceso de configuraci\u00f3n de marcos culturais e sociais de orde patriarcal.\nEsta obra provocou naquela \u00e9poca unha serie de improperios e groser\u00edas, as\u00ed como climas pol\u00e9micos controvertidos por parte dos editorialistas da prensa gr\u00e1fica e do mundo lector. A autora foi atacada tanto pola dereita m\u00e1is conservadora como pola esquerda ortodoxa. \u00c9 probable que O segundo sexo \u00f3 ser escrito a contratempo da historia, m\u00e1is, anticip\u00e1ndose a un movemento feminista non configurado como tal, xerou unha forte incomprensi\u00f3n e considerouse como un cat\u00e1logo extenso das s\u00faas ocorrencias persoais.\nCoa aparici\u00f3n desta obra, a Simone sorprend\u00edanlle as actitudes sexistas dos integrantes do seu c\u00edrculo m\u00e1is pr\u00f3ximo, a\u00ednda que si houbo un pequeno grupo de homes que a apoiaron. Pero pese a tanta conmoci\u00f3n causada pola publicaci\u00f3n desta obra, a autora non perdeu o forte reco\u00f1ecemento adquirido pola s\u00faa produci\u00f3n intelectual e compromiso pol\u00edtico xa que o seu pensamento suscitaba unha fascinaci\u00f3n indescifrable por parte dun gran n\u00famero de colectivos intelectuais da \u00e9poca.\nEscribir O segundo sexo permitiulle entender a s\u00faa adscrici\u00f3n vantaxosa a partir da s\u00faa pertenza de clase, situaci\u00f3n que a levar\u00eda a desvelar como as diferenzas sexuais e os mecanismos de exclusi\u00f3n quedan deformados ata perder o seu sentido.\nA condici\u00f3n subordinada da muller.\nA autora considerou que era necesario crear un clima de opini\u00f3n p\u00fablica para que a situaci\u00f3n subordinada da muller cambiara. Na s\u00faa opini\u00f3n, o problema da muller reduc\u00edase a un: non estaba considerada un ser humano igual \u00f3 home, sen\u00f3n que estaba relegada a un segundo plano, tida coma un obxecto, apreciada case exclusivamente polo servizo sexual prestado \u00f3 home. Resignada a limitarse a solo d\u00faas das s\u00faas funci\u00f3ns, esposa e nai, e dependendo social e economicamente do seu marido sen outra captaci\u00f3n para valerse por si mesma, e cando os seus fillos xa non a necesitan directamente vese condenada a pasividade, a ociosidade de non ter nada que facer e as falsas evasi\u00f3ns. Os defectos achacados \u00e1 muller reflicten a s\u00faa situaci\u00f3n de pasividade forzada, a s\u00faa dependencia, a falta de horizonte e o seu illamento en moitas ocasi\u00f3ns fundamentais na s\u00faa vida.\n\"O segundo sexo\" non s\u00f3 nutre a todo o feminismo que se fixo na segunda metade do s\u00e9culo XX, sen\u00f3n que \u00e9 o ensaio feminista m\u00e1is importante do s\u00e9culo. Todo o que se escribiu despois neste campo da teor\u00eda feminista tivo que ter en conta esta obra, tanto para continuar con ela como para desenvolvela noutros \u00e1mbitos, xa ben opo\u00f1\u00e9ndose a eles ou apoialos.\n\"O segundo sexo\", \u00e9 o ensaio dunha fil\u00f3sofa existencialista, encadr\u00e1ndose no \u00e1mbito m\u00e1is amplo dun pensamento ilustrado que toma da Ilustraci\u00f3n os seus aspectos m\u00e1is positivos, tendo como principal teor\u00eda a concepci\u00f3n igualitaria dos seres humanos, segundo a cal a diferenza de sexos non altera o seu radical de condici\u00f3n de igualdade. \u00eb un ensaio filos\u00f3fico que analiza o feito da condici\u00f3n feminista nas sociedades occidentais desde m\u00faltiples puntos de vista, tanto cient\u00edfico como hist\u00f3rico ou psicol\u00f3xico, pero sen apartarse do sociol\u00f3xico e cultural.\nTr\u00e1tase dun estudo totalizador onde se investiga o porqu\u00e9 da situaci\u00f3n na que se atopa esa metade da humanidade que son as mulleres.\nExiste traduci\u00f3n galega, publicada por Edici\u00f3ns Xerais en 2008, traducida por Marga Rodr\u00edguez Marcu\u00f1o."}
{"id": "77805", "revid": "54334", "url": "https://gl.wikipedia.org/wiki?curid=77805", "title": "Toribio de Astorga", "text": "Toribio de Astorga, nado en Betanzos e finado en Astorga no 476, foi un relixioso cat\u00f3lico, bispo de Astorga.\nTraxectoria.\nTras vender t\u00f3dalas s\u00faas posesi\u00f3ns, Toribio dirixiuse a Xerusal\u00e9n, onde ga\u00f1ou o aprecio do patriarca Xuvenal e foi nomeado sacrist\u00e1n maior da igrexa do Santo Sepulcro. Non est\u00e1n claras as circunstancias nas que se fixo con varias reliquias, entre as que destaca un \"Lignum Crucis\", un dos anacos da cruz na que faleceu Xesucristo, se ben todo indica que as recibiu do propio Xuvenal como premio aos seus servizos.\nDe volta a Iberia, pasa por Roma, onde co\u00f1ece o Papa Le\u00f3n I O Magno, do que se fixo gran seguidor. Al\u00ed foi nomeado arquidi\u00e1cono de Tui, onde posteriormente foi ordenado sacerdote. Aos poucos anos, en 444, foi nomeado bispo de Astorga. Desde esta sede remitiulle ao Papa unha carta expo\u00f1\u00e9ndolle a s\u00faa preocupaci\u00f3n polo auxe dunha doutrina que consideraba extinta: o Priscilianismo. Ante esta misiva, Le\u00f3n I encargoulle a celebraci\u00f3n dun concilio do que non hai constancia hist\u00f3rica (alg\u00fans autores sit\u00faano cara o ano 446 ou 447), co obxecto de excomungar t\u00f3dolos bispos que non condenasen a dita crenza, considerada pola igrexa cat\u00f3lica como herex\u00eda. Isto causou o enfado de pobo e clero, ata o punto de ter que retirarse de novo a Tui.\nAnos m\u00e1is tarde sufriu as persecuci\u00f3ns do rei visigodo Teodorico II (falecido no 466), debendo refuxiarse na rexi\u00f3n asturiana do Monsacro. De volta a Astorga, faleceu no ano 476.\nA s\u00faa festividade cel\u00e9brase o 16 de abril."}
{"id": "77813", "revid": "89787", "url": "https://gl.wikipedia.org/wiki?curid=77813", "title": "Jes\u00fas Franco", "text": "Jes\u00fas Franco Manera, nado en Madrid o 12 de maio de 1930 e finado en M\u00e1laga o 2 de abril de 2013, foi un director de cine, actor, guionista, compositor, produtor e montador de cine.\n\u00c9 co\u00f1ecido fundamentalmente polo seu labor como director. Rodou unhas 200 pel\u00edculas e declarou que morrer\u00eda \"coa c\u00e1mara \u00f3 lombo\". Traballou en multitude de pa\u00edses, como Francia, Alema\u00f1a, Su\u00edza, Portugal, Italia, Estados Unidos...\nTraxectoria.\nInteresado pola m\u00fasica desde pequeno, ingresou, trala guerra civil espa\u00f1ola, no conservatorio de Madrid, onde estudou piano. Licenciouse en dereito, matricul\u00e1ndose despois no \"Instituto de Investigaciones y Experiencias Cinematogr\u00e1ficas\" (IIEC), onde permaneceu dous anos, mentres escrib\u00eda libros baixo o pseud\u00f3nimo de David Khunne. Tam\u00e9n compaxinou os seus traballos como director e actor de teatro durante esta \u00e9poca.\nViaxou a Par\u00eds, onde estudou t\u00e9cnicas de direcci\u00f3n, e adoitaba pasar o tempo vendo pel\u00edculas na filmoteca da universidade. \u00d3 seu regreso a Espa\u00f1a empezou a s\u00faa carreira como compositor e como axudante de direcci\u00f3n, traballando con directores como Juan Antonio Bardem, Le\u00f3n Klimovsky, Luis Saslavsky, Julio Bracho, Fernando Soler ou Joaqu\u00edn Luis Romero Marchent. Tam\u00e9n traballou en \u00c1gata Films S.A., como escritor e representante. T\u00edo de Javier Mar\u00edas, colaboraron xuntos na s\u00faa xuventude.\nOs seus primeiros traballos como director deron como froito pel\u00edculas culturais, normalmente documentais de curta duraci\u00f3n sobre diversos temas da esplendorosa Espa\u00f1a do pasado.\nPronto aplicou a s\u00faa experiencia e os seus co\u00f1ecementos, e as\u00ed realizou a s\u00faa primeira longametraxe: \"Tenemos 18 a\u00f1os\" (1959), pero non foi ata 1962, coa famosa \"Gritos en la noche\", cando conseguiu un certo \u00e9xito. Outras pel\u00edculas da \u00e9poca son \"La muerte silba un blues\" (1962), \"La mano de un hombre muerto\" (1962) ou \"Rifif\u00ed en la ciudad\" (1963).\nAclamado polos fans do x\u00e9nero de terror, que empezou a cultivar con bastante frecuencia, converteuse axi\u00f1a nun inimigo da ditadura. Por\u00e9n, as boas cr\u00edticas recibidas polos seus traballos naquela \u00e9poca, materializ\u00e1ronse en axuda econ\u00f3mica para poder continuar co labor. Exiliouse e continuou traballando no estranxeiro.\nNon lle faltaron produtores f\u00f3ra de Espa\u00f1a, e non s\u00f3 para as s\u00faas incursi\u00f3ns no x\u00e9nero de terror, xa que tam\u00e9n tocou todo tipo de x\u00e9neros: comedia, drama, musical e mesmo o porno. En 1965 traballou como director da segunda unidade para Orson Welles en \"Campanadas a medianoche\", co que repetir\u00eda nos proxectos inacabados \"La isla del tesoro\" e \"Don Quijote\". Pero foi en 1967 cando ga\u00f1ou o clamor do p\u00fablico a nivel internacional, coa s\u00faa pel\u00edcula \"Necronomicon\", que foi presentada no festival de Berl\u00edn.\nPor\u00e9n, as s\u00faas pel\u00edculas non sempre eran ben acollidas pola cr\u00edtica ou o p\u00fablico. De feito, boa parte de cr\u00edtica e p\u00fablico empezou a rexeitar e desprezar as s\u00faas \"aloucadas\" ideas. As\u00ed, centrouse en realizar pel\u00edculas de baixo presuposto e cunha velocidade asombrosa, chegando a lanzar seis, sete ou incluso m\u00e1is t\u00edtulos \u00f3 ano, traballando con moitas produtoras en numerosos pa\u00edses, e incluso chegando a crear a s\u00faa propia (Manacoa Films). Este feito levouno a estrear moitos dos seus t\u00edtulos baixo pseud\u00f3nimos, \"por recomendaci\u00f3n das produtoras, para non saturar o mercado cinematogr\u00e1fico\", segundo explicou. En realidade a raz\u00f3n fundamental do uso de pseud\u00f3nimos era a busca dunha mellor venda da pel\u00edcula, con nomes que soasen ben no mercado internacional e que soasen novidosos. As\u00ed, asinou alg\u00fans dos seus traballos como David Khunne, John O'Hara, Clifford Brown ou Pablo Villa.\nDebido \u00e1 su enorme capacidade de produci\u00f3n, tam\u00e9n aproveitaba moitas veces o elenco dunha rodaxe para embarcarse nun novo proxecto, utilizando o mesmo material e os cartos sobrantes do proxecto anterior, o que explica por que a maior\u00eda dos seus filmes son de baixo presuposto. Chegou mesmo a aproveitar as mesmas escenas para diferentes pel\u00edculas.\nEntre os seus actores m\u00e1is destacados est\u00e1n Howard Vernon, Antonio Mayans, Christopher Lee, Klaus Kinski, Jean Servais, Santiago Segura, Fernando Fern\u00e1n G\u00f3mez e Aldo Sambrell. Entre as s\u00faas musas ou actrices fetiche est\u00e1n Diana Lorys, Maria Rohm, Soledad Miranda ou Lina Romay. Esta \u00faltima \u00e9 a m\u00e1is representativa e foi a s\u00faa derradeira compa\u00f1eira sentimental.\nDurante os anos 80 moitas das s\u00faas pel\u00edculas foron clasificadas como X polos comit\u00e9s de censura de diversos pa\u00edses. Estre\u00e1ronse versi\u00f3ns das s\u00faas pel\u00edculas cunha metraxe bastante recortada (ata 40 minutos), algo que el non comprend\u00eda. Respondeu con incursi\u00f3ns no cine puramente porno, algo que moitos dos seus fans tampouco souberon comprender.\nA principios dos 90 foi contactado pola Sociedade Estatal para a Exposici\u00f3n Universal de Sevilla de 1992 para recompilar o material e montar a pel\u00edcula que se estrear\u00eda co t\u00edtulo de \"Don Quijote de Orson Welles\", unha pel\u00edcula que o director americano rodara \u00f3 longo de d\u00e9cadas e deixara inacabada. Tras moito tempo de traballo e montaxe, estreou finalmente a pel\u00edcula, a\u00ednda que non recibiu unha moi boa acollida pola cr\u00edtica.\nTras anos nos que as pel\u00edculas de Franco s\u00f3 se pod\u00edan ver ocasionalmente en Espa\u00f1a a trav\u00e9s de ediciones en v\u00eddeo, en 1996 estrea no cine \"Killer Barbys\", o que coincidiu cunha homenaxe en Nova York (onde recibiu un premio de mans de Roger Corman) e unha reivindicaci\u00f3n xeral da s\u00faa obra.\nPosteriormente a produci\u00f3n de Jess foi descendendo notablemente, a\u00ednda que seguiu rodando. Os seus m\u00e1is recentes traballos foron como actor para pel\u00edculas dos seus colaboradores Pedro Temboury e Jos\u00e9 Roberto Vila. Tam\u00e9n traballou como actor en moitas das s\u00faas pel\u00edculas e no cl\u00e1sico de Fernando Fern\u00e1n G\u00f3mez \"El extra\u00f1o viaje\" (1964), considerado un dos mellores filmes espa\u00f1ois de t\u00f3dolos tempos.\nEn 2006 apadri\u00f1ou o colectivo espa\u00f1ol Digital 104, que como el, defende a produci\u00f3n en formato dixital fronte \u00f3 problem\u00e1tico celuloide. Foi tam\u00e9n o gran protagonista do documental \"The Life and Times of Jess Franco\" (2006), de Jos\u00e9 Luis Garc\u00eda S\u00e1nchez. En 2009 recibou o Goya de honra.\nPseud\u00f3nimos.\nJoan Almirall, Rosa Maria Almirall, Rosa Mar\u00eda Almirall, Clifford Brawn, Clifford Brown Jr., Clifford Brown, Juan G. Cabral, Betty Carter, Candy Coster, Terry De Corsia, Rick Deconinck, Raymond Dubois, Chuck Evans, Toni Falt, Dennis Farnon, Jess Franck, J. Franco, Jesse Franco, Jess Franco, Jesus Franco, Jes\u00fas Franco, A.M. Frank, Adolf M. Frank, Anton Martin Frank, Jeff Frank, Jess Frank, Wolfgang Frank, James Gardner, Manfred Gregor, Jack Griffin, Robert Griffin, Lennie Hayden, Frank Hollman, Frank Hollmann, Frarik Hollmann, B.F. Johnson, J.P. Johnson, James Lee Johnson, James P. Johnson, David J. Khune, David Khune, D. Khunne Jr., D. Khunne, David J. Khunne, David Khunne, David Kuhne, David Kunne, David K\u00fchne, Lulu Laverne, Lul\u00fa Laverne, Franco Manera, J. Franck Manera, J. Frank Manera, Jesus Franco Manera, Jes\u00fas Manera, Jeff Manner, Roland Marceignac, A.L. Mariaux, A.L. Marioux, John O\u00b4Hara, Cole Polly, Preston Quaid, P. Querut, Dan L. Simon, Dan Simon, Jean-Jacques Tarbes, Dave Tough, Pablo Villa, Joan Vincent e Robert Zinnermann."}
{"id": "77814", "revid": "1131", "url": "https://gl.wikipedia.org/wiki?curid=77814", "title": "Jess Franco", "text": ""}
{"id": "77818", "revid": "56817", "url": "https://gl.wikipedia.org/wiki?curid=77818", "title": "-1759", "text": "V\u00e9xase tam\u00e9n.\nHistoria ano a ano"}
{"id": "77819", "revid": "98629", "url": "https://gl.wikipedia.org/wiki?curid=77819", "title": "-1523", "text": "Outros.\nHistoria ano a ano"}
{"id": "77820", "revid": "56817", "url": "https://gl.wikipedia.org/wiki?curid=77820", "title": "-1070", "text": "Outros.\nHistoria ano a ano"}
{"id": "77822", "revid": "23204", "url": "https://gl.wikipedia.org/wiki?curid=77822", "title": "Bosque Escuro", "text": "O Bosque Escuro \u00e9 un territorio ficticio do legendarium de J. R. R. Tolkien situado no continente da Terra Media, que aparece n\"'O hobbit\", \"O Se\u00f1or dos Aneis\" e outras obras relacionadas. \nCaracter\u00edsticas.\nO \"Bosque Escuro\" era unha vasta fraga situada en Rhovanion, ao leste do r\u00edo Anduin e ao sur das Monta\u00f1as Grises. O nome semella ser unha traduci\u00f3n directa dun nome desco\u00f1ecido en Oestron, a \"lingua franca\" da Terra Media na Terceira Idade. No seu interior atop\u00e1base o Reino do Bosque dos Elfos Silvanos, gobernado polo seu rei, Thranduil, que estabeleceu al\u00ed a s\u00faa corte ao redor do ano 1000 da Segunda Idade, cando o Bosque Escuro era a\u00ednda co\u00f1ecido como o Gran Bosque Verde (\"Eryn Galen\"). Sobre o ano 1050 da Terceira Idade, cando a \"sombra de Dol Guldur\" caeu sobre el, os homes comezaron a chamalo \"Taur-nu-Fuin\" (Sindarin: \"a Fraga baixo a Noite\") e \"Taur-e-Ndaedelos\" (\"fraga de grande medo\"). A sombra era o poder de Sauron, que, oculto tras unha identidade falsa, estabeleceuse na fortaleza do outeiro de Dol Guldur en \"Amon Lanc\". A presenza dos servos de Sauron empurrou a Thranduil e aos seus m\u00e1is cara ao norte, co cal contra a fin da Terceira Idade convert\u00e9ranse nun pobo minguado e receoso, atrincheirado nas \"Monta\u00f1as do Bosque Escuro\" (\"Emyn Fuin\", antes chamadas \"Emyn Duir\" ou \"Monta\u00f1as Escuras\"). O \"Cami\u00f1o Vello do Bosque\" ou \"Cami\u00f1o Vello dos Ananos\" cruzaba a fraga de leste a oeste, mais por mor da s\u00faa relativa proximidade a Dol Guldur, resultaba m\u00e1is ben impractic\u00e1bel. Os Elfos crearon un carreiro m\u00e1is ao norte, que remataba nalgures das bra\u00f1as ao sur de Lago Longo en Esgaroth.\nN' \"O Hobbit\", Bilbo Bulseiro, xunto con Thorin Escudo de Carballo e a s\u00faa compa\u00f1\u00eda de Ananos (sen Gandalf) aventur\u00e1ronse no Bosque Escuro durante a s\u00faa misi\u00f3n de recuperar Erebor das poutas do Drag\u00f3n Smaug. Durante o seu paso a trav\u00e9s da fraga, o grupo foi capturado polas Ara\u00f1as Xigantes, descendentes de Elara\u00f1a que habitaban al\u00ed. Pouco despois de escaparen, os Elfos fixeron prisioneiros aos Ananos e lev\u00e1ronos ante Thranduil, que os encarcerou. A\u00ednda que non fica completamente claro, foi pouco despois disto ou seica ao mesmo tempo cando o Consello Branco expulsou a Sauron de Dol Guldur. Cando este fuxiu para Mordor, a s\u00faa influencia no Bosque Escuro diminu\u00edu durante un tempo.\nAnos despois, cando Gollum, foi liberado de Mordor, Aragorn capturouno e levouno preso ao reino de Thranduil. Por m\u00e1goa, conced\u00e9uselle unha certa liberdade para vagar pola fraga (baixo unha estreita vixilancia), mais Gollum escapou durante un asalto Orco e fuxiu ao sur cara a Moria, na procura do Anel \u00danico.\nAp\u00f3s a derrota de Sauron \u00e1 fin da Terceira Idade, o Bosque Escuro foi purificado e pasou a chamarse Eryn Lasgalen, que en Sindarin quere dicir Fraga de Follas Verdes.\nO Bosque Escuro albergou un dos poucos asentam\u00e9ntos \u00e9lficos que restaban na Terra Media durante a Cuarta Idade. Estaba poboado por Elfos Silvanos, m\u00e1is reticentes a abandonar a Terra Media c\u00f3s seus parentes Noldorin. Os habitantes de Lothl\u00f3rien que non acompa\u00f1aron a Galadriel cara ao oeste migraron a esta fraga a comezos da Cuarta Idade.\nLegolas, un dos membros da Irmandade do Anel e fillo de Thranduil, tam\u00e9n proced\u00eda do reino \u00e9lfico do Bosque."}
{"id": "77824", "revid": "127505", "url": "https://gl.wikipedia.org/wiki?curid=77824", "title": "Orde toscana", "text": "A orde toscana non pertence ao grupo das ordes arquitect\u00f3nicas gregas (d\u00f3rica, x\u00f3nica e corintia), sen\u00f3n que \u00e9 a achega etrusca \u00e1s ordes cl\u00e1sicas. A orde toscana \u00e9 s\u00f3 unha imitaci\u00f3n bastardeada da d\u00f3rica grega. \u00c9 orixinaria da antiga Etruria e os romanos empreg\u00e1rona antes de facer a conquista de Grecia. Os monumentos de orde toscana, en Roma, eran pois antigos; foron arruinados, despois, polo tempo ou reconstru\u00eddos segundo sistemas diversos que Grecia fixo saber aos arquitectos; tampouco sobreviviu ata os nosos d\u00edas ning\u00fan edificio enteiro constru\u00eddo exactamente con esas normas. Posteriormente foi adoptada e difundida polos romanos. Co paso do tempo, dado que os arquitectos renacentistas co\u00f1ec\u00edan moito mellor a arte romana que a grega, a orde toscana tam\u00e9n foi moi habitual desde o s\u00e9culo XV (moito m\u00e1is que a orde d\u00f3rica que, practicamente era desco\u00f1ecida e non foi recuperada ata o Neoclasicismo)."}
{"id": "77825", "revid": "1131", "url": "https://gl.wikipedia.org/wiki?curid=77825", "title": "Ray Loriga", "text": "Jorge Loriga Torrenova co\u00f1ecido como Ray Loriga, nado en Madrid o 5 de marzo de 1967, \u00e9 un escritor, guionista e director de cine espa\u00f1ol.\nTraxectoria.\n\u00c9 fillo do ilustrador Jos\u00e9 Antonio Loriga e da actriz de dobraxe Mari Luz Torrenova.\nTras traballar en diversos oficios e publicar relatos en diferentes publicaci\u00f3ns como \"Underground\" ou \"El canto de la tripulaci\u00f3n\", debutou en 1992 coa s\u00faa novela \"Lo peor de todo\". Tivo grande \u00e9xito de p\u00fablico e cr\u00edtica, e foi publicada en toda Europa, como exemplo da literatura da Xeraci\u00f3n X.\nMoi relacionado co cine, debutou como director en 1997 con \"La pistola del hermano\", adaptaci\u00f3n da s\u00faa novela \"Ca\u00eddos del cielo\", e na que ademais da s\u00faa ent\u00f3n parella sentimental, a cantante Christina Rosenvinge, aparec\u00edan Daniel Gonz\u00e1lez, Viggo Mortensen, Karra Elejalde e Nico Bidasolo. En 2006 rodou \"Teresa, el cuerpo de Cristo\", que aborda a vida de Santa Tareixa, interpretada por Paz Vega, xunto a Leonor Watling, Geraldine Chaplin, Jos\u00e9 Luis G\u00f3mez Garc\u00eda e Eusebio Poncela.\nEn 1997 colaborou no gui\u00f3n da pel\u00edcula de Pedro Almod\u00f3var \"Carne tr\u00e9mula\". As\u00ed mesmo, escribiu en 2004 o gui\u00f3n da pel\u00edcula \"El s\u00e9ptimo d\u00eda\" de Carlos Saura, e no 2005 escribiu xunto \u00f3 director e a Elio Quiroga o gui\u00f3n de \"Ausentes\" de Daniel Calparsoro.\nEn 2007 editouse a continuaci\u00f3n de \"D\u00edas extra\u00f1os\", baixo o nome de \"D\u00edas a\u00fan m\u00e1s extra\u00f1os\", un libro composto por varios artigos, unha carta a Rodrigo Fres\u00e1n e un par de relatos.\n\u00c9 pai de dous fillos, Wilhem e Kay, froito da s\u00faa relaci\u00f3n con Christina Rosenvinge. Tam\u00e9n estivo relacionado sentimentalmente coa \"top model\" Eugenia Silva."}
{"id": "77827", "revid": "88215", "url": "https://gl.wikipedia.org/wiki?curid=77827", "title": "Pavel Cherenkov", "text": "P\u00e1vel Aleks\u00e9yevich Tcherenkov (en ), nado en N\u00edzhniaya Chigla, no \u00f3blast de Voronezh, o 28 de xullo de 1904 e finado en Moscova o 6 de xaneiro de 1990, foi un f\u00edsico sovi\u00e9tico de gran reputaci\u00f3n e que recibiu o Premio Nobel de F\u00edsica en 1958 polas s\u00faas contribuci\u00f3ns m\u00e9dicas e sociais \u00e1 cultura nesa \u00e9poca.\nTraxectoria.\nLicenciado en f\u00edsica e matem\u00e1ticas na Universidade de Voronezh en 1928, xa en 1930 entrou a formar parte como investigador do Instituto de F\u00edsica de L\u00e9bedev, un dos m\u00e1is prestixiosos da Uni\u00f3n Sovi\u00e9tica.\nInvestigaci\u00f3ns cient\u00edficas.\nBaixo as ordes do f\u00edsico Sergey Ivanovich Vavilov observaron a emisi\u00f3n de luz azul dunha botella de auga sometida a un bombardeo radioactivo. Este fen\u00f3meno, asociado \u00e1s part\u00edculas at\u00f3micas cargadas que se mov\u00edan a velocidades superiores \u00e1 velocidade da luz, resultou ser moi importante no traballo experimental sobre f\u00edsica nuclear e o estudo dos raios c\u00f3smicos, o que se chama radiaci\u00f3n de Cerenkov ou Tcherenkov. En 1953 converteuse en profesor de f\u00edsica experimental do Instituto, onde dirixiu o laboratorio de L\u00e9bedev en investigaci\u00f3ns sobre aceleradores de part\u00edculas, e sobre o fot\u00f3n e os mes\u00f3ns.\nEn 1958 foi galardoado co Premio Nobel de F\u00edsica, xunto cos f\u00edsicos sovi\u00e9ticos Ilia Frank e Igor Tamm, polo descubrimento e a interpretaci\u00f3n da Radiaci\u00f3n de Tcherenkov."}
{"id": "77828", "revid": "2891", "url": "https://gl.wikipedia.org/wiki?curid=77828", "title": "Pavel Tcherenkov", "text": ""}
{"id": "77829", "revid": "2269", "url": "https://gl.wikipedia.org/wiki?curid=77829", "title": "Pavel Alekseyevich Cherenkov", "text": ""}
{"id": "77832", "revid": "83328", "url": "https://gl.wikipedia.org/wiki?curid=77832", "title": "Ilya Frank", "text": "Ilya Mikhailovich Frank (en ruso: \u0418\u043b\u044c\u044f\u0301 \u041c\u0438\u0445\u0430\u0301\u0439\u043b\u043e\u0432\u0438\u0447 \u0424\u0440\u0430\u043d\u043a), nado en San Petersburgo o 23 de outubro de 1908 e finado en Moscova o 22 de xu\u00f1o de 1990, foi un f\u00edsico sovi\u00e9tico galardoado no ano 1958 co Premio Nobel de F\u00edsica.\nTraxectoria.\nEstudou f\u00edsica na Universidade de Moscova, onde se graduou en 1930. En 1934 descubriu o denominado efecto Cherenkov. Ilya Frank realizou xunto a Igor Tamm a explicaci\u00f3n te\u00f3rica deste efecto, que ocorre cando as part\u00edculas viaxan cun medio opticamente transparente a velocidades maiores que a velocidade da luz neste medio. Este descubrimento deu lugar ao desenvolvemento dos novos m\u00e9todos para detectar e medir a velocidade de part\u00edculas nucleares de alta velocidade e foi de grande importancia para a investigaci\u00f3n en f\u00edsica nuclear. O traballo de Frank tam\u00e9n inclu\u00edu a colaboraci\u00f3n con Cherenkov e Tamm na investigaci\u00f3n sobre a radiaci\u00f3n do electr\u00f3n.\nPosteriormente Frank especializouse no estudo de raios gamma e o neutr\u00f3n. Nomeada cabeza do departamento da f\u00edsica da universidade do estado de Moscova o ano 1944,foi membro da Academia de Ciencias da URSS desde 1946.\nEn 1958 foi galardoado, xunto con Pavel Cherenkov e Igor Tamm, co Premio Nobel de F\u00edsica \"polo descubrimento e a interpretaci\u00f3n da Radiaci\u00f3n Cherenkov\"."}
{"id": "77833", "revid": "2269", "url": "https://gl.wikipedia.org/wiki?curid=77833", "title": "Ilia Frank", "text": ""}
{"id": "77834", "revid": "88215", "url": "https://gl.wikipedia.org/wiki?curid=77834", "title": "Igor Tamm", "text": "Igor Ievgu\u00e8nievitx Tamm (en ruso \u0418\u0301\u0433\u043e\u0440\u044c \u0415\u0432\u0433\u0435\u0301\u043d\u044c\u0435\u0432\u0438\u0447 \u0422\u0430\u0301\u043c\u043c), nado en Vladivostok o 8 de xullo de 1895 e finado en Moscova o 12 de abril de 1971, foi un f\u00edsico sovi\u00e9tico galardoado en 1958 co Premio Nobel de F\u00edsica.\nTraxectoria.\nSendo ben pequeno trasladouse xunto coa s\u00faa familia a Kirovohrad, situada hoxe en d\u00eda en Ucra\u00edna. En 1918 iniciou os seus estudos de f\u00edsica na Universidade de Edimburgo xunto con Bor\u00eds Hessen, que continuou posteriormente na Universidade de Moscova, onde se graduou no ano 1918. En 1928 Igor Tamm colaborou durante uns meses con Paul Ehrenfest na Universidade de Leiden.\nInvestigaci\u00f3ns cient\u00edficas.\nEn 1958 foi galardoado co Premio Nobel de F\u00edsica, xunto con Pavel Cherenkov e Ilya Frank, \"polo descubrimento e a interpretaci\u00f3n da Radiaci\u00f3n Cherenkov\". Tamm e Frank realizaron a explicaci\u00f3n te\u00f3rica sobre o modelo exposto por Pavel Txerenkov, denominada Radiaci\u00f3n Cherenkov, no cal este modelo sucede cando as part\u00edculas viaxan nun medio opticamente transparente a unha velocidade maior que a velocidade da luz neste propio medio.\nPosteriormente o Premio Nobel da Paz Andrei Dmitrievich Sakharov propuxo a Tamm o confinamento de plasma extremadamente ionizado por campos magn\u00e9ticos como m\u00e9todo de control da fusi\u00f3n termonuclear."}
{"id": "77842", "revid": "136488", "url": "https://gl.wikipedia.org/wiki?curid=77842", "title": "Cami\u00f1o do Corgo", "text": "Cami\u00f1o do Corgo \u00e9 unha publicaci\u00f3n trimestral editada polo Grupo de Normalizaci\u00f3n Ling\u00fc\u00edstica (GNL) do IES Monelos da Coru\u00f1a.\nTraxectoria.\nFundado en 1998 co obxectivo de promove-la lingua e cultura galegas entre o seu alumnado, a publicaci\u00f3n leva o nome dunha r\u00faa pr\u00f3xima \u00f3 instituto, pola que cada ma\u00f1\u00e1 centos de rapazas e rapaces se dirixen a este centro. O seu mantemento estivo organizado dende un primeiro momento polo seminario de lingua galega, pola profesora Mar\u00eda Xos\u00e9 S\u00e1nchez L\u00f3pez, a coordinadora do xornal. Tam\u00e9n colaboraron persoas coma Mercedes Queixas ou \u00d3liver Laxe. \nNo curso 1999-2020 a revista continuou a s\u00faa andaina en formato dixital cunha periodicidade anual e leva desde ent\u00f3n catro n\u00fameros publicados (curso 1999-2020, 2020-2021, 2021-2022 e 2022-2023) seguindo o esp\u00edrito da s\u00faa fundaci\u00f3n e ao servizo do Equipo de Normalizaci\u00f3n Ling\u00fc\u00edstica do IES Monelos. "}
{"id": "77843", "revid": "89787", "url": "https://gl.wikipedia.org/wiki?curid=77843", "title": "Declaraci\u00f3n de independencia de Kosovo", "text": "A Declaraci\u00f3n de independencia de Kosovo foi un acto unilateral do Parlamento kosovar acontecido o 17 de febreiro do ano 2008 que declaraba a escisi\u00f3n da ent\u00f3n provincia de Serbia, dando lugar \u00e1 creaci\u00f3n dun novo Estado independente baixo a supervisi\u00f3n dos Estados Unidos e a Uni\u00f3n Europea.\nA diferenza da primeira declaraci\u00f3n de independencia de Kosovo acontecida o 7 de setembro de 1990, soamente reco\u00f1ecida polas autoridades albanesas, a derradeira declaraci\u00f3n xa foi reco\u00f1ecida por m\u00e1is de 47 pa\u00edses a data do 7 de agosto do 2008, entre os que se atopan Costa Rica, Afganist\u00e1n, os Estados Unidos, o Reino Unido, Francia, Alema\u00f1a, Turqu\u00eda, B\u00e9lxica, Per\u00fa, Polonia, Su\u00edza, Austria e Dinamarca, sen contar os demais pa\u00edses nos que o reco\u00f1ecemento est\u00e1 pendente. Por\u00e9n existen 18 pa\u00edses, inclu\u00edndo Arxentina, Bolivia, Chipre, Casaquist\u00e1n, Kirguizist\u00e1n, Roman\u00eda, Rusia, Serbia, Espa\u00f1a, Sri Lanka, Taxiquist\u00e1n, Vietnam e Venezuela que rexeitaron esplicitamente o reco\u00f1ecemento da rep\u00fablica balc\u00e1nica. Serbia declarou que vai retirar todos os seus embaixadores dos pa\u00edses que reco\u00f1eceron a independencia de Kosovo.\nStatus previo \u00e1 independencia.\nKosovo foi unha provincia serbia ata a declaraci\u00f3n de independencia, o 17 de febreiro do ano 2008. Dende 1999 ata a s\u00faa secesi\u00f3n foi administrada pola ONU de xeito interino, como resultado da derrota do ex\u00e9rcito serbio na Guerra de Kosovo. A misi\u00f3n KFOR da OTAN aprobouse co obxectivo de evitar as represalias e ataques entre a poboaci\u00f3n de etnia serbia e albanesa. Malia que Kosovo formalmente segu\u00eda pertencendo a Serbia, en virtude do cumprimento da resoluci\u00f3n 1244, na pr\u00e1ctica o Goberno serbio non intervi\u00f1a na administraci\u00f3n da s\u00faa provincia.\nA resoluci\u00f3n de devandita guerra trouxo como consecuencia o \u00e9xodo de 200.000 kosovares de orixe serbia cara ao resto de Serbia, mentres que se reafirmou a maior\u00eda \u00e9tnica albanesa. No momento da secesi\u00f3n, o 90% da poboaci\u00f3n pertenc\u00eda a devandita etnia, mentres que a comunidade de orixe serbia representaba o 10%, localizada principalmente en enclaves no norte da rexi\u00f3n.\nNegociaci\u00f3ns previas.\nAntes de chegar \u00e1 soluci\u00f3n da independencia unilateral, suced\u00e9ronse varios feitos e acontecementos ao redor do futuro status que deb\u00eda ter Kosovo.\nO plan Ahtisaari.\nO expresidente de Finlandia, Martti Ahtisaari, levou a cabo un informe como enviado especial da ONU a Kosovo no cal propu\u00f1a como soluci\u00f3n ao status da antiga provincia serbia a adopci\u00f3n dunha independencia tutelada pola comunidade internacional, a oficialidade do serbio e do alban\u00e9s, a laicidade do novo estado, a adopci\u00f3n de medidas para garantir a seguridade da minor\u00eda serbia de Kosovo, a adopci\u00f3n de s\u00edmbolos nacionais de seu (bandeira, himno etc\u00e9tera), a presenza militar de forzas internacionais lideradas pola OTAN, ex\u00e9rcito, profesional, multi\u00e9tnico e democr\u00e1tico composto de 2 500 membros activos e 800 reservistas, o dereito dos refuxiados e desprazados retorno a Kosovo e \u00e1 restituci\u00f3n das s\u00faas propiedades, un sistema xudicial integrado e independente do serbio e a posibilidade de que Kosovo poida ingresar en organismos internacionais coma a ONU. Este plan foi rexeitado polas autoridades serbias por consideraren que abr\u00eda a porta a que Kosovo se independizase de Serbia.\nElecci\u00f3ns de novembro de 2007.\nO 17 de novembro de 2007 celebr\u00e1ronse elecci\u00f3ns lexislativas e municipais marcadas pola incerteza do futuro status da rexi\u00f3n. O antigo guerrilleiro do U\u00c7K, Hashim Tha\u00e7i, ga\u00f1ou as elecci\u00f3ns cun 35% dos votos e unha participaci\u00f3n en torno ao 45%, inferior ao 53% dos derradeiros comicios ata a data, celebrados no ano 2003. Con anterioridade Tha\u00e7i anunciara que declarar\u00eda a independencia da ent\u00f3n provincia serbia no caso de ga\u00f1ar as elecci\u00f3ns.\nMovementos previos \u00e1 declaraci\u00f3n de independencia.\nO primeiro ministro de Kosovo, Hashim Tha\u00e7i, afirmou o 16 de febreiro do ano 2008 que \"ma\u00f1\u00e1 esa provincia proclamar\u00e1 a s\u00faa independencia de Serbia\", respectando \"a vontade dos cidad\u00e1ns\". Dende o s\u00e1bado 16 de febreiro de 2008, Kosovo, co apoio da Uni\u00f3n Europea, moitos estados europeos, e o dos Estados Unidos de Am\u00e9rica, pero co frontal rexeitamento de Rusia. Segundo noticias da BBC, os estados pactaron, \"Sr. Thaci dixeron o domingo ser\u00eda outro d\u00eda de tranquilo durante o que as instituci\u00f3ns ser\u00edan contratadas en realizar a vontade dos cidad\u00e1ns de Kosovo\"\nMisi\u00f3n EULEX da Uni\u00f3n Europea.\nA Uni\u00f3n Europea preparou a misi\u00f3n civil EULEX para axudar \u00e1s autoridades kosovares na estabilizaci\u00f3n da rexi\u00f3n, mediante a chegada de 2 000 polic\u00edas, xu\u00edces e funcionarios de aduana, ademais de dotaci\u00f3ns de seguridade e defensa, co fin de que colaborasen na protecci\u00f3n das minor\u00edas, especialmente a serbia. Tal desembarco da UE en Kosovo foi visto polos l\u00edderes serbios da rexi\u00f3n en disputa e as autoridades rusas como \"unha ocupaci\u00f3n ilegal\". Finalmente, esta misi\u00f3n p\u00faxose en marcha o 16 de febreiro de 2008, un d\u00eda antes da declaraci\u00f3n de independencia."}
{"id": "77846", "revid": "23204", "url": "https://gl.wikipedia.org/wiki?curid=77846", "title": "Baal", "text": "Baal \u00e9 o nome dun deus dos semitas occidentais: cananeos, fenicios, arameos e outros, a\u00ednda que \u00e9 co\u00f1ecido sobre todo como divindade dos dous primeiros. O seu nome significa \"se\u00f1or\".\nBaal aparece nos textos da cidade de Ugarit (actual Ras Shamra, na costa norte mediterr\u00e1nea da actual Siria), dat\u00e1beis arredor de 1400 a.C. Por estes textos co\u00f1ecemos alg\u00fan relatos m\u00edticos referidos a este deus.\nO Baal de Ugarit.\nConsonte os textos atopados entre 1928 e 1960, Baal \u00e9 o deus da chuvia e do treb\u00f3n, sen d\u00fabida unha transposici\u00f3n da importancia destes fen\u00f3menos para os pobos mediterr\u00e1neos. E tam\u00e9n o deus dos ceos e como \"Baal dos ceos\" (\"Baal-shamem\") figurar\u00e1 en numerosos textos posteriores dos diversos semitas occidentais. De xeito que Baal ser\u00e1 representado cun raio na man destra. Identific\u00e1base tam\u00e9n co touro novo, o almallo, s\u00edmbolo da forza xenes\u00edaca, mentres, El, o deus creador era asimilado ao touro.\nDous deses importantes textos mostran mitos acerca de Baal. Nun deles, perante a asemblea de deuses, presididos por El, Baal combate contra Yam, o deus do mar. Armado por Kuthar, o deus artes\u00e1n, Baal vence a seu rival, vitoria que se interpreta como o triunfo fronte ao caos.\nLogo Baal reclama a construci\u00f3n do seu pazo -un templo -. A resistencia contra este desexo seu, \u00e9 vencida pola s\u00faa irm\u00e1 e consorte, Anat. Por \u00faltimo Baal combate contra Mot, o deus da morte, que habita no mundo subterr\u00e1neo. Aparentemente morto, debe ser resgatado por Anat, que despedaza a Mot, e consegue retornarlle a vida a seu irm\u00e1n.\nCitado como fillo de Dag\u00e1n ou Dag\u00f3n, un deus agrario, Baal non pertence ao c\u00edrculo de El, de modo que estes mitos ugar\u00edticos son interpretados como a instauraci\u00f3n dun segundo ciclo de divindades sem\u00edticas, que en parte ser\u00e1n relagadas a ociosas. O seu triundo sobre a morte far\u00e1 del un deus querido, pois el mesmo a sofre.\nDesde Ugarit, Baal foi acollido no pante\u00f3n exipcio desde inicios do primeiro milenio.\nO santuario por excelencia de Baal era o \"monte Saf\u00f3n\", sito sobre a cidade, que ser\u00eda co\u00f1ecido en \u00e9poca romana como \"monte Casio\".\nO Baal fenicio.\nBaal non conservou o seu lugar preeminente nas cidades -estados da Fenicia, a\u00ednda que figuraba nos seus pante\u00f3ns e recibiu culto. Figuraba entre a lista de divindades de Tiro, pero o lugar principal estaba ocupado por Melqart. Por\u00e9n este era co\u00f1ecido en Cartago como Baal Melqart. Por\u00e9n, o Baal Hamm\u00f3n de Cartago era unha divindade diferente, a\u00ednda que conservase alg\u00fan trazo do Baal fenicio.\nEn Biblos, a deusa principal \u00e9 Baalat, \"a se\u00f1ora\", a quen se lle asocia un Baal masculino, mais \u00e9 evidente que ten un papel secundario. En Berytus (actual Beirut), un deus Baalmarcodes era posibelmente unha forma local do gran deus. No Val do L\u00edbano, a cidade de Baalbek, recib\u00eda un nome ep\u00f3nimo, pero aqu\u00ed exerc\u00eda funci\u00f3ns de deus solar e asimil\u00e1base a deus hel\u00e9nico Helios.\nAparece tam\u00e9n na Biblia, pois c\u00edtase como un dos pecados m\u00e1is frecuestes, dar as costas a Iahv\u00e9 para adorar a Baal ou os \"baais\" (\"baalim\").\nNoutros pobos.\nO \"Baal do ceos\" \u00e9 citado como divindade dos arameos, na Siria interior, ou entre os nabateos de Palmira.\nOutros nomes.\nBaal \u00e9 identificado co deus Hadad da cidade aramea de Alepo, na costa siria, identificaci\u00f3n que remonta aos textos da \u00e9poca ugar\u00edtica.\nDurante a \u00e9poca helen\u00edstica foi asimilado ao deus grego Zeus, e, por suposto, xa en \u00e9poca romana a X\u00fapiter. Como ele \u00e9 un deus celeste e das tormentas."}
{"id": "77849", "revid": "75439", "url": "https://gl.wikipedia.org/wiki?curid=77849", "title": "Crema de gaita", "text": "Crema de gaita \u00e9 un grupo galego de m\u00fasica folk orixinario de Vigo, fundado no 1994. As s\u00faas composici\u00f3ns orixinais m\u00f3vense no \u00e1mbito do folk galego, con influencia dos ritmos latinos coma o tango, o tumbao, os boleros, as habaneras ou a bossa nova. O groso do repertorio constit\u00faeno fundamentalmente as composici\u00f3ns de Ernesto Campos, membro do grupo e autor de temas gravados por outros m\u00fasicos como Carlos N\u00fa\u00f1ez, Xos\u00e9 Manuel Budi\u00f1o ou Susana Seivane.\nO seu primeiro traballo \"TanGalego\" est\u00e1 composto por 15 temas e conta con colaboraci\u00f3ns dos m\u00fasicos Kin Garc\u00eda, Marcos Valc\u00e1rcel, Ioanna P\u00e9rez, ou a banda de gaitas Xarabal."}
{"id": "77850", "revid": "624", "url": "https://gl.wikipedia.org/wiki?curid=77850", "title": "-675", "text": "Outros.\nHistoria ano a ano"}
{"id": "77851", "revid": "56817", "url": "https://gl.wikipedia.org/wiki?curid=77851", "title": "-746", "text": "Outros.\nHistoria ano a ano"}
{"id": "77852", "revid": "56817", "url": "https://gl.wikipedia.org/wiki?curid=77852", "title": "-910", "text": "Outros.\nHistoria ano a ano"}
{"id": "77853", "revid": "56817", "url": "https://gl.wikipedia.org/wiki?curid=77853", "title": "-887", "text": "Outros.\nHistoria ano a ano"}
{"id": "77854", "revid": "56817", "url": "https://gl.wikipedia.org/wiki?curid=77854", "title": "-781", "text": ""}
{"id": "77855", "revid": "56817", "url": "https://gl.wikipedia.org/wiki?curid=77855", "title": "-740", "text": "Outros.\nHistoria ano a ano"}
{"id": "77856", "revid": "56817", "url": "https://gl.wikipedia.org/wiki?curid=77856", "title": "-737", "text": "Outros.\nHistoria ano a ano"}
{"id": "77857", "revid": "56817", "url": "https://gl.wikipedia.org/wiki?curid=77857", "title": "-732", "text": "Outros.\nHistoria ano a ano"}
{"id": "77858", "revid": "56817", "url": "https://gl.wikipedia.org/wiki?curid=77858", "title": "-1385", "text": "Outros.\nHistoria ano a ano"}
{"id": "77859", "revid": "56817", "url": "https://gl.wikipedia.org/wiki?curid=77859", "title": "-1358", "text": "Outros.\nHistoria ano a ano"}
{"id": "77860", "revid": "56817", "url": "https://gl.wikipedia.org/wiki?curid=77860", "title": "-1323", "text": "Outros.\nHistoria ano a ano"}
{"id": "77861", "revid": "56817", "url": "https://gl.wikipedia.org/wiki?curid=77861", "title": "-1322", "text": "Outros.\nHistoria ano a ano"}
{"id": "77863", "revid": "23204", "url": "https://gl.wikipedia.org/wiki?curid=77863", "title": "Gonzalo Garc\u00eda de Nodal", "text": "Gonzalo Garc\u00eda de Nodal, nado en Pontevedra en 1569 e finado no Oc\u00e9ano Atl\u00e1ntico en 1622, foi un navegante galego, que canda seu irm\u00e1n Bartolom\u00e9 Garc\u00eda de Nodal, chamados os irm\u00e1ns Nodales ou Os Nodales, foi enviado por Filipe III a reco\u00f1ecer o estreito de Magallanes e o novo estreito descuberto pola expedici\u00f3n de Jacob Le Maire e Willem Schouten.\nTraxectoria.\nConstru\u00edronse e arm\u00e1ronse as carabelas \"Nuestra Se\u00f1ora de Atocha\" e \"Nuestra Se\u00f1ora del Buen Suceso\", de 80 toneladas e 40 tripulantes cada unha. A primeira \u00eda como capit\u00e1 baixo mando o de Bartolom\u00e9, e a outra como almiranta co capit\u00e1n Gonzalo \u00f3 mando.\nSa\u00edron de Lisboa o 27 de setembro de 1618. A mediados de xaneiro de 1619 tiveron co\u00f1ecemento do cabo das Virxes, cerca do cal viron flotar os restos dun nav\u00edo que naufragara. Seguindo o seu rumbo \u00f3 longo da costa oriental da Terra do Fogo, o 22 de xaneiro adentr\u00e1ronse no estreito de Le Maire, denomin\u00e1ndoo \"estreito de San Vicente\", nomee que a\u00ednda conserva un dos cabos da costa occidental da Terra do Fogo.\nO 10 de febreiro descubriu no sueste do cabo de Fornos as illas Diego Ram\u00edrez, chamadas as\u00ed en honra a Diego Ram\u00edrez de Arellano, cosm\u00f3grafo e piloto da expedici\u00f3n. Seguidamente os irm\u00e1ns Nodales remontaron cara o norte, entrando no estreito de Magallanes, chegando \u00f3 extremo oposto e, despois de dar a volta \u00e1 Terra do Fogo, tomaron o cami\u00f1o de regreso a Europa.\nFondearon o 7 de xullo cerca de Lagos, e desde al\u00ed foron a dar conta da s\u00faa expedici\u00f3n \u00f3 rei, que se encontraba en Lisboa. Os dous irm\u00e1ns publicaron o diario da s\u00faa expedici\u00f3n co t\u00edtulo: \"Relaci\u00f3n del viaje hecho por los capitanes Bartolom\u00e9 Garc\u00eda de Nodal y Gonzalo de Nodal, hermanos, naturales de Pontevedra, para el descubrimiento del nuevo estrecho\", Madrid, 1621, un tomo co seu mapa.\nSa\u00edu de Sanl\u00facar de Barrameda o 13 de outubro de 1622 con 3 nav\u00edos, 133 mari\u00f1os e 400 infantes para percorrer a mesma ruta do estreito de Le Maire cara Chile, para socorrer \u00f3s colonos sitiados polos mapuches. Naufragou, perdendo a vida e dous barcos.\nEn memoria de Bartolom\u00e9 \u00e9 Gonzalo, foi bautizado o buque de salvamento e apoio \"Irm\u00e1ns Garc\u00eda Nodal\", do servizo de gardacostas da Conseller\u00eda do Mar da Xunta de Galicia."}
{"id": "77864", "revid": "98629", "url": "https://gl.wikipedia.org/wiki?curid=77864", "title": "Bartolom\u00e9 Garc\u00eda de Nodal", "text": "Bartolom\u00e9 Garc\u00eda de Nodal, nado en Pontevedra en 1574 e finado no mar Caribe o 5 de setembro de 1622, foi un navegante galego, que canda seu irm\u00e1n Gonzalo Garc\u00eda de Nodal, chamados os irm\u00e1ns Nodales ou Los Nodales, foi enviado por Filipe III a reco\u00f1ecer o estreito de Magallanes e o novo estreito descuberto pola expedici\u00f3n de Jacob Le Maire e Willem Schouten.\nTraxectoria.\nConstru\u00edronse e arm\u00e1ronse as carabelas \"Nuestra Se\u00f1ora de Atocha\" e \"Nuestra Se\u00f1ora del Buen Suceso\", de 80 toneladas e 40 tripulantes cada unha. A primeira \u00eda como capit\u00e1 baixo o mando de Bartolom\u00e9, e a outra como almiranta \u00f3 mando de Gonzalo.\nSa\u00edron de Lisboa o 27 de setembro de 1618. A mediados de xaneiro de 1619 tiveron co\u00f1ecemento do cabo das Virxes, cerca do cal viron flotar os restos dun nav\u00edo que naufragara. Seguindo o seu rumbo \u00f3 longo da costa oriental da Terra do Fogo, o 22 de xaneiro adentr\u00e1ronse no estreito de Le Maire, denomin\u00e1ndoo \"estreito de San Vicente\", nome que a\u00ednda conserva un dos cabos da costa occidental da Terra do Fogo.\nO 10 de febreiro descubriron no sueste do cabo de Fornos as illas Diego Ram\u00edrez, chamadas as\u00ed en honra a Diego Ram\u00edrez de Arellano, cosm\u00f3grafo e piloto da expedici\u00f3n. Seguidamente os irm\u00e1ns Nodales remontaron cara o norte, entrando no estreito de Magallanes, chegando \u00f3 extremo oposto e, logo de daren a volta \u00e1 Terra do Fogo, tomaron o cami\u00f1o de regreso a Europa.\nFondearon o 7 de xullo cerca de Lagos, e desde al\u00ed foron a dar conta da s\u00faa expedici\u00f3n \u00f3 rei, que se encontraba en Lisboa. Os dous irm\u00e1ns publicaron o diario da s\u00faa expedici\u00f3n co t\u00edtulo: \"Relaci\u00f3n del viaje hecho por los capitanes Bartolom\u00e9 Garc\u00eda de Nodal y Gonzalo de Nodal, hermanos, naturales de Pontevedra, para el descubrimiento del nuevo estrecho\", Madrid, 1621, un tomo co seu mapa.\nBartolom\u00e9 faleceu o 5 de setembro de 1622 nos caios de Matacumb\u00e9 e la Tortuga, a 30 leguas da Habana, no naufraxio do gale\u00f3n \"Nuestra Se\u00f1ora de Atocha\".\nEn memoria de Bartolom\u00e9 \u00e9 Gonzalo, foi bautizado o buque de salvamento e apoio \"Irm\u00e1ns Garc\u00eda Nodal\", do servizo de gardacostas da Conseller\u00eda do Mar da Xunta de Galicia."}
{"id": "77865", "revid": "72012", "url": "https://gl.wikipedia.org/wiki?curid=77865", "title": "Justo Pelayo de la Cuesta N\u00fa\u00f1ez", "text": "Justo Pelayo de la Cuesta N\u00fa\u00f1ez, nado en Mar\u00edn o 1 de novembro de 1823 e finado en Madrid o 15 de abril de 1889, foi un avogado e pol\u00edtico, ministro de Facenda durante o reinado de Afonso XII, no gabinete de Jos\u00e9 Posada Herrera.\nTraxectoria.\nTras estudar Dereito nas universidades de Compostela e Madrid, logrou o doutoramento en 1846, iniciando a s\u00faa carreira pol\u00edtica \u00f3 obter unha acta de deputado no Congreso por Pontevedra nas elecci\u00f3ns de 1853, escano que volver\u00eda obter nas elecci\u00f3ns celebradas entre 1863 e 1865. En 1872 pasou \u00f3 Senado \u00f3 resultar elixido por \u00c1vila sendo, en 1881, nomeado senador vitalicio.\nFoi ministro de Facenda entre o 9 de xaneiro e o 13 de outubro de 1883."}
{"id": "77866", "revid": "111586", "url": "https://gl.wikipedia.org/wiki?curid=77866", "title": "Iv\u00e1n Salgado", "text": "Iv\u00e1n Salgado L\u00f3pez, nado o 29 de xu\u00f1o de 1991 en Ourense, \u00e9 un xadrecista galego.\nTraxectoria.\nXogador de xadrez dende neno, proclamouse campi\u00f3n galego sub-14 con s\u00f3 once anos en 2002. Campi\u00f3n de Espa\u00f1a sub14 (2004) e campi\u00f3n de Espa\u00f1a sub 16 (2006), Iv\u00e1n Salgado \u00e9 un xogador do club de xadrez Escola Marcote. Aos 14 anos xa conseguira as vitorias necesarias para ser cualificado como Gran Mestre, a categor\u00eda internacional de maior nivel. En xaneiro de 2008 recibiu a cualificaci\u00f3n de Mestre Internacional, convert\u00e9ndose no primeiro galego en conseguila.\nO 17 de marzo de 2010 acadou o 9\u00ba posto no Campionato de Europa Absoluto celebrado en Rijeka (Croacia). Clasificouse con tan s\u00f3 18 anos para a Copa do Mundo, competindo entre 64 xogadores de todo o mundo. En abril de 2012, proclamouse campi\u00f3n do Campionato Iberoamericano de Xadrez, torneo que reuniu a numerosas estrelas do xadrez espa\u00f1ol e latinoamericano.\nTam\u00e9n \u00e9 resaltable o papel desempe\u00f1ado por Salgado nas \u00faltimas edici\u00f3ns da Liga galega de clubs, crucial para que o seu equipo, o Club de Ajedrez Marcote se proclamase campi\u00f3n en varias ocasi\u00f3ns (2011 foi a m\u00e1is recente)\nO seu adestrador \u00e9 o espa\u00f1ol Jes\u00fas de la Villa."}
{"id": "77870", "revid": "85894", "url": "https://gl.wikipedia.org/wiki?curid=77870", "title": "Pedro Mari\u00f1o de Lobeira", "text": "Pedro Mari\u00f1o de Lobeira, en ocasi\u00f3ns escrito Pedro Mari\u00f1o de Lobera, nado en Pontevedra en 1528 e finado en Lima en 1594, foi un militar e cronista da Casa Mari\u00f1o de Lobeira que, tras participar na Conquista de Chile, deixou un relato dos seus sucesos na obra \"Cr\u00f3nica del Reino de Chile\". Non se debe confundir co tam\u00e9n nobre pontevedr\u00e9s Pedro Mari\u00f1o de Lobeira Lemos, entre os que media case un s\u00e9culo.\nTraxectoria.\nOs seus pais foron Hern\u00e1n Rodr\u00edguez de Lobeira y Rivera, e Constanza Mari\u00f1o Marinas de Sotomayor. Contraeu matrimonio con Francisca de Miranda, coa que tivo dous fillos: Ana e Alonso.\nDe profesi\u00f3n soldado, despois de servir na guerra entre Espa\u00f1a e Francia, viaxou en 1545 a Am\u00e9rica. Estivo baixo o mando de Pedro de La Gasca cando este \u00faltimo recibiu a orde do rei Carlos I de p\u00f3r fin \u00e1 sublevaci\u00f3n de Gonzalo Pizarro no Per\u00fa.\nMari\u00f1o uniuse \u00e1s forzas de La Gasca na Habana. Trasladouse a Lima e permaneceu no Per\u00fa ata a s\u00faa viaxe a Chile en 1551.\nNeste territorio participou activamente xunto a Pedro de Valdivia e a Francisco de Villagra nas campa\u00f1as que o primeiro realizou no sur, destac\u00e1ndose como soldado. Tam\u00e9n estivo presente nas campa\u00f1as dos gobernadores Garc\u00eda Hurtado de Mendoza e Rodrigo de Quiroga.\nPosteriormente, en pago dos seus servizos, conced\u00e9uselles unha encomenda de ind\u00edxenas na cidade de Valdivia, de onde era veci\u00f1o. Desempe\u00f1ou o cargo de corrixidor da mesma cidade, prestando a s\u00faa axuda para socorrer \u00e1s v\u00edtimas da inundaci\u00f3n que, produto do terremoto de 1575, cegou o desaugadoiro do lago Ri\u00f1ihue, tal como volver\u00eda suceder co terremoto de 1960.\nM\u00e1is tarde foi tam\u00e9n corrixidor de Caman\u00e1, na costa sur do Per\u00fa, volvendo posteriormente a Lima.\nNos seus \u00faltimos anos trabou amizade co xesu\u00edta Bartolom\u00e9 de Escobar, que tam\u00e9n estivera en Chile, entreg\u00e1ndolle os manuscritos da s\u00faa \"Cr\u00f3nica del Reino de Chile\" para que os corrixise e editase. Por\u00e9n, o texto nunca foi impreso na \u00e9poca. S\u00f3 en 1865 foi publicado no volume VI da Colecci\u00f3n de Historiadores de Chile e documentos relativos \u00e1 Historia Nacional dese pa\u00eds.\nA orixe do seu escrito \"Cr\u00f3nica del Reino de Chile\".\nNa \u00e9poca da Conquista, era com\u00fan que alg\u00fans conquistadores escribiran acerca das vivencias e situaci\u00f3ns das que eran parte e testemu\u00f1as. Soldado de profesi\u00f3n, Mari\u00f1o de Lobera non estivo alleo a estes labores e deixou un importante legado \u00e1 historia de Chile no seu manuscrito. O texto orixinal deste non chegou \u00f3s nosos d\u00edas, e o que del se co\u00f1ece d\u00e9bese \u00e1 pluma do sacerdote xesu\u00edta Bartolom\u00e9 de Escobar, que recibiu -de parte do vicerrei do Per\u00fa Garc\u00eda Hurtado de Mendoza- o encargo de revisar e corrixir os apuntamentos de Mari\u00f1o.\nEste labor deu forma definitiva \u00e1 \"Cr\u00f3nica del Reino de Chile\", obra que, en estrito rigor, \u00e9 moi diferente \u00e1 que poder\u00eda escribir un simple soldado. Nas s\u00faas pasaxes, \u00e9 f\u00e1cil advertir a pluma dunha persoa co\u00f1ecedora da arte de escribir, o que estar\u00eda indicando a intervenci\u00f3n do pai Escobar.\nA s\u00faa cr\u00f3nica.\nNa obra chama a atenci\u00f3n a imprecisi\u00f3n e a vaguidade do relato da primeira parte da Conquista de Chile, m\u00e1is especificamente ata a chegada de Garc\u00eda Hurtado de Mendoza. Isto contrasta coa segunda parte, que corresponde precisamente \u00f3 goberno de Hurtado de Mendoza. Os feitos e as faza\u00f1as do antigo gobernador de Chile -que facilitara a Escobar parte dos documentos con que contaba- son narrados con claridade. A \"Cr\u00f3nica del Reino de Chile\" \u00e9, de entre as cr\u00f3nicas da conquista de Chile, a que con maior frecuencia incl\u00fae relatos de sucesos extraordinarios e sobrenaturais."}
{"id": "77871", "revid": "89787", "url": "https://gl.wikipedia.org/wiki?curid=77871", "title": "Econom\u00eda de Burundi", "text": "O Burundi \u00e9 un pa\u00eds sen litoral e con poucos recursos naturais. O maior medio de subsistencia \u00e9 a agricultura, se ben pos\u00fae unha das meriandes reservas de n\u00edquel do mundo. A\u00ednda que a econom\u00eda vira ao redor da agricultura, por culpa da guerra civil, a erosi\u00f3n, e a emigraci\u00f3n da poboaci\u00f3n, Burundi \u00e9 incapaz de resolver as s\u00faas necesidades alimenticias, chegando ata a importar alimentos, o cal significa un 17% do total das importaci\u00f3ns."}
{"id": "77872", "revid": "23204", "url": "https://gl.wikipedia.org/wiki?curid=77872", "title": "Pedro Sarmiento de Gamboa", "text": "Pedro Sarmiento de Gamboa, nado en Pontevedra en 1532 e finado no Oc\u00e9ano Atl\u00e1ntico, fronte a Lisboa, en 1592, foi un navegante e historiador galego.\nTraxectoria.\nParticipou con \u00c1lvaro de Menda\u00f1a na expedici\u00f3n que descubriu as Illas Salom\u00f3n. Foi nomeado capit\u00e1n dunha das naves de Menda\u00f1a (1567).\nEn 1579 impart\u00eduselle a orde de seguirlle \u00f3s pasos \u00f3 pirata Drake, sa\u00edndo do Callao cara ao Estreito de Magallanes con once nav\u00edos. \u00d3 non encontralo, foi enviado novamente en 1581, polo rei Filipe II a fortificar o estreito de Magallanes, con vinte e catro nav\u00edos e dous mil cincocentos homes establecendo o Forte de San Felipe, a primeira poboaci\u00f3n patag\u00f3nica de Chile, 60 quil\u00f3metros \u00f3 sur de Punta Arenas. Pero os colonos espa\u00f1ois enfrontaron innumerables adversidades, morrendo de fame, e este lugar pasou \u00e1 historia co tr\u00e1xico nome de Port Famine (Porto da Fame). \nNunha das s\u00faas viaxes a Espa\u00f1a buscando axuda para estes colonos foi apresado por piratas ingleses e levado a Londres. Liberado pola ra\u00ed\u00f1a Isabel I, foi de novo apresado polos franceses, ata que pagou o rescate en 1590.\nRegresou por fin a Espa\u00f1a e foi recibido por Filipe II. Pouco despois foi nomeado Almirante da armada, e nun dos seus barcos morrer\u00eda en 1592, fronte \u00e1s costas de Lisboa.\nDiversos territorios de M\u00e9xico e Guatemala foron percorridos por Pedro Sarmiento antes da s\u00faa chegada \u00f3 Per\u00fa en 1557. En 1569 o vicerrei Francisco de Toledo ordenoulle que escribise un compendio dos costumes, a vida coti\u00e1 e a organizaci\u00f3n pol\u00edtica do Imperio Inca, realizando a \"Historia \u00cdndica\". O seu relato, escrito de xeito preciso e descritivo, serve de complemento \u00e1s cr\u00f3nicas doutros autores como Pachac\u00fatec ou Pedro Cieza de Le\u00f3n. Os amplos co\u00f1ecementos de astrolox\u00eda que Sarmiento demostrou ocasionaron problemas coa Inquisici\u00f3n.\nOutros Sarmiento.\nNon se debe confundir con:"}
{"id": "77876", "revid": "98629", "url": "https://gl.wikipedia.org/wiki?curid=77876", "title": "O pr\u00edncipe", "text": "O pr\u00edncipe \u00e9 unha obra literaria de Niccol\u00f2 Machiavelli, escrita en 1513 co t\u00edtulo de Il principe e adicada a Lourenzo de Medici. Foi traducido ao galego por Isabel Gonz\u00e1lez e publicado pola Universidade de Santiago de Compostela en 2002.\nContexto.\nAo longo da s\u00faa vida Niccol\u00f2 Machiavelli ocupou diferentes cargos ao servizo da Rep\u00fablica e destacou sobre todo polas s\u00faas misi\u00f3ns diplom\u00e1ticas. No ano 1512 unha revoluci\u00f3n rematou coa Rep\u00fablica e regresaron os Medici, co que Machiavelli pasou a ser privado dos seus cargos e m\u00e1is tarde encarcerado e torturado.\nDespois da s\u00faa posta en liberdade, Niccol\u00f2 Machiavelli retirouse da vida pol\u00edtica e centrouse en desenvolver a s\u00faa actividade literaria. Unha das obras m\u00e1is destacadas do florentino \u00e9 Discorsi sulla prima Deca di Tito Livio, redacci\u00f3n da cal interrompeu para escribir O pr\u00edncipe. Destaca a diversidade radical desta concepci\u00f3n; mentres os Discursos mostran un talante republicano, \"O pr\u00edncipe\" ten como protagonista ao monarca.\nO pr\u00edncipe.\nRedactado en 1513, non foi publicado ata cinco anos despois da s\u00faa morte. Nesta obra, Machiavelli propuxo as condici\u00f3ns que hab\u00edan de caracterizar a un pr\u00edncipe, entendida esta figura como cabeza ou xefe do Estado. \u00c9 un libro pr\u00e1ctico, pois pretende dar normas de acci\u00f3n. Intentou teorizar sobre a natureza do Estado, sobre a sociedade en que se sustenta e sobre todo nas formas de adquirir e perder o poder e as formas de manterse nel. A obra est\u00e1 profundamente determinada polo contexto hist\u00f3rico no que foi escrita. A situaci\u00f3n pol\u00edtica que caracterizaba a Italia do s\u00e9culo XVI trouxo a necesidade de requirir a actuaci\u00f3n de estadistas poderosos, que consolidaran un Estado forte e unificado, unha orde nova personalizada nun pr\u00edncipe novo ao que Machiavelli convoca con urxencia \u00e1 tarefa de redimir o pa\u00eds. De a\u00ed tam\u00e9n que reivindique ao gobernante unha pol\u00edtica exterior agresiva e que a guerra se constit\u00faa coma un instrumento b\u00e1sico para a formaci\u00f3n do seu principado. Neste \u00faltimo sentido, tam\u00e9n sinala a importancia que deb\u00eda ter o seu ex\u00e9rcito na organizaci\u00f3n dun Estado.\nEstrutura.\nO primeiro bloque abrangue do cap\u00edtulo I ata o IX, onde se analizan tanto a natureza e clases de principados como as condici\u00f3ns para crealos, consolidalos e mantelos. Cont\u00e9n definici\u00f3ns de termos pol\u00edticos.\nMachiavelli distingue entre dous tipos de Estados: as rep\u00fablicas e os principados, dentro destes \u00faltimos distingue \u00e1 s\u00faa vez os que son herdados e os que son novos. Estes tipos de Estados, que reflicten fielmente o existente na \u00e9poca, te\u00f1en caracter\u00edsticas diferentes tanto como pola forma de gobernarse como pola forma de conservalos: \"...os Estados herdados e acostumados \u00e1 li\u00f1axe do seu pr\u00edncipe, a dificultade de conservalos \u00e9 bastante menor que no caso dos novos, posto que \u00e9 suficiente con respectar a orde dos seus antepasados\" (C\u00e1p. II).\nTam\u00e9n diferencia entre d\u00faas formas de goberno: aqueles principados gobernados por un pr\u00edncipe e os seus servos (convertidos estes en ministros por graza e concesi\u00f3n s\u00faa) e os gobernados por un pr\u00edncipe e por nobres (os cales pos\u00faen dito grao non pola graza sen\u00f3n por herdanza familiar). Claro est\u00e1, segundo Machiavelli que ser\u00eda m\u00e1is dif\u00edcil conquistar o primeiro tipo de goberno pero pola contra, ser\u00eda m\u00e1is f\u00e1cil conservalo.\nPor \u00faltimo, distingue entre catro formas de xefatura do corpo pol\u00edtico, pola virtude, Machiavelli entende por virtude, a enerx\u00eda, a capacidade, o valor e o saber t\u00e9cnico mediante os cales o pr\u00edncipe organiza e orienta a s\u00faa acci\u00f3n cara aos seus fins, en definitiva \u00e9 decisi\u00f3n e prudencia, a virtude dir\u00e1 Machiavelli aspira \u00e1 gloria; a fortuna, factor externo b\u00e1sico da acci\u00f3n humana que como elemento imprevisible dirixe aos homes e aos pobos, pero a pesar diso, am\u00e9n de mudable, escolle aos impetuosos para realizar os seus designios; por medio de acci\u00f3ns criminais e contrarias \u00e1 lei humana e divina ou por favor dos seus cidad\u00e1ns.\nUn segundo bloque ser\u00edan os cap\u00edtulos XII e XIV que tratan sobre o aparello militar, neles ab\u00f3rdanse os riscos inherentes \u00e1s tropas mercenarias tan habituais na s\u00faa \u00e9poca e sobre as obrigas do pr\u00edncipe. Machiavelli defende a idea de formar un ex\u00e9rcito propio e cre que unha das causas da fragmentaci\u00f3n de Italia son as tropas mercenarias. O obxecto dun pr\u00edncipe, afirma o autor, non \u00e9 outro que a guerra e a s\u00faa organizaci\u00f3n, que debe examinarse de d\u00faas formas: por un lado de obra e por outro mentalmente.\nO terceiro bloque que abarca desde o cap\u00edtulo XV ata o XXI, reflexiona en torno \u00e1s calidades que deben guiar as acci\u00f3ns dos pr\u00edncipes, os recursos psicol\u00f3xicos que debe atesourar o pr\u00edncipe moderno para conservar o poder e sentar as bases da dominaci\u00f3n social sobre os seus s\u00fabditos. Constit\u00fae este bloque a parte m\u00e1is universal e atemporal do discurso e sobre a que se intentou fundamentar m\u00e1is as cr\u00edticas morais \u00e1 obra a partir da concepci\u00f3n maquiav\u00e9lica da dial\u00e9ctica entre medios e fins.\nO cuarto bloque ser\u00edan os dous \u00faltimos cap\u00edtulos (XXIV e XXV), que ver\u00edan ser a traduci\u00f3n da crise italiana dos aspectos anteriormente descritos. \u00c9 aqu\u00ed onde toda a articulaci\u00f3n te\u00f3rica do texto alcanza a s\u00faa plenitude e se invoca ao pr\u00edncipe novo que levante desde a s\u00faa virtude a orde tam\u00e9n nova que a necesidade hist\u00f3rica reclama.\nCap\u00edtulo a cap\u00edtulo.\nEst\u00e1 dividido en 26 cap\u00edtulos\nNestes dous cap\u00edtulos o autor fai unha distinci\u00f3n entre as clases de principados, sinalando que existen os herdados e os novos; os primeiros, son os que se herdan da familia, o pr\u00edncipe herda dereitos din\u00e1sticos, e que en realidade eles non te\u00f1en maior problema para gobernar e conservar o poder, porque seguen a tradici\u00f3n e xa est\u00e1n estabilizados; agora ben, os novos, son m\u00e1is fr\u00e1xiles debido a que estes normalmente orix\u00ednanse a partir de conquistas que se fan noutros Estados, e te\u00f1en que facer o traballo para impo\u00f1erse e as\u00ed, poder conservar o poder.\nNesta parte da s\u00faa obra, Machiavelli trata sobre os principados mixtos, aqueles que non son enteiramente novos e pos\u00fae un membro engadido a un principado antigo xa posu\u00eddo. Asem\u00e9llase moito aos principados novos e ten case as mesmas dificultades para conservar o poder.\nConsid\u00e9ranse varias estratexias para conservar este principado: a primeira, eliminar a li\u00f1axe do pr\u00edncipe anterior e non alterar as leis, nin aumentar os impostos.\nNesta parte o autor sinala que os principados co\u00f1ecidos son gobernados de dous modos. O primeiro, consiste en que o faga un pr\u00edncipe asistido por outros, que ve\u00f1en a ser s\u00fabditos que te\u00f1en a graza do pr\u00edncipe; o segundo, componse dun pr\u00edncipe, asistido de homes, que te\u00f1en o seu posto por antig\u00fcidade na familia e non pola graza do pr\u00edncipe.\nNeste escenario, o autor sinala que existen tres formas de conservar este tipo de gobernos, como son: levalos \u00e1 ru\u00edna, ir vivir con eles e/ou deixalos coas s\u00faas leis, pero creando un control no eido tributario e xudicial, para as\u00ed conservar a fidelidade e asumir o control do poder.\nAqu\u00ed o autor fai referencia \u00e1s soberan\u00edas novas que se adquiren coas propias armas e valor. Neste sentido sinala que, os que adquiren o principado por medio do valor experimentan dificultades con relaci\u00f3n \u00e1s novas leis ou estatutos que impo\u00f1an para fundar o novo Estado e a seguridade.\nNeste sentido Machiavelli manifesta que aqueles particulares que foran elevados a un principado s\u00f3 pola fortuna, chegan a el sen moito traballo, pero te\u00f1en que facer un grande esforzo para conservalo.\nO autor ref\u00edrese a aqueles que chegaron ao principado por medio de maldades, como a matanza, a traiz\u00f3n, a absoluta falta de fe, entre outras. Neste caso consid\u00e9rase que non se consegue ningunha gloria, cando os actos de severidade son mal usados xa que van sempre en aumento e se multiplican d\u00eda a d\u00eda, no canto de diminu\u00edr.\nAqu\u00ed exponse o caso no que un particular se faga pr\u00edncipe sen valerse de crimes e violencias intolerables, sen\u00f3n do auxilio dos seus concidad\u00e1ns, combinado cunha astucia acertada. \u00c9 importante sinalar que, un pr\u00edncipe que ten o pobo ao seu favor, e que conserva o seu afecto, tende a consolidar o poder, a diferenza do que ten en contra ao pobo.\nNeste cap\u00edtulo tr\u00e1tase a forma de como deben medirse as forzas dos principados, onde o autor da a co\u00f1ecer dous escenarios. O primeiro, onde o pr\u00edncipe conta coa forza suficiente para gobernar por si mesmo, neste caso pres\u00famese que ten as suficientes armas e di\u00f1eiro, o apoio do pobo; e o segundo caso, d\u00e1se cando ten que auxiliarse nos demais, debido, entre outras causas, a que se ven obrigados a encerrarse dentro dos seus muros e cinguirse a resgardo.\nResalta o seu desprezo pola pol\u00edtica temporal da igrexa, manifestando que non hai dificultade ningunha mais que adquirir a s\u00faa posesi\u00f3n, e que non hai necesidade do valor ou da fortuna para conservalos. Igualmente, considera que estes pr\u00edncipes te\u00f1en Estados sen estar obrigados a defendelos, as\u00ed como aos seus s\u00fabditos.\nNestes tres cap\u00edtulos aborda a problem\u00e1tica da seguridade e as armas, afirmando que, un Estado s\u00f3 \u00e9 libre e seguro se disp\u00f3n dun ex\u00e9rcito propio ben organizado sobre a base do recrutamento do cidad\u00e1n. De igual forma, sinala que as armas mercenarias e auxiliares amosan a dependencia e a debilidade dun Estado. Neste mesmo sentido exp\u00f3n que un pr\u00edncipe non debe ter outro obxecto, outro pensamento, nin cultivar outra arte m\u00e1is que a guerra, a orde e a disciplina dos ex\u00e9rcitos.\nO autor trata das cousas polas que un pr\u00edncipe \u00e9 loado ou censurado, d\u00e1ndolle especial importancia ao concepto de virtude pol\u00edtica dun pr\u00edncipe, que \u00e9 a que vai indicar a forma de conservar o poder, e de manipular dito co\u00f1ecemento segundo a conveniencia e a necesidade.\nNeste sentido, Machiavelli exp\u00f3n os pro e os contra de dar a co\u00f1ecer a virtude da xenerosidade ante o seu pobo, de forma esaxerada, polo que considera que se debe ser moderado e prudente en canto a exercer esta virtude. As\u00ed evitarase o odio e repudio dos seus gobernados.\nDesde este punto de vista, o autor afirma que todo pr\u00edncipe debe ser tido como un home compasivo, e non cruel. Considera que o pr\u00edncipe debe ser amado e temido, mais nunca odiado, e antes de ser amado o m\u00e1is importante \u00e9 ser temido. Neste sentido, debe coidar que o temor non leve ao odio do seu pobo.\nComeza por dicir que o pr\u00edncipe que cumpre coa s\u00faa palabra \u00e9 digno, pero logo aclara que a experiencia demostrou que estes non foron fieis \u00e1 s\u00faa palabra e que recorreron \u00e1 astucia para enganar aos seus gobernados, e as\u00ed lograr os seus fins. As\u00ed mesmo sinala que hai dous modos de combater: pola forza e pola lei. Considera que primeiro hai que recorrer \u00e1s leis, pero que tam\u00e9n hai oportunidades nas que hai que aplicar a forza, dependendo das situaci\u00f3ns, e se ditas circunstancias o favorecen ou o prexudican.\nAqu\u00ed o autor expresa que o pr\u00edncipe debe por todos os medios evitar ser desprezado e odiado polos seus gobernados, cumprindo as\u00ed coa s\u00faa obriga de respectar, por exemplo, a propiedade allea, entre outras cosas. As\u00ed mesmo, debe evitar a mala reputaci\u00f3n, evitando cualificativos como lixeiro, amullerado,etc., que o levar\u00edan ao menosprezo. Contrario ao anteriormente exposto, o pr\u00edncipe debe ter moita astucia, e preservarse como un home con grandeza e fortaleza.\nConsidera o autor algunhas acci\u00f3ns que emprende o pr\u00edncipe para manter seguros aos seus Estados, como o son: o desarme dos seus s\u00fabditos, a divisi\u00f3n das terras, entre outras; acciones que el critica enerxicamente, sinalando os pro e os contra que traen consigo a execuci\u00f3n das mesmas. As\u00ed mesmo, o autor afirma que a mellor fortaleza \u00e9 non ser odiado polo pobo, porque por moitas fortalezas que te\u00f1as, se o pobo o odia, non se salvar\u00e1.\nMachiavelli considera que o pr\u00edncipe, para ser estimado, debe dar exemplo coa s\u00faa propia persoa e as s\u00faas faza\u00f1as, conseguir que o pobo te\u00f1a unha sensaci\u00f3n de seguridade con respecto a el, dar a co\u00f1ecer aos seus gobernados o reco\u00f1ecemento dos seus talentos e honralos, entre outras cosas.\nAqu\u00ed o autor cre que \u00e9 importante para o pr\u00edncipe a escolla dos seus ministros e os aduladores, e que a posibilidade de que sexan bos ou malos vai depender da prudencia do pr\u00edncipe. Principalmente, considera que os ministros deben ser leais e as s\u00faas acci\u00f3ns deben ir dirixidas ao benestar do seu se\u00f1or. Todo isto fortalecer\u00e1 a imaxe do principado e a s\u00faa consolidaci\u00f3n.\nNestes cap\u00edtulos Machiavelli analiza as causas da ru\u00edna de Italia, a perda dos Estados, e a posibilidade de reordenar o Estado, sendo a orientaci\u00f3n da s\u00faa obra o estudo dos principados novos. Por outra parte, analiza a virtude e a fortuna, co obxecto de demostrar que a virtude e a audacia te\u00f1en un lugar moi importante no desenvolvemento e conclusi\u00f3n da loita pol\u00edtica.\nFinalidade.\nEsta obra de Machiavelli tivo e ten un grande interese pol\u00edtico. O seu autor foi definido en moitas ocasi\u00f3ns como un personaxe de enrevesadas ideas (de todos \u00e9 co\u00f1ecida a popular expresi\u00f3n ter ideas maquiav\u00e9licas).\nAs s\u00faas reflexi\u00f3ns foron obxecto de moitas cr\u00edticas, para el a moral e a \u00e9tica d\u00e9ixanse nun segundo plano cando se trata do mantemento do gobernante no poder. As\u00ed xustifica determinados comportamentos e calidades que debe ter o pr\u00edncipe para manterse no poder. Estas condici\u00f3ns e aptitudes res\u00famense na s\u00faa capacidade de aproveitar situaci\u00f3ns e manipular desexos e vontades de tal modo que sexan consideradas como medios e non como fins, calidades que a n\u00f3s nos parecen amorais. Segundo el un pr\u00edncipe pode ser cruel \"...debe por tanto un pr\u00edncipe non preocuparse da fama de cruel se a cambio mant\u00e9n aos seus s\u00fabditos unidos e leais porque con poucos castigos exemplares ser\u00e1 m\u00e1is clemente que aqueles outros que por excesiva clemencia permiten que a desorde contin\u00fae\" (C\u00e1p. XVII); pode ser hip\u00f3crita \"... \u00e9 necesario saber colorear ben esa natureza e ser un gran simulador e disimulador\"(C\u00e1p. XVIII) e sobre todo e o m\u00e1is importante perm\u00edteselle o uso da violencia como instrumento de cohesi\u00f3n social, se ben non \u00e9 bo o seu uso continuado.\nOutro aspecto importante da s\u00faa obra \u00e9 o profundo desprezo cara \u00e1 concepci\u00f3n humana, motivadas por unha situaci\u00f3n pol\u00edtica controvertida e por unha visi\u00f3n persoal do mundo e dos homes totalmente pesimista. As\u00ed se observa en moitas das s\u00faas frases: segundo el o home non \u00e9 bo \"...porque un home que queira facer en todos os puntos profesi\u00f3n de bo, labrar\u00e1 necesariamente a s\u00faa ru\u00edna entre tantos que non o son\" (C\u00e1p. XV), describe as calidades dos homes \"... p\u00f3dese dicir dos homes o seguinte: son ingratos, volubles, simulan o que non son e disimulan o que son, foxen do perigo, est\u00e1n \u00e1vidos de ganancia; e mentres lles fas os favores son todos teus, ofr\u00e9cenche o sangue, os bens, a vida, os fillos cando a necesidade est\u00e1 lonxe; pero cando se che bota enriba volven a cara...\" (C\u00e1p. XVII)."}
{"id": "77877", "revid": "72012", "url": "https://gl.wikipedia.org/wiki?curid=77877", "title": "Luis S\u00e1nchez-Harguindey", "text": "Luis S\u00e1nchez-Harguindey Pimentel, nado en Santiago de Compostela o 28 de xullo de 1935 e finado en Madrid o 1 de xu\u00f1o de 2003, foi un m\u00e9dico e pol\u00edtico de orixe galega residente en Madrid, onde exerceu a s\u00faa actividade ata o seu falecemento.\nTraxectoria.\nLicenciouse en Medicina na Universidade de Santiago de Compostela coa cualificaci\u00f3n de sobresa\u00ednte. Xa en Madrid, e baixo tutela do doutor Carlos Jim\u00e9nez D\u00edaz, especializouse en Patolox\u00eda Xeral e recibiu os t\u00edtulos de m\u00e9dico especialista do aparato circulatorio e o de m\u00e9dico especialista en Medicina Interna.\nLuis S\u00e1nchez-Harguindey obtivo a praza de xefe de Cardiolox\u00eda do Hospital Cl\u00ednico San Carlos de Madrid por concurso nacional de m\u00e9ritos, cargo que exerceu ata o seu falecemento. Director do Colexio Maior de Graduados \"Men\u00e9ndez Pelayo\" e vogal da Xunta de Goberno da Universidade Complutense, mantivo ligaz\u00f3n coa docencia como profesor asociado da Facultade de Medicina da Universidade Complutense. Foi autor de m\u00e1is dun centenar de publicaci\u00f3ns relativas \u00e1 s\u00faa especialidade.\nFoi membro da Sociedad Espa\u00f1ola de Cardiolog\u00eda e Correspondente da portuguesa. Tam\u00e9n da Comisi\u00f3n Interministerial para a Reforma Sanitaria e da Mesa de Hospitales do Colexio de M\u00e9dicos de Madrid. Ostentou, ata a s\u00faa morte, a presidencia do Instituto Cardiovascular do Hospital Cl\u00ednico San Carlos.\nPol\u00edtica.\nNos seus anos universitarios converteuse no primeiro xefe do Sindicato Espa\u00f1ol Universitario (SEU) non afiliado \u00e1 Falange Espa\u00f1ola.\nPosteriormente e xa co goberno de Adolfo Su\u00e1rez, ocupou os cargos de gobernador civil de Granada, subgobernador civil de Madrid, secretario de Estado de Sanidade e subsecretario do Interior.\nEn 1981, durante o intento de golpe de estado do 23-F e co ministro de Interior, Juan Jos\u00e9 Ros\u00f3n e o presidente do goberno retidos polo coronel Antonio Tejero no hemiciclo, Luis S\u00e1nchez-Harguindey, como subsecretario de Interior, e o ent\u00f3n Director da Seguridade do Estado, Francisco La\u00edna, asumiron a responsabilidade de dirixir o goberno interino, a denominada Comisi\u00f3n de Subsecretarios, que xestionar\u00eda durante as seguintes horas a crise pol\u00edtica aberta polos golpistas."}
{"id": "77878", "revid": "1822", "url": "https://gl.wikipedia.org/wiki?curid=77878", "title": "Fronte (meteorolox\u00eda)", "text": "Unha fronte \u00e9 unha zona de contacto entre d\u00faas masas de aire con diferentes caracter\u00edsticas meteorol\u00f3xicas; normalmente implica distintas temperaturas.\nAs frontes as\u00f3cianse con zonas de baixas presi\u00f3ns ou con cicl\u00f3ns e prod\u00facense cando unha masa de aire fr\u00edo se pon en contacto con outra de aire c\u00e1lido.\nTipos de frontes.\nExisten distintos tipos:"}
{"id": "77879", "revid": "98629", "url": "https://gl.wikipedia.org/wiki?curid=77879", "title": "Juan Antonio Suances", "text": "Juan Antonio Suances Fern\u00e1ndez, nado en Ferrol o 20 de maio de 1891 e finado en Madrid o 6 de decembro de 1977, foi un militar e pol\u00edtico galego.\nTraxectoria.\nCon doce anos ingresou na Escola Naval de Ferrol. Tres anos despois ascendeu a gardamari\u00f1a e foi destinado \u00e1 fragata gardacostas Numancia, e foi posteriormente asignado \u00f3 acoirazado Pelayo. Foi ascendido en 1921 a tenente coronel de enxe\u00f1eiros. En 1936 participou na Guerra Civil espa\u00f1ola no bando nacional.\nEn outubro de 1941 creou o Instituto Nacional de Industria (INI), do que foi o seu presidente ata 1963. Dirixiu boa parte da pol\u00edtica industrial de posguerra ao ser ministro de Industria e Comercio entre 1945 e 1951.\nDesde o INI encargou a Wifredo Ricart a creaci\u00f3n de Enasa, berce da marca de cami\u00f3ns e autom\u00f3biles Pegaso. Do INI tam\u00e9n xurdiron Seat, Endesa, Ensidesa ou a Empresa Nacional Calvo Sotelo (Repsol) entre outras."}
{"id": "77885", "revid": "5863", "url": "https://gl.wikipedia.org/wiki?curid=77885", "title": "Biling\u00fcismo", "text": "O biling\u00fcismo \u00e9 a capacidade dun individuo ou dunha sociedade para desenvolverse en d\u00faas linguas.\nDefinici\u00f3n.\nSe partimos da definici\u00f3n de competencia de Noam Chomsky, teremos problemas para determinar ata que punto ten que o falante ser competente nunha lingua B para ser considerado biling\u00fce. Bloomfield defin\u00eda o biling\u00fcismo como \"un dominio de d\u00faas linguas igual ca un nativo, mentres que para Macnamara (1969) \"unha persoa pode ser cualificada de biling\u00fce se ademais das habilidades na s\u00faa primeira lingua, ten habilidades nunha das catro competencias da segunda lingua\" (ler, falar, escribir e entender).\nPara Suzanne Romaine (1989) un dos problemas no estudo do biling\u00fcismo \u00e9 que sempre se partiu dunha concepci\u00f3n monoling\u00fce para abordar o estudo das linguas. Por exemplo, Chomsky defin\u00eda o \u00e1mbito de referencia da ling\u00fc\u00edstica como unha teor\u00eda que se ocupa \"dun falante ou o\u00ednte ideal, nunha comunidade ling\u00fc\u00edstica homox\u00e9nea, que co\u00f1ece a s\u00faa lingua \u00e1 perfecci\u00f3n\".\nUnha soluci\u00f3n intermedia pod\u00e9mola atopar na alternancia ling\u00fc\u00edstica. Os falantes biling\u00fces alternan habitualmente entre d\u00faas linguas, mentres que os monoling\u00fces con algunha competencia na segunda lingua non alternan. A alternancia entre d\u00faas linguas, para Romaine, \u00e9 parte do proceso de adquisici\u00f3n de competencia en m\u00e1is dunha lingua. Para Weinreich (1953): \"A pr\u00e1ctica de utilizar d\u00faas linguas de forma alternativa denominarase biling\u00fcismo e as persoas implicadas biling\u00fces\".\nNo estudo do biling\u00fcismo, pres\u00e9ntanse catro cuesti\u00f3ns fundamentais:\nEtimolox\u00eda.\nBiling\u00fcismo \u00e9 un termo de orixe latino formado co n\u00famero multiplicativo bis: dous e o sufixo culto de s\u00f3 cinco adxectivos (bilinguis, trilinguis, quinquelinguis, plurilinguis e monolinguis) -linguis: relativo \u00e1 lingua, \u00e1 linguaxe, de \"lingu-a,-ae\" \"lingua\". \u00c9 dicir, que ten d\u00faas linguas."}
{"id": "77887", "revid": "1822", "url": "https://gl.wikipedia.org/wiki?curid=77887", "title": "Trastorno por d\u00e9ficit de atenci\u00f3n con hiperactividade", "text": "O trastorno por d\u00e9ficit de atenci\u00f3n con hiperactividade (TDAH ou TDA-H) \u00e9 un trastorno do neurodesenvolvemento. O TDAH caracter\u00edzase pola co-existencia de problemas de atenci\u00f3n, conduta impulsiva e exceso de mobilidade (hiperactividade). Habitualmente un ou varios destes problemas comezan antes dos sete anos de idade.\nCaracter\u00edsticas.\nO TDAH \u00e9 o trastorno psiqui\u00e1trico infantil m\u00e1is comunmente estudado e diagnosticado. Afecta aproximadamente a entre un 3% e un 7% dos nenos. \u00c9 unha condici\u00f3n de car\u00e1cter cr\u00f3nico na que entre un 30% e nun 50% das persoas diagnosticadas na infancia contin\u00faan a manter o trastorno durante a idade adulta. O diagn\u00f3stico de TDAH \u00e9 entre d\u00faas e catro veces m\u00e1is frecuente en nenos que en nenas, a\u00ednda que segundo alg\u00fans estudos esta discrepancia poder\u00eda deberse en parte a erros sistem\u00e1ticos no proceso de diagn\u00f3stico, e/ou a unha diferente presentaci\u00f3n da sintomatolox\u00eda.\nO tratamento do TDAH habitualmente leva consigo unha combinaci\u00f3n de medicaci\u00f3n, intervenci\u00f3n condutual e cambios nas pautas do estilo de vida. Os s\u00edntomas do TDAH poden ser en ocasi\u00f3ns dif\u00edciles de diferenciar dos doutros trastornos, polo que existir\u00eda un infradiagn\u00f3stico A\u00ednda que se ten suscitado desde os anos setenta certa pol\u00e9mica sobre a validez do TDAH como diagn\u00f3stico, existe hoxe un consenso cient\u00edfico xeneralizado de que este se sustenta nunha extensa investigaci\u00f3n e que, levado a cabo de maneira apropiada, ten grande fiabilidade.\nClasificaci\u00f3n.\nO TDAH pode ser visto como unha serie de trazos (falta de atenci\u00f3n, impulsividade, exceso de mobilidade) que se atopan no conxunto da poboaci\u00f3n e que nas persoas afectadas te\u00f1en un grao que resulta excesivo, inapropiado para a s\u00faa idade, e que lles provoca dificultades en diferentes esferas da s\u00faa vida (acad\u00e9mica, familiar, laboral...). O TDAH \u00e9 un trastorno do desenvolvemento no que certos aspectos, como o control inhibitorio, te\u00f1en un atraso. Empregando t\u00e9cnicas de resonancia magn\u00e9tica tense establecido que dito atraso pode estimar nalgunhas \u00e1reas cerebrais (como o c\u00f3rtex prefrontal) entre 3 e 5 anos. O TDAH est\u00e1 clasificado dentro do DSM-5 dentro da categor\u00eda de Trastornos do Neurodesenvolvemento, xunto con outras condici\u00f3ns como o Trastorno do Espectro Autista, o Trastorno da Aprendizaxe ou os Trastornos da Comunicaci\u00f3n.\nPresentaci\u00f3ns.\nExisten, segundo a clasificaci\u00f3n do DSM-5, tres presentaci\u00f3ns diferentes da sintomatolox\u00eda, que poden variar ao longo do desenvolvemento da persoa:\nDiagnose.\nA diagnose do TDAH l\u00e9vase a cabo mediante a valoraci\u00f3n cl\u00ednica dos s\u00edntomas, o seu impacto e os aspectos com\u00f3rbidos. Non existe na actualidade ningunha proba que sirva de maneira fiable para o diagn\u00f3stico. Existen, non obstante, diferentes escalas e cuestionarios que os profesionais poden empregar, con fiabilidade e validez contrastada, de maneira auxiliar no proceso de avaliaci\u00f3n. As\u00ed mesmo, outras probas de car\u00e1cter neuropsicol\u00f3xico poden ofrecer informaci\u00f3n de tipo complementario. Entre estas, os chamados CPT (Continous Performance Tests) empr\u00e9ganse con certa frecuencia.\nO TDAH d\u00e1se frecuentemente xunto con outros trastornos, como o Trastorno Negativista Desafiante, as Dificultades de Aprendizaxe, os Trastornos de Ansiedade ou do Estado de \u00c1nimo, ou o Trastorno de Tourette. Desta maneira, a presentaci\u00f3n do trastorno de maneira illada \u00e9 m\u00e1is a excepci\u00f3n que a regra, d\u00e1ndose aproximadamente s\u00f3 nun terzo dos casos.\nS\u00edntomas.\nDesatenci\u00f3n\nHiperactividade\nImpulsividade\nA maior\u00eda das persoas presentan alg\u00fan destes comportamentos, mais para que se cumpra o criterio do trastorno os mesmos deben ser dunha intensidade que interfira e deteriore significativamente a s\u00faa vida en aspectos como os estudos, o traballo, ou as relaci\u00f3ns familiares e persoais.\nCausas.\nAo igual que outros trastornos psiqui\u00e1tricos, o TDAH non parece responder a unha \u00fanica causa, sen\u00f3n que semella ter un car\u00e1cter complexo na s\u00faa etiolox\u00eda.\nXen\u00e9ticas.\nOs estudos de xen\u00e9tica condutual indican que o TDAH \u00e9 altamente herdable e que os factores xen\u00e9ticos explican m\u00e1is do 75% da s\u00faa orixe.\nOs investigadores consideran que a maior\u00eda dos casos de TDAH se producen debido unha combinaci\u00f3n de varios xenes, alg\u00fans dos cales regulan o funcionamento de certos neurotransmisores (catecolaminas). Os estudos de xen\u00e9tica molecular te\u00f1en investigado diversos xenes candidatos e atopado relaci\u00f3n dalg\u00fans deles coa presenza do trastorno. Entre os principais figuran o transportador de dopamina (DAT1), os receptores de dopamina (DRD4 e DRD5), o transportador da serotonina (5HTT), o receptor de serotonina (HTR1B) e o SNAP25. A\u00ednda que debido ao car\u00e1cter polix\u00e9nico do TDAH e \u00e1 s\u00faa heteroxeneidade etiol\u00f3xica, o efecto de cada xene individual semella ser pequeno e ning\u00fan deles constit\u00fae unha causa necesaria nin suficiente para que se produza a expresi\u00f3n fenot\u00edpica do trastorno.\nAmbientais.\nOs estudos con xemelos tam\u00e9n te\u00f1en suxerido que, de maneira aproximada, entre un 9% e un 20% da varianza na sintomatolox\u00eda do TDAH pode ser atribu\u00edda a factores ambientais (non xen\u00e9ticos).\nOs factores ambientais relacionados co TDAH, segundo os resultados das investigaci\u00f3ns, incl\u00faen a exposici\u00f3n ao alcohol e ao tabaco durante a xestaci\u00f3n. Non obstante a natureza desta relaci\u00f3n non est\u00e1 completamente clarexada, xa que pode ocorrer que non te\u00f1a un car\u00e1cter causal: alg\u00fans estudos suxiren que as mulleres que fuman durante a xestaci\u00f3n ser\u00edan elas mesmas m\u00e1is impulsivas, ou o que \u00e9 o mesmo, portadoras de maior susceptibilidade xen\u00e9tica para que os seus fillos herden o TDAH. Tam\u00e9n existe a posibilidade dunha interacci\u00f3n entre ambos os factores (ambientais e xen\u00e9ticos), polo que caber\u00eda a posibilidade de que s\u00f3 os fetos con maior susceptibilidade xen\u00e9tica se visen afectados pola exposici\u00f3n prenatal \u00e1 nicotina. Outro factor ambiental vencellado ao TDAH \u00e9 o nacemento prematuro e, especialmente, o baixo peso ao nacer.\nPor outra banda os problemas durante o parto que poidan supo\u00f1er d\u00e9ficit de os\u00edxeno (anoxia) ou outro tipo de dano cerebral tam\u00e9n se te\u00f1en asociado cunha maior propensi\u00f3n a presentar o trastorno. As\u00ed mesmo, certas infecci\u00f3ns durante a xestaci\u00f3n ou de car\u00e1cter perinatal tam\u00e9n se te\u00f1en asociado ao incremento do risco de presentar TDAH. Estas incl\u00faen varios virus (xaramp\u00f3n, varicela, rub\u00e9ola, enterovirus 71...) e as infecci\u00f3ns bacterianas por estreptococos.\nPatofisiolox\u00eda.\nA patofisiolox\u00eda do TDAH non est\u00e1 ben establecida polo momento, a\u00ednda que nos \u00faltimos anos, a investigaci\u00f3n con t\u00e9cnicas de neuroimaxe, tanto estrutural como funcional, est\u00e1n achegando un r\u00e1pido incremento das evidencias neuroanat\u00f3micas e neuroqu\u00edmicas dispo\u00f1ibles. As principais alteraci\u00f3ns estruturais atopadas ref\u00edrense a unha reduci\u00f3n global do volume cerebral, as\u00ed como a anomal\u00edas en \u00e1reas determinadas: no c\u00f3rtex prefrontal, os ganglios basais e o cerebelo. De maneira paralela, as investigaci\u00f3ns que te\u00f1en empregado t\u00e9cnicas que permiten observar en vivo o funcionamento cerebral (como a PET, SPECT e, especialmente, a RMf) ve\u00f1en achegando datos que suxiren que as anteriores estruturas te\u00f1en un menor funcionamento durante as tarefas de Control da Inhibici\u00f3n e Memoria de Traballo. A\u00ednda que estes resultados ve\u00f1en sendo replicados en diversos estudos, non obstante, polo momento, a entidade das diferenzas atopadas s\u00f3 permite facer comparaci\u00f3ns entre grupos (TDAH vs. Control), mais non permiten a\u00ednda poderen ser empregados en labores de diagn\u00f3stico.\nTratamento.\nO consenso actual entre os expertos sinala que a estratexia de tratamento m\u00e1is axeitada \u00e9 a de car\u00e1cter multimodal. O estudo de referencia \u00e9 o chamado MTA, no que se comparou a eficacia de varias alternativas de tratamento (Condutual, Farmacol\u00f3xico e Combinado) durante 14 meses nunha ampla mostra de nenos e nenas seleccionados de diversos lugares dos Estados Unidos.\nIntervenci\u00f3ns condutuais.\nA\u00ednda que as intervenci\u00f3ns condutuais levadas a cabo dentro do estudo MTA amosaron menor eficacia que o tratamento combinado ou o tratamento farmacol\u00f3xico, unha metaan\u00e1lise en 2009, na que se revisaron m\u00e1is de 170 estudos, conclu\u00edu que existe evidencia s\u00f3lida sobre a eficacia dos tratamentos condutuais para o TDAH. Algunhas das modalidades m\u00e1is axeitadas son a modificaci\u00f3n de conduta, o manexo de continxencias no \u00e1mbito escolar e o adestramento de pais e nais no manexo do trastorno.\nMedicaci\u00f3n.\nO tratamento con medicaci\u00f3n ten amosado ter os mellores resultados e est\u00e1 considerado o de elecci\u00f3n, de maneira combinada coas intervenci\u00f3ns condutuais. Existen tratamentos con estimulantes e con outras substancias, sendo os primeiros os considerados de primeira li\u00f1a.\nEstimulantes.\nA medicaci\u00f3n m\u00e1is amplamente prescrita \u00e9 o metilfenidato que se comecializa en diversos formatos: de liberaci\u00f3n inmediata (Rubifen, Ritalin) ou de liberaci\u00f3n prolongada (Concerta, Medikinet) e, recentemente, de administraci\u00f3n transd\u00e9rmica (Daytrana).\nO mecanismo de acci\u00f3n do metilfenidato suponse que consiste fundamentalmente na inhibici\u00f3n da recaptaci\u00f3n da dopamina e da norepinefrina. A pesar do seu nome, este tipo de medicaci\u00f3n non funciona aumentando a estimulaci\u00f3n da persoa, sen\u00f3n axud\u00e1ndoa a un funcionamento m\u00e1is axeitado das \u00e1reas cerebrais implicadas no autocontrol. Entre un 70 e un 80% dos nenos e nenas con TDAH responden positivamente a este tipo de medicaci\u00f3n.\nOutras medicaci\u00f3ns non estimulantes.\nA atomoxetina (Strattera) e a guanfacina (Intuniv) son as \u00fanicas medicaci\u00f3ns non estimulantes aprobadas para o tratamento do TDAH. A atomoxetina \u00e9 un inhibidor da recaptaci\u00f3n da norepinefrina e est\u00e1 indicado nos casos nos que o metilfenidato non sexa tolerado ou non resulte eficaz. Outras substancias que se te\u00f1en empregado de maneira \"off-label\" son a clonidina, o bupropion ou a reboxetina.\nProgn\u00f3stico.\nOs nenos e nenas diagnosticados con TDAH poden ter dificultades significativas na adolescencia e na idade adulta, en diferentes \u00e1mbitos da s\u00faa vida. A Declaraci\u00f3n de Consenso Internacional asinada en 2002 por 85 dos principais investigadores sobre TDAH en todo o mundo indica que \"os estudos de seguimento de mostras cl\u00ednicas suxiren que os que o padecen te\u00f1en moita maior probabilidade de fracasar no sistema educativo (32-40%), de apenas rematar os estudos universitarios (5-10%), que tenden a ter poucos ou ning\u00fans amigos (50-70%), que obte\u00f1en traballos de natureza inferior (70-80%), que presentan maiores posibilidades de involucrarse en actividades antisociais (40-50%), e maior tendencia a consumir tabaco ou drogas il\u00edcitas que a poboaci\u00f3n normal. M\u00e1is a\u00ednda, os nenos e nenas que medraron con TDAH te\u00f1en m\u00e1is probabilidade de teren embarazos na adolescencia (40% das nenas) e de padeceren enfermidades de transmisi\u00f3n sexual (16%), de conduciren con velocidade excesiva e teren accidentes de tr\u00e1fico, padecer depresi\u00f3n (20-30%) e trastornos de personalidade (18-25%) como adultos, as\u00ed como outros xeitos de manexaren de forma inapropiada as s\u00faas vidas, p\u00f3ndoas en risco\".\nEpidemiolox\u00eda.\nAo igual que ocorre con outros trastornos, a epidemiolox\u00eda do TDAH \u00e9 un asunto non exento de debate e nas \u00faltimas d\u00e9cadas v\u00e9\u00f1ense levando a cabo esforzos para definir a s\u00faa prevalencia. As revisi\u00f3ns sobre este tema te\u00f1en dado taxas altamente variables, a\u00ednda que de maneira consensuada se acepta que o rango m\u00e1is probable se sit\u00faa entre o 3 e o 7%. As raz\u00f3ns para esta disparidade te\u00f1en que ver coas mesmas dificultades existentes para o diagn\u00f3stico: a ausencia de marcadores biol\u00f3xicos ou neuropsicol\u00f3xicos e a alta dependencia da informaci\u00f3n proporcionada por familias e profesorado provoca unha alta varianza no tipo de informaci\u00f3n recollida. As\u00ed mesmo, a presenza de condici\u00f3ns com\u00f3rbidas que poden enmascarar o trastorno, as\u00ed como outras que poden aparentalo complican a\u00ednda m\u00e1is a indagaci\u00f3n epidemiol\u00f3xica.\nA diagnose de TDAH \u00e9 m\u00e1is frecuente en nenos (10%) que en nenas (4%), podendo deberse a mesma a diferente suceptibilidade segundo o x\u00e9nero (algo tam\u00e9n observado noutros trastornos do desenvolvemento como o autismo ou a dislexia) ou a erros no diagn\u00f3stico, as\u00ed como a unha combinaci\u00f3n de ambos os factores.\nHistoria.\nA\u00ednda que a actual descrici\u00f3n do trastorno data de 1994, coa publicaci\u00f3n do DSM-IV, este \u00e9 co\u00f1ecido desde moitos anos atr\u00e1s con diferentes nomenclaturas. Seguramente a primeira descrici\u00f3n publicada \u00e9 a feita por Alexander Crichton no seu libro \"An Inquiry Into the Nature and Origin of Mental Derangement\", publicado en 1798, no que se refire o que denomina \"mental restlessness\" (inquedanza mental); a\u00ednda que a descrici\u00f3n m\u00e1is co\u00f1ecida \u00e9 a de George Still en 1902, nas s\u00faas conferencias ante o \"Royal College of Phisicians\" baixo o t\u00edtulo de \"Some abnormal psychical conditions in children\", nas que describe 43 casos de suxeitos infant\u00eds coas caracter\u00edsticas b\u00e1sicas de falta de atenci\u00f3n, exceso de mobilidade e conduta impulsiva, as\u00ed como as s\u00faas pobres relaci\u00f3ns sociais e mal aproveitamento escolar. Vinte e tres deses casos pod\u00edan estar, segundo Still, aqueixados de atraso mental, mais os 20 restantes semellaban ter unhas condici\u00f3ns cognitivas dentro da normalidade.\nA terminolox\u00eda empregada para describir os s\u00edntomas do TDAH atravesou varios cambios entre as que se encontran \"S\u00edndrome Post-Encefal\u00edtico\", \"Lesi\u00f3n Cerebral M\u00ednima\", \"Disfunci\u00f3n Cerebral M\u00ednima\", \"S\u00edndrome Hiperkin\u00e9tico\" ou \"Reacci\u00f3n Hipercin\u00e9tica da Infancia\". Foi en 1980, coa publicaci\u00f3n do DSM-III cando se estableceu a denominaci\u00f3n \"Trastorno por D\u00e9ficit de Atenci\u00f3n con Hiperactividade\". No mesmo estableceuse tam\u00e9n o termo \"Trastorno por D\u00e9ficit de Atenci\u00f3n (sen Hiperactividade) que se popularizou baixo as siglas TDA (ou ADD en ingl\u00e9s). O mesmo foi abandonado coa publicaci\u00f3n do DSM-IV que o considera como o Subtipo Predominante Inatento do TDAH. A\u00ednda as\u00ed, o termo TDA segue a ser empregado con certa frecuencia.\nControversias.\nO TDAH, o seu diagn\u00f3stico e tratamento v\u00e9n suscitando certa controversia desde os anos setenta, que se acrecentou segundo a taxa de casos identificados medrou. Estas proceden xeralmente de medios extra-cient\u00edficos que mesmo po\u00f1en en d\u00fabida a existencia do TDAH como trastorno v\u00e1lido. Estas posici\u00f3ns te\u00f1en recibido grande eco nos medios de comunicaci\u00f3n, o que levou \u00e1 publicaci\u00f3n dunha Declaraci\u00f3n de Consenso Internacional en 2002 que foi subscrita por 85 dos principais investigadores nesta \u00e1rea. Na actualidade os principais organismos na materia (A OMS, o NIMH (Instituto Nacional de Sa\u00fade Mental), a APA (Asociaci\u00f3n Americana de Psiquiatr\u00eda), a AACAP (Asociaci\u00f3n Americana de Psiquiatr\u00eda Infanto-Xuvenil), o NICE (Instituto Nacional para a Sa\u00fade e a Excelencia Cl\u00ednica-R. Unido) te\u00f1en ofrecido declaraci\u00f3ns e gu\u00edas para o diagn\u00f3stico e o tratamento do TDAH, existindo consenso xeneralizado sobre a s\u00faa validez e sobre o seu manexo. Na actualidade as posturas negacionistas mant\u00e9\u00f1ense principalmente desde \u00e1mbitos como a Igrexa da Cienciolox\u00eda ou os movementos de Anti-Psiquiatr\u00eda, que soste\u00f1en posturas semellantes sobre o TDAH \u00e1s que te\u00f1en sobre outros trastornos como a Depresi\u00f3n, o Autismo etc.\nDieta e TDAH.\nDesde hai m\u00e1is de trinta anos v\u00e9nse dando un intenso debate sobre o posible efecto da dieta na causalidade, curso e tratamento do TDAH. As propostas sobre a dieta ve\u00f1en sendo variadas e incl\u00faen tanto elementos que se sup\u00f3n quen contrib\u00faen ao TDAH polo seu efecto nocivo, como ingredientes que se relacionar\u00edan co trastorno polo seu d\u00e9ficit na dieta infantil.\nEntre estes \u00faltimos tense proposto que o TDAH poder\u00eda estar relacionado con deficiencias no ferro, magnesio, zinc, Megavitaminas ou \u00e1cidos graxos esenciais. Nos estudos controlados levados a cabo non se ten obtido evidencia que respalde tales afirmaci\u00f3ns e s\u00f3 o caso dos \u00e1cidos graxos semella ter resultados que xustifican a necesidade de continuar a s\u00faa investigaci\u00f3n.\nNo caso dos supostos elementos nocivos, tense proposto que estes poder\u00edan ser os salicilatos, que son elementos que se atopan de maneira natural en alimentos como as laranxas, maz\u00e1s, am\u00e9ndoas, cereixas,\u2026 Tam\u00e9n se ten proposto que o TDAH puidera deberse a unha especie de adicci\u00f3n ao azucre, ou ben a alg\u00fan edulcorante como o aspartamo, mais as investigaci\u00f3ns non te\u00f1en atopado efectos que vencellen a ning\u00fan destes compo\u00f1entes co incremento do risco de TDAH, e os tratamentos baseados na s\u00faa eliminaci\u00f3n non te\u00f1en resultado eficaces. De todos os modos, os elementos que maior atenci\u00f3n te\u00f1en recibido son os aditivos alimentarios (conservantes, colorantes, estabilizantes,\u2026) . A\u00ednda que a lista dos ingredientes baixo sospeita nos anos setenta era ampla, as investigaci\u00f3ns t\u00e9\u00f1ense dirixido en especial a alg\u00fans conservantes como o benzoato s\u00f3dico, e a certos colorantes.\nNun estudo de metaan\u00e1lise levado a cabo en 2004 no que se revisaron os estudos controlados existentes ata ese momento sobre o efecto dos colorantes nos nenos con TDAH conclu\u00edron que estes parec\u00edan provocar un leve aumento nos s\u00edntomas de hiperactividade nos nenos e nenas previamente diagnosticados, a\u00ednda que o mesmo era apreciado fundamentalmente polos seus pais, mais non polo profesorado ou os profesionais que os trataban.\nM\u00e1is recentemente dous estudos desenvolvidos no Reino Unido con poboaci\u00f3n infantil sen diagn\u00f3stico de TDAH, nos que se probou o efecto de varios colorantes xunto con benzoato, atop\u00e1ronse alg\u00fans resultados nos que, de novo, se suxire a posibilidade de que estes ingredientes afecten ao grao de hiperactividade infantil. Por este motivo, o Parlamento europeo estableceu no Regulamento 1333/2008 que os alimentos que conte\u00f1an un ou varios dos colorantes estudados (Tartracina-E102, Amarelo de quinoleina-E104, Amarelo alaranxado-E110, Carmoisina-E122, Vermello cochinilla A- E124 e Vermello allura AC-E129), deber\u00e1n indicar na etiquetaxe que \"poden ter efectos negativos sobre a actividade e a atenci\u00f3n dos meni\u00f1os\".\nO efecto da televisi\u00f3n.\nOutro aspecto relacionado coa crianza que v\u00e9n sendo controvertido nos \u00faltimos anos \u00e9 a posibilidade de que a exposici\u00f3n infantil \u00e1 televisi\u00f3n promova os s\u00edntomas propios do TDAH. A pol\u00e9mica adquiriu importante repercusi\u00f3n coa publicaci\u00f3n en 2004 dun estudo no que se sosti\u00f1a que ver a televisi\u00f3n durante os primeiros anos de vida aumentaba o risco de posteriores problemas de atenci\u00f3n ao longo da infancia, afirm\u00e1ndose incluso que cada hora diaria de televisi\u00f3n aument\u00e1bao nun 10%. Posteriores estudos, non apoiaron que tal tipo de relaci\u00f3n entre TV e os s\u00edntomas de TDAH exista e mesmo, nunha rean\u00e1lise recente dos datos do pol\u00e9mico estudo concluiuse que os resultados atopados naquel ent\u00f3n poder\u00edan obedecer \u00e1 presenza variables confusoras como o nivel intelectual materno ou o grao de benestar familiar."}
{"id": "77892", "revid": "1093", "url": "https://gl.wikipedia.org/wiki?curid=77892", "title": "O Pr\u00edncipe", "text": ""}
{"id": "77893", "revid": "85894", "url": "https://gl.wikipedia.org/wiki?curid=77893", "title": "San Cibrao, Viana do Bolo", "text": "San Cibrao \u00e9 unha parroquia do concello ourens\u00e1n de Viana do Bolo. Segundo o IGE en 2009 ti\u00f1a 77 habitantes (42 homes e 35 mulleres), 20 menos ca en 1999. Esta situada aproximadamente a dous quil\u00f3metros da capital do concello, a car\u00f3n da estrada OU-533, \u00e1 beira do r\u00edo Camba na altura do encoro do Vao.\nEconom\u00eda.\nA industria principal \u00e9 a agricultura, a\u00ednda que est\u00e1 en bastante decadencia debido a que a xente nova emigrou, e os vellos xa non poden continuar coa actividade. En tempos ti\u00f1a hortas e prader\u00edas moi f\u00e9rtiles, moitas delas asolagadas coas obras do encoro do Bao.\nHoxe o seu recurso principal, al\u00e9n doutras actividades, \u00e9 a venda de casta\u00f1as. A parroquia ten soutos moi f\u00e9rtiles e produtivos, nos que hai casti\u00f1eiros centenarios.\nPatrimonio.\nO seu principal monumento \u00e9 a igrexa rom\u00e1nica se restaurou hai uns anos. Formou parte dun convento da orde do Temple. Da s\u00faa primitiva f\u00e1brica s\u00f3 se conserva a sinxela portada occidental cuberta por un alpendre aberto."}
{"id": "77896", "revid": "61134", "url": "https://gl.wikipedia.org/wiki?curid=77896", "title": "Alejandro G\u00f3mez", "text": "Alejandro G\u00f3mez Cabral, tam\u00e9n co\u00f1ecido como Alexandre G\u00f3mez, nado en Zam\u00e1ns (Vigo) o 11 de abril de 1967 e finado tam\u00e9n en Zam\u00e1ns o 31 de xaneiro de 2021, foi un atleta galego. Correu, entre outras, coa secci\u00f3n de atletismo do Celta de Vigo.\nTraxectoria.\nEmpezou de novo, acadando importantes marcas en categor\u00edas de idade. Foi r\u00e9cord de Espa\u00f1a j\u00fanior en 2000 m (5'09\"5), r\u00e9cord de Espa\u00f1a xuvenil nos 5000 m (14'16\"7) e r\u00e9cord estatal de 10 000 m na categor\u00eda promesa, as\u00ed como campi\u00f3n de Espa\u00f1a de 3000 m obst\u00e1culos nesa \u00faltima categor\u00eda. Na primeira etapa da s\u00faa traxectoria deportiva tam\u00e9n destacou nas probas de campo, onde acadou o estatal de cross en 1984 como xuvenil, e os estatais de cross en 1986, 1987 e 1988 como promesa. O seu maior \u00e9xito foi a medalla de prata conseguida nos mundiais de atletismo j\u00fanior, en Atenas (1986), na distancia de 5.000 m, cunha marca de 13'55\"94.\nXa en categor\u00eda absoluta, conseguiu varios campionatos nas distancias m\u00e1is longas do fondo. Por exemplo, foi campi\u00f3n galego de cross en cinco ocasi\u00f3ns consecutivas, e campi\u00f3n estatal de cross en 1989 e en 1995. Tam\u00e9n foi campi\u00f3n estatal de 10 000 m en pista nos anos 1989, 1991, 1993, 1995 e 1996, e de medio marat\u00f3n en 1992 e 2003.\nA nivel internacional, a s\u00faa primeira participaci\u00f3n ol\u00edmpica tivo lugar nos Xogos de Se\u00fal, en 1988, na distancia dos 5.000 m. M\u00e1is tarde, xa habituado \u00e1 gran distancia, disputou os 10.000 m de Barcelona e os de Atlanta, onde obtivo a mellor posici\u00f3n ao rematar na 15\u00aa posici\u00f3n cunha marca de 29'38\"11.\nNos campionatos do mundo de atletismo a s\u00faa mellor actuaci\u00f3n foi a 9\u00aa praza na final dos 10.000 m en Toquio, cunha marca de 28'13\"71, mentres que en Goteborg foi 16\u00ba. Desa \u00e9poca \u00e9 tam\u00e9n a medalla de prata conseguida nos campionatos de Europa de cross celebrados en Alnwick e a oitava praza nuns mundiais de medio marat\u00f3n celebrados en Palma.\nNa parte final da s\u00faa traxectoria deportiva dedicouse ao marat\u00f3n. Nesa proba foi 5\u00ba nos europeos de Budapest en 1998, 40\u00ba nos mundiais de Sevilla en 1999 e 6\u00ba nos europeos de M\u00fanic en 2002. Foi 41 veces internacional con Espa\u00f1a. Ademais, ostentou o r\u00e9cord estatal de marat\u00f3n en 1997 ao conseguir unha marca de 2:07'54\".\nEn xu\u00f1o de 2020 foille detectado un tumor cerebral sen posibilidade de operaci\u00f3n. O 11 de xullo dese ano recibiu unha homenaxe en Vigo por parte do atletismo galego, organizado pola Federaci\u00f3n Galega, e coa participaci\u00f3n de numerosos atletas, tam\u00e9n de f\u00f3ra de Galicia, como o plusmarquista mundial Sebastian Coe, quen definiu a G\u00f3mez como unha \"lenda do atletismo\".\nNa data do seu falecemento era o posuidor dos r\u00e9cords galegos de 10000, marat\u00f3n e medio marat\u00f3n en categor\u00eda absoluta, as\u00ed como de varios r\u00e9cords en diferentes distancias en categor\u00edas de veteranos."}
{"id": "77898", "revid": "89787", "url": "https://gl.wikipedia.org/wiki?curid=77898", "title": "Gondor", "text": "Gondor \u00e9 un reino ficticio do legendarium de J. R. R. Tolkien, descrito como o m\u00e1is grande reino dos homes no oeste da Terra Media a finais da Terceira Idade. O terceiro volume do \"Se\u00f1or dos Aneis\", \"O Regreso do Rei\", relata en gran parte os acontecementos en Gondor durante a guerra do Anel e a posterior restauraci\u00f3n do reino. A historia do reino est\u00e1 descrita nos ap\u00e9ndices do libro.\nSegundo a narrativa, Gondor foi fundado polos irm\u00e1ns Isildur e An\u00e1rion, os fillos de Elendil, exiliados do reino insular de N\u00famenor despois da s\u00faa ca\u00edda. Xunto con Arnor no norte, Gondor, o reino do sur, serviu como \u00faltimo basti\u00f3n dos homes do oeste. Despois dun per\u00edodo de crecemento, Gondor comezou a esmorecer segundo avanzaba a Terceira Idade, sendo debilitado continuamente polas loitas internas e os conflitos cos aliados do Se\u00f1or Escuro Sauron. Na \u00e9poca da guerra do Anel, o trono de Gondor estaba baleiro, a\u00ednda que os seus principados e feudos a\u00ednda ti\u00f1an deferencia polo rei ausente, amosando a s\u00faa lealdade aos administradores de Gondor. O reino s\u00f3 foi restaurado coa derrota final de Sauron e a coroaci\u00f3n de Aragorn como rei.\nBase\u00e1ndose nas primeiras concepci\u00f3ns, a historia e a xeograf\u00eda de Gondor foron desenvolv\u00e9ndose por etapas a medida que Tolkien creaba o seu legendarium e escrib\u00eda \"O Se\u00f1or dos Aneis\". Os cr\u00edticos observaron o contraste entre os administradores cultos pero sen vigor de Gondor e os l\u00edderes sinxelos pero vigorosos do reino de Rohan, baseados nos anglosax\u00f3ns, que eran favorecidos por Tolkien. Os eruditos na obra de Tolkien observaron paralelismos entre Gondor e os normandos, a antiga Roma, os viquingos, os godos, os longobardos e o Imperio Bizantino.\nNa literatura.\nEtimolox\u00eda ficticia.\nTolkien fixo que o nome \"Gondor\" procedese do sindarin, co significado \"terra de pedra\". Isto ten o seu eco no propio texto do \"Se\u00f1or dos Aneis\" co nome de Gondor entre os rohirrim, Stoningland. Os primeiros escritos de Tolkien suxiren que esta era unha referencia \u00e1 canter\u00eda ben desenvolvida dos gondorianos en contraste cos seus r\u00fasticos veci\u00f1os. Esta visi\u00f3n est\u00e1 apoiada polos termos dr\u00faedain para referirse aos gondorians e a propia Minas Tirith - cidade de pedra. Tolkien negou que o nome \"Gondor\" estivese inspirado na antiga cidadela et\u00edope de Gondar, sinalando que a ra\u00edz \"Ond\" provi\u00f1a dun relato que leu cando era neno no que se mencionaba \"ond\" (\"pedra\") como unha das d\u00faas palabras co\u00f1ecidas das linguas preceltas de Gran Breta\u00f1a. Gondor tam\u00e9n \u00e9 chamado o reino do sur ou reino sure\u00f1o, e xunto con Arnor, formaban os Reinos N\u00famen\u00f3reanos no exilio. Os investigadores Wayne G. Hammond e Christina Scull propuxeron unha traduci\u00f3n en quenya para \"Gondor\": \"Ondon\u00f3r\u00eb\".\nOs homes de Gondor son alcumados \"tarks\" (do quenya \"tarkil\" \"home alto\", numenoreano) polos orcos de Mordor.\nXeograf\u00eda ficticia.\nO reino.\nA xeograf\u00eda de Gondor est\u00e1 ilustrada nos mapas do \"Se\u00f1or dos Aneis\" feitos por Christopher Tolkien en base aos bosquexos do seu pai e apuntamentos xeogr\u00e1ficos \"The Rivers and Beacon-Hills of Gondor\", \"Cirion and Eorl\" e \"O Se\u00f1or dos Aneis\". Gondor at\u00f3pase no oeste da Terra Media, na costa norte de Anfalas e a Ba\u00eda de Belfalas co gran porto de Pelargir preto do f\u00e9rtil delta do r\u00edo Anduin e a populosa rexi\u00f3n de Lebennin, que se estende at\u00e9 as Monta\u00f1as Brancas (sindarin: \"Ered Nimrais\", \"monta\u00f1as de cornos brancos\"). Preto da desembocadura do Anduin estaba a illa de Tolfalas.\nAo noroeste de Gondor at\u00f3pase Arnor; ao norte, Gondor limita co Bosque Escuro e Rohan; ao nordeste, con Rh\u00fbn; ao leste, cruzando o r\u00edo Anduin e a provincia de Ithilien, con Mordor; ao sur, co deserto e o norte de Harad. Polo oeste limita co Gran Mar.\nA ampla terra ao oeste de Rohan \u00e9 co\u00f1ecida como Enedwaith; nalg\u00fans dos escritos de Tolkien forma parte de Gondor, mais noutros non.\nA rexi\u00f3n c\u00e1lida e seca do sur de Gondor era, na \u00e9poca da guerra do Anel, \"unha terra en litixio e des\u00e9rtica\" disputada polos homes de Harad.\nA rexi\u00f3n de Lamedon e as terras altas do pr\u00f3spero Morthond, co desolado outeiro de Erech, xace ao sur das Monta\u00f1as Brancas, mentres que os populosos vales de Lossarnach est\u00e1n xusto ao sur de Minas Tirith. O porto da cidade estaba a uns quil\u00f3metros ao sur, en Harlond, onde o gran r\u00edo Anduin se achegaba m\u00e1is a Minas Tirith. Ringl\u00f3 Vale estaba entre Lamedon e Lebennin.\nA rexi\u00f3n de Calenardhon at\u00f3pase ao norte das Monta\u00f1as Grises; conced\u00e9uselle a independencia como reino de Rohan. Ao nordeste, o r\u00edo Anduin entra nos outeiros de Emyn Muil e pasa Sarn Gebir e os estreitos perigosos, sobre un gran r\u00edo-lago, Nen Hithoel. A s\u00faa entrada foi outrora a fronteira norte de Gondor, e est\u00e1 marcada polas Portas dos Argonath, un par de estatuas enormes como advertencia aos intrusos. No extremo sur do lago est\u00e1n os outeiros de Amon Hen (o outeiro da vista) e Amon Lhaw (o outeiro da audici\u00f3n) nas costas oeste e leste; debaixo de Amon Hen est\u00e1 a pradeira de Parth Galen, onde a Irmandade desembarcou e logo se disolveu, coa captura de Merri e Pipin, e a morte de Boromir. Entre os dous outeiros hai un illote rochoso, Tol Brandir, que en parte fai de encoro do r\u00edo; xusto debaixo del hai unha enorme fervenza, as Cataratas de Rauros, nas cales cae o bote f\u00fanebre de Boromir. M\u00e1is abaixo do r\u00edo est\u00e1n os outeiros de Emyn Arnen.\nA capital, Minas Tirith.\nA capital de Gondor a finais da Terceira Idade, Minas Tirith (do sindarin: \"torre de garda\"), at\u00f3pase no extremo oriental das Monta\u00f1as Brancas, constru\u00edda arredor do pico do monte Mindolluin. A cidade tam\u00e9n \u00e9 chamada \u00e1s veces como \"a Torre Branca\", unha sin\u00e9cdoque para a cidade por ser a Cidadela o seu edificio m\u00e1is destacado e a sede da administraci\u00f3n da cidade. O xefe de goberno \u00e9 o Se\u00f1or da Cidade, funci\u00f3n que cumpren os mordomos de Gondor. Outros funcionarios incl\u00faen o Gardi\u00e1n das Casas da Sa\u00fade e o Gardi\u00e1n das Chaves. O Gardi\u00e1n das Chaves estaba a cargo da seguridade da cidade, especialmente das s\u00faas portas, e da custodia do seu tesoro, en particular a Coroa de Gondor; ti\u00f1a o mando completo da cidade cando foi sitiada polas forzas de Mordor.\nMinas Tirith ti\u00f1a sete murallas: cada muralla ti\u00f1a unha porta, e cada porta miraba nunha direcci\u00f3n diferente \u00e1 seguinte, mirando alternativamente ao norte ou ao sur. Cada nivel estaba uns 30 metros m\u00e1is elevado que o anterior, e cada un rodeado por un alto muro de pedra de cor branca, ag\u00e1s o muro do Primeiro C\u00edrculo (o nivel m\u00e1is baixo), que era negro, constru\u00eddo co mesmo material utilizado para Orthanc. Este muro exterior tam\u00e9n era o m\u00e1is alto, longo e forte dos sete muros da cidade; s\u00f3 era vulnerable a terremotos capaces de fender o chan onde se asentaba. A Gran Porta de Minas Tirith, constru\u00edda de ferro e aceiro e custodiado por torres de pedra e basti\u00f3ns, era a porta principal no primeiro nivel da muralla da cidade. Fronte \u00e1 Gran Porta hab\u00eda unha grande \u00e1rea pavimentada chamada a Entrada. Os principais cami\u00f1os cara a Minas Tirith enc\u00f3ntranse aqu\u00ed: o cami\u00f1o norte que se converteu no Gran Cami\u00f1o do Oeste cara a Rohan; o cami\u00f1o sur \u00e1s provincias do sur de Gondor; e o cami\u00f1o a Osgiliath, situado ao nordeste de Minas Tirith. Ag\u00e1s pola alta portela de rocha que un\u00eda o oeste do outeiro con Mindolluin, a cidade estaba rodeada polos campos de Pelennor, unha zona de terras de cultivo.\nA r\u00faa principal da cidade zigzagueaba outeiro arriba e atravesaba cada unha das portas e o espor\u00f3n central de rocha. Conduc\u00eda \u00e1 Cidadela a trav\u00e9s da S\u00e9tima Porta da s\u00faa parte leste. A Torre Branca, no nivel m\u00e1is alto da cidade e cunha visi\u00f3n dominante dos vales do r\u00edo Anduin, estaba na Cidadela a 700 p\u00e9s por enriba da chaira, protexida pola s\u00e9tima e m\u00e1is interna muralla por enriba do espor\u00f3n. Orixinalmente constru\u00edda por un rei da antig\u00fcidade, tam\u00e9n \u00e9 co\u00f1ecida como a Torre de Ecthelion, o administrador de Gondor que a fixo reconstru\u00edr.\nSede dos gobernantes de Gondor, os reis e os mordomos, a torre ti\u00f1a 300 p\u00e9s (91 m) de altura, polo que o seu pin\u00e1culo estaba a uns 300 metros sobre a chaira. As portas principais da torre miraban cara ao leste, cara ao Patio Alto e a Praza da Fonte. No seu interior estaba o Sal\u00f3n da Torre, o gran sal\u00f3n do trono ondes os reis (ou mordomos) ti\u00f1an a s\u00faa corte. A pedra vidente de Minas Tirith, usada por Denethor no \"Regreso do Rei\", mant\u00ed\u00f1ase nunha c\u00e1mara secreta na parte superior da torre. Hab\u00eda tam\u00e9n unha despensa dos Gardas da Cidadela no soto da torre. Detr\u00e1s da torre, accedendo dende o sexto nivel, hab\u00eda un paso de monta\u00f1a que conduce \u00e1 necr\u00f3pole dos reis e dos mordomos. \nNo Patio da Fonte estaba a \u00c1rbore Branca, o s\u00edmbolo de Gondor. Estivo seca durante os s\u00e9culos que Gondor foi gobernado polos mordomos; Aragorn provocou un abrocho da \u00c1rbore Branca no seu regreso \u00e1 cidade como rei. John Garth escribiu que a \u00c1rbore Branca est\u00e1 conectada coa \u00c1rbore Seca do s\u00e9culo XIV descrita nas viaxes de Xo\u00e1n de Mandeville. A lenda conta que a \u00c1rbore Seca estivo sen vida dende a crucifixi\u00f3n de Xes\u00fas, mais que florecer\u00e1 de novo cando \"un pr\u00edncipe do lado oeste do mundo recite unha misa debaixo del\". As maz\u00e1s destas \u00e1rbores permiten que as persoas vivan durante 500 anos.\nO nivel m\u00e1is alto tam\u00e9n conti\u00f1a aloxamentos para o mordomo de Gondor, a Casa do Rei, Merethrond o Sal\u00f3n das Festas, os cuarteis para as compa\u00f1\u00edas da Garda da Cidadela e outros edificios para os soldados. No \"Regreso do Rei\", o hobbit Peregrin Tuc foi designado para servir coa garda.\nAs indicaci\u00f3ns nos mapas de Tolkien para a ilustradora Pauline Baynes sinalan que a cidade ti\u00f1a a latitude de R\u00e1vena, unha cidade italiana no mar Mediterr\u00e1neo, a\u00ednda que estaba \"900 millas ao leste de Hobbiton, m\u00e1is preto de Belgrado\". As almenaras de advertencia de Gondor estaban no m\u00e1is alto dunha li\u00f1a de picos que conectaban cara ao oeste Minas Tirith con Rohan.\nDol Amroth.\nDol Amroth (do sindarin: \"o Outeiro de Amroth\") \u00e9 unha cidade fortaleza que se atopa nunha pen\u00ednsula que sobresae cara ao oeste na ba\u00eda de Belfalas, na costa sur de Gondor. Tam\u00e9n \u00e9 o nome da cidade portuaria, unha das cinco grandes cidades de Gondor, e a sede do principado do mesmo nome, fundado polo pr\u00edncipe Galador. O poema \"The Man in the Moon Came Down Too Soon\" que aparece en \"The Adventures of Tom Bombadil\" conta como o Home da L\u00faa caeu unha noite na \"ventosa ba\u00eda de Bel\"; a s\u00faa ca\u00edda est\u00e1 marcada pola badalada dunha camp\u00e1 na Torre do Mar (\"Tirith Aear\") de Dol Amroth, e como se recupera nunha pousada da cidade. \nO seu gobernante, o pr\u00edncipe de Dol Amroth, est\u00e1 suxeito \u00e1 soberan\u00eda de Gondor. Os l\u00edmites do principado non est\u00e1n definidos de maneira expl\u00edcita, a\u00ednda que o pr\u00edncipe gobernou Belfalas como un feudo, as\u00ed como unha \u00e1rea ao leste no mapa sinalada como Dor-en-Ernil (\"A terra do pr\u00edncipe\"). Imrahil, pr\u00edncipe de Dol Amroth no \"Regreso do Rei\", estaba vinculado por matrimonio tanto aos mordomos de Gondor como aos reis de Rohan. Era irm\u00e1n de Lady Finduilas e t\u00edo dos seus fillos Boromir e Faramir; parente de Th\u00e9oden; e pai de Loth\u00edriel, esposa de \u00c9omer. Imrahil xogou un papel importante na defensa de Minas Tirith; os soldados que Imrahil levou a Minas Tirith formaron o maior continxente interno para a defensa da cidade. Os soldados de Dol Amrothm marcharon baixo unha bandeira \"prateada sobre azul\", cun \"barco branco coma un cisne sobre auga azul\".\nAlg\u00fans habitantes de Dol Amroth, como Finduilas, te\u00f1en ascendencia n\u00famen\u00f3reana, e a\u00ednda falan a lingua dos elfos. Tolkien escribiu sobre as murallas protectoras da cidade e describiu Belfalas como un \"gran feudo\". O castelo do pr\u00edncipe Imrahil est\u00e1 \u00e1 beira do mar; Tolkien describiu a Imrahil como unha persoa \"de sangue nobre, e tam\u00e9n o seu pobo, homes altos e orgullosos de ollos grises coma o mar\". A tradici\u00f3n local afirma que un dos seus devanceiros, Imraz\u00f4r o n\u00famen\u00f3reano casara cunha elfa, a\u00ednda que a s\u00faa li\u00f1axe continuou sendo mortal.\nHistoria ficticia.\nO primeiro pobo que habitou a rexi\u00f3n foi o dos dr\u00faedain, un pobo cazador-colleiteiro da raza dos homes que chegou na Primeira Idade. Foron desprazados polos colonos posteriores e quedaron a vivir nos pi\u00f1eirais do bosque de Druadan ao nordeste das Monta\u00f1as Brancas. \nO seguinte pobo asentouse nas Monta\u00f1as Brancas, e foron co\u00f1ecidos como os homes das monta\u00f1as. Constru\u00edron un complexo subterr\u00e1neo en Dunharrow, m\u00e1is tarde co\u00f1ecido como os Cami\u00f1os dos Mortos, que se estend\u00eda pola cordilleira de norte a sur. Quedaron suxeitos a Sauron nos Anos Escuros. Fragmentos das linguas pre-n\u00famen\u00f3reanas sobreviven en \u00e9pocas posteriores en top\u00f3nimos como \"Erech\", \"Arnach\" e \"Umbar\".\nReino de N\u00famen\u00f3r.\nAs costas de Gondor foron amplamente colonizadas polos n\u00famen\u00f3reanos dende mediados da Segunda Idade, especialmente polos amigos dos elfos fieis a Elendil. Os seus fillos, Isildur e An\u00e1rion, chegaron a Gondor despois do afundimento de N\u00famenor, e fundaron conxuntamente o Reino de Gondor. Isildur trouxo canda si unha pl\u00e1ntula de Nimloth (do sindarin: \"nim\", \"branco\" e \"loth\", \"florecer\"), a \u00e1rbore branca de N\u00famen\u00f3r. Esta \u00e1rbore e os seus descendentes foron chamados como a \u00c1rbore Branca de Gondor, e aparecen no escudo de armas do reino. Elendil, quen fundou o Reino de Arnor no norte, foi considerado o Gran Rei de todas as terras dos d\u00fanedain. Isildur estabeleceu a cidade de Minas Ithil (do sindarin: \"torre da L\u00faa\") mentres que An\u00e1rion estabeleceu a cidade de Minas Anor (do sindarin: \"torre do Sol\").\nSauron sobreviviu a destruci\u00f3n de N\u00famenor e regresou en segredo ao seu reino de Mordor, declarando axi\u00f1a unha guerra contra os reinos n\u00famen\u00f3reanos. Capturou Minas Ithil, mais Isildur escapou en barco at\u00e9 Arnor; namentres, An\u00e1rion foi quen de defender Osgiliath. Elendil e o rei elfo Gil-galad formaron a \u00daltima Alianza de Elfos e Homes, e xunto con Isildur e An\u00e1rion, asediaron e derrotaron a Mordor. Sauron foi derrocado; mais o Anel \u00danico que Isildur tomou del non foi destru\u00eddo, e polo tanto Sauron continuou existindo.\nTanto Elendil como An\u00e1rion morreron na guerra, polo que Isildur conferiu o goberno de Gondor ao fillo de An\u00e1rion, Meneldil, mantendo suzeran\u00eda sobre Gondor como Gran Rei dos d\u00fanedain. Isildur e os seus tres fillos maiores foron emboscados e asasinados por orcos nos campos de Gladden. O fillo restante de Isildur, Valandil, non intentou reclamar o lugar do seu pai como monarca de Gondor; o reino foi gobernado soamente por Meneldil e os seus descendentes at\u00e9 que a s\u00faa li\u00f1axe se extinguiu.\nTerceira Idade e goberno dos mordomos.\nDurante os primeiros anos da Terceira Idade, Gondor era vitoriosa e rica, e mantivo unha coidadosa vixilancia sobre Mordor, pero a paz rematou coas invasi\u00f3ns orientais. Gondor creou unha poderosa armada e capturou o porto sur de Umbar aos n\u00famen\u00f3reanos negros, o que o converteu nun reino moi rico.\nA medida que pasaba o tempo, Gondor descoidou a vixilancia sobre Mordor. Houbo unha guerra civil, o que lle deu a Umbar a oportunidade de declarar a independencia. Os reis de Harad fix\u00e9ronse m\u00e1is fortes, o que levou a loita \u00e1 rexi\u00f3n sur. Coa Gran Praga do ano 1636, a poboaci\u00f3n comezou a declinar. A capital foi trasladada dende Osgiliath \u00e1 menos afectada polos conflitos Minas Anor, polo que as criaturas malvadas regresaron \u00e1s monta\u00f1as que bordean Mordor. Houbo unha guerra cos Wainriders, unha confederaci\u00f3n de tribos orientais, e Gondor perdeu a s\u00faa li\u00f1axe de reis. Os espectros do anel capturaron e ocuparon Minas Ithil que se converter\u00eda en Minas Morgul, \"a Torre da Feiticer\u00eda Negra\". Naquela \u00e9poca, Minas Arnor cambiou o seu nome por Minas Tirith, en vixilancia constante da s\u00faa agora manchada cidade xemelga.\nSen reis, Gondor foi gobernado por mordomos durante moitas xeraci\u00f3ns, cuxo poder se transmitiu de pais a fillos; malia o seu exercicio de poder e status hereditario, nunca foron aceptados como reis, nin sentaron no alto trono. Despois de varios ataques das forzas do mal, a provincia de Ithilien e a cidade de Osgiliath foron abandonadas. Posteriormente, as forzas de Gondor, lideradas por Aragorn baixo o alcume Thorongil, atacaron Umbar e destru\u00edron a frota corsaria, permitindo a Denethor II dedicar a s\u00faa atenci\u00f3n a Mordor.\nGuerra do Anel e restauraci\u00f3n.\nDenethor enviou ao seu fillo Boromir a Valfendido por consello mentres a guerra se achegaba. Al\u00ed, Boromir asistiu ao consello de Elrond, viu o Anel \u00danico, e suxeriu usalo como arma para salvar Gondor. Elrond reprendeuno explic\u00e1ndolle o perigo de tal uso e, no seu lugar, o hobbit Frodo Bulseiro converteuse no portador do anel e unha Irmandade, \u00e1 cal se uniu Boromir, foi enviada nunha misi\u00f3n para destru\u00edr o anel. \nSegundo medraba en forza, Sauron atacou Osgiliath, obrigando aos defensores a marchar e destru\u00edr a \u00faltima ponte que atravesaba o r\u00edo Anduin. Ent\u00f3n, Minas Tirith enfrontouse a un ataque terrestre directo dende Mordor, combinado co ataque naval dos corsarios de Umbar. Os hobbits Frodo e Sam viaxaron a trav\u00e9s de Ithilien e foron capturados por Faramir, o irm\u00e1n de Boromir, quen os retivo na cova oculta de Henneth Ann\u00fbn, mais despois axudounos a continuar a s\u00faa misi\u00f3n. Aragorn invocou os mortos de Dunharrow para destru\u00edr as forzas de Umbar, liberando homes das provincias do sur de Gondor, como Dol Amroth, para acudir na axuda de Minas Tirith. \nAntes da batalla dos Campos de Pelennor, a Gran Porta foi atravesada polas forzas de Sauron lideradas polo Rei Bruxo de Angmar. El pronunciou \"palabras de poder\" ao tempo que o ariete chamado Grond atacaba a Gran Porta; estalou coma se fose \"golpeada por alg\u00fan feitizo\", cun \"resplandor de l\u00f3strego ardente, e as portas caeron en anacos esgazados no chan. O Rei Bruxo cabalgou a trav\u00e9s da Porta, onde Gandalf agardaba por el, mais marchou pouco despois para enfrontarse aos xinetes de Rohan na batalla. Gondor, co apoio da cabalar\u00eda rohirrim, repeleu a invasi\u00f3n de Mordor. Despois da morte de Denethor e por mor da incapacidade de Faramir, o pr\u00edncipe Imrahil converteuse no se\u00f1or de Gondor.\nCando Imrahil se negou a enviar a totalidade do ex\u00e9rcito de Gondor contra Mordor, Aragorn liderou un pequeno ex\u00e9rcito at\u00e9 a Porta Negra de Mordor para distraer a Sauron da misi\u00f3n de Frodo. Os hobbits tiveron \u00e9xito, e con Sauron derrotado, a guerra e a Terceira Idade remataron. A Gran Porta foi reconstru\u00edda con \"mithril\" e aceiro por Gimli e os ananos da Monta\u00f1a Solitaria. A coroaci\u00f3n de Aragorn celebrouse na Entrada, onde foi nomeado Rei Elessar de Gondor e Arnor, o reino irm\u00e1n do norte.\nConcepto e creaci\u00f3n.\nAs ideas orixinais de Tolkien sobre as \u00faltimas idades da Terra Media descr\u00edbense nos seus primeiros bosquexos da lenda de N\u00famenor, a mediados da d\u00e9cada de 1930; estes xa conte\u00f1en unha aparencia de Gondor. Os ap\u00e9ndices do \"Se\u00f1or dos Aneis\" foron rematados en 1953\u201354, mais unha d\u00e9cada despois, durante os preparativos para o lanzamento da segunda edici\u00f3n, Tolkien detallou os eventos que levaron \u00e1 guerra civil de Gondor, presentando a rexencia de R\u00f3mendacil II. O desenvolvemento final da historia e xeograf\u00eda de Gondor tivo lugar arredor de 1970, nos \u00faltimos anos da vida de Tolkien, cando inventou xustificaci\u00f3ns para os top\u00f3nimos e escribiu narrativas completas para as historias da morte de Isildur e as batallas cos Wainriders e Balchoth (publicado en \"Unfinished Tales\").\nTolkien describe unha poboaci\u00f3n antiga de elfos na rexi\u00f3n de Dol Amroth, escribindo moitos relatos da s\u00faa historia temper\u00e1. Nunha das versi\u00f3ns, c\u00f3ntase a fundaci\u00f3n dun refuxio ou pequeno asentamento na Primeira Idade por navegantes sindar provenientes dos para\u00edsos occidentais de Beleriand, os cales fuxiron en tres pequenas embarcaci\u00f3ns cando o poder de Morgoth superou aos Eldar e os Atani; os sindar un\u00edronse m\u00e1is tarde aos elfos silvanos que baixaron polo Anduin na procura do mar. Outro relato afirma que o refuxio foi estabelecido na Segunda Idade por elfos sindarin de Lindon, que aprenderon o oficio da construci\u00f3n naval nos Portos Grises e que logo se instalaron na desembocadura do Morthond. Outros relatos din que os elfos silvanos acompa\u00f1aron a Galadriel dende Lothl\u00f3rien a esta rexi\u00f3n despois da derrota de Sauron en Eriador, a mediados da Segunda Idade, ou que Amroth gobernou entre os elfos nandorin nesa zona na Segunda Idade. Os elfos continuaron vivindo al\u00ed at\u00e9 ben entrada a Terceira Idade, cando o derradeiro barco partiu de Edhellond cara \u00e1s Terras Imperecedoiras. Amroth, rei de Lothl\u00f3rien dende o comezo da Terceira Idade, deixou atr\u00e1s o seu reino na procura da s\u00faa amada Nimrodel, unha nandorin que fuxira do Balrog desatado polos ananos en Moria. Agardou por ela Edhellond, para a s\u00faa \u00faltima viaxe xuntos a Occidente. Mais Nimrodel, que amaba a Terra Media tanto como amaba a Amroth, non se puido unir a el. Cando o barco partiu prematuramente ao mar, saltou pola borda nun in\u00fatil intento de chegar \u00e1 costa para buscala e afogou na ba\u00eda. Mithrellas, unha elfa silvana e unha das compa\u00f1eiras de Nimrodel, converteuse na devanceira da li\u00f1axe dos pr\u00edncipes de Dol Amroth.\nSegundo un relato alternativo sobre a li\u00f1axe dos pr\u00edncipes de Dol Amroth citado en \"Unfinished Tales\", eran descendentes dunha familia dos Fieis de N\u00famenor que gobernara a terra de Belfalas dende a Segunda Idade, antes de que N\u00famenor fose destru\u00eddo. Esta familia de n\u00famen\u00f3reanos era semellante aos Se\u00f1ores de And\u00fani\u00eb, a polo tanto relacionado con Elendil e descendente da Casa de Elros. Despois da ca\u00edda de N\u00famenor, Elendil creou o t\u00edtulo de \"pr\u00edncipe de Belfalas\" \"Unfinished Tales\" achega un relato de \"Adrahil de Dol Amroth\", quen loitou baixo o rei Ondoher de Gondor contra os Wainriders, que \u00e9 anterior ao afogamento de Amroth no ano 1981 da Terceira Idade.\nO cr\u00edtico Tom Shippey compara a caracterizaci\u00f3n de Tolkien de Gondor coa de Rohan. Sinala que os homes dos dous reinos enc\u00f3ntranse ou comp\u00f3rtanse de maneiras contrastantes varias veces no \"Se\u00f1or dos Aneis\": cando \u00c9omer e os xinetes de Rohan se encontran d\u00faas veces co grupo de Aragorn na Marca, e cando Faramir e os seus homes rete\u00f1en a Frodo e a Sam en Henneth Annun en Ithilien. Shippey observa que, a\u00ednda que \u00c9omer \u00e9 \"compulsivamente truculento\", Faramir \u00e9 cort\u00e9s, urbano e civilizado: a xente de Gondor est\u00e1 segura de si mesma e a s\u00faa cultura \u00e9 superior \u00e1 de Rohan. A mesma comparaci\u00f3n prop\u00f3n Shippey entre a sala do hidromel de Meduseld en Rohan, e o gran sal\u00f3n de Minas Tirith en Gondor. Meduseld \u00e9 sinxelo, mais est\u00e1 cheo de vida cos seus tapices, un colorido chan de pedra e a v\u00edvida imaxe do xinete, o seu pelo brillante que fl\u00fae no vento e que fai soar o corno. O sal\u00f3n do mordomo Denethor \u00e9 grande e solemne, mais morto, sen cores, feito en fr\u00eda pedra. Rohan \u00e9, segundo suxire Shippey, a \"parte que Tolkien co\u00f1ec\u00eda mellor\", os anglosax\u00f3ns cheos de vigor; Gondor \u00e9 \"unha clase de Roma\", sutil, ego\u00edsta, calculador.\nA cr\u00edtico Jane Chance Nitzsche contrasta os \"bos e malos se\u00f1ores xerm\u00e1nicos, Th\u00e9oden e Denethor\", observando que os seus nomes son case anagramas. Ela escribe que \u00e1mbolos dous homes reciben a lealdade dun hobbit, mais de maneira moi diferente: Denethor, mordomo de Gondor, menospreza a Peregrin porque \u00e9 pequeno, e obr\u00edgao cun xuramento formal, mentres que Th\u00e9oden, rei de Rohan, trata a Merri con amor, ao cal responde o hobbit. \nNa s\u00faa an\u00e1lise da tradici\u00f3n hist\u00f3rica de N\u00famenor, Michael N. Stanton dixo que se demostran estreitas afinidades entre os elfos e os descendentes dos homes do oeste, non s\u00f3 en termos de herdanza de sangue sen\u00f3n tam\u00e9n na s\u00faa \"moral e nobreza de comportamento\", que se debilitou gradualmente co paso dos anos debido ao \"tempo, ao esquecemento e, en gran parte, \u00e1s maquinaci\u00f3ns de Sauron\". As ligaz\u00f3ns culturais entre os homes de Gondor e os elfos refl\u00edctese nos nomes de certos personaxes: por exemplo, Finduilas de Dol Amroth, a esposa de Denethor e a irm\u00e1 do pr\u00edncipe Imrahil, ten o mesmo nome que unha princesa elfa da Primeira Idade. \nLeslie A. Donovan, en \"A Companion to J. R. R. Tolkien\", compara o asedio de Gondor coa alianza de elfos e homes na s\u00faa loita contra Morgoth e outras empresas cooperativas no \"Silmarillion\", sinalando que ningunha delas ter\u00eda sido exitosa sen a colaboraci\u00f3n; ademais, cada un deses \u00e9xito prov\u00e9n doutro esforzo compartido, como cando os rohirrim acudiron en axuda de Gondor grazas aos esforzos conxuntos de Legolas, Gimli e Aragorn, os cales \u00e1 s\u00faa vez colaboraron cos quebrantadores de xuramentos dos Sendeiros dos Mortos.\nInfluencias.\nA experta en estudos xerm\u00e1nicos Sandra Ballif Straubhaar apunta en \"The J. R. R. Tolkien Encyclopedia\" que os lectores debateron sobre os prototipos do mundo real de Gondor. Ela escribe que, igual que os normandos, os seus fundadores os numenoreanos chegaron \"do outro lado do mar\", e que a armadura do pr\u00edncipe Imrahil cun \"avambrazo bru\u00f1ido\" lembra \u00e1 armadura de placas de aceiro de finais da Idade Media. En contra desta teor\u00eda, sinala a direcci\u00f3n de Tolkien para os lectores cara a Exipto e Bizancio, mais lembra que Tolkien situou Minas Tirith na latitude de Florencia, afirmando que \"as semellanzas m\u00e1is sorprendentes\" son coa antiga Roma. Ela identifica varios paralelismo: Eneas, de Troia, e Elendil, de N\u00famenor, sobreviven \u00e1 destruci\u00f3n dos seus lugares de orixe; os irm\u00e1ns R\u00f3mulo e Remo fundan Roma, mentres que os irm\u00e1ns Isildur e An\u00e1rion fundan os reinos numenoreanos da Terra Media; e tanto Gondor como Roma experimentan s\u00e9culos de \"decadencia e declive\".\nA experta en literatura infantil e de fantas\u00eda Dimitra Fimi traza un paralelismo entre os mari\u00f1eiros numenoreanos e os viquingos do mundo n\u00f3rdico, sinalando que en \"The Lost Road and Other Writings\", Tolkien describe os seus barcos funerarios, coincidindo cos de \"Beowulf\" e a \"Edda prosaica\". Tam\u00e9n sinala que Boromir recibiu un funeral con bote nas \"D\u00faas Torres\". Fimi compara ademais o helmo e a coroa de Gondor co romantizado \"tocado das valquirias\", malia a negativa de Tolkien dunha conexi\u00f3n co ciclo do Anel de Wagner, sinalando a s\u00faa \"semellanza coas \u00e1s dun paxaro mari\u00f1o\" na s\u00faa descrici\u00f3n da coroaci\u00f3n de Aragorn, e o seu debuxo da coroa nun dese\u00f1o de sobrecuberta sen usar.\nO historiadora cl\u00e1sica Miryam Libr\u00e1n-Moreno escribe que Tolkien se baseou moito na historia xeral dos godos, longobardos e do Imperio Bizantino, e as respectivas loitas. Os nomes hist\u00f3ricos destes pobos empreg\u00e1ronse nos borradores ou no concepto final da historia interna de Gondor, como Vidumavi, esposa do rei Valacar (en g\u00f3tico). O Imperio Bizantino e Gondor eran, segundo Libr\u00e1n-Moreno, os ecos de estados m\u00e1is antigos (o Imperio Romano e o reino unificado de Elendil), e cada un deles demostrou ser m\u00e1is forte que o seu reino irm\u00e1n (o Imperio Romano de Occidente e Arnor, respectivamente). Os dous reinos estaban ameazados por poderosos inimigos do leste e do sur: os bizantinos polos persas e os ex\u00e9rcitos musulm\u00e1ns dos \u00e1rabes e dos turcos, igual que os longobardos e os g\u00f3ticos; Gondor estaba ameazado polos orientais, os haradrim e as hordas de Sauron. Ambos os reinos estaban en declive no momento dun \u00faltimo asedio total dende Oriente; por\u00e9n, Minas Tirith sobreviviu ao asedio mentres que Constantinopla non o logrou. Nunha carta de 1951, o mesmo Tolkien escribiu sobre \"a cidade bizantina de Minas Tirith.\"\nTolkien visitou os outeiros de Malvern con C. S. Lewis, e rexistrou anacos do \"Hobbit\" e \"O Se\u00f1or dos Aneis\" en Malvern en 1952, na casa de George Sayer. Sayer escribiu que Tolkien reviv\u00eda o libro mentres cami\u00f1aban, comparando os outeiros de Malvern coas Monta\u00f1as Brancas de Gondor.\nAdaptaci\u00f3ns.\nCinema.\nGondor, tal como foi representado na trilox\u00eda cinematogr\u00e1fica de Peter Jackson do \"Se\u00f1or dos Aneis\", foi comparado co Imperio Bizantino. O equipo de produci\u00f3n explicouno nos comentarios do DVD, relatando a s\u00faa decisi\u00f3n de engadir c\u00fapulas bizantinas na arquitectura de Minas Tirith e facer que os civ\u00eds usasen roupa de estilo bizantino. Por\u00e9n, a aparencia e estrutura da cidade baseouse na illa de marea e abad\u00eda de Le Mont-Saint-Michel, en Francia. Nos filmes, as torres da cidade dese\u00f1adas polo artista Alan Lee est\u00e1n equipadas con trabucos. En contraste coa descrici\u00f3n da novela das murallas exteriores de Minas Tirith, na adaptaci\u00f3n cinematogr\u00e1fica as paredes son bracas, e moitas delas foron destru\u00eddas con pouca dificultade polas forzas de Sauron. O cr\u00edtico de cinema Roger Ebert calificou a recreaci\u00f3n de Minas Tirith nos filmes como un \"logro espectacular\", e comparouno coa Cidade Esmeralda de \"The Wizard of Oz\". Tam\u00e9n eloxiou a capacidade dos realizadores para combinar escenarios reais e dixitais.\nXogos.\nO escenario de Minas Tirith apareceu en adaptaci\u00f3ns de videoxogos de \"The Lord of the Rings\", como o videoxogo de 2003 \"\", que se basea directamente na adaptaci\u00f3n cinematogr\u00e1fica de Jackson.\nVarias localizaci\u00f3ns de Gondor est\u00e1n presentes no xogo de rol de 1982 \"Middle-earth Role Playing\" e as s\u00faas expansi\u00f3ns.\nArte.\nChristopher Tuthill, na obra \"A Companion to J.R.R. Tolkien\", aval\u00eda as ilustraci\u00f3ns de Minas Tirith realizadas polos principais ilustradores de Tolkien, Alan Lee, John Howe (ambos traballaron como dese\u00f1adores conceptuais para a trilox\u00eda cinematogr\u00e1fica de Peter Jackson), Jef Murray e Ted Nasmith. Tuthill escribe que se volveu \"dif\u00edcil imaxinar\" a Terra Media \"sen os moitos subcreadores que traballaron nela\", sinalando que os \"temidos efectos\" do que Tolkien chamou \"parvada e morbosidade\" de gran parte da arte de fantas\u00eda do seu tempo \"non est\u00e1n en ningunha parte\" no traballo destes artistas. Segundo a visi\u00f3n de Tuthill, a ilustraci\u00f3n \"completamente renderizada e de aspecto m\u00e1is realista\" \u00e9 \"Gandalf cabalga a Minas Tirith\" de Nasmith, cunha \"cidade totalmente convincente\" ao fondo, maxestosa mentres o mago galopa cara a ela coa luz do amencer. De acordo con Tuthill, Nasmith usa a s\u00faa habilidade de renderizado arquitect\u00f3nico para achegar unha visi\u00f3n detallada de toda a cidade. Citando a Nasmith, Tuthill escribiu que el estudou o que dixo Tolkien, como comparar Gondor coa cultura do antigo Exipto. Tuthill compara as versi\u00f3ns de Howe e Murray da mesma escena; Howe mostra s\u00f3 un recuncho da cidade, pero captura de xeito vivo o movemento do cabalo e as roupas voadoras do xinete, cunha forte interacci\u00f3n de luz e escuridade, o cabalo branco contra as rochas escuras. Howe emprega de forma similar un forte contraste, coa cidade branca contra as nubes escuras, pero usando \"li\u00f1as planas negras e un ton azul profundo\", mentres que a cidade de Howe asem\u00e9llase m\u00e1is a un castelo tradicional de conto de fadas, con bander\u00edns en cada pin\u00e1culo, ao estilo fauvista. En troques, Lee elixe mirar \"Dentro de Minas Tirith\", que mostra \"os mesmos chapiteis brillantes e a pedra branca\", un garda en p\u00e9 en primeiro plano no canto de Gandalf e o seu cabalo; a s\u00faa pintura d\u00e1 unha sensaci\u00f3n do \"grande que \u00e9 a cidade\", con especial atenci\u00f3n aos detalles da arquitectura rom\u00e1nica tard\u00eda ou da g\u00f3tica temper\u00e1, e a perspectiva.\nReferencias culturais.\nDol Amroth \u00e9 o nome dun pico rochoso da cordilleira das Cascadas, bautizado polos visitantes que atravesaron a \u00e1rea ao oeste do Monte Buckindy en 1972, e que aplicaron varios nomes do \"Se\u00f1or dos Aneis\" aos picos locais."}
{"id": "77915", "revid": "6500795", "url": "https://gl.wikipedia.org/wiki?curid=77915", "title": "Marcial del Adalid", "text": "Marcial del Adalid Gurrea, nado na Coru\u00f1a o 24 de agosto de 1826 e finado en L\u00f3ngora (Li\u00e1ns, Oleiros) o 16 de outubro de 1881, foi un compositor musical galego. \u00c9 considerado o pai do x\u00e9nero da melod\u00eda galega.\nTraxectoria.\nComezou os seus estudos musicais na s\u00faa cidade natal, onde empezou xa a compor. En 1844 viaxou a Par\u00eds coa intenci\u00f3n de estudar con Fr\u00e9d\u00e9ric Chopin, pero isto non chegou a suceder. Trasladouse a Londres, onde entre 1844 e 1849 estudou con Ignaz Moscheles. De volta a Par\u00eds, parece ser que recibiu consellos de Liszt. De volta a Espa\u00f1a viviu alg\u00fans anos en Madrid e viaxou logo a Par\u00eds, onde intentou infrutuosamente estrear a s\u00faa \u00f3pera \"Inese e Bianca\", con libreto italiano de Achille de Lauzi\u00e8res. Esta \u00f3pera, a primeira obra deste x\u00e9nero en galego, foi estreada modernamente pola Universidade da Coru\u00f1a o 21 de abril de 2007 en versi\u00f3n de concerto. Retirouse despois \u00f3 seu pazo de L\u00f3ngora, onde residiu compo\u00f1endo ata a s\u00faa morte, un tanto apartado da vida musical. Est\u00e1 considerado como o pai da canci\u00f3n cl\u00e1sica galega.\nObra.\nA s\u00faa obra est\u00e1 principalmente composta para piano e voz, e amosa unha grande influencia de Chopin e Charles Gounod. Musicou moitos dos poemas da s\u00faa dona, a escritora Fanny Garrido. Tam\u00e9n se interesou pola m\u00fasica galega e reuniu folclore galego para o cancioneiro de Jos\u00e9 Inzenga. En 1877 publicou os seus primeiros cadernos da colecci\u00f3n \"Cantares viejos y nuevos de Galicia\", a s\u00faa obra mais interpretada. A publicaci\u00f3n non finalizou ata despois da s\u00faa morte, chegando a vinte seis canci\u00f3ns, quince delas orixinais e nove harmonizaci\u00f3ns de melod\u00edas tradicionais. Maurice Ravel empregou o seu \"Adios meu meni\u00f1o, adios\" na s\u00faa \"Chanson espagnole\", inclu\u00edndo o texto galego como alternativa ao franc\u00e9s.\nPiano.\nM\u00fasica de c\u00e1mara:\nLegado.\nA s\u00faa \u00fanica filla e herdeira, Mar\u00eda del Adalid, por consello de F\u00e9lix Estrada Catoyra, depositou o 12 de decembro de 1928 na Real Academia Galega a biblioteca e arquivo do seu pai. En palabras de Xos\u00e9 Ram\u00f3n Barreiro, sup\u00f3n \"Un fondo musical \u00fanico e valios\u00edsimo, m\u00e1is importante ca o da Biblioteca Nacional\".\nReco\u00f1ecementos.\nA Real Academia Galega de Belas Artes \u2018Nosa Se\u00f1ora do Rosario\u2019 entrega a Medalla de Oro \u2018Marcial del Adalid\u2019 a instituci\u00f3ns e m\u00fasicos non profesionais."}
{"id": "77918", "revid": "98629", "url": "https://gl.wikipedia.org/wiki?curid=77918", "title": "-598", "text": ""}
{"id": "77919", "revid": "56817", "url": "https://gl.wikipedia.org/wiki?curid=77919", "title": "-595", "text": "Outros.\nHistoria ano a ano"}
{"id": "77920", "revid": "56817", "url": "https://gl.wikipedia.org/wiki?curid=77920", "title": "-628", "text": ""}
{"id": "77921", "revid": "56817", "url": "https://gl.wikipedia.org/wiki?curid=77921", "title": "-601", "text": ""}
{"id": "77925", "revid": "23204", "url": "https://gl.wikipedia.org/wiki?curid=77925", "title": "Melqart", "text": "Melqart era o deus m\u00e1ximo no pante\u00f3n relixioso da cidade de Tiro en Canaan, e doutras cidades fundadas por tirios, como Cartago ou Gadir. Era denominado comunmente, tam\u00e9n, \"Baal Melqart\". Outras graf\u00edas frecuentes coas que pode aparecer o nome son \"Melkart\" e \"Melcart\".\nNa moedas aparece representado cabalgando un cabalo de mar.\n\u00c9timo.\nO seu nome componse dos voc\u00e1bulos fenicios \"milk\" \"rei\" e \"qart\" \"cidade\"; \u00e9 dicir \"rei da cidade\". O determinante \"baal\" significa \"se\u00f1or, dono, amo\", e, en xeral, \"deus\".\nAsimilaci\u00f3n sincr\u00e9tica.\nNa civilizaci\u00f3n grecorromana foi asimilado a Heracles/H\u00e9rcules, sendo por tanto representado co aspecto e os atributos deste.\nNome t\u00e9oforo.\nA importancia do deus pode observarse no \u00e9xito do seu nome entre os fenicios, como no do xeneral cartaxin\u00e9s Am\u00edlcar e doutros membros da s\u00faa familia.\nHistoria.\nO culto a Melqart, sobre cuxas orixes hai pouca informaci\u00f3n, estaba asentado en Tiro desde o s\u00e9culo X a.C. polo menos. Af\u00edrmase que o rei Hiram, contempor\u00e1neo de Salom\u00f3n, constru\u00edu o seu templo na cidade.\nOs mari\u00f1eiros tirios difundiron o seu culto por todo o Mediterr\u00e1neo, de xeito que Melqart, que era unha divindade solar, adquir\u00edu tam\u00e9n caracteres mari\u00f1os. O seu culto foi moi importante en Cartago durante os primeiros s\u00e9culos da cidade, mais a partir dos desastres b\u00e9licos en Sicilia, Melqart perdeu influencia entre os p\u00fanicos, sendo desprazado na preeminencia por Baal Hamm\u00f3n. Do mesmo modo a s\u00faa parella feminina, Astart\u00e9, foi desprazada por Tanit Pene Baal.\nEn Gadir o seu culto foi tan importante ou, talvez, a\u00ednda m\u00e1is, de xeito que se pod\u00eda dicir que era a urbe de Melqart. Posu\u00eda un famoso templo, sito na actual illa de Sancti Petri, co\u00f1eced\u00edsimo en todo o Mediterr\u00e1neo, e a s\u00faa imaxe aparec\u00eda nas moedas gaditanas. \u00c9 pos\u00edbel que as famosas Columnas de H\u00e9rcules fosen \"de Melqart\" orixinariamente, mais carecemos da proba documental directa.\nM\u00e1is a occidente a\u00ednda, no actual Marrocos, outra fundaci\u00f3n fenicia, Lixus, posu\u00eda tam\u00e9n un templo dedicado a Melqart."}
{"id": "77927", "revid": "98629", "url": "https://gl.wikipedia.org/wiki?curid=77927", "title": "C\u00e9sar S\u00e1nchez L\u00f3pez", "text": "C\u00e9sar S\u00e1nchez, nado en Sobrado en 1936 e finado na Coru\u00f1a o 7 de maio de 2010, foi un m\u00fasico e director de coro galego, co\u00f1ecido por ser o creador da Escolan\u00eda del Recuerdo. Morreu por causa dunha pneumon\u00eda.\nTraxectoria.\nFormaci\u00f3n e carreira.\nEstudou no Real Conservatorio Superior de M\u00fasica de Madrid. De t\u00e9cnica autodidacta na ensinanza musical para nenos, fundou e dirixiu a primeira Escolan\u00eda no Colexio de La Salle de Santander, en 1952. Trasladouse a Madrid a mediados dos 50 e organizou o coro infantil do \"Santo \u00c1ngel de la Guarda\", alternando a s\u00faa direcci\u00f3n coa Escolan\u00eda do Sant\u00edsimo Sacramento.\nEn 1960 fundou a Escolan\u00eda da \"Sagrada Familia\", pertencente \u00f3 colexio do mesmo nome, en Madrid. Un ano m\u00e1is tarde incorporouse \u00f3 colexio dos Xesu\u00edtas de Chamart\u00edn, onde se fixo cargo da Escolan\u00eda do colexio Nuestra Se\u00f1ora del Recuerdo. O seu traballo une, ademais, o interese por incorporar nenos do suburbio \u00e1 vida social mercede \u00e1 s\u00faa integraci\u00f3n a trav\u00e9s da m\u00fasica.\n\u00c1 fronte desta Escolan\u00eda interveu en m\u00e1is de 100 concertos no Teatro Real de Madrid, realizou xiras por diversos pa\u00edses europeos, gravou discos e actuou en numerosos programas de radio e televisi\u00f3n.\nDistinci\u00f3ns.\nRecibiu a Medalla de Ouro da UNICEF pola s\u00faa entrega art\u00edstica a favor dos nenos, e en 2004 a Encomenda de Afonso X O Sabio pola s\u00faa dedicaci\u00f3n \u00e1 m\u00fasica."}
{"id": "77928", "revid": "72012", "url": "https://gl.wikipedia.org/wiki?curid=77928", "title": "Xos\u00e9 Cora", "text": "Xos\u00e9 Cora Rodr\u00edguez, nado no Porto do Barqueiro (Ma\u00f1\u00f3n) en 1922 e finado na Coru\u00f1a o 28 de febreiro de 2008, foi un xurista galego, primeiro Valedor do Pobo.\nTraxectoria.\nIngresou na carreira xudicial en 1950. O seu primeiro destino foi o xulgado de primeira instancia e instruci\u00f3n de San Vicente de la Barquera, e despois xa en Galicia ocupou praza nos xulgados de Corcubi\u00f3n, Quiroga e Sarria. Ascendeu a maxistrado en 1961 con destino na Audiencia Provincial de Badaxoz, e volveu ao ano seguinte a Galicia como maxistrado xu\u00edz en Ourense.\nNo ano 63 foi designado xu\u00edz instrutor do caso do met\u00edlico, un envelenamento masivo pola produci\u00f3n de alcol de consumo humano elaborado a base de alcol met\u00edlico e que provocou 51 falecidos en Espa\u00f1a. En 1983, Jos\u00e9 Cora incorporouse como maxistrado na Audiencia Provincial de Ourense, e en xullo de 1983 foi designado presidente da Audiencia Territorial da Coru\u00f1a. Posteriormente foi o primeiro presidente do Tribunal Superior de Xustiza de Galicia, durante un ano escaso, entre marzo de 1989 e maio de 1990, cando se xubilou como xu\u00edz. Durante eses meses, a s\u00faa angueira principal foi aplicar a Lei de demarcaci\u00f3n de Galicia para desenvolver o sistema xudicial galego.\nXos\u00e9 de Cora foi nomeado Valedor do Pobo en 1990, o primeiro da historia da instituci\u00f3n. Foi o encargado de po\u00f1ela en funcionamento e dotala de pr\u00e1ctica de traballo, e foi renovado no seu posto en 1995 polo consenso do Parlamento. Estivo no cargo ata febreiro de 2002, 20 meses m\u00e1is do que lle correspond\u00eda, por falta de acordo das forzas pol\u00edticas galegas no nomeamento dun substituto."}
{"id": "77929", "revid": "1387", "url": "https://gl.wikipedia.org/wiki?curid=77929", "title": "Xos\u00e9 Cora (hom\u00f3nimos)", "text": "Co nome de Xos\u00e9 Cora podemos estar facendo referencia a:"}
{"id": "77930", "revid": "1093", "url": "https://gl.wikipedia.org/wiki?curid=77930", "title": "Xos\u00e9 Cora Rodr\u00edguez", "text": ""}
{"id": "77932", "revid": "6750", "url": "https://gl.wikipedia.org/wiki?curid=77932", "title": "Raleigh, Carolina do Norte", "text": "A cidade de Raleigh \u00e9 a capital do estado de Carolina do Norte, Estados Unidos. De acordo co censo do ano 2000, ti\u00f1a unha poboaci\u00f3n de 276.093 habitantes, o que a converte na segunda cidade m\u00e1is habitada do estado logo de Charlotte. Raleigh \u00e9 co\u00f1ecida como a cidade dos carballos pola enorme cantidade de \u00e1rbores desta especie que se atopan no seu territorio.\nHistoria.\nRaleigh foi elixida como a capital do novo estado en 1788, e foi fundada oficialmente en 1792 como capital de Carolina do Norte e do condado de Wake respectivamente. Foi bautizada co seu nome en novembro de 1792 en honra a Sir Walter Raleigh, promotor da \"Colonia Roanoke\", un antigo asentamento para colonos ingleses na zona.\nA localizaci\u00f3n foi elixida por atoparse a uns 16\u00a0km da Taberna de Isaac Hunter, ao parecer, un lugar moi popular entre os lexisladores norteamericanos da \u00e9poca. \u00c9 unha das poucas cidades dos Estados Unidos planeada e constru\u00edda especificamente para servir como capital dun estado.\nA primeira reuni\u00f3n da Asemblea Xeral de Carolina do Norte en Raleigh sucedeu en decembro de 1794, e un mes m\u00e1is tarde a lexislaci\u00f3n outorgou \u00e1 cidade uns estatutos, xunto a unha lista de 7 comisionados designados (a partir de 1803 foron elixidos polo pobo) e un \"Intendente de Polic\u00eda\", que m\u00e1is adiante ser\u00eda considerado alcalde, para gobernar a cidade. O primeiro Intendente foi John Haywood.\nFoi parcialmente destru\u00edda durante a Guerra Civil, crecendo moi lentamente ata o s\u00e9culo XX, nos anos 1920, data na que se introduciron as li\u00f1as de tranv\u00eda na cidade. Este feito, xunto \u00e1 creaci\u00f3n nos anos 1950 dun parque tecnol\u00f3xico e a autoestrada co\u00f1ecida como \"Beltline\" fixeron que o crecemento da cidade aceler\u00e1sese. Tam\u00e9n o feito de que a multinacional IBM instal\u00e1sese na zona influ\u00edu positivamente no desenvolvemento da mesma.\nXeograf\u00eda.\nDe acordo coa Oficina do Censo dos Estados Unidos, a cidade ten unha \u00e1rea total de 299,3 km\u00b2, dos cales 296,8\u00a0km\u00b2 son de terra e 2,5\u00a0km\u00b2 da mesma (0,84%) \u00e9 auga. En canto \u00e1s distancias con outras capitais importantes, at\u00f3pase a 233\u00a0km (145 millas) de Richmond, Virxinia, a 373\u00a0km (232 millas) de Washington, D.C., e a 230\u00a0km (143 millas) de Charlote.\nMentres que case todo Raleigh est\u00e1 localizado dentro do condado de Wake, unha pequena parte da cidade est\u00e9ndese no veci\u00f1o condado de Durham.\nClima.\nRaleigh ten un clima subtropical moderado, con temperaturas suaves na primavera, outono e inverno. Con todo, os invernos adoitan ser c\u00e1lidos e h\u00famidos. As temperaturas invernais xeralmente oscilan entre os 10 a 13\u00a0\u00b0C de m\u00e1xima e os -2 a 2\u00a0\u00b0C de m\u00ednima. Na primavera e outono van dos 20\u00a0\u00b0C de m\u00e1xima e os 13\u00a0\u00b0C de m\u00ednima, mentres que no ver\u00e1n p\u00f3dense alcanzar os 35\u00a0\u00b0C de m\u00e1xima, cunha alta humidade. Os meses de choiva son xullo e agosto.\n&lt;noinclude&gt;\nPerfil da cidade.\nA cidade at\u00f3pase dividida en cinco \u00e1reas xeogr\u00e1ficas, cada unha das cales usa o c\u00f3digo postal de Raleigh, que comeza por 276. Estas denom\u00ednanse \"Old Raleigh\", \"East Raleigh\", \"West Raleigh\", \"North Raleigh\" e \"South Raleigh\".\nDemograf\u00eda.\nSegundo o censo do ano 2000, hab\u00eda 276.093 habitantes, 112.608 vivendas e 61.371 familias residindo na cidade. A densidade de poboaci\u00f3n era de 930,2/km\u00b2. Hab\u00eda 120.699 vivendas habitadas cunha densidade media de 406,7/km\u00b2. Con respecto \u00e1s razas, o 63,31% eran de raza branca, o 27,80% afroamericanos, o 0,36% nativos americanos, o 3,38% asi\u00e1ticos, o 0,04% provi\u00f1an das illas do Pac\u00edfico, o 3,24% doutras razas e o 1,88% eran mestura de d\u00faas ou m\u00e1is razas. O n\u00famero de hispanos era do 6,99% do total da poboaci\u00f3n. A poboaci\u00f3n hispana contin\u00faa crecendo hoxe en d\u00eda, debido \u00e1 inmigraci\u00f3n, tanto legal como ilegal.\nHab\u00eda 112.608 vivendas das cales un 26,5% ti\u00f1an nenos menores de 18 anos vivindo nelas, o 39,5% eran matrimonios vivindo xuntos, o 11,4% ti\u00f1a unha muller unicamente, e o 45,5% non formaban familias. No 33,1% do total de vivendas soamente habitaba unha persoa, e no 6,2% hab\u00eda vivindo algu\u00e9n de 65 ou m\u00e1is anos. A media de habitantes por fogar era de 2,3 persoas, mentres que as que formaban familia era de 2,9.\nPor idades, o 20,9% ti\u00f1an menos de 18 anos, o 15,9% de 18 a 24, o 36,6% de 25 a 44, o 18,4% de 45 a 64, e o 8,3% ti\u00f1an 65 ou m\u00e1is anos de idade. A media era de 31 anos. Por cada 100 mulleres hab\u00eda 98,0 homes. Por cada 100 mulleres maiores de 18 anos, hab\u00eda 96,6 homes.\nA media de ingresos dunha vivenda era de 46.612 d\u00f3lares,mentres que a media de ingresos familiares era de 60.003. Os homes ga\u00f1aban unha media de 39.248 d\u00f3lares anuais contra os 30.656 das mulleres. A renda per c\u00e1pita da cidade era de 25.113 d\u00f3lares. O 11,5% da poboaci\u00f3n e o 7,1% das familias atop\u00e1banse por baixo do limiar da pobreza. Aproximadamente 1 de cada 4 habitantes de Raleigh (25,5%) exced\u00edan o 200% do limiar de pobreza. Do total da poboaci\u00f3n, un 13,8% dos menores de 18 anos e un 9,3% dos maiores de 65 viv\u00edan por baixo do l\u00edmite de pobreza."}
{"id": "77935", "revid": "1131", "url": "https://gl.wikipedia.org/wiki?curid=77935", "title": "Les Tr\u00e8s Riches Heures du duc de Berry", "text": "Les Tr\u00e8s Riches Heures du duc de Berry (\"As moi ricas horas do duque de Berry\") \u00e9 un libro de horas que o duque Xo\u00e1n I de Berry encargou aos Irm\u00e1ns Paul, Jean e Herman de Limbourg, mais que non foi acabado at\u00e9 despois da s\u00faa morte. O manuscrito est\u00e1 conservado no Museo Cond\u00e9 de Chantilly (Francia).\n\u00c9 probabelmente o manuscrito ilustrado m\u00e1is importante do s\u00e9culo XV. Cont\u00e9n m\u00e1is de 200 folios, dos cales m\u00e1is da metade conte\u00f1en ilustraci\u00f3ns a toda p\u00e1xina.\nFoi pintado entre 1412 e 1416 polos Irm\u00e1ns de Limbourg, que o deixaron inacabado \u00e1 s\u00faa morte, que coincidiu coa do duque en 1416. Jean Colombe acabou as ilustraci\u00f3ns entre 1485 e 1489 para Charles I de Savoia.\nCont\u00e9n, entre outras, unha ilustraci\u00f3n extraordinaria da Ascensi\u00f3n de Cristo."}
{"id": "77938", "revid": "98629", "url": "https://gl.wikipedia.org/wiki?curid=77938", "title": "Ninja (Naruto)", "text": "Un ninja \u00e9 un tipo de guerreiro que aparece no manga e anime Naruto. A orixe est\u00e1 na figura do ninja do Xap\u00f3n, a\u00ednda que nesta obra de Masashi Kishimoto o concepto e as habilidades dun ninja son notablemente diferentes e m\u00e1is profundas. Neste mundo est\u00e1 adestrado especialmente nunha serie de disciplinas de combate, e no manexo de chakra, un tipo de enerx\u00eda interna.\nChakra.\nNesta obra, un ninja pode usar o seu chakra, un tipo de enerx\u00eda interna que prov\u00e9n tanto da forza f\u00edsica do corpo como da experiencia do individuo, para realizar t\u00e9cnicas ninja. Nestas, moldea ou dirixe o chakra de determinada forma para realizar unha serie de ataques ou movementos. Esta enerx\u00eda fl\u00fae por unha serie de canles dentro do corpo, que contan con nodos para interconectarse. A estes denom\u00ednallos puntos de chakra, e hai un total de 361 ao longo e ancho da anatom\u00eda de toda persoa. Con t\u00e9cnicas ninja como o Byakugan p\u00f3dense ver estes puntos, e o flu\u00edr xeral do chakra.\nHai cinco tipos de natureza de chakra. O m\u00e1is habitual \u00e9 que unha persoa conte con s\u00f3 un deles. Isto \u00e9 algo hereditario e propio de cada persoa, que non se elixe voluntariamente. No caso de que un ninja pertenza a unha familia que conte cunha t\u00e9cnica de li\u00f1a sucesoria, pode chegar a ter ata dous tipos de naturezas de chakra. Estas son, xunto a alg\u00fans exemplos de usuarios:\nExemplos de ninjas que combinan dous elementos, a todos eles non lle fai falta li\u00f1a sucesoria porque s\u00f3 \u00e9 combinar o chakra.\nHai ademais t\u00e9cnicas que non dependen dos elementos, como as m\u00e9dicas.\nOs tipos de chakras seguen un c\u00edrculo de xerarqu\u00eda, de tal forma que vento vence a raio, lume vence a vento, auga vence a lume, terra vence a auga, e raio vence a terra, o que completa o c\u00edrculo.\nPa\u00edses e Aldeas.\nNo universo de Naruto, os ninjas son adestrados en aldeas ocultas, estando cada unha delas adscrita a un reino. Cada unha ten as s\u00faas peculiaridade, normalmente baseadas nun tipo de t\u00e9cnicas af\u00edns a un elemento, e cada unha delas ten fama por un determinado tipo de actividade. As aldeas son os principais motores econ\u00f3micos dos reinos nos que se atopan: cando particulares ou naci\u00f3ns fan os seus encargos \u00e1 aldea en cuesti\u00f3n, esta clasifica a misi\u00f3n por dificultade e as\u00edgnaa a un dos grupos de ninjas dispo\u00f1ibles. Se a misi\u00f3n \u00e9 levada a cabo con \u00e9xito, o cliente pagar\u00e1 \u00e1 aldea polo encargo realizado, sendo, naturalmente, maior o prezo canto m\u00e1is elevada \u00e9 a dificultade.\nMisi\u00f3ns.\nAs misi\u00f3ns ninjas son algo elemental para o mantemento dunha aldea. Unha aldea ninja pode enviar unha misi\u00f3n a outra aldea e cando estas misi\u00f3ns son cumpridas a aldea recibe un pago coa cal mantense a aldea. Estas misi\u00f3ns son clasificadas segundo a s\u00faa dificultade, as misi\u00f3ns est\u00e1n clasificadas da seguinte forma:\n\u2022 Rango S: Son misi\u00f3ns exclusivamente dedicadas ao asasinato ou captura de ninjas que aparecen clasificados no Libro Bingo (unha especie de rexistro xudicial na serie) como criminais de alto perigo pola s\u00faa destreza t\u00e9cnica e o seu af\u00e1n de maldade; polo tanto, personaxes como Orochimaru, Zabuza ou Itachi Uchiha aparecen nesta clasificaci\u00f3n, cuxo cumprimento enc\u00e1rganselle a Jounins coas t\u00e9cnicas m\u00e1is poderosas ou, ata, ao propio Kage.\n\u2022 Rango A: Non hai un concepto claro sobre que misi\u00f3ns poidan entrar nese rango; de feito, moitas misi\u00f3ns que poder\u00edan estar neste apartado poden ser tam\u00e9n de Rango B. Por\u00e9n o anterior, unha posible diferenza entre o Rango B e o Rango A ser\u00eda o valor do obxecto a roubar doutro pa\u00eds ou a capacidade dos Jounin ou do Kage para a misi\u00f3n. \u00c9 posible, tam\u00e9n, que aqu\u00ed entren misi\u00f3ns que requiren a suficiente discreci\u00f3n para non incomodar e levar \u00e1 guerra a pa\u00edses involucrados.\n\u2022 Rango B: P\u00f3dense considerar como as misi\u00f3ns t\u00edpicas dun ninja: Espionaxe, Confusi\u00f3n, Recolecci\u00f3n de Informaci\u00f3n, Asasinatos silencioso... tam\u00e9n se atopan neste rango misi\u00f3ns onde os Shinobis fan \u00e1s veces de soldados nunha forza armada. En principio, s\u00f3 p\u00f3denas facer os chuunins ou superiores\n\u2022 Rango C: Son misi\u00f3ns f\u00e1ciles cun certo grao de complexidade que, en casos extremos, poidan levar ao uso de t\u00e9cnicas ninja. Aqu\u00ed clasif\u00edcanse, xeralmente, misi\u00f3ns b\u00e1sicas que implican a sa\u00edda de ninjas da s\u00faa aldea oculta (en principio, ning\u00fan shinobi pode abandonar a s\u00faa aldea oculta sen autorizaci\u00f3n ou xustificaci\u00f3n), tales como a protecci\u00f3n dunha persoa ou obxecto cando viaxan dunha aldea ou un pa\u00eds a outro, contra bandidos ou fuxidos sen moita importancia; ou a captura dun criminal reputado. Estas misi\u00f3ns sonlle entregadas aos chuunins e a genins con moita experiencia, ou superiores.\n\u2022 Rango D: Son misi\u00f3ns extremadamente f\u00e1ciles, xeralmente relacionadas con labores coti\u00e1ns ou comunitarias como cortar o c\u00e9spede, colaborar cos oficios de granxas ou leiras, pasear ou recuperar mascotas, entre outros, (e polo tanto, moi pouco relacionadas coa arte ninja ou o uso de t\u00e9cnicas ninja) Son exclusivas dos genins, sobre todo se son recentemente graduados da Academia Ninja; a\u00ednda que, de acordo \u00e1 dispo\u00f1ibilidade de persoal, shinobis de rangos superiores poden facelas.\nRangos.\nHai unha clasificaci\u00f3n adoptada por, polo menos, as cinco aldeas principais, nas que os ninjas cualif\u00edcanse en: (t\u00f3mase en conta o sucedido ata o cap\u00edtulo 360 do manga ou ata a serie: Naruto Shippuuden).\nNinjas de academia.\n\u00c9 a preparaci\u00f3n para ser oficialmente un ninja. Tras pasar a proba final, a cal consiste en presentar ninjutsus determinados, os alumnos graduados (polo normal \u00e1 idade de 12 anos) son divididos en grupos de 3, os cales ir\u00e1n cada grupo cun J\u014dnin, e inician a s\u00faa carreira ninja como genin.\nGenin.\nNinjas de grao inferior, os cales realizan as s\u00faas misi\u00f3ns en grupos de 3 xunto cun J\u014dnin, a estes ad\u00f3itanselles encargar as misi\u00f3ns pouco importantes como recuperar mascotas ou coidar nenos, a\u00ednda que tam\u00e9n se lles pode dar misi\u00f3ns de rango C como escoltar a unha persoa contra bandidos pero nunca contra outros ninja. A este grao pertencen Naruto Uzumaki, Sasuke Uchiha, Konohamaru...\nCh\u016bnin.\nSignifica ninja de nivel medio. Os genin d\u00faas veces ao ano te\u00f1en a posibilidade de presentarse ao exame de ascenso a ch\u016bnin, e se o superan poder\u00e1n converterse en ch\u016bnin.\nUn ch\u016bnin \u00e9 encargado de facer misi\u00f3ns de nivel C (escolta) e B. Ademais, pode ser profesor da academia ninja. Os ch\u016bnin te\u00f1en dereito a ser o l\u00edder dun grupo nunha misi\u00f3n, como o son Iruka Umino, Shikamaru Nara, Sakura Haruno, Hinata Hyuga, Ino Yamanaka, Rock Lee, Tenten etc...\nJ\u014dnin.\nSignifica ninja de nivel alto. Para converterse en j\u014dnin, esa persoa ha de ter control sobre un m\u00ednimo de dous tipos de natureza do chakra, pero sabemos que os ninjas deste rango (ao que pertencen Kakashi Hatake, Gai Maito, Kurenai Yuhi, Neji Hyuga, Asuma Sarutobi etc.) te\u00f1en a posibilidade de continuar facendo misi\u00f3ns con outros ninjas de grao alto (como fan Genma e Raido), ou formar un grupo con 3 genin \u00e1 s\u00faa responsabilidade (como Kakashi, Asuma ou Kurenai) ou entrar no ANBU. A estes ninja son os \u00fanicos aos p\u00f3deselles confiar unha misi\u00f3n rango A ou S que adoitan ser de alto perigo como asasinatos ou espionaxe dunha aldea rival.\nTokubetsu J\u014dnin.\nOs Tokubetsu j\u014dnin son unha categor\u00eda especial de j\u014dnin, cuxos membros te\u00f1en, ademais dese nivel, unha especializaci\u00f3n en disciplinas diversas, como interrogaci\u00f3n, examinaci\u00f3n, rastreaci\u00f3n, instruci\u00f3n etc. Alg\u00fans exemplos destes son os de Konoha.\nHokage.\n \u00e9 o t\u00edtulo m\u00e1is alto que un ninja pode recibir, o l\u00edder da aldea. S\u00f3 aos l\u00edderes das cinco grandes aldeas ninja perm\u00edteselles levar este t\u00edtulo. En xeral, son os ninjas m\u00e1is poderosos do seu tempo, a\u00ednda que \u00e1s veces, pode haber excepci\u00f3ns; por exemplo, un ninja pode ser o m\u00e1is poderoso ao momento de ser instalado como Kage, pero co tempo pode ir perdendo forza, sendo superado eventualmente por un ninja m\u00e1is novo.\nUn Kage pode retirarse co tempo e pasarlle o seu t\u00edtulo a un sucesor; o t\u00edtulo, unha vez outorgado, se leva permanentemente. Isto crea casos onde pode haber m\u00e1is dun Kage \u00e1 vez, pero s\u00f3 un deles est\u00e1 activo \u2014como foi co Cuarto Hokage e o Terceiro Hokage, cando o Terceiro out\u00f3rgalle o t\u00edtulo ao Cuarto, s\u00f3 para sa\u00edr do seu retiro cando o Cuarto morreu.\nO seu status de elite atrib\u00faeselle \u00e1 tendencia de que a maior\u00eda dos Kages te\u00f1en como familiares a Kages anteriores, ou ser adestrados persoalmente por un Kage, ou ben por un estudante dun Kage. Exemplos disto incl\u00faen a Gaara, quen sucedeu ao seu pai como Kazekage; o Cuarto Hokage, quen foi aprendiz de Jiraiya, sendo este \u00faltimo aprendiz do Terceiro Hokage; Tsunade, neta do primeiro Hokage e sobri\u00f1a neta do Segundo Hokage, e \u00e1 s\u00faa vez aprendiz do Terceiro Hokage; e o Terceiro Hokage que foi adestrado polo Primeiro e Segundo Hokage.\nOs Kages levan anteposto o t\u00edtulo do pa\u00eds no que se atopa a s\u00faa aldea respectiva:\nNo recheo do anime introduciuse un sexto kage, o , pero este non era reco\u00f1ecido como igual entre os demais. Orochimaru, fundador e l\u00edder da Aldea Oculta do Son, a mi\u00fado \u00e9 chamado Otokage (\u97f3\u5f71 \"Sombra do son\"), pero non \u00e9 un t\u00edtulo oficial, xa que as grandes aldeas ninja non reco\u00f1ecen \u00f3 Otokage como o seu igual.\nOutras clasificaci\u00f3ns.\nSannin.\nOs son orixinarios da Aldea Oculta de Konoha, e os seus nomes son Jiraiya, Tsunade e Orochimaru. Todos eles pos\u00faen un nivel m\u00e1is alto que o dun j\u014dnin, podendo equipararse co Hokage, e o seu mestre foi o terceiro. O t\u00edtulo de sannin deullo o ent\u00f3n l\u00edder da Aldea Oculta da Choiva, Salamandra Hanz\u014d, cando eran novos, por sobrevivir a unha batalla contra el.\nDurante o anime e o manga, cada un v\u00f3lvese mentor dun dos do equipo 7:\nJiraiya conv\u00e9rtese en mentor de Naruto pouco antes de que se enfronte a Neji Hyuga nos exames chuunin, e eventualmente l\u00e9vao nunha viaxe de adestramento por dous anos e medio.\nTsunade conv\u00e9rtese en mentora de Sakura durante as sagas de recheo do anime e ens\u00ednalle durante dous anos e medio. En Naruto: Shippuden xa a converte nunha ninja m\u00e9dica.\nOrochimaru conv\u00e9rtese no mentor de Sasuke logo da s\u00faa pelexa contra Naruto durante dous anos e medio por transferirse de corpo antes de tempo. As verdadeiras intenci\u00f3ns de Orochimaru son as de transferir a s\u00faa alma ao corpo de Sasuke para poder ter control sobre o sharingan que non puido posu\u00edr ao querer quedar co corpo de Uchiha Itachi con anterioridade.\nEst\u00e1n baseados nos personaxes da lenda xaponesa Jiraiya Goketsu Monogatari.\nT\u00e9cnicas ninja.\nSegundo a forma en que se moldea o chakra, as t\u00e9cnicas (jutsu) p\u00f3dense clasificar en tres tipos. As t\u00e9cnicas de li\u00f1a sucesoria tam\u00e9n se clasifican aqu\u00ed:\nTaijutsu.\nSon as t\u00e9cnicas de loita corpo a corpo. Implican o uso de pouco ou nada chakra. Especialistas nelas son, por exemplo, Maito Gai, Kimimaro, Rock Lee etc.\nGenjutsu.\nT\u00e9cnicas ilusorias ou hipn\u00f3ticas, que alteran a percepci\u00f3n da realidade naquel sobre o que se realizan. Kurenai Yuhi \u00e9 experta nelas. Non se sabe moito deste tipo de t\u00e9cnicas ag\u00e1s que requiren dun alto grao de intelixencia para levar a cabo e a\u00ednda as\u00ed poden romper ao deter a circulaci\u00f3n de chakra polo corpo ou cando o corpo da v\u00edtima ou o usuario do genjutsu reciben un golpe que os saque do transo.\nNinjutsu.\n\u00c9 o rango m\u00e1is amplo de t\u00e9cnicas ninja. Nela agr\u00fapanse todas as t\u00e9cnicas que requiran do uso de chakra pero a diferenza das ilusi\u00f3ns estas se causan dano directamente. Poden englobarse aqu\u00ed algunhas como o Kage Bunshin non jutsu\nD\u014djutsu.\nSon as t\u00e9cnicas oculares como o sharingan, byakugan e rinnegan. Normalmente son t\u00e9cnicas que s\u00f3 se reciben como herdanza dun clan ninja e adoitan ter capacidades especiais \u00fanicas.\nT\u00e9cnicas de elemento.\nMoitos dos ninjutsu usados inician o seu nome cunha menci\u00f3n ao elemento ao que pertencen:\nExisten outros elementos secundarios creados combinando dous dos anteriores. Son t\u00e9cnicas de li\u00f1a sucesoria:"}
{"id": "77943", "revid": "2270", "url": "https://gl.wikipedia.org/wiki?curid=77943", "title": "Latinoam\u00e9rica", "text": ""}
{"id": "77944", "revid": "98629", "url": "https://gl.wikipedia.org/wiki?curid=77944", "title": "Transistor", "text": "Un transistor \u00e9 un dispositivo semicondutor usado para amplificar, conmutar, oscilar, rectificar ou modular os sinais electr\u00f3nicos. O transistor \u00e9 o compo\u00f1ente principal de toda a electr\u00f3nica moderna e permitiu o desenvolvemento da inform\u00e1tica.\nNos circu\u00edtos anal\u00f3xicos os transistores \u00fasanse como amplificadores, exemplos son os amplificadores de son, as fontes de alimentaci\u00f3n estabilizadas e os amplificadores de frecuencia.\nNos circu\u00edtos dixitais o transistor util\u00edzase como un interruptor el\u00e9ctrico moi r\u00e1pido, e a organizaci\u00f3n sistem\u00e1tica dos transistores permite que funcionen como portas l\u00f3xicas, memorias tipo RAM e microprocesadores.\nO transistor bipolar invent\u00e1rono nos Laboratorios Bell dos Estados Unidos John Bardeen, Walter Houser Brattain e William Bradford Shockley en decembro de 1947 e substitu\u00edu \u00e1 v\u00e1lvula termoi\u00f3nica de tres el\u00e9ctrodos ou tr\u00edodo. A primeira utilizaci\u00f3n pr\u00e1ctica e popular deste dispositivo foi na fabricaci\u00f3n de aparellos de radio AM/FM polo que impropiamente pasaron a recibir o nome de transistores.\nHistoria.\nO f\u00edsico austro-h\u00fangaro Julius Edgar Lilienfeld solicitou no Canad\u00e1 no ano 1925 unha patente para o que el denominou \"un m\u00e9todo e un aparello para controlar correntes el\u00e9ctricas\" e que se considera o antecesor dos actuais transistores de efecto campo, xa que estaba destinado a ser unha substituci\u00f3n de estado s\u00f3lido do tr\u00edodo. Lilienfeld tam\u00e9n solicitou patentes nos Estados Unidos nos anos 1926 e 1928. Con todo, Lilienfeld non publicou ning\u00fan artigo de investigaci\u00f3n sobre os seus dispositivos nin as s\u00faas patentes citan alg\u00fan exemplo espec\u00edfico dun prototipo de traballo. Debido a que a produci\u00f3n de materiais semicondutores de alta calidade non estaba dispo\u00f1ible por ent\u00f3n, as ideas de Lilienfeld sobre amplificadores de estado s\u00f3lido non atoparon un uso pr\u00e1ctico nos anos 1920 e 1930, a\u00ednda que un dispositivo deste tipo xa se constru\u00edra.\nEn 1934, o inventor alem\u00e1n Oskar Heil patentou en Alema\u00f1a e Gran Breta\u00f1a un dispositivo similar. Catro anos despois, os tam\u00e9n alem\u00e1ns Robert Pohl e Rudolf Hilsch efectuaron experimentos na Universidade de G\u00f6ttingen, con cristais de bromuro de potasio, usando tres el\u00e9ctrodos, cos cales lograron a amplificaci\u00f3n de sinais de 1\u00a0Hz, pero as s\u00faas investigaci\u00f3ns non conduciron a usos pr\u00e1cticos. Mentres tanto, a experimentaci\u00f3n nos Laboratorios Bell con rectificadores a base de \u00f3xido de cobre e as explicaci\u00f3ns sobre rectificadores a base de semicondutores por parte do alem\u00e1n Walter Schottky e do ingl\u00e9s Nevill Mott, levaron a pensar en 1938 a William Shockley que era posible lograr a construci\u00f3n de amplificadores a base de semicondutores, no canto de tubos de baleiro.\nDesde o 17 de novembro de 1947 ata o 23 de decembro de 1947, os f\u00edsicos estadounidenses John Bardeen e Walter Houser Brattain dos Laboratorios Bell levaron a cabo diversos experimentos e observaron que cando dous contactos puntuais de ouro eran aplicados a un cristal de xermanio, produc\u00edase un sinal cunha potencia de sa\u00edda maior que a de entrada. O l\u00edder do \"Grupo de F\u00edsica do Estado S\u00f3lido\" William Shockley viu o potencial deste feito e, nos seguintes meses, traballou para ampliar en gran medida o co\u00f1ecemento dos semicondutores. O termo \"transistor\" foi suxerido polo enxe\u00f1eiro estadounidense John R. Pierce, base\u00e1ndose en dispositivos semicondutores xa co\u00f1ecidos ent\u00f3n, como o termistor e o varistor e base\u00e1ndose na propiedade de \"transrresistencia\" que mostraba o dispositivo. Segundo unha biograf\u00eda de John Bardeen, Shockley propuxera que a primeira patente para un transistor dos Laboratorios Bell deb\u00eda estar baseada no efecto de campo e que el fose nomeado como o inventor. Tendo redescuberto as patentes de Lilienfeld que quedaron no esquecemento anos atr\u00e1s, os avogados dos Laboratorios Bell desaconsellaron a proposta de Shockley porque a idea dun transistor de efecto de campo non era nova. No seu lugar, o que Bardeen, Brattain e Shockley inventaron en 1947 foi o primeiro transistor de contacto de punto, cuxa primeira patente solicitaron os dous primeiros nomeados, o 17 de xu\u00f1o de 1948, \u00e1 cal seguiron outras patentes acerca de aplicaci\u00f3ns deste dispositivo. En reco\u00f1ecemento a este logro, Shockley, Bardeen e Brattain foron galardoados conxuntamente co Premio Nobel de F\u00edsica de 1956 \"polas s\u00faas investigaci\u00f3ns sobre semicondutores e o seu descubrimento do efecto transistor\".\nEn 1948, o transistor de contacto foi inventado independentemente polos f\u00edsicos alem\u00e1ns Herbert Matar\u00e9 e Heinrich Welker, mentres traballaban na \"Compagnie des Freins et Signaux\", unha subsidiaria francesa da estadounidense Westinghouse. Matar\u00e9 ti\u00f1a experiencia previa no desenvolvemento de rectificadores de cristal de silicio e de xermanio mentres traballaba con Welker no desenvolvemento dun radar alem\u00e1n durante a segunda guerra mundial. Usando este co\u00f1ecemento, comezou a investigar o fen\u00f3meno da \"interferencia\" que observara nos rectificadores de xermanio durante a guerra. En xu\u00f1o de 1948, Matar\u00e9 produciu resultados consistentes e reproducibles utilizando mostras de xermanio producidas por Welker, similares ao que Bardeen e Brattain lograran anteriormente en decembro de 1947. Ao darse conta de que os cient\u00edficos dos Laboratorios Bell xa inventaran o transistor antes que eles, a empresa apresurouse a p\u00f3r en produci\u00f3n o seu dispositivo chamado \"transistron\" para o seu uso na rede telef\u00f3nica de Francia. O 26 de xu\u00f1o de 1948, Wiliam Shockley solicitou a patente do transistor bipolar de uni\u00f3n e o 24 de agosto de 1951 solicitou a primeira patente dun transistor de efecto de campo, tal e como se declarou nese documento, no que se mencionou a estrutura que agora pos\u00fae. Ao ano seguinte, George Clement Dacey e Ian Ross, dos Laboratorios Bell, tiveron \u00e9xito ao fabricar este dispositivo, cuxa nova patente foi solicitada o 31 de outubro de 1952. Meses antes, o 9 de maio dese ano, o enxe\u00f1eiro Sidney Darlington solicitou a patente do arranxo de dous transistores co\u00f1ecido actualmente como transistor Darlington.\nO primeiro transistor de alta frecuencia foi o transistor de barreira de superficie de xermanio desenvolvido polos estadounidenses John Tiley e Richard Williams de Philco Corporation en 1953, capaz de operar con sinais de ata 60 MHz. Para fabricalo, usouse un procedemento creado polos xa mencionados inventores mediante o cal eran gravadas depresi\u00f3ns nunha base de xermanio tipo N de ambos os lados con chorros de sulfato de indio ata que tivese unhas dez mil\u00e9simas de polgada de espesor. O Indio electroprateado nas depresi\u00f3ns formou o colector e o emisor. O primeiro receptor de radio para autom\u00f3biles que foi producido en 1955 por Chrysler e Philco; usou estes transistores nos seus circu\u00edtos e tam\u00e9n foron os primeiros axeitados para as computadoras de alta velocidade desa \u00e9poca.\nO primeiro transistor de silicio operativo foi desenvolvido nos Laboratorios Bell en xaneiro de 1954 polo qu\u00edmico Morris Tanenbaum. O 20 de xu\u00f1o de 1955, Tanenbaum e Calvin Fuller, solicitaron unha patente para un procedemento inventado por ambos para producir dispositivos semicondutores. O primeiro transistor de silicio comercial foi producido por Texas Instruments en 1954 grazas ao traballo do experto Gordon Teal quen traballara previamente nos Laboratorios Bell no crecemento de cristais de alta pureza. O primeiro transistor MOSFET foi constru\u00eddo polo coreano-estadounidense Dawon Kahng e o exipcio Martin Atalla, ambos enxe\u00f1eiros dos Laboratorios Bell, en 1960.\nImportancia.\nO transistor \u00e9 considerado por moitos como o \"m\u00e1is grande invento do s\u00e9culo XX. \" \u00c9 o compo\u00f1ente activo clave en practicamente toda a moderna electr\u00f3nica. A s\u00faa importancia na sociedade actual bas\u00e9ase na s\u00faa capacidade de ser producido en masa mediante un proceso altamente automatizado (de fabricaci\u00f3n de semicondutores), que consegue baixos custos por transistor.\nA\u00ednda que varias empresas producen cada unha m\u00e1is de mil mill\u00f3ns de elementos individuais (co\u00f1ecidos como \"transistores discretos\") cada ano a gran maior\u00eda dos transistores prod\u00facese para circu\u00edtos integrados, \" microchips\" ou simplemente \"chips\", xunto con d\u00edodos, resistencias, condensadores e outros compo\u00f1entes electr\u00f3nicos para producir circu\u00edtos electr\u00f3nicos completos. Unha porta l\u00f3xica componse de ata unha vintena de transistores mentres que un microprocesador avanzado, o 2006, pod\u00eda utilizar ata 1,7 mill\u00f3ns de transistores (MOSFETs). \"Ao redor de 60 mill\u00f3ns de transistores constru\u00edronse no ano [2002] ... por cada home, muller e neno que hai na Terra\".\nO baixo custo dun transistor, a s\u00faa flexibilidade e fiabilidade fixeron del un dispositivo \u00fanico. Os circu\u00edtos transistorizados substitu\u00edron os dispositivos electromec\u00e1nicos no control dos aparellos e maquinaria. A mi\u00fado \u00e9 m\u00e1is f\u00e1cil e m\u00e1is barato utilizar un microcontrolador, e escribir un programa de ordenador para levar a cabo unha funci\u00f3n de control que o dese\u00f1o dunha funci\u00f3n de control mec\u00e1nica equivalente.\nUso.\nO transistor bipolar de uni\u00f3n, ou BJT, foi o primeiro transistor inventado, e ata a d\u00e9cada de 1970, foi o m\u00e1is comunmente utilizado. Mesmo despois de que o MOSFET estivese dispo\u00f1ible, o BJT mant\u00edvose como o transistor que se usaba para moitos circu\u00edtos anal\u00f3xicos como sinxelo amplificador debido \u00e1 s\u00faa maior linealidade e facilidade de fabricaci\u00f3n. As propiedades dos MOSFETs, como a s\u00faa utilidade en dispositivos de baixa potencia, xeralmente en configuraci\u00f3n CMOS, permitiunos capturar case toda a cota de mercado para todos os circu\u00edtos dixitais. Os MOSFETs, m\u00e1is recentemente, alcanzaron a maior\u00eda das aplicaci\u00f3ns anal\u00f3xicas, por exemplo circu\u00edtos anal\u00f3xicos de reloxos, reguladores de voltaxe, amplificadores, transmisores de enerx\u00eda, controladores de motor etc.\nA utilidade fundamental dun transistor v\u00e9n da s\u00faa capacidade para utilizar un pequeno sinal aplicado entre un par de terminais para controlar un sinal moito m\u00e1is grande noutro par de terminais. Esta propiedade denom\u00ednase ganancia. Un transistor pode controlar a s\u00faa sa\u00edda en proporci\u00f3n ao sinal de entrada, \u00e9 dicir, pode actuar como un amplificador electr\u00f3nico. Ou ben, o transistor p\u00f3dese utilizar para activar ou desactivar a corrente nun circu\u00edto de control el\u00e9ctrico como un conmutador, onde a cantidade de corrente est\u00e1 determinada por outros elementos do circu\u00edto.\nBase qu\u00edmica do funcionamento dun transistor.\nEstrutura at\u00f3mica dos semicondutores.\nAs propiedades el\u00e9ctricas dun material semicondutor est\u00e1n determinadas pola s\u00faa estrutura at\u00f3mica. Nun cristal puro de xermanio ou de silicio, os \u00e1tomos est\u00e1n unidos entre si en disposici\u00f3n peri\u00f3dica, formando unha reixa c\u00fabica tipo diamante perfectamente regular. Cada \u00e1tomo do cristal ten catro electr\u00f3ns de valencia, cada un dos cales interacciona co electr\u00f3n do \u00e1tomo veci\u00f1o formando unha ligaz\u00f3n covalente. \u00d3 non ter os electr\u00f3ns liberdade de movemento, a baixas temperaturas e en estado cristalino puro, o material act\u00faa como un illante.\nPapel das impurezas.\nPero os cristais de xermanio ou de silicio conte\u00f1en pequenas cantidades de impurezas que permiten conducir a electricidade, mesmo a baixas temperaturas. Segundo o tipo de impureza, hai dous efectos no cristal:\nFuncionamento do transistor.\nHai dous tipos b\u00e1sicos de transistores, os bipolares (BJT) e os de efecto campo (FET), e cada un funciona de forma diferente.\nTransistor bipolar.\nO transistor bipolar (co\u00f1ecido tam\u00e9n por BJT, das siglas inglesas de Bipolar Junction Transistor) foi o primeiro tipo de transistor en ser producido masivamente e \u00e9 un dispositivo de tres terminais, chamados emisor, base e colector. A propiedade m\u00e1is destacada deste dispositivo \u00e9 que, dentro dunhas marxes determinadas, a corrente no emisor e o colector \u00e9 controlada por unha corrente relativamente pequena da base.\nA estrutura f\u00edsica dun transistor bipolar consta de d\u00faas uni\u00f3ns PN dispostas unha a continuaci\u00f3n da outra. Entre os terminais emisor e base hai unha uni\u00f3n PN, chamada uni\u00f3n emisora e entre os terminais base e colector outra uni\u00f3n PN chamada uni\u00f3n colectora. Hai dous tipos de transistores bipolares: o NPN e o PNP. Estes nomes ve\u00f1en da s\u00faa descrici\u00f3n f\u00edsica: No transistor NPN, o emisor \u00e9 un semicondutor tipo N, a base \u00e9 do tipo P e o colector \u00e9 de tipo N. A estrutura f\u00edsica do transistor PNP \u00e9 igual ao anterior se cambiamos as rexi\u00f3ns P por rexi\u00f3ns N, e as N por P.\nO transistor pode funcionar de d\u00faas formas que permiten aplicaci\u00f3ns diferentes:\nO transistor como conmutador.\nUtil\u00edzanse os transistores como interruptores electr\u00f3nicos, tanto para aplicaci\u00f3ns de alta potencia como fontes de alimentaci\u00f3n conmutada ou por aplicaci\u00f3ns de baixa potencia, por exemplo portas l\u00f3xicas.\nUnha vez a tensi\u00f3n da base logra un determinado nivel, a corrente non aumentar\u00e1 ao aumentar a tensi\u00f3n V BE e a sa\u00edda ter\u00e1 unha determinada voltaxe. Ent\u00f3n dise que o transistor est\u00e1 saturado. Por tanto, os valores da tensi\u00f3n de entrada poden ser escollidos de tal maneira que a sa\u00edda estea totalmente apagada (off), ou completamente acesa (on). O transistor act\u00faa como un interruptor. Este tipo de operaci\u00f3ns \u00e9 com\u00fan en circu\u00edtos dixitais, onde s\u00f3 os valores \"on\" e \"off\" son relevantes. \nO modo de traballo do transistor como conmutador \u00e9 similar ao funcionamento dun interruptor, ten dous estados definidos:\nO control do estado de sa\u00edda do transistor, formado polos terminais colector-emisor, efect\u00faase a trav\u00e9s da terminal base.\nOs sentidos das correntes no transistor var\u00edan segundo o tipo de transistor, se \u00e9 NPN ou PNP. O emisor, que no s\u00edmbolo est\u00e1 representado cunha punta de frecha para diferencialo do colector, indica o sentido que pode seguir a corrente neste terminal.\nNo transistor NPN:\nAs intensidades que circulan polo transistor cumpren unha relaci\u00f3n num\u00e9rica nos dous modos de funcionamento e nos dous tipos de transistor. O valor da intensidade de emisor \u00e9 a suma dos valores das intensidades de base e de colector:\nEe = Eb + Ec\nEn canto \u00e1 corrente, o transistor comp\u00f3rtase como un n\u00f3 onde entran ou saen d\u00faas correntes (Eb e Ec) e outra corrente que vai \u00e1 inversa dos outros (Ee).\nA intensidade de base, que controla o estado do transistor, \u00e9 moi pequena en relaci\u00f3n \u00e1s outras d\u00faas, Ee e Ec. Ent\u00f3n, por aproximaci\u00f3n, p\u00f3dese dicir que as intensidades de colector e emisor practicamente te\u00f1en o mesmo valor.\nEe = Ec\nEn canto \u00e1s diferenzas de potencial entre os terminais, tam\u00e9n seguen unha relaci\u00f3n sempre que se usen os seus valores absolutos:\nUce = Ucb + Ube\nEn estado de conduci\u00f3n, a tensi\u00f3n entre base e emisor, Ube, \u00e9 de aproximadamente 0,65 V. Tendo presente que estes valores normalmente son moi pequenos en relaci\u00f3n \u00e1 tensi\u00f3n de alimentaci\u00f3n, consider\u00e1molo de valor cero e simplificando: Ube = 0 Uce = 0 \nSintetizando, en estado de conduci\u00f3n, o transistor comp\u00f3rtase como un interruptor pechado controlado por unha pequena corrente na base, a corrente conmutada polo transistor pasa entre colector e emisor (NPN), e a tensi\u00f3n entre colector e emisor \u00e9 cero. \nEn estado de bloqueo, a situaci\u00f3n do transistor cambia, non hai corrente na base, por tanto, a conduci\u00f3n non existe entre colector e emisor (NPN): non \u00e9 posible que haxa corrente, ent\u00f3n, o transistor comp\u00f3rtase como un interruptor aberto.\nE podemos falar das seguintes zonas de traballo:\nZona de corte : O feito de facer nula a corrente de base, \u00e9 equivalente a manter o circu\u00edto base emisor aberto, nestas circunstancias a corrente de colector \u00e9 practicamente nula e por iso p\u00f3dese considerar o transistor no seu circu\u00edto como un interruptor aberto.\nZona de saturaci\u00f3n : O d\u00edodo colector est\u00e1 polarizado directamente e o transistor comp\u00f3rtase como unha pequena resistencia. Nesta zona un aumento da corrente de base non provoca un aumento da corrente de colector, esta depende exclusivamente da tensi\u00f3n entre emisor e colector. O transistor asem\u00e9llase no seu circu\u00edto emisor-colector a un interruptor pechado.\nO transistor como amplificador.\nEst\u00e1 dese\u00f1ado de forma que un pequeno cambio na voltaxe (\"V\" ref) cambie a pequena corrente a trav\u00e9s da base do transistor e a amplificaci\u00f3n da corrente do transistor combinado coas propiedades do circu\u00edto significa que pequenos cambios a \"V\" ref produce grandes cambios a \"V\"e .\nSon posibles diferentes configuraci\u00f3ns dun s\u00f3 transistor amplificador, con algunhas que proporcionan ganancia de corrente, outra ganancia de tensi\u00f3n, e algunhas ambas as cousas.\nDesde o tel\u00e9fono m\u00f3bil ata a televisi\u00f3n, un gran n\u00famero de produtos incl\u00faen amplificadores electr\u00f3nicos para reproduci\u00f3n de son, transmisi\u00f3n de radio e procesamento de sinais. O primeiro transistor discreto de son amplificaba apenas uns poucos centenares de milivatios, pero a potencia e a alta fidelidade fix\u00e9rono aumentar gradualmente e as\u00ed disp\u00faxose de mellores transistores e de arquitecturas de amplificaci\u00f3n evolucionadas.\nOs modernos transistores de son amplifican ata uns poucos centenares de vats e son com\u00fans e relativamente baratos.\nAlg\u00fans fabricantes de instrumentos musicais mesturan transistores e tubos de baleiro no mesmo circu\u00edto, posto que alg\u00fans cren que os tubos te\u00f1en un son caracter\u00edstico.\nE podemos falar das seguintes zona de traballo:\nZona activa directa: Corresponde a unha polarizaci\u00f3n directa da uni\u00f3n emisor-base e a unha polarizaci\u00f3n inversa da uni\u00f3n colector-base. Esta \u00e9 a rexi\u00f3n de operaci\u00f3n normal do transistor para amplificaci\u00f3n.\nTransistor de efecto campo (MOS e JFET).\nEntre os transistores de efecto de campo (FET ou, \"Field Efect Transistor\"), podemos distinguir as seguintes familias: \nO transistor de efecto de campo FET ou MOS, tam\u00e9n denominado MOSFET (das siglas inglesas de \"Metal OxidE Semiconductor Field Effect Transistor\") \u00e9 un dispositivo de tres terminais chamados \"drenador\" D (do ingl\u00e9s \"drain\"), \"porta\" G (do ingl\u00e9s \"gate\") e \"chafariz\" ou \"fonte\" S (do ingl\u00e9s \"source\"). A corrente que circula entre drenador e fonte \u00e9 controlado pola tensi\u00f3n aplicada \u00e1 porta. Este transistor ten, de feito, un cuarto terminal \"corpo\" B (do ingl\u00e9s \"bulk\"). A este terminal apl\u00edcaselle unha tensi\u00f3n fixa. Un elemento fundamental neste transistor \u00e9 o condensador de porta que, nos primeiros transistores, estaba formado por un metal, unha capa de \u00f3xido de silicio como diel\u00e9ctrico e un semicondutor como segunda placa do condensador. Precisamente o nome deste transistor deriva desta estrutura. Un aspecto moi importante deste dispositivo \u00e9 que ocupa unha extensi\u00f3n menor sobre o silicio que o transistor bipolar e isto permite unha alta densidade de integraci\u00f3n. \nA estrutura dun transistor MOS de acumulaci\u00f3n (ou enriquecemento de canle N) repres\u00e9ntase na figura. Est\u00e1 formado por un semicondutor de tipo P, onde se crearon d\u00faas rexi\u00f3ns N que constit\u00faen a fonte S e o drenador D. Entre estas rexi\u00f3ns, f\u00f3rmase o condensador de porta, constitu\u00eddo por unha placa met\u00e1lica, onde o terminal de porta G fai contacto, un \u00f3xido de porta que act\u00faa como diel\u00e9ctrico, e o semicondutor que forma a segunda placa. O cuarto terminal, denominado corpo B, fai contacto co semicondutor P. O seu funcionamento de forma resumida \u00e9 o seguinte: cando se aplica unha tensi\u00f3n positiva ao terminal de porta cr\u00e9ase un campo entre as placas do condensador que incide perpendicularmente sobre a superficie do semicondutor. Este campo atrae cargas negativas cara \u00e1 superficie e repele as positivas. Se o campo ten suficiente intensidade consegue crear, na proximidade da superficie do semicondutor, unha rexi\u00f3n moi rica en cargas negativas que se denomina canle N. \nEsta canle de lonxitude L e anchura W, conecta as d\u00faas rexi\u00f3ns N e permite o paso de corrente entre drenador e fonte. Se o campo transversal faise m\u00e1is intenso, a canle faise m\u00e1is rica en cargas negativas, a s\u00faa resistencia dimin\u00fae e permite o paso dunha corrente m\u00e1is grande. O transistor MOS denom\u00ednase de efecto de campo porque a corrente que circula entre os terminais de drenador e fonte \u00e9 controlada por este campo perpendicular \u00e1 superficie do semicondutor entre as rexi\u00f3ns de drenador e fonte. Na figura repres\u00e9ntanse os s\u00edmbolos deste transistor. A frecha no terminal G vai no sentido do substrato P cara \u00e1 canle N.\nO transistor MOS util\u00edzase principalmente en circu\u00edtos integrados como resistencia, posto que o uso desta non \u00e9 conveniente por raz\u00f3ns tecnol\u00f3xicas (un valor elevado require moita superficie de silicio).\nSensibilidade \u00e1 luz.\nOs transistores bipolares poden ser activados con luz ademais de con electricidade. Os dispositivos dese\u00f1ados para este prop\u00f3sito denom\u00ednanse fotod\u00edodos, pero non son m\u00e1is que transistores est\u00e1ndar cun encapsulado transparente."}
{"id": "77945", "revid": "23204", "url": "https://gl.wikipedia.org/wiki?curid=77945", "title": "Lusaca", "text": "Lusaca, en ingl\u00e9s Lusaka, \u00e9 a capital do pa\u00eds africano de Zambia, cunha poboaci\u00f3n que superaba os 2\u00a0000\u00a0000 habitantes en 2005. Est\u00e1 situada ao sur do pa\u00eds, nun planalto de 1.300 metros de altitude.\nLusaca foi fundada en 1905 por colonos europeos da cando a construci\u00f3n da v\u00eda f\u00e9rrea. En 1935 substitu\u00edu a cidade de Livingstone en tanto que capital do que ent\u00f3n se denominaba Rodesia do Norte, colonia da Gran Breta\u00f1a. En 1964, ano da independencia de Zambia, pasou a ser a capital do novo estado.\nHistoria.\nLusaca foi fundada en 1905 por colonos europeos, sobre a localizaci\u00f3n dunha aldea de ind\u00edxenas. Grazas \u00e1 vantaxe da s\u00faa localizaci\u00f3n central, converteuse, en 1935, na capital de Rodesia do Norte, no canto de Livingstone. Logo da federaci\u00f3n das d\u00faas Rodesias, a do Norte e a do Sur, en 1953, foi n\u00facleo dun movemento de desobediencia civil que levar\u00eda \u00e1 creaci\u00f3n do estado independente de Zambia. En 1964, pasou automaticamente a ser a capital do estado xa indepedente de Zambia. Recentemente, Lusaca estase a converter nun centro popular para a maior\u00eda do zambianos e dos turistas. A s\u00faa situaci\u00f3n central xunto coa extensi\u00f3n r\u00e1pida das s\u00faas infraestruturas, permitiu o desenvolvemento en forma de creaci\u00f3n de emprego, multiplicaci\u00f3n das vivendas etc. En consecuencia, c\u00f3idase que con reformas econ\u00f3micas axeitadas e eficaces, Lusaca, as\u00ed como Zambia, poder\u00edanse desenvolver considerabelmente. Lusaca pos\u00fae unha forte concentraci\u00f3n de poboaci\u00f3n estranxeira, que traballan tanto nas industrias da cidade como nas diversas legaci\u00f3ns diplom\u00e1ticas.\nEstrutura urban\u00edstica.\nA principal arteria viaria da cidade \u00e9 a Cairo Road (\"Estrada do Cairo\"), en torno \u00e1 cal se ali\u00f1an os mercados de New City Market e Kamwala Market, centros comerciais, e o Zintu Community Museum. A \u00e1rea administrativa \u00e1chase sita na parte leste da cidade, preto da zona de Cathedral Hill e Ridgeway. Arredor da urbe despr\u00e9ganse numerosos suburbios, como Elizabetha Villa, Fairview, Kabulonga, Kabwata (no que se sit\u00faa o Kabwata Cultural Centre), Madras, Manda Hill (sede de importantes estruturas comerciais), Northmead (con sona pola s\u00faa vida nocturna), Olympia Park, Rhodes Park, Roma, Thorn Park e Woodlands.\nLugares de interese.\nEntre os lugares de interese cultural e tur\u00edstico de Lusaca p\u00f3dense sinalar os numerosos museos (os principais son o Lusaca National Museum, o Political Museum e o Zintu Community Museum), a Estatua da Liberdade, a sede do parlamento de Zambia (\"Zambian National Assembly\"), a fabrica de cer\u00e1micas Moore, a catedral da Santa Cruz (\"Holy Cross Cathedral\") e os Xard\u00edns bot\u00e1nicos do Munda Wanga Environmental Park.\nA cidade \u00e9 relativamente rica en estruturas recreativas, que incl\u00faen, entre outras, un teatro (\"Lusaca Playhouse\"), un cinema, un club de golf, un centro deportivo (\"Lusaca Central Sports Club\") e un zoo.\nComunicaci\u00f3ns.\nLusaca \u00e9 o centro de comunicaci\u00f3ns do pa\u00eds. Hai estradas en direcci\u00f3n a todas as capitais provinciais de Zambia. Ten comunicaci\u00f3ns ferroviarias con Livingstone, Ndola, Kasama e Nakonde. O Aeroporto Internacional de Lusaca, con enlaces internacionais, dista 26 quil\u00f3metros do centro da cidade."}
{"id": "77946", "revid": "88215", "url": "https://gl.wikipedia.org/wiki?curid=77946", "title": "Paco Buyo", "text": "Francisco \"Paco\" Buyo S\u00e1nchez, nado en Betanzos o 13 de xaneiro de 1958, \u00e9 un exfutbolista galego, que xogaba de porteiro. Foi un dos gardametas galegos e espa\u00f1ois m\u00e1is destacados da historia, titular indiscutible en todos os equipos polos que pasou e ga\u00f1ador d\u00faas veces do Trofeo Zamora mentres xogaba no Real Madrid, club onde obtivo os seus maiores \u00e9xitos. Disputou 542 partidos na Primeira Divisi\u00f3n, o que o converte no quinto futbolista con m\u00e1is encontros da historia da competici\u00f3n.\nComezou no Brigantium da s\u00faa vila natal, e tras un breve paso polo Mallorca, fichou polo Deportivo da Coru\u00f1a. Defendeu a porter\u00eda do club coru\u00f1\u00e9s durante catro tempadas na Segunda Divisi\u00f3n, antes de fichar polo Sevilla en 1980. Co club andaluz debutou en Primeira, e militou nel seis tempadas, disputando 248 partidos oficiais. En 1986 fichou polo Real Madrid, club no que ocupou a porter\u00eda durante toda a seguinte d\u00e9cada, ga\u00f1ando os seus dous Trofeos Zamora, as\u00ed como seis ligas, d\u00faas Copas do Rei e catro Supercopas.\nA pesar do seu rendemento, non era do agrado do seleccionador Javier Clemente, polo que s\u00f3 foi internacional coa selecci\u00f3n espa\u00f1ola en sete ocasi\u00f3ns, unha delas o hist\u00f3rico 12-1 contra Malta que clasificou a Espa\u00f1a para a Eurocopa de 1984.\nTraxectoria.\nOrixe e comezos.\nNaceu en Betanzos, sendo o segundo fillo do matrimonio formado por Vicente Buyo e Emilia S\u00e1nchez. Comezou a xogar ao f\u00fatbol aos 10 anos nas categor\u00edas inferiores do Brigantium, da s\u00faa vila natal, e aos 13 anos pasou ao Ural CF, onde xogaba tanto de porteiro como de extremo dereito, sendo no seu \u00fanico ano no combinado coru\u00f1\u00e9s o m\u00e1ximo goleador do equipo. \u00d3 ano seguinte regresou ao Brigantium, onde foi o gardameta do equipo xuvenil. O 29 de outubro de 1973, con 15 anos de idade, o adestrador Freire f\u00edxoo debutar co primeiro equipo do Brigantium, nun partido contra o Vio\u00f1o correspondente ao Campionato Galego de Afeccionados, onde tivo unha destacada actuaci\u00f3n.\nMallorca.\nNo ver\u00e1n de 1975 foi traspasado por 100.000 pesetas ao Mallorca, onde asinou un contrato por un mill\u00f3n de pesetas en tres anos. O contrato inclu\u00eda un traballo polas tardes como ourive nunha xoier\u00eda. No equipo xuvenil do club mallorqu\u00edn xogou s\u00f3 12 encontros, debido a unha lesi\u00f3n e a que estivo concentrado coas selecci\u00f3ns balear e espa\u00f1ola xuven\u00eds.\nDeportivo da Coru\u00f1a.\nNo ver\u00e1n de 1976 regresou a Galicia, fichando polo Deportivo da Coru\u00f1a, que estaba interesado nel dende hab\u00eda anos. Xogou un amigable nas filas do Fabril, pero deseguido entrou no primeiro equipo, fac\u00e9ndose co posto de porteiro titular. Debutou co Deportivo nun partido amigable contra o Ourense na R\u00faa, que acabou con vitoria coru\u00f1esa por 1-0, con gol de Castro.\nO seu debut oficial produciuse na primeira xornada da tempada 1975/76 da Segunda Divisi\u00f3n, no empate a cero goles contra o Castell\u00f3n no Estadio de Cast\u00e0lia, onde foi o mellor do seu equipo. Foi titular en todos os partidos desa tempada, na que o Deportivo acabou 11\u00ba, despois de que pasaran polo banco ata catro adestradores diferentes (Rial, Chech\u00e9 Mart\u00edn, Jos\u00e9 L\u00f3pez e Arza). Continuou como titular indiscutible nos seguintes anos, permanecendo na entidade coru\u00f1esa ata 1980, cunha par\u00e9ntese dunha tempada (1978\u201379) na que foi cedido \u00f3 Huesca mentres realizaba o servizo militar en Jaca. Xogou un total de 130 partidos oficiais nas s\u00faas catro tempadas co Deportivo.\nSevilla.\nNa tempada 1980\u201381 deu o salto \u00e1 Primeira Divisi\u00f3n, fichando polo Sevilla, e acadando enseguida a titularidade. Xogou durante seis tempadas no club sevillano, sendo o porteiro titular tanto con Miguel Mu\u00f1oz no banco, como co seu substituto, Manuel Cardo. Os demais porteiros que militaron no club durante ese tempo, como Paco ou Villalba, apenas xogaron alg\u00fans partidos fronte \u00e1 dura competencia de Buyo. Disputou un total de 248 partidos oficiais co club andaluz, co que debutou en competici\u00f3n europea, ao disputar d\u00faas edici\u00f3ns da Copa da UEFA.\nReal Madrid.\nA s\u00faa indiscutible titularidade e bo facer no Sevilla fixeron que se fixase nel o Real Madrid, que se fixo cos seus servizos en 1986. Debutou o 28 de xullo nun amigable contra a Cultural Leonesa e disputou todos os partidos da tempada, quit\u00e1ndolle o posto de titular aos dous gardametas que o compartiran na tempada anterior, o vasco Ochotorena e o tam\u00e9n galego Agust\u00edn. O 17 de outubro de 1986 debutou na Copa de Europa, no partido de ida dos dezaseisavos de final contra o Young Boys en Wankdorf, que rematou con vitoria su\u00edza por 1-0. Tivo unha destacada actuaci\u00f3n no partido de volta dos oitavos de final contra a Juventus de Platini e Laudrup no estadio Comunale de Tur\u00edn, onde detivo dous lanzamentos na quenda de penaltis, sendo o art\u00edfice da clasificaci\u00f3n para cuartos. O equipo branco, adestrado por Leo Beenhakker, chegou ese ano \u00e1s semifinais, onde foi eliminado polo Bayern de M\u00fanic, mentres que na liga proclamouse campi\u00f3n por diante do FC Barcelona.\nDurante a seguinte d\u00e9cada disputou ata 454 partidos oficiais co Real Madrid, onde recibiu o alcume de \"San Francisco de Betanzos\", sendo o cancerbeiro titular ata 1996, por diante de todos os gardametas que pasaron nese tempo polo club como Ca\u00f1izares, Lopetegui, Jaro, Juannmi ou Contreras. Finalmente perdeu a titularidade na s\u00faa derradeira tempada como futbolista, na 1996/97, onde o adestrador Fabio Capello preferiu ao alem\u00e1n Bodo Illgner. Ao remate da tempada colgou as luvas pero continuou no Real Madrid como adestrador na canteira.\nDurante os seus 11 anos no club branco conquistou un total de seis ligas, d\u00faas Copas do Rei e catro Supercopas, e ga\u00f1ou d\u00faas veces o Trofeo Zamora, nas tempadas 1987/88 e 1991/92. Sumou un total de 542 partidos en Primeira Divisi\u00f3n, entre o Sevilla e o Real Madrid, sendo o primeiro xogador en acadar a cifra de 500 partidos. \u00c9 o quinto xogador con m\u00e1is partidos na m\u00e1xima categor\u00eda, superado s\u00f3 por Andoni Zubizarreta, Joaqu\u00edn, Ra\u00fal e Eusebio Sacrist\u00e1n.\nSelecci\u00f3n nacional.\nDurante a s\u00faa etapa de xuvenil formou parte da selecci\u00f3n coru\u00f1esa, coa que ga\u00f1ou o Campionato Galego, e tam\u00e9n da selecci\u00f3n galega xuvenil, adestrada por Jos\u00e9 Ram\u00f3n Lamelo, onde coincidiu con xogadores como Castillo, Blach, Lucho, Nando ou Traba. Na s\u00faa etapa en Mallorca xogou coa selecci\u00f3n balear xuvenil.\nEn 1976 debutou coa selecci\u00f3n espa\u00f1ola sub-21, participando posteriormente nos Xogos Ol\u00edmpicos de 1980 de Moscova.\nMilitaba no Sevilla FC cando acadou, en 1983, a internacionalidade absoluta con Espa\u00f1a, defendendo as cores da selecci\u00f3n no hist\u00f3rico 12-1 contra Malta que lle deu o pase ao equipo vermello para a Eurocopa de 1984. Foi convocado para esa Eurocopa, na que Espa\u00f1a chegou ata a final, sendo suplente de Luis Arconada, e tam\u00e9n para a de 1988, onde tam\u00e9n foi suplente, esta vez de Andoni Zubizarreta. Non era do agrado do seleccionador Javier Clemente, polo que disputou s\u00f3 7 partidos coa selecci\u00f3n, o \u00faltimo deles en 1992 contra os Estados Unidos.\nComo adestrador.\nTrala s\u00faa retirada como futbolista en 1997, pasou a adestrar os xuven\u00eds do Real Madrid, obtivo o t\u00edtulo de adestrador nacional. Na tempada 1999/00 adestrou o Real Madrid C en Terceira Divisi\u00f3n, acadando a segunda praza final. Na tempada seguinte pasou ao Real Madrid B, na Segunda Divisi\u00f3n B, co que quedou s\u00e9timo, lonxe do obxectivo do ascenso, polo que o presidente Florentino P\u00e9rez rescindiu o seu contrato. En 2008 adestrou o filial do Real Ja\u00e9n, o Ja\u00e9n B.\nAdemais foi comentarista de partidos de f\u00fatbol para varias canles de televisi\u00f3n, como TVE ou Al Jazeera, e \u00e9 un habitual das tertulias futbol\u00edsticas televisivas.\nReco\u00f1ecementos.\nEn 1997 o ministro de Traballo Javier Arenas entregoulle a Medalla ao M\u00e9rito no Traballo. En 2014 a Xunta de Galicia concedeulle a medalla ao M\u00e9rito Deportivo, xunto a outros 34 deportistas galegos.\nFamilia.\nO seu fillo David Buyo, tam\u00e9n futbolista, xoga como defensa e milita dende 2017 no Racing Vilalb\u00e9s."}
{"id": "77948", "revid": "1131", "url": "https://gl.wikipedia.org/wiki?curid=77948", "title": "Libro de horas", "text": "Un libro de horas, a\u00ednda que cada un sexa \u00fanico, cont\u00e9n unha colecci\u00f3n de textos lit\u00farxicos, de oraci\u00f3ns e de salmos, coas ilustraci\u00f3ns correspondentes, constitu\u00edndo unha escolma b\u00e1sica para a pr\u00e1ctica da relixi\u00f3n cat\u00f3lica. \u00c9 o tipo m\u00e1is corrente de obra medieval con ilustraci\u00f3ns miniadas ou iluminuras.\nNa s\u00faa forma orixinaria o libro de horas non recoll\u00eda sen\u00f3n os textos apropiados para as horas lit\u00farxicas. Co tempo, o texto foi enriquecido con datos como un calendario cos rezos e as misas para certos d\u00edas festivos.\nComo numerosos libros de horas est\u00e1n ilustrados, constit\u00faen a fonte dunha importante documentaci\u00f3n iconogr\u00e1fica da vida, en especial para os s\u00e9culos XV e XVI, e tam\u00e9n sobre o cristianismo tardomedieval.\nDesde finais do XV, foron impresos libros de horas, realizados por xeral con t\u00e9cnicas xilogr\u00e1ficas.\nO m\u00e1is c\u00e9lebre dos libros de horas \u00e9 posibelmente \"Les Tr\u00e8s Riches Heures du Duc de Berry\", realizado polos irm\u00e1ns de Limbourg entre 1412 e 1416 por encargo do duque de Jean I de Berry , e que tam\u00e9n encargou \"Les Petites Heures de Jean de Berry\", \"Les belles heures du Duc de Berry\" e \"Les Riches heures du Duc de Berry\".\nCon frecuencia ao longo do XVI, o libro de horas era o primeiro e \u00fanico libro que se compraba. Por\u00e9n estes libros impresos, menos luxuosos, eran denominados, sinxelamente, \"devocionarios\"."}
{"id": "77949", "revid": "109216", "url": "https://gl.wikipedia.org/wiki?curid=77949", "title": "Albarda", "text": "A albarda \u00e9 un aparello utilizado nas cabaler\u00edas de carga consistente principalmente en d\u00faas almofadas feitas de li\u00f1o ou arpilleira e cubertas con coiro, normalmente recheas de palla ou alg\u00fan outro material brando como a seda, que se colocan sobre o lombo das cabaler\u00edas e que se cinguen por baixo da barriga por medio de cinchas e \u00e1 que se lle d\u00e1 solidez con paus co\u00f1ecidos como fueiros. Ten como funci\u00f3n evitar que o animal se fira ao transportar mercador\u00edas ou persoas, as destinadas ao transporte de persoas son m\u00e1is lixeiras c\u00e1s destinadas ao transporte de mercador\u00edas. O albardeiro \u00e9 o encargado de elaborar e arranxar as albardas."}
{"id": "77953", "revid": "114", "url": "https://gl.wikipedia.org/wiki?curid=77953", "title": "Habermas", "text": ""}
{"id": "77954", "revid": "114", "url": "https://gl.wikipedia.org/wiki?curid=77954", "title": "Feuerbach", "text": ""}
{"id": "77957", "revid": "114", "url": "https://gl.wikipedia.org/wiki?curid=77957", "title": "Deleuze", "text": ""}
{"id": "77958", "revid": "114", "url": "https://gl.wikipedia.org/wiki?curid=77958", "title": "Papiroflexia", "text": ""}
{"id": "77960", "revid": "1093", "url": "https://gl.wikipedia.org/wiki?curid=77960", "title": "Libro de Horas", "text": ""}
{"id": "77962", "revid": "114", "url": "https://gl.wikipedia.org/wiki?curid=77962", "title": "Ancares", "text": ""}
{"id": "77966", "revid": "51526", "url": "https://gl.wikipedia.org/wiki?curid=77966", "title": "Ruy L\u00f3pez de Segura", "text": "Ruy L\u00f3pez de Segura, nado en Zafra contra o 1540 e finado en Madrid contra o 1580, foi un cl\u00e9rigo e xadrecista estreme\u00f1o.\nTraxectoria.\nRodrigo L\u00f3pez de Segura naceu nunha familia acomodada. Os seus pais eran mercadores, con casa e escudo na Praza Grande da localidade. Foi cl\u00e9rigo da parroquia da Candelaria en Zafra, e m\u00e1is tarde pasou \u00e1 corte de Filipe II, en condici\u00f3n de confesor e conselleiro real. Foi considerado campi\u00f3n do mundo polo menos entre 1570 e 1575, cando foi derrotado por Leonardo d\u00e1 Cutri.\nDesde mozo Ruy L\u00f3pez foi un namorado do xadrez. Ao parecer un dos que m\u00e1is influ\u00edu nel foi Damiano, quen en 1512 publicara o libro \"Questo Libro e da Imparare Giocare a Scachi: Et de Belitissimi Partiti\", que L\u00f3pez estudou. En 1560 chegou a Roma por asuntos eclesi\u00e1sticos e al\u00ed derrotou os mellores xadrecistas italianos. Repetiu a s\u00faa faza\u00f1a en 1573 durante o pontificado de Gregorio XIII, \u00e9poca na que Italia era o m\u00e1is importante centro xadrec\u00edstico de Europa, especialmente Roma.\nMoitos historiadores do xadrez consid\u00e9rano como o primeiro campi\u00f3n do mundo rexistrado en Europa e como creador da teor\u00eda do xadrez. Tam\u00e9n \u00e9 destacable que practicou con \u00e9xito a modalidade do xadrez \u00e1 cegas. O rei Filipe II colmouno de honras pola s\u00faa fama no xadrez. En 1575, Filipe II invitouno a un torneo na s\u00faa corte e as\u00ed reun\u00edronse en Madrid os dous mellores xadrecistas italianos da s\u00faa \u00e9poca, Leonardo da Cutri e Paolo Boi, alcumado \"o Siracusano\", xunto cos espa\u00f1ois Ruy L\u00f3pez e Afonso Cer\u00f3n, de Granada. Esta proba \u00e9 cualificada polos historiadores como o primeiro Torneo Internacional de Mestres e a primeira en ser documentada. O torneo ga\u00f1ouno Leonardo da Cutri, quen recibiu como premio mil ducados, unha capa de armi\u00f1o e o seu lugar de nacemento, durante vinte anos, estivo exento de pagar tributos. Filipe II enviou as s\u00faas felicitaci\u00f3ns a Xo\u00e1n de Austria nunha carta datada o 22 de agosto de 1575.\nComo exemplo verase a continuaci\u00f3n unha partida que, a criterio de moitos, \u00e9 a primeira vez que se xoga un Gambito de rei.\nPartidas xogadas por Ruy L\u00f3pez.\nApertura Ruy L\u00f3pez ou espa\u00f1ola.\nOs seus estudos sobre a Apertura Ruy L\u00f3pez (chamada tam\u00e9n espa\u00f1ola) foron fundamentais para o progreso do xogo. O tratado de xadrez do zafrense foi obxecto de numerosos estudos e considerouse como base fundamental da teor\u00eda xadrec\u00edstica. A s\u00faa apertura segue vixente a\u00ednda e foi analizada e posta a proba na pr\u00e1ctica do xadrez moderno polos m\u00e1is grandes mestres. Aparece no seu tratado como Apertura IX.\nFormulaci\u00f3n da Apertura Ruy L\u00f3pez:\n1. e4 - e5 2. Cf3 - Cc6 3. Bb5\nApertura: Gambito de rei rexeitado.\nCoas brancas, Rodrigo Ruy L\u00f3pez de Segura; coas negras, Giovanni Leonardo Di Bona da Cutri.\n1. e4 - e5 2. f4 - d6, (v\u00e9xase o taboleiro \u00e1 esquerda) a Leonardo foille conveniente aceptar o sacrificio de pe\u00f3n con 2. ... - exf4. Outra xogada boa \u00e9ralle tam\u00e9n 2. ... - d5. Ao non aceptar nin contraatacar acomodouse defendendo o pe\u00f3n atacado a esperas da iniciativa do de Zafra. 3. Bc4 - c6 4. Cf3 - Bg4 5. fxe5 - dxe5??, (poden ver a posici\u00f3n no taboleiro da dereita), a\u00ednda agora \u00e9ralle o mellor movemento 5. ... - d5, ao querer recuperar o pe\u00f3n o m\u00e1is pronto posible, desencadea un sacrificio do estreme\u00f1o, que ga\u00f1a a partida, materializando a vantaxe en moi poucas xogadas. 6. Bxf7+!!, este sacrificio foi un investimento seguro, xa que colleu un pe\u00f3n e fai mover o rei para despois responder con movementos que recuperan moito m\u00e1is do antes sacrificado. 6. ... - Rxf7?, non coller o bispo deulle m\u00e1is poder\u00edo de resistencia, pero a partida estaba xa perdida. 7. Cxe5+!, 7. ... - Re8?, o rei ti\u00f1a mellores sitios a onde ir, indo cara a atr\u00e1s, facilitoulle a\u00ednda m\u00e1is o traballo. 8. Dxg4!, sumar efectivos cando se ataca \u00e9 importante, novos efectivos, novas ameazas. 8. ... - Cf6??, \u00faltimo fallo de Leonardo na partida. 9. De6+!! - De7 10. Dc8+ - Dd8 11. Dxd8 + - Rxd8 12. Cf7+, e as brancas ga\u00f1aron.\nApertura: Cabalo de rei.\nCoas brancas, Rodrigo Ruy L\u00f3pez de Segura; coas Negras, Giovanni Leonardo Di Bona da Cutri.\n1. e4 - e5 2. Cf3 - f6?, Leonardo proba defender doutro xeito o pe\u00f3n atacado. 3. Cxe5! Leonardo optou por castigar o sacrificio acept\u00e1ndoo. 3. ... - fxe5?? Ser\u00edalle mellor non aceptar o cabalo e xogar 3. ... - De7 po\u00f1endo unha contratrampa para que se agora Ruy L\u00f3pez quixese dar un xaque coa Dama, ou sexa 4. Dh5+ - g6 para sacrificar o cabalo con 5. Cxg6, Leonardo puidese contestar con 5. ... - Dxe4+ e 6. Be2 - Dxg6, ga\u00f1ando efectivamente o cabalo. A 3. ... - De7 acons\u00e9llase contestar con 4. Cc4, as brancas perder\u00e1n o pe\u00f3n que ga\u00f1aran provisoriamente, pero a s\u00faa vantaxe queda ampla ao ga\u00f1ar velocidade no desenvolvemento. 4.Dh5+ - g6 4. ... - Re7 \ufeffEra peor elecci\u00f3n, porque seguir\u00edan os movementos 5. Dxe5+ - Rf7 6. Bc4+ - d5 (se 6. ... - Rg6 ent\u00f3n 7. Df5+ - Rh6 8. h4 - De7 9. d3+ e as brancas ga\u00f1an doado) 7. Bxd5+ - Rg6 8.h4 - h5 9. Bxb7+ e ga\u00f1a, n\u00f3tese que o bispo non se pode coller 9. ... - Bxb7 porque ent\u00f3n dar\u00eda a dama xaque con 10. Df5+ - Rh6 11. d4+ - g5 12. Df7!! con mate en poucos movementos m\u00e1is. 5. Dxe5+ - De7 6. Dxh8 - Cf6? 6. ... - Dxe4+ ten pinta de pouqui\u00f1o mellor. 7. d4 a Ruy L\u00f3pez 7. Cc3 ou 7. d3 tam\u00e9n lle ser\u00edan bos movementos. 7. ... - Rf7? Leonardo non quixo coller o pe\u00f3n con 7. ... - Cxe4. 8. Bc4+? 8. e5 ampliaba maior vantaxe 8. ... - d5 9. Bxd5+ - Cxd5 e as brancas ga\u00f1aron.\nApertura: Defensa Philidor.\nCoas brancas, Giovanni Leonardo Di Bona da Cutri; coas negras, Rodrigo Ruy L\u00f3pez de Segura.\n1. e4 - e5 2. Cf3 - d6 3. Bc4 - f5?, este movemento s\u00f3pralle moito vento en popa \u00e1s brancas. Son mellores 3. ...- Cc6 e 3. ... - Be7, as d\u00faas variantes principais na actualidade. 4. d3, \ufeff4. d4! ten moita agresividade, por po\u00f1er un exemplo: 4. ... - fxe4 5. Cxe5! - dxe5 6. Dh5+ - Rd7 7. Bxg8 - Bb4+ 8. c3 - Dxg8 9. cxb4 - exd4 10. 0-0 e brancas vanse divertir. 4. ... - Be7 5. De2, \ufeff5. Cc3 \u00e9 unha xogada un pouqui\u00f1o m\u00e1is fina, xa que a\u00ednda non se sabe cal vai ser o mellor sitio para a dama. 5. ... - c6 5. Cc6 far\u00edalle bos servizos. 6. h3,\ufeff as brancas perden velocidade voluntariamente, 6. Cc3 era outra vez o normal. 6. ... - f4, mellor 6. Cf6. 7. g3?, \ufeffregala toda a vantaxe obtida na apertura e a situaci\u00f3n vaise igualando, 7.d4 ou 7. 0-0 far\u00edanlle m\u00e1is presi\u00f3n \u00e1s negras. 7. ... - fxg3 8. fxg3 - Dc7? Ruy L\u00f3pez subestimou 9. Cg5 - Bxg5 10. Bxg5 con vantaxe novo para as brancas, ou tam\u00e9n 9. ... - Cf6 10. Bf7+ - Rf8. 9. Cc3? devolve o favor, e deixa que a posici\u00f3n se vaia igualando outra vez. 9. ... - Cf6? volve a subestimar 10. Cg5, lle era mellor xogar antes 9. ... - b5 10. Bb3 - b4. 10. b4? volve ao de costume non querendo facer o movemento 10. Cg5. Con 10. b4? \ufeffdebilit\u00e1ronse as brancas tanto, que agora xa son as negras as que gustan, continuando con 10. ... - d5. \ufeffAnotouse que a partida a ga\u00f1ou Leonardo, pero desco\u00f1\u00e9cese como seguiu.\nApertura: Italiana (variante pechada).\nCoas brancas, Giovanni Leonardo Di Bona da Cutri; coas negras, Rodrigo Ruy L\u00f3pez de Segura.\n1. e4 - e5 2. Cf3 - Cc6 3. Bc4 - Bc5, (v\u00e9xase o taboleiro esquerdo). 4. c3, a\u00ednda hoxe a que m\u00e1is se xoga das variantes principais na apertura italiana. 4. ... - De7, na actualidade pref\u00edrese xogar 4. ... - Cf6 o cal \u00e9 ao mesmo tempo o movemento que m\u00e1is se xogou nesta variante ata agora. 5. b4, 5. d4!? \ufeff\u00e9 tacticamente unha li\u00f1a de xogo moi interesante. Pero nada que obxectar a don Giovanni, o seu movemento foi moi bo. 5. ... - Bb6 6. a4 - a6 7. Ba3 nesta posici\u00f3n acons\u00e9llase 7. d3 para ocultar onde vai parar o bispo. 7. ... - d6 8. d3 - Cf6 9. De2 - Bg4 as negras equilibraron o xogo e sen facer fallos non deber\u00eda haber ningunha preocupaci\u00f3n. 10. Cbd2, \ufeff\u00e9 unha pena que non se saiba de como seguiu a partida, sexa como fose, se ten historicamente rexistrado que Leonardo ga\u00f1ou esta partida. O procedemento desta partida, ou sexa, dos movementos que co\u00f1ecemos, \u00e9 de alto nivel por parte de ambos xogadores.\nObra.\nEmulando a Damiano escribiu o \"Libro de la invenci\u00f3n liberal y arte del juego del ajedrez, muy \u00fatil y provechosa para los que de nuevo quisieren depreder a jugarlo, como para los que ya lo saben jugar\", publicado en Alcal\u00e1 de Henares en 1561. Foi un dos primeiros libros de xadrez publicados en Europa, e traducido a diversas linguas. Despois publicou \"Grammaticae Institutiones\" (Lisboa, 1563)"}
{"id": "77969", "revid": "25871", "url": "https://gl.wikipedia.org/wiki?curid=77969", "title": "Afonso Cer\u00f3n", "text": "Afonso Cer\u00f3n (ou Xerone ou Gir\u00f3n), nado en Granada, foi un xadrecista espa\u00f1ol do s\u00e9culo XVI.\nTraxectoria.\nCer\u00f3n era sacerdote e c\u00f3engo. Cer\u00f3n escribiu un libro sobre xadrez do que non se co\u00f1ece hoxe ning\u00fan exemplar. O seu nome era \"De latrunculorum ludo\" (\"Do xogo do Xadrez\").\nEra considerado un dos mellores xadrecistas da s\u00faa \u00e9poca en Europa. Nesa calidade foi invitado polo rei Filipe II ao torneo celebrado en 1575 en El Escorial. Al\u00ed estiveron tam\u00e9n o siracusano Paolo Boi, o estreme\u00f1o Ruy L\u00f3pez de Segura, creador da apertura Ruy L\u00f3pez, e Leonardo da Cutri. Venceu este \u00faltimo."}
{"id": "77971", "revid": "98629", "url": "https://gl.wikipedia.org/wiki?curid=77971", "title": "Friedrich Herlin", "text": "Friedrich Herlin (nado ca. 1430 en N\u00f6rdlingen, morto ca. 1500) foi un pintor alem\u00e1n do final da Idade Media, \u00e1s veces \u00e9 citado como Fritz Herlin.\nObra.\nHerlin exerceu a s\u00faa actividade especialmente en Rothenburg ob der Tauber, onde se pode admirar a s\u00faa obra mestra, o \"retablo dos doce ap\u00f3stolos\", erguido sobre do altar maior da igrexa de St. Jakob (\"Santiago\") (1466). Da s\u00faa autor\u00eda \u00e9 tam\u00e9n un retablo sobre a vida de Cristo e a Adoraci\u00f3n dos Magos en Bopfingen (1472) e mais un tr\u00edptico no que se representa a Virxe Nai co Neno, san Lucas e santa Margarida, en N\u00f6rdlingen (1488). Todas estas obras levan a s\u00faa sinatura.\nCaracteres pict\u00f3ricos.\nHerlin m\u00f3strasenos na actualidade como o sucesor de Rogier van der Weyden, mais o seu estilo non chega a un modo de expresi\u00f3n totalmente persoal. Non temos certeza algunha de que Herlin traballase nos Pa\u00edses Baixos, mais probabelmente seguiu unha aprendizado semellante aos de Martin Sch\u00f6ngauer e Hans Holbein o Vello, que se formaron na escola de Der Weyden. O retabuo de Rothenburg mostra grupos e figuras, movementos e roupaxes que semellan copiados dos de Van der Weyden ou de disc\u00edpulos de Hans Memling. A Virxe de 1488 presenta caracter\u00edsticas que son inexplic\u00e1beis sen contactos con pintores contempor\u00e1neos da Suabia.\nHerlin carece do xenio de Sch\u00f6ngauer, non ten a delicadeza dos disc\u00edpulos de Quentin Metsys, mais sen d\u00fabida contribu\u00edu ao desenvolvemento da arte en Suabia."}
{"id": "77972", "revid": "23204", "url": "https://gl.wikipedia.org/wiki?curid=77972", "title": "Malabo", "text": "Malabo \u00e9 a capital de Guinea Ecuatorial e da provincia de Guinea Ecuatorial de Bioko Norte. At\u00f3pase na costa norte da illa de Bioko, illa co\u00f1ecida antigamente polos bubis, os seus habitantes nativos, como Etul\u00e1 e como Fernando P\u00f3o polos europeos e ten unha poboaci\u00f3n aproximada de .\nAs linguas oficiais da cidade, as\u00ed como de todo o pa\u00eds, son o espa\u00f1ol (lingua principal e practicamente a \u00fanica empregada), a francesa e o portugu\u00e9s.\nMalabo \u00e9 a cidade m\u00e1is antiga de Guinea Ecuatorial. Por este motivo p\u00f3dense ver un gran n\u00famero de edificios con arquitectura colonial que ao mesmo tempo conviven con edificios modernos constru\u00eddos na \u00faltima e recente etapa, xa despois da independencia. As r\u00faas do centro, cun dese\u00f1o cadrado, revelan a antiga concepci\u00f3n dunha cidade moderna, con zonas peon\u00eds en todas elas. A cidade tam\u00e9n ofrece numerosas zonas verdes e lecer. Este fen\u00f3meno provoca unha sensaci\u00f3n de arquitectura de presi\u00f3n atenuada pola baixa altura dos edificios nunha combinaci\u00f3n entre occidentalizaci\u00f3n arquitect\u00f3nica e africanismo.\nNa s\u00faa fundaci\u00f3n chamouse 'Port Clarence', levada a cabo polos brit\u00e1nicos, e despois pasou a denominarse \"Santa Isabel\" durante a etapa espa\u00f1ola. En 1973, durante a presidencia de Francisco Mac\u00edas Nguema e nos primeiros anos da independencia, recibiu o nome actual.\nNomes.\nA cidade de Malabo tivo diversas denominaci\u00f3ns ao longo do tempo :\nPoboaci\u00f3n.\nResid\u00edan 60.064 habitantes consonte o \u00faltimo censo de 1994, mais na actualidade c\u00f3idase que a poboaci\u00f3n est\u00e1 preto dos 300.000.\nHistoria.\nConquista portuguesa da rexi\u00f3n.\nen 1472, no seu intento de buscar unha nova ruta cara \u00e1s Indias, o navegante Portugu\u00e9s Fernando Poo descubriu a illa de Bioko, que chamou \"Fermosa\". M\u00e1is tarde a illa bautizouse co nome do seu descubridor, Fernando Poo. A principios do s\u00e9culo XVI, concretamente no ano 1507, o portugu\u00e9s Ramos de Esquivel fixo un primeiro intento de colonizaci\u00f3n europea na illa de Fernando Poo. Estableceu unha factor\u00eda en \"Concepci\u00f3n\" (agora Riaba) e desenvolveu as plantaci\u00f3ns de cana de azucre, pero a hostilidade dos nativos bubis e as enfermidades puxeron fin a esta experiencia.\nCos tratados de San Ildefonso en 1777 e El Pardo en 1778, durante o reinado do rei espa\u00f1ol Carlos III os portugueses d\u00e9ronlles aos espa\u00f1ois a illa de Fernando Poo, Annob\u00f3n e o dereito a comerciar na parte continental, unha \u00e1rea de influencia de aproximadamente 800.000 km\u00b2 en \u00c1frica, a cambio da Colonia del Sacramento en R\u00edo da Prata e Illa Santa Catalina fronte \u00e1 costa Brasile\u00f1as (ocupadas polos espa\u00f1ois). A \u00e1rea estend\u00edase desde o Delta do N\u00edxer ata a desembocadura do r\u00edo Og\u00fc\u00e9, no actual Gab\u00f3n e inclu\u00eda, ademais das illas de Fernando Poo e Annob\u00f3n, os illotes de Corisco e Elobey.\nDespois da expedici\u00f3n do conde de Arjelejos (o brigadier don Fernando Felipe de los Santos Toro) e o tenente coronel Primo de Rivera, que desembarcou na actual Luba o 24 de outubro de 1778 para tomar posesi\u00f3n en nome de Carlos III de Espa\u00f1a dos territorios do Golfo de Guinea, a bordo dos barcos \"Santa Catalina\", \"Soledad\" e o bergant\u00edn \"Santiago\" fracasaron os diferentes intentos de colonizaci\u00f3n por parte de Espa\u00f1a destas terras, quen non dedicou un particular interese na Guinea espa\u00f1ola, e que en 1827 autorizou que os brit\u00e1nicos usasen a illa como base para a persecuci\u00f3n do comercio de escravos.\nFundaci\u00f3n da cidade brit\u00e1nica como \"Port Clarence\".\nEn 1821, o capit\u00e1n brit\u00e1nico Nelly desembarcou na illa de Fernando Poo. Atopouna abandonada e fundou o establecemento de \"Ba\u00eda de Melville\" (Riaba). Alg\u00fans anos despois outro capit\u00e1n brit\u00e1nico, William Fitzwilliam Owen, decidiu colonizar a illa e establecer no norte da mesma, o sitio da actual Malabo, unha base para os barcos brit\u00e1nicos que persegu\u00edan a traficantes europeos de escravos. As\u00ed xorde, o 25 de decembro de 1827 \"Port Clarence\", sobre as ru\u00ednas dun asentamento portugu\u00e9s anterior. O nome foi elixido na honra do duque de Clarence, que se converter\u00eda m\u00e1is tarde en Guillerme IV do Reino Unido. Os nativos bubis da illa cham\u00e1rona \"Ripoto \" (lugar dos estranxeiros). A poboaci\u00f3n da capital incrementouse coa chegada dos escravos liberados dos barcos capturados pola armada brit\u00e1nica que decidiron quedar e vivir na illa. En 1829, a localidade contaba cuns 700 habitantes, do cales un centenar eran europeos. O asentamento dos liberados en Port Clarence foi previo \u00e1 formaci\u00f3n de Serra Leoa como unha colonia de escravos liberados. Os descendentes destas persoas escravizadas e liberadas a\u00ednda permanecen na illa. A eles sumar\u00edanse outros migrantes que chegaron como traballadores libres dos actuais pa\u00edses de Liberia, Serra Leoa, Ghana, Costa do Marfil, Ben\u00edn, Nixeria e o Camer\u00fan, que constit\u00faen o grupo de poboaci\u00f3n co\u00f1ecido como \"crioulos\" ou fernandinos, e que te\u00f1en como lingua propia un pidgin bantu-ingl\u00e9s como idioma propio con elementos de espa\u00f1ol.\nDurante o per\u00edodo de presenza brit\u00e1nica, os c\u00f3nsules brit\u00e1nicos convert\u00e9ronse automaticamente en gobernadores da colonia. Entre eles, destacou o gobernador John Beecroft, un mari\u00f1eiro mulato brit\u00e1nico que modernizou a capital, cuxa obra foi posteriormente reco\u00f1ecida por Espa\u00f1a que ergu\u00edu un monumento situado en Punta Fernanda.\nControl definitivo espa\u00f1ol e novo capital como \" Santa Isabel \".\nEn 1844, cando a ra\u00ed\u00f1a Isabel II de Espa\u00f1a xa gobernaba despois da rexencia da s\u00faa nai Mar\u00eda Cristina e de Baldomero Espartero, no intento de modernizar Espa\u00f1a e rescatar o seu patrimonio, a Coroa espa\u00f1ola informou ao Reino Unido do seu desexo de recuperar o control da colonia e, polo tanto, da illa. Tardou outra d\u00e9cada en levar a cabo este control directo. A capital xa ti\u00f1a m\u00e1is dinamismo e as misi\u00f3ns relixiosas protestantes tiveron moito \u00e9xito. Os dous elementos contribu\u00edron a cambiar a actitude de Espa\u00f1a, ademais das raz\u00f3ns internas xa mencionadas.\nOs espa\u00f1ois recuperaron a illa en 1855 e a capital 'Port Clarence' foi renomeada como 'Santa Isabel', en honra a Isabel de Arag\u00f3n. A capital da illa de Fernando Poo converteuse na capital da Guinea Espa\u00f1ola.\nO seu nome actual deuselle en 1973 como parte da campa\u00f1a do presidente Francisco Mac\u00edas Nguema para substitu\u00edr os top\u00f3nimos de orixe europea por nomes propios africanos, na honra a Malabo Lopelo Melaka (e cuxa existencia real debe ser tomada con precauci\u00f3n), \u00faltimo rei bubi. Malabo, fillo do rei Moka, entregouse aos espa\u00f1ois, mentres que o seu t\u00edo Sas Ebuera, xefe dos guerreiros bubi, reivindicou a lexitimidade do trono bubi e op\u00faxose aos espa\u00f1ois. Despois da s\u00faa morte nunha escaramuza cos espa\u00f1ois, Malabo converteuse en rei sen oposici\u00f3n, pero sen atribuci\u00f3ns. Os clanes bubi e as localidades tardaron en aceptar a soberan\u00eda espa\u00f1ola sobre a illa, e ata 1912 non se logrou coa pacificaci\u00f3n total da illa.\nReinado do terror.\nUn ano despois da independencia, en 1969, a cidade pasou a ser a capital do pa\u00eds, no canto de Bata, antiga capital colonial e sita no territorio continental. Despois da independencia de Guinea Ecuatorial, durante o chamado \"reinado do terror\"' de Mac\u00edas Nguema, o ditador reprimiu a boa parte dos intelectuais do pa\u00eds e a etnia bubi, iniciando o proceso de acaparamento dos postos da administraci\u00f3n p\u00fablica mesmo desprazando unha parte da poboaci\u00f3n da s\u00faa propia etnia, os fang, para Malabo, a fin de tornar os bubis minoritarios. Moitos dos habitantes da cidade tiveron que deixala. Nos \u00faltimos anos do seu mandato, practicamente unha quinta parte da poboaci\u00f3n do pa\u00eds fuxiu ou foi eliminada. Mesmo Malabo (nome que adquiriu en 1973, no marco dos cambios de top\u00f3nimos en Guinea Ecuatorial) trata de curar as s\u00faas feridas dese per\u00edodo, a\u00ednda que o sucesor na xefatura do Estado, Teodoro Obiang Nguema, presidente desde 1979 a trav\u00e9s dun golpe de estado que depuxo a Mac\u00edas, non fixo ningunha mellora.\nDetr\u00e1s do cuartel preto do Palacio do Gobernador, xunto a unha praia negra onde desauga o r\u00edo c\u00f3nsul, est\u00e1 a ignominiosa e famosa prisi\u00f3n de Praia Negra onde numerosas persoas foron encarceradas desde a independencia en 1968. Entre os encarcerados e torturados hai moitos l\u00edderes pol\u00edticos como Rafael Upi\u00f1alo, Fabi\u00e1n Nsue, Felipe Ondo Obiang, Mart\u00edn Puye do Movimiento para la Autodeterminaci\u00f3n de la Isla de Bioko (MAIB) o Pl\u00e1cido Mic\u00f3 da formaci\u00f3n socialdem\u00f3crata Convergencia para la Democracia Social (CPDS).\nUrbanismo.\nAs edificaci\u00f3ns not\u00e1beis de Malabo son a catedral e a sede do tribunal (\"Corte\").\nA cidade pos\u00fae un aeroporto internacional.\nClima.\nA pesar da s\u00faa situaci\u00f3n pr\u00f3xima ao ecuador, Malabo ten un clima h\u00famido e tropical. A cidade ten unha media de 1800 mm de choiva ao ano.\nMalabo ten unha tempada seca pequena e curta entre decembro e febreiro e unha longa \u00e9poca de choivas que abarca os nove meses restantes. As temperaturas durante todo o ano na cidade son relativamente constantes, cunha media de 25\u00a0\u00b0C."}
{"id": "77973", "revid": "1131", "url": "https://gl.wikipedia.org/wiki?curid=77973", "title": "Skol", "text": "Skol \u00e9 unha marca de cervexa de propiedade da empresa dinamarquesa Carlsberg, antigamente comercializada en Galiza, mais que agora se comercializa exclusivamente no mercado brasileiro, onde \u00e9 l\u00edder.\nO nome procede do termo sueco \"sk\u00e5l\", usado para brindar. Durante un tempo, a cervexa usou como imaxe de promoci\u00f3n o personaxe de c\u00f3mic de H\u00e4gar the Horrible, creado por Dik Browne.\nHistoria.\nA cervexa Skol Pilsen foi presentada no mercado o 25 de agosto de 1964 en Europa. O nome corresp\u00f3ndese coa transcrici\u00f3n f\u00f3nica de \"sk\u00e5l\", palabra danesa que significa \"\u00e1 t\u00faa sa\u00fade\" no contexto dos brindes. A s\u00faa historia estivo marcada polos adiantos t\u00e9cnicos e de dese\u00f1o: en 1971 lanzou a primeira lata e en 1979 foi a primeira marca en fabricar as latas en aluminio. A marca desapareceu de Europa entre as d\u00e9cadas de 1980 e 1990.\nChegou a Brasil no ano 1967 e na actualidade \u00e9 a cervexa m\u00e1is vendida naquel pa\u00eds. \u00c9 un dos maiores patrocinadores de eventos e mant\u00e9n no mercado cervexas tipo pilsen, de barril e cervexa con lim\u00f3n, producidas todas elas pola firma AmBev. Como marca, \"Skol\" \u00e9 a cuarta m\u00e1is valiosa do Brasil.\nEn 1970 a cervexa Skol comezou a producirse na f\u00e1brica da Barxa, situada na r\u00faa Garc\u00eda Barb\u00f3n de Vigo. Era propiedade da firma espa\u00f1ola Uni\u00f3n Cervecera, e foi pechada en 1989."}
{"id": "77985", "revid": "1093", "url": "https://gl.wikipedia.org/wiki?curid=77985", "title": "Lusaka", "text": ""}
{"id": "77987", "revid": "56817", "url": "https://gl.wikipedia.org/wiki?curid=77987", "title": "-1375", "text": "Outros.\nHistoria ano a ano"}
{"id": "77990", "revid": "56817", "url": "https://gl.wikipedia.org/wiki?curid=77990", "title": "-1365", "text": "Outros.\nHistoria ano a ano"}
{"id": "77992", "revid": "56817", "url": "https://gl.wikipedia.org/wiki?curid=77992", "title": "-1345", "text": "Outros.\nHistoria ano a ano"}
{"id": "77995", "revid": "56817", "url": "https://gl.wikipedia.org/wiki?curid=77995", "title": "-1330", "text": "Outros.\nHistoria ano a ano"}
{"id": "77997", "revid": "56817", "url": "https://gl.wikipedia.org/wiki?curid=77997", "title": "-1329", "text": "Outros.\nHistoria ano a ano"}
{"id": "77998", "revid": "56817", "url": "https://gl.wikipedia.org/wiki?curid=77998", "title": "-1319", "text": "Outros.\nHistoria ano a ano"}
{"id": "77999", "revid": "56817", "url": "https://gl.wikipedia.org/wiki?curid=77999", "title": "-1308", "text": "Outros.\nHistoria ano a ano"}
{"id": "78000", "revid": "56817", "url": "https://gl.wikipedia.org/wiki?curid=78000", "title": "-1307", "text": "Outros.\nHistoria ano a ano"}
{"id": "78001", "revid": "56817", "url": "https://gl.wikipedia.org/wiki?curid=78001", "title": "-1324", "text": "Outros.\nHistoria ano a ano"}
{"id": "78002", "revid": "56817", "url": "https://gl.wikipedia.org/wiki?curid=78002", "title": "-1298", "text": "Outros.\nHistoria ano a ano"}
{"id": "78003", "revid": "56817", "url": "https://gl.wikipedia.org/wiki?curid=78003", "title": "-1297", "text": "Outros.\nHistoria ano a ano"}
{"id": "78004", "revid": "56817", "url": "https://gl.wikipedia.org/wiki?curid=78004", "title": "-1284", "text": "Outros.\nHistoria ano a ano"}
{"id": "78005", "revid": "5863", "url": "https://gl.wikipedia.org/wiki?curid=78005", "title": "Humberto Solleiro", "text": "Humberto Solleiro Rivera, co\u00f1ecido tam\u00e9n como \"o Chapapote\" nado en Vigo en 1896 e finado na mesma cidade o 30 de outubro de 1936, foi un sindicalista galego. Participou na resistencia \u00e1 sublevaci\u00f3n que deu orixe \u00e1 guerra civil espa\u00f1ola en Lavadores, a s\u00faa localidade de residencia, tras o cal foi capturado polos sublevados e executado poucos meses despois. \u00c1s veces aparece nomeado tam\u00e9n como Humberto Solleiros.\nTraxectoria.\nCasou con Urania Mella, activista feminista e de esquerdas, filla do pensador anarquista Ricardo Mella, coa que tivo catro fillos, Humberto, Ra\u00fal, Alicia e Concepci\u00f3n (Conchita). Foi traballador de Tranv\u00edas El\u00e9ctricos de Vigo. Pertenceu desde mozo ao Consello Sindical Ferroviario da UXT en Vigo e \u00e1 directiva local da Asociaci\u00f3n de Amigos da Uni\u00f3n Sovi\u00e9tica. Activo sindicalista, combinou a s\u00faa militancia coa promoci\u00f3n do deporte.\nMoi integrado nos movementos sindicais e culturais do seu pobo (naquel momento Lavadores era un concello independente de Vigo e constitu\u00eda un suburbio obreiro e fabril, foi presidente da \"Sociedade Cultural e Deportiva de Lavadores\", sociedade sindicalista dedicada a difundir o deporte xuvenil. O grao de mobilizaci\u00f3n pol\u00edtica e sindical da localidade levou a Lavadores a ser denominado \"a Pequena Rusia\".\nGuerra civil espa\u00f1ola.\nTras o estalido da sublevaci\u00f3n en distintos puntos de Espa\u00f1a e o protectorado de Marrocos a partir do 17 de xullo, a cidade de Vigo mant\u00edvose en calma at\u00e9 o luns 20 de xullo, cando unha compa\u00f1\u00eda de Infantar\u00eda dirixida polo capit\u00e1n Carrer\u00f3 leu na Porta do Sol o bando declarando o estado de guerra. Na contigua Lavadores, a resistencia contra a sublevaci\u00f3n organizouse ao redor de tres barricadas que pretend\u00edan impedir o acceso dos militares sublevados. Solleiro, xunto coa s\u00faa esposa, participou na defensa dunha delas, a do Calvario.\nAo ser superadas as defensas polos sublevados, Solleiro e a s\u00faa muller fuxiron, pero foron detidos na pr\u00f3xima Redondela. Ambos foron condenados \u00e1 morte polo delito de rebeli\u00f3n, e Solleiro foi executado sumariamente o 30 de outubro de 1936 con Miguel G\u00f3mez Pardo, Francisco Gonz\u00e1lez Mart\u00ednez e Gabino Gonz\u00e1lez Mart\u00ednez,\nmentres que a ela foille conmutada a pena pola de 30 anos de prisi\u00f3n. A causa rexistrada da morte foi unha \u00abprofusa hemorraxia interna\u00bb. De acordo co libro de Hern\u00e1n Quijano \"Galicia m\u00e1rtir\", ning\u00fan dos directivos da Sociedade Deportiva e Cultural de Lavadores sobreviviu aos primeiros meses de conflito, xa fose porque foron executados tras un simulacro de xu\u00edzo ou porque foron \"sacados\" e asasinados.\nTras a execuci\u00f3n de Solleiro e o encarceramento de Urania Mella, os seus catro fillos quedaron ao coidado da familia do primeiro, a cal, con todo, era partidaria da sublevaci\u00f3n."}
{"id": "78006", "revid": "56817", "url": "https://gl.wikipedia.org/wiki?curid=78006", "title": "-1280", "text": "Outros.\nHistoria ano a ano"}
{"id": "78007", "revid": "56817", "url": "https://gl.wikipedia.org/wiki?curid=78007", "title": "-1275", "text": "Outros.\nHistoria ano a ano"}
{"id": "78008", "revid": "56817", "url": "https://gl.wikipedia.org/wiki?curid=78008", "title": "-1274", "text": "Outros.\nHistoria ano a ano"}
{"id": "78009", "revid": "56817", "url": "https://gl.wikipedia.org/wiki?curid=78009", "title": "-1271", "text": "Outros.\nHistoria ano a ano"}
{"id": "78010", "revid": "56817", "url": "https://gl.wikipedia.org/wiki?curid=78010", "title": "-1289", "text": "Outros.\nHistoria ano a ano"}
{"id": "78011", "revid": "56817", "url": "https://gl.wikipedia.org/wiki?curid=78011", "title": "-1245", "text": "Outros.\nHistoria ano a ano"}
{"id": "78012", "revid": "56817", "url": "https://gl.wikipedia.org/wiki?curid=78012", "title": "-1244", "text": "Outros.\nHistoria ano a ano"}
{"id": "78024", "revid": "56817", "url": "https://gl.wikipedia.org/wiki?curid=78024", "title": "-1208", "text": "Outros.\nHistoria ano a ano"}
{"id": "78032", "revid": "56817", "url": "https://gl.wikipedia.org/wiki?curid=78032", "title": "-1360", "text": "Outros.\nHistoria ano a ano"}
{"id": "78033", "revid": "98629", "url": "https://gl.wikipedia.org/wiki?curid=78033", "title": "Malla", "text": "A malla \u00e9 a operaci\u00f3n de bater nun cereal coa finalidade de separar a semente ou grans da palla. A\u00ednda que no pasado era unha operaci\u00f3n manual na que se fac\u00eda uso dun sinxelo aparello denominado mallo e mais dun solo preparado para a malla, chamado aira ou eira, esta tarefa \u00e9 realizada na actualidade por m\u00e1quinas que reciben o nome xen\u00e9rico de malladoras.\nA malla \u00e9 un dos labores do conxunto de traballos que conforma a seitura ou colleita dos cereais, xunto coa sega da planta e o limpado dos grans. Malia que a malla serve para separar a puxa ou gluma do gran, non serve para desprendela doutra envoltura, o farelo, que se efect\u00faa despois da mui\u00f1axe, peneirando a mui\u00f1ada.\nHistoria.\nA tarefa de separar a semente da palla \u00e9 unha operaci\u00f3n que se precisa para a preparaci\u00f3n do gran con vistas a usos alimenticios. A\u00ednda que posibelmente se poida inferir que remonte ao Paleol\u00edtico, o certo \u00e9 que s\u00f3 se conta con documentaci\u00f3n, polo xeral iconogr\u00e1fica, desde as sociedades civilizadas do post-neol\u00edtico at\u00e9 as Altas Culturas, do Oriente Pr\u00f3ximo. O simple bater do cereal contra o chan, ou contra unha rocha debeu ser a forma m\u00e1is primitiva de malla, de xeito que a acci\u00f3n fac\u00eda que se desprendese o gran da palla. En pinturas exipcias temos constataci\u00f3n de dous m\u00e9todos: a malla, propiamente dita, similar \u00e1 da tradicional galega, con bast\u00f3ns ou longas porras; e malla con animais, algo m\u00e1is moderna. Nesta \u00faltima o animal pasaba varias veces sobre o cereal esparexido na aira, de xeito que por frotaci\u00f3n \u00eda segregando o gran da puxa.\nConforme a malla foi evolucionando mediante a adopci\u00f3n do mallo, composto de dous bast\u00f3ns atados por unha correa, o que multiplicaba o efecto do golpe, e a formaci\u00f3n de equipos de homes sincronizados, mudanza que seguramente \u00e9 xa moi antiga, a malla adoptou un aparello que arrastraban os animais, similar \u00e1 grade galega (o \"trillo\"), que se cargaba con pedras para aumentar o seu peso. Non hai certeza sobre onde se ideou este novo sistema, mais os romanos denomin\u00e1bano \"plostellum punicum\", polo que debeu ser unha innovaci\u00f3n norteafricana.\nNing\u00fan dos dous sistemas descritos, coas s\u00faas variantes, logrou imporse dunha maneira universal. En parte xogaban raz\u00f3ns t\u00e9cnicas, segundo o cereal que se fose mallar, pois namentres o trigo \u00e9 relativamente doado de separar por malla; para o centeo, m\u00e1is resistente, efect\u00faase mellor a operaci\u00f3n se se golpea. Con todo, a malla manual resistiu mesmo en pa\u00edses avanzados noutras t\u00e9cnicas agr\u00edcolas, a\u00ednda que cambiando o cereal, posibelmente por abundancia de man de obra ou ben por atavismo tradicional. S\u00f3 coa invenci\u00f3n de aparellos mec\u00e1nicos, m\u00e1is e m\u00e1is perfeccionados, e o seu abaratamento, as comunidades agr\u00edcolas abandonaron os m\u00e9todos tradicionais e adoptaron as malladoras, m\u00e1is r\u00e1pidas e que liberan a forza de traballo para outras tarefas.\nA malla en Galiza.\nConsideraci\u00f3ns hist\u00f3ricas.\nA forma m\u00e1is primitiva consiste en golpear o mollo de cereal directamente contra un taboleiro ou unha pedra aplanada, colocados angularmente. A percusi\u00f3n fai soltar o gran. Este m\u00e9todo cham\u00e1base \"malla ao lavadoiro\" (as\u00ed na terra de Melide). Pero a malla tradicional galega m\u00e1is estendida efectu\u00e1base por medio de golpes cun mallo ou manle nunha aira. A comezos do s\u00e9culo XX a\u00ednda era pos\u00edbel observar o uso dun simple pau como medio de golpeo. O sistema chamara xa, en 1631, a atenci\u00f3n de Tirso de Molina, que como se sabe pasou un tempo en Galiza, na zona de Monterrei. Na s\u00faa comedia \"Mari-Hern\u00e1ndez la Gallega\" (acto II, escena 2 ), comenta:\nmais a raz\u00f3n non era o menosprezo da malla, sen\u00f3n porque o cereal m\u00e1is cultivado nas terras galegas eran o orxo e, sobre todo, o centeo, at\u00e9 o punto de que este popularmente era chamado \"\"o pan\" por antonomasia. De feito esporadicamente empreg\u00e1base a malla con animais . O centeo ceder\u00eda o seu lugar ao millo americano desde o s\u00e9culo XVII, no litoral e nas terras baixas do interior, pero non nas terras altas, mais o millo non era mallado sen\u00f3n que requir\u00eda outras operaci\u00f3ns efectuadas nas casas (esfolla, debulla), a\u00ednda que tam\u00e9n pod\u00eda ser mallado. A malla adoitaba efectuarse para os cereais de ver\u00e1n, centeo, trigo e cebada.\nFases da malla.\nO mallado do cereal execut\u00e1base nun espazo chamado, segundo as zonas, aira ou \"eira\", que pod\u00eda ser privado ou comunal (\"aira do concello\"). D\u00edas antes da data da malla, o terreo era achandado e varrido, eliminando todas as pedras e terra solta que puidese ter. Moitas veces era recuberto de bosta de vac\u00fan dilu\u00edda en auga para formar unha pasta, chamada \"paparruallo\" , que se deixaba secar para que endurecese, a modo dunha especie de cementado; noutras ocasi\u00f3ns coloc\u00e1banse sabas no chan para cumprir a mesma funci\u00f3n illante. Este labor de preparar o terreo denomin\u00e1base \"facer a aira\".\nCando se trataba dunha aira comunal, as quendas de cada veci\u00f1o establec\u00edanse de com\u00fan acordo seguindo usos tradicionais e, ao rematar cada un, ti\u00f1a que deixar a aira limpa e disposta para ser usada polo seguinte.\nChegado o d\u00eda, os mollos ou feixes de cereal tra\u00edanse con carros desde os campos, onde previamente se amoreaban en medas, e eran desatados e esparexidos pola aira e coa espiga cara o centro, formado o que se denominaba o airado, que se pu\u00f1an a asollar. Para o campesi\u00f1o tradicional o papel do sol era fundamental, sostendo incluso que o asolamento fac\u00eda m\u00e1is que o mallo, a\u00ednda que non pod\u00eda ir seco de m\u00e1is.\nDesde moi cedo o campesi\u00f1ado que se emprestaba axuda mutua (sistema de colaboraci\u00f3n tam\u00e9n chamado \"rogas\" ou \"xeiras\"), acud\u00eda a eira, formando os homes en d\u00faas filas enfrontadas, cada unha de cinco ou seis homes e cada un deles armado do seu mallo (os malladores). Cada fila mallaba alternativamente sobre o cereal a un tempo, acompasadamente e de xeito r\u00edtmico, despraz\u00e1ndose lateralmente para percorrer todo o airado. Ao tempo, as mulleres colocaban lenzos (\"linteiros\") para impedir que por efecto dos golpes o gran saltase f\u00f3ra da aira. De cando en vez, os malladores paraban o mallado, e eran chamadas as mulleres (\"espalladoras\"), ou incluso nenos, que sacud\u00edan a palla para que acabase de separarse o gran e a puxa ou mu\u00ed\u00f1a, varr\u00edan a aira e afastaban o gran e a puxa da palla.\nA continuaci\u00f3n o gran era recollido e medido, segundo a medida do lugar (ferrado, tega etc.). Logo era cribado con cerandos ou cribos diversos, co que era despoxado das derradeiras rabeiras que levase (po, restos de palla, areas etc). Compre lembrar que, nos documentos medievais, os se\u00f1ores esix\u00edan a entrega do cereal \"limpo de po e palla\"\". Pasa logo a ser gardado en arcas, huchas ou tullas, de tama\u00f1os crecentes, desde as que se vai retirando para o mu\u00ed\u00f1o en sacos. Al\u00ed, na mui\u00f1axe, o gran ser\u00e1 mo\u00eddo, obtendo a mui\u00f1ada. A fari\u00f1a e os restos que envolv\u00edan o gran, os farelos, son separados con peneiras ou con barutos.\nA solidariedade social complet\u00e1base con comidas comunais, fornecidas polos donos do cereal, con xogos e festa at\u00e9 ben tarde, para recomezar o labor ao d\u00eda seguinte, de novo ben cedo, almorzando ao raiar do sol.\nA malla na cultura popular galega.\nA estrutura das eiras para mallar, terreos chans e delimitados do contorno, deu p\u00e9 \u00e1s denominaci\u00f3ns populares de \"aira das meigas\" ou \"aira dos mouros\" para designar os c\u00edrculos megal\u00edticos, como os de Cances, en Carballo, ou o de Luou en Teo.\nRecuperaci\u00f3n.\nNun intento de recuperar os costumes tradicionais galegos, diversos concellos e asociaci\u00f3ns veci\u00f1ais est\u00e1n resucitando a faena da malla dentro das s\u00faas actividades culturais e festivas. As\u00ed, Valga, Meira, A Capela, Lal\u00edn, O Incio, O Grove ou A Mezquita celebran anualmente festas da malla que tentan reproducir o labor que realizaban hai anos os seus devanceiros."}
{"id": "78034", "revid": "114", "url": "https://gl.wikipedia.org/wiki?curid=78034", "title": "D\u00eda da Patria Galega", "text": ""}
{"id": "78035", "revid": "98629", "url": "https://gl.wikipedia.org/wiki?curid=78035", "title": "Lista de siglas e acr\u00f3nimos de alimentaci\u00f3n", "text": "Na seguinte lista de siglas e acr\u00f3nimos de alimentaci\u00f3n incluiranse os seguintes:"}
{"id": "78038", "revid": "25871", "url": "https://gl.wikipedia.org/wiki?curid=78038", "title": "Carlos Blanco", "text": "Carlos Blanco pode referirse a:"}
{"id": "78053", "revid": "736", "url": "https://gl.wikipedia.org/wiki?curid=78053", "title": "Brian W. Aldiss", "text": ""}
{"id": "78057", "revid": "1131", "url": "https://gl.wikipedia.org/wiki?curid=78057", "title": "Galeuzca", "text": "Galeuzca (contracci\u00f3n dos top\u00f3nimos Galicia, Euskadi e Catalu\u00f1a) \u00e9 o nome co que foron designados varios pactos entre partidos e pol\u00edticos nacionalistas de Catalu\u00f1a, o Pa\u00eds Vasco e Galicia dende 1923 ata a actualidade. O nome Galeuzca empregouno por vez primeira Josep Conangla i Fontanilles o 31 de agosto de 1924 nunha conferencia no Centro Catal\u00e1n da Habana titulada \"Catalunya. Passat, present i futur\". Segundo o tipo de acordo, de per\u00edodo, ou de interlocutor p\u00f3dense atopar varias graf\u00edas: Galeusca, Galeuzca, Galeuzka, GalEusCa e tam\u00e9n Galeuscat.\nHistoria.\n1923-1933.\nO primeiro pacto, denominado Tripla Alianza, asin\u00e1rono na sede do Centre Autonomista de Dependents del Comer\u00e7 i de la Ind\u00fastria (CADCI) o 11 de setembro de 1923 representantes de varias asociaci\u00f3ns e partidos:\nNo documento reclam\u00e1base a plena soberan\u00eda pol\u00edtica para as tres rexi\u00f3ns das que proced\u00edan, definidas como naci\u00f3ns e se propo\u00f1\u00eda a creaci\u00f3n dun consello conxunto para unir forzas. A\u00ednda as\u00ed, durante a ditadura de Primo de Rivera, as diferenzas ideol\u00f3xicas entre Estat Catal\u00e0 e o PNV e a escasa forza pol\u00edtica dos nacionalistas galegos deixaron o proxecto en v\u00eda morta. Nacionalistas galegos e catal\u00e1ns participar\u00edan no Pacto de San Sebasti\u00e1n. Non as\u00ed os vascos.\n1933-1941.\nAta 1933 non se volveu propo\u00f1er a reactivaci\u00f3n do pacto, cando o PNV se aliou con Francesc Camb\u00f3, Acci\u00f3 Catalana e Palestra. O 2 de abril de 1933, Castelao viaxa a Gernika para participar nun mitin organizado por ANV, no que tam\u00e9n participaron membros desta formaci\u00f3n e o membro de ERC, Riera i Punt\u00ed. Al\u00ed Castelao asina un convenio de solidariedade entre as tres naci\u00f3ns, xunto a Riera i Punt\u00ed e Sabin Seijo, de ANV. O texto asinado dic\u00eda as\u00ed:\nO interese por un pacto trinacional foi medrando, un\u00edndose o PNV, e entrando en conversas, que frutificar\u00edan no Pacto de Compostela ou Galeuzca, asinado no local do Seminario de Estudos Galegos o 25 de xullo de 1933.\nDurante a guerra civil espa\u00f1ola, e unha vez obtida a autonom\u00eda para o Pa\u00eds Vasco, o PNV preferiu aliarse con Esquerra Republicana de Catalunya e durante un tempo f\u00edxose moita propaganda do pacto; cando o Pa\u00eds Vasco foi ocupado polas tropas franquistas en 1937, o goberno aut\u00f3nomo instalouse en Barcelona.\n1941-1946.\nDurante o exilio, o 9 de maio de 1941, promoveuse un novo pacto en Buenos Aires, baixo o nome de \"Galeuzca\", reclamando a autodeterminaci\u00f3n dos tres pobos e o apoio dos Aliados. Os asinantes foron:\nO pacto ratific\u00e1rono en M\u00e9xico o 22 de decembro de 1944 representantes da comunidade catal\u00e1 de M\u00e9xico, PNV, ELA-STV, Partido Galeguista, Estat Catal\u00e0, Acci\u00f3 Catalana, o Secretariado de Militantes de ERC, o Partit Socialista Catal\u00e0 e a Uni\u00f3 de Catalans Independents. Estes nomearon un secretariado tripartito formado por Joan Loperena (Catalu\u00f1a), Jos\u00e9 Luis Irisarri (Pa\u00eds Vasco) e Juan L\u00f3pez (Galicia). Entre outros obxectivos, propo\u00f1\u00edase combater a ditadura franquista, afirmar a identidade das tres naci\u00f3ns, defender os seus dereitos, traballar polo restablecemento da rep\u00fablica e opo\u00f1erse \u00e1 restauraci\u00f3n da monarqu\u00eda.\nA\u00ednda as\u00ed, non chegou a ter ning\u00fan resultado pr\u00e1ctico porque foi descualificado tanto por Josep Irla, presidente da Generalitat de Catalu\u00f1a no exilio, como por Jos\u00e9 Antonio Aguirre, lehendakari no exilio, de xeito que en marzo do 1945 fracasara nos seus obxectivos. Con todo, o seu recordo animou a numerosos intelectuais no interior e no exilio. En agosto dese ano sa\u00edu do prelo o primeiro n\u00famero da revista \"Galeuzca\", de car\u00e1cter mensual, durar\u00eda 12 n\u00fameros. Josep Tarradellas amosou tam\u00e9n a s\u00faa oposici\u00f3n \u00f3 pacto Galeuzca, nunha conversa mantida en 1946:\nEste fracaso do pacto afectou moito a Castelao, cuxa relaci\u00f3n con Aguirre foi arrefriando, ata o punto que nunha carta a Manuel Irujo culpa da morte do pacto a Aguirre.\n1998.\nA declaraci\u00f3n de Barcelona do 18 de xullo de 1998 entre o PNV, BNG e CiU intentaba recuperar este esp\u00edrito en contra da que consideraban pol\u00edtica antiautonomista do presidente do goberno espa\u00f1ol Jos\u00e9 Mar\u00eda Aznar e tivo como resultado a coalici\u00f3n electoral GalEusCa, que se presentou \u00e1s elecci\u00f3ns europeas no 2004.\n2008.\nNo ano 2008, constit\u00faese a Federaci\u00f3n Galeusca pola Associaci\u00f3 d'Escriptors en Llengua Catalana (AELC), Euskal Idazleen Elkartea (EIE) Asociaci\u00f3n de Escritoras e Escritores en Lingua Galega (AELG)."}
{"id": "78058", "revid": "75439", "url": "https://gl.wikipedia.org/wiki?curid=78058", "title": "Daozang", "text": "O Daozang, Tao Tzang (\u9053\u85cf, Tesouro do Tao) ou Canon tao\u00edsta \u00e9 un texto sacro formado por uns cinco mil textos, recollidos en torno ao ano 400 (e m\u00e1is recentemente, do Libro de Zhuangzi e do Tao Che King). Foron recollidos por un monxe tao\u00edsta do per\u00edodo, co fin de unir todo o patrimonio filos\u00f3fico e relixioso do tao\u00edsmo, ata comentarios e exposici\u00f3ns de varios mestres sobre os ensinos orixinais do Tao Che King e do Zhuangzi.\nO texto est\u00e1 dividido en tres secci\u00f3ns, que respectan as divisi\u00f3ns do Triptaka budista. Estas tres divisi\u00f3ns est\u00e1n respectivamente dedicadas \u00e1 t\u00e9cnicas meditativas, aos rituais e aos exorcismos. As tres secci\u00f3ns corresponden a tres niveis de iniciaci\u00f3n dun daoshi, un presb\u00edtero tao\u00edsta, van, de feito, da iniciaci\u00f3n de nivel b\u00e1sico, o exorcismo, \u00e1 de nivel m\u00e1is alto, a meditaci\u00f3n."}
{"id": "78060", "revid": "22570", "url": "https://gl.wikipedia.org/wiki?curid=78060", "title": "Lie Zi", "text": "O Liezi (chin\u00e9s: \u5217\u5b50; pinyin: Li\u00e8 Z\u012d; Wade-Giles: Lieh Tzu) \u00e9 unha das tres obras fundamentais do tao\u00edsmo filos\u00f3fico, xunto coas m\u00e1is co\u00f1ecidas de Laozi e Zhuangzi. \u00c9 atribu\u00eddo a Lie Yukou, a quen se considera un personaxe lendario.\nO texto foi inscrito na librer\u00eda imperial co nome de Tratado da Perfecta Vacuidade. Xeralmente \u00e9 considerada a m\u00e1is pr\u00e1ctica das obras tao\u00edstas principais, fronte ao m\u00e1is fil\u00f3sofico Dao De Jing ou ao m\u00e1is po\u00e9tico Zhuangzi."}
{"id": "78062", "revid": "1248", "url": "https://gl.wikipedia.org/wiki?curid=78062", "title": "Zhuangzi", "text": ""}
{"id": "78063", "revid": "111586", "url": "https://gl.wikipedia.org/wiki?curid=78063", "title": "I Ching", "text": "O I Ching, Yijing ou I King (en chin\u00e9s tradicional: \u6613\u7d93; en chin\u00e9s simplificado: \u6613\u7ecf; en pinyin: y\u00ec j\u012bng) \u00e9 un libro oracular chin\u00e9s cuxos primeiros textos suponse escritos cara ao 2400 a. C. \u00c9 un dos Cinco Cl\u00e1sicos confucianos.\nHistoria e contidos.\nO termo i ching significa Libro das Mutaci\u00f3ns. O texto foi aumentado durante a dinast\u00eda Chou e posteriormente por comentaristas da escola de Confucio. Crese que describe a situaci\u00f3n presente de quen o consulta e predicir o modo en que se resolver\u00e1 no futuro se se adopta ante ela a posici\u00f3n correcta. \u00c9 un libro adivinatorio e tam\u00e9n un libro moral, \u00e1 vez que pola s\u00faa estrutura e simbolox\u00eda \u00e9 un libro filos\u00f3fico e cosmog\u00f3nico.\nEn Occidente.\nLeibniz, que manti\u00f1a en correspondencia con xesu\u00edtas en China, escribiu o primeiro comentario europeo sobre o \"I Ching\" en 1703. Segundo el, isto demostraba a universalidade dos n\u00fameros binarios e o te\u00edsmo, xa que as li\u00f1as quebradas, o \"0\" ou a \"nada\", non poden converterse en li\u00f1as continuas, o \"1\" ou \"unidade\", sen a intervenci\u00f3n de Deus. \nEse argumento foi criticado por Hegel, quen proclamou que ese sistema binario e os caracteres chineses eran \"formas baleiras\" que non pod\u00edan articular palabras faladas coa claridade do alfabeto occidental.\nO comentario de Leibniz sobre o \"I Ching\" desencadeou un di\u00e1logo sobre temas filos\u00f3ficos occidentais como a universalidade (a idea de que alg\u00fans conceptos ou sistemas son aplicables en todas as culturas) e a natureza da comunicaci\u00f3n.O uso do c\u00f3digo binario en relaci\u00f3n co \"I Ching\" foi fundamental para a \"Characteristica universalis\" de Leibniz (unha linguaxe universal te\u00f3rica), que \u00e1 s\u00faa vez inspirou os est\u00e1ndares da l\u00f3xica booleana e para que Gottlob Frege desenvolvese a l\u00f3xica de predicados a finais do s\u00e9culo XIX. \nNo XX, Jacques Derrida identificou o argumento de Hegel como logoc\u00e9ntrico (segundo ese enfoque, outras formas de expresi\u00f3n e comprensi\u00f3n ser\u00edan consideradas secundarias e inferiores), pero aceptou sen d\u00fabida a premisa de Hegel de que a lingua chinesa non pode expresar ideas filos\u00f3ficas. \nCarl Gustav Jung escribiu un prefacio para unha das primeiras versi\u00f3ns occidentais do libro, traducida por Richard Wilhelm. Nel, Jung explora o concepto de \"sincronicidade\", que el define como a coincidencia significativa de eventos externos e estados ps\u00edquicos. Para Jung, o I Ching pod\u00eda ser unha ferramenta para explorar esta idea de sincronicidade, xa que as s\u00faas respostas oraculares parecen coincidir de maneira significativa co estado interno do consultante.\nO f\u00edsico Fritjof Capra examinou no seu libro \"The Tao of Physics\" (\"O Tao da F\u00edsica\") as relaci\u00f3ns entre a f\u00edsica moderna e filosof\u00edas orientais como o tao\u00edsmo e o \"I Ching.\" A\u00ednda que a obra foi influente, tam\u00e9n recibiu cr\u00edticas por parte de cient\u00edficos que consideran a s\u00faa abordaxe como superficial ou incorrecta."}
{"id": "78068", "revid": "23204", "url": "https://gl.wikipedia.org/wiki?curid=78068", "title": "Mallo", "text": "O mallo \u00e9 un apeiro agricola usado para mallar (\u00e9 dicir, bater con mallo), para separar o gran da palla e outras envolturas que recobren o gran (rebeiras, puxa, mu\u00ed\u00f1a).\nO instrumento recibe na Galiza, consonte as comarcas, nomes diferentes: \"mallo\", \"mal\", \"manle\" ou \"malle\".\nDescrici\u00f3n.\nO mallo est\u00e1 composto de dous paus, atados por unha correa ou unha cadea. O pau m\u00e1is longo e menos groso \u00e9 sostido nas mans do mallador, e ten diversas denominaci\u00f3ns, segundo o lugar: \"mangueira\", \"mangueiro\", \"manle\", \"manleira\", \"moca\", \"monca\" ou \"almanca\". O seu movemento impulsa, a trav\u00e9s das correas ou cadeas, un segundo pau, m\u00e1is groso, que ser\u00e1 o que bata no cereal directamente; este recibe tam\u00e9n diversos nomes: \"p\u00e9rtego\", \"porro\" ou \"mallo\" propiamente dito.\nA correa ou cadea que une ambos paus recibe a s\u00faa vez tam\u00e9n denominaci\u00f3ns variadas: \"correa\", \"puga\", \"carrachola\", \"narigota\", \"asa\", \"cedoiro\", \"encedoiro\", \"oncedoiro\", \"loro\", \"me\u00e1\", \"temoeiro\" etc. Alg\u00fans destes nomes son en realidade unha extensi\u00f3n sinest\u00e9sica das cubertas de coiro (\"casula\", \"capeliza\", \"camisas\") que poden ter os extremos dos dous paus para protexelos do desgaste por rozamento co seu uso.\nOs tama\u00f1os de cada peza do mallo var\u00edan co cereal no que se empreguen e a experiencia propia do mallador. Datos obtidos de mallos, para trigo, de granxeiros do Quebec (Canad\u00e1) mostran mocas de 1,5 m de longo e 3\u00a0cm de di\u00e1metro, con porro de 1 m de longo e 3\u00a0cm tam\u00e9n de grosor.\nRetroceso do mallo.\nOs mallos caeron en desuso en moitos pa\u00edses a causa da aparici\u00f3n e o acceso do campesi\u00f1ado \u00e1s maquinas de mallar, que liberaban a man de obra campesi\u00f1a. M\u00e1quinas que nas s\u00faas fases m\u00e1is avanzadas son capaces de presentar o gran totalmente limpo de rabeiras e mu\u00ed\u00f1a. Por\u00e9n en moitas rexi\u00f3ns mant\u00e9\u00f1ense, pois non existen m\u00e1quinas que realicen a malla. As\u00ed en zonas de Minnesota, nos mesmos Estados Unidos de Am\u00e9rica, o arroz bravo s\u00f3 pode ser mallado con mallos curtos duns 30\u00a0cm .\nUsos non agr\u00edcolas.\nComo outros apeiros agr\u00edcolas, os mallos foron usados como arma polos campesi\u00f1os que non dispu\u00f1an de armas mellores. Unha co\u00f1ecida evoluci\u00f3n do mallo, \u00e9 o nunchaku xapon\u00e9s, arma empregada no kobudo.\nO mallo, xunto co caxato (con cabo curvado coma un bast\u00f3n) figura como emblema do fara\u00f3n do Exipto. O mallo simboliza o papel do fara\u00f3n como dispensador de alimentos para o seu pobo, e o caxato o papel como pastor dos seus s\u00fabditos. Os dous son s\u00edmbolos que o vinculan con Osiris, \u00f3 que lle pertencen, como se\u00f1or de ultratumba. Como s\u00edmbolo de poder, o fara\u00f3n sol\u00eda ostentar o mallo.\nEn Exipto o mallo era utilizado para bater nos cativos e nos escravos."}
{"id": "78070", "revid": "2303", "url": "https://gl.wikipedia.org/wiki?curid=78070", "title": "Sasuke", "text": ""}
{"id": "78071", "revid": "55340", "url": "https://gl.wikipedia.org/wiki?curid=78071", "title": "Dama (xadrez)", "text": "A dama ou ra\u00ed\u00f1a (\u2655 \u265b&lt;/font face&gt;), \u00e9 a peza m\u00e1is poderosa no xogo de xadrez debido \u00e1 amplitude de movementos que pode chegar a realizar. Cada xogador comeza o xogo cunha soa dama, colocada no centro da correspondente primeira fila \u00e1 beira do seu Rei. Os principiantes intercambian a mi\u00fado accidentalmente a colocaci\u00f3n da Dama e o Rei, polo que se creou a seguinte regra mnem\u00f3nica: \"a Dama na s\u00faa cor\". Significa que a dama branca comeza nunha casa branca, e a dama negra nunha casa negra. Na notaci\u00f3n alx\u00e9brica do xadrez, a Dama branca comeza en d1 e a Dama negra en d8. \nHistoria.\nNo shatranj, antepasado hist\u00f3rico do xadrez, a peza antecesora da Dama, chamada \"Fers\" ou visir, era moito m\u00e1is d\u00e9bil que a s\u00faa colega actual, pois os seus movementos eran similares aos do rei.\nO seu movemento moderno presentouse no s\u00e9culo XV en Europa. Segundo Vladimir Vukovic, \"a tendencia xeral a outorgar un desprazamento m\u00e1is din\u00e1mico \u00e1s pezas reflicte a animaci\u00f3n crecente dos movementos sociais na Europa da Idade Media cara adiante\". Outros autores apuntaron posibles coincidencias entre a actividade guerreira de mulleres como Xoana de Arco e Isabel a Cat\u00f3lica e o incremento da importancia desta peza no xogo. \nMovementos e xogo.\nA dama pode ser movida nunha li\u00f1a recta verticalmente, horizontalmente, ou diagonalmente, calquera n\u00famero de cadrados vacantes segundo se demostra no diagrama do lado, combinando as\u00ed os movementos da torre e do alfil.\nEsta peza \u00e9 polo com\u00fan algo m\u00e1is poderosa que a combinaci\u00f3n de Torre e Bispo, mentres que \u00e9 levemente menos capaz que d\u00faas Torres xuntas. Debido a que \u00e9 m\u00e1is valiosa que calquera outra peza, case sempre se cae en desvantaxe \u00f3 trocala por outra que non sexa a Dama inimiga, a menos que o facelo conduza a unha posici\u00f3n onde o rei pode ser obxecto de xaque mate.\nA dama est\u00e1 a dout\u00e1n cando o taboleiro est\u00e1 aberto, cando o rei inimigo est\u00e1 pobremente defendido, ou cando hai pezas \"frouxas\" ou \"voando\", \u00e9 dicir, sen defensa, no campo inimigo. Debido ao seu rango e \u00e1 s\u00faa capacidade de moverse en m\u00e1is dunha direcci\u00f3n, est\u00e1 ben equipada para executar \"ataques dobres\", nos que se ameaza capturar (ou se d\u00e1 \"xaque\", se se trata do Rei) a d\u00faas pezas indefensas \u00e1 vez.\nOs principiantes a mi\u00fado buscan sacar a dama canto antes, nas esperanzas de pillar a posici\u00f3n inimiga e ata de lograr un \"xaque mate\" r\u00e1pido. A\u00ednda que eficaz contra outros novatos, esta estratexia \u00e9 xeralmente err\u00f3nea contra xogadores experimentados. Sen outras pezas de soporte, un ataque da Dama pode facilmente ser rexeitado. Por outra banda, dado que esta \u00e9 demasiado valiosa como para ser intercambiada por outra peza, un defensor h\u00e1bil pode a mi\u00fado ga\u00f1ar tempo e espazo ameazando a unha Dama exposta e forz\u00e1ndoa a retirarse.\nSegundo alg\u00fans autores, a eliminaci\u00f3n das damas marca a mi\u00fado a transici\u00f3n do medio xogo ao final. Despois de que as Damas e algunhas outras pezas captur\u00e1ronse, os reis, ao estar m\u00e1is seguros, poden participar m\u00e1is activamente nos acontecementos, e o foco do xogo cambia a unha loita para promocionar alg\u00fan pe\u00f3n, xeralmente a unha nova dama. Con todo, non \u00e9 necesario perder \u00e1 dama antes de ga\u00f1ar unha nova por promoci\u00f3n. \u00c9 as\u00ed teoricamente \u00e9 posible, a\u00ednda que improbable, que un xogador te\u00f1a nove Damas ao mesmo tempo."}
{"id": "78072", "revid": "54336", "url": "https://gl.wikipedia.org/wiki?curid=78072", "title": "Que me queres, amor?", "text": "Que me queres, amor? \u00e9 un libro de 16 relatos curtos de Manuel Rivas. Logo de ga\u00f1ar o Premio Torrente Ballester de narrativa, o libro foi publicado por Editorial Galaxia en 1995 xunto con seis relatos novos. En 1996 ga\u00f1ou ademais o Premio Nacional de Narrativa.\nEn 2020 Galaxia publicou unha edici\u00f3n con ilustraci\u00f3ns de Diego Estebo.\nRelatos.\n\"Que me queres, amor?\".\nEste relato, que d\u00e1 nome ao libro, toma o t\u00edtulo dun verso de Fernando Esqu\u00edo. Tino \u00e9 un rapaz que quere formar unha familia con Lola, unha caixeira dun supermercado. Atraca un banco canda un amigo, pero na fuxida disp\u00e1ranlle un tiro e morre.\n\"A lingua das bolboretas\".\nPardal \u00e9 un rapaz que vai \u00e1 escola, nos tempos da Segunda Rep\u00fablica Espa\u00f1ola, fillo dun xastre. Co seu mestre, Don Gregorio, fai excursi\u00f3ns para co\u00f1ecer a fauna, e en agradecemento o pai de Pardal reg\u00e1lalle ao profesor un traxe. O profesor dille que despois do ver\u00e1n o Ministerio mandar\u00e1 un microscopio co que lles ver a lingua \u00e1s bolboretas. Por\u00e9n, co Alzamento Nacional \u00e9 arrestado. A nai de Pardal dilles ao marido, de ideolox\u00eda republicana, e ao fillo que reneguen do profesor e que berren contra el para pasar por adeptos ao novo r\u00e9xime.\nO relato deu p\u00e9 a un filme dirixido por Jos\u00e9 Luis Cuerda, titulado tam\u00e9n \"A lingua das bolboretas\" (1999).\n\"Un saxo na n\u00e9boa\".\n1949. Un rapaz que traballa de pe\u00f3n nunha obra est\u00e1 a aprender a tocar o saxof\u00f3n, logo de que un amigo do seu pai llo regalase a este antes de emigrar a Am\u00e9rica. Un d\u00eda un home dille que precisa dun saxofonista na s\u00faa orquestra para ir tocar a unha verbena, e o rapaz \u00fanese \u00e1 banda, a Orquestra Azul. Van en tren at\u00e9 a estaci\u00f3n de Aranga e seguen a p\u00e9 cara a Santa Marta de Lomb\u00e1s.\nAl\u00ed o rapaz \u00e9 acollido nunha casa onde vive o vigairo da comisi\u00f3n de festas, que vive coa s\u00faa muller, unha moza chinesa que non fala. Durante a actuaci\u00f3n o rapaz ten medo de non saber tocar, e os compa\u00f1eiros dinlle que simplemente disimule, mais o rapaz mira para a moza e d\u00e9ixase levar pola m\u00fasica, seguindo un consello que lle dera o seu mestre de saxof\u00f3n.\n\"A leiteira de Vermeer\".\nUn rapaz que vive en Montealto e naceu en 1957, trasunto do propio autor, \u00e9 fillo dunha leiteira. Nunha visita ao Rijksmuseum de \u00c1msterdan mira o cadro \"A leiteira\" de Johannes Vermeer e l\u00e9mbrase da nai, \u00e1 que lle escribe un poema. Ela, despois, ens\u00ednalle unha foto dela feita antes de nacer el, na que ten un gran parecido coa muller do cadro.\n\"S\u00f3 por a\u00ed\".\nO protagonista \u00e9 un pai de familia coru\u00f1\u00e9s, comercial de lencer\u00eda feminina, que esperta e o seu fillo a\u00ednda non chegou a casa. Malia a preocupaci\u00f3n, comeza a xornada laboral, pola comarca de Berganti\u00f1os, a Costa da Morte e o Barbanza, desde Carballo at\u00e9 Ribeira. Nunha gasolineira merca un casete de Aerosmith, pois o seu fillo ten no seu cuarto un p\u00f3ster de Steven Tyler, l\u00edder do grupo. Finalmente a muller dille por tel\u00e9fono que o rapaz xa chegou, e que durmiu s\u00f3 por a\u00ed.\n\"Vostedes ser\u00e1n moi felices\".\nO doutor Freire \u00e9 un cirurxi\u00e1n novo, reco\u00f1ecido polo seu traballo facendo transplantes de \u00f3rganos. Vive canda a s\u00faa esposa nun pazo en Amoril, e unha fin de semana convida a pasar nel ao doutor Kimball, unha eminencia do seu campo, coa s\u00faa muller. A anfitrioa ens\u00ednalle a casa aos convidados, e am\u00f3salles un cadro de Laxeiro. No pazo traballan Reme e Andr\u00e9s coidando da vivenda; como esa noite hai treboada marcha a conexi\u00f3n el\u00e9ctrica, que Andr\u00e9s conecta de novo, co\u00f1ecendo as\u00ed ao doutor Kimball.\nAndr\u00e9s bota as cartas para facer adivi\u00f1aci\u00f3n, e como unha diversi\u00f3n b\u00f3tallas ao doutor Kimball. Logo de tres lanzamentos, sempre sae no centro o 3 de bastos cara a abaixo. Andr\u00e9s t\u00f3mao como algo moi serio, pero Freire dille a Kimball que \u00e9 sinal de bo agoiro. A muller de Freire preg\u00fantalle a Andr\u00e9s se cando lle botou a sorte a ela lle dixera a verdade, pois inform\u00e1raa de que \u00eda ser nai.\n\"Carmi\u00f1a\".\nO'Lis de S\u00e9samo \u00e9 un home que adoita ir \u00e1 taberna os domingos na hora da misa. Al\u00ed d\u00e1 en falar co rapaz do bar, e c\u00f3ntalle que en Sarand\u00f3n, un lugar ermo, co\u00f1eceu a Carmi\u00f1a. Na casa dela ti\u00f1an relaci\u00f3ns sexuais, mais sempre se lles achegaba o can dela, Tarz\u00e1n, ao que O'Lis ti\u00f1a medo. Despois de lanzarlle un anaco de madeira ao can logo de se lles achegar demasiado, ela deixa de estar cari\u00f1osa. O'Lis regresa ao lugar esa mesma noite e mata o can.\n\"O m\u00edster &amp; Iron Maiden\".\nUn rapaz est\u00e1 a mirar por televisi\u00f3n un partido do Deportivo da Coru\u00f1a na casa familiar. O club x\u00f3gase o campionato de liga 1994/95 da primeira divisi\u00f3n espa\u00f1ola, logo dunha boa tempada. O equipo est\u00e1 adestrado por Arsenio Iglesias, e o rapaz comeza a berrar logo de que retirase do campo a Julio Salinas. Os berros comezan a subir de ton, e o pai dille que non sexa tan duro, pois antes da chegada de Arsenio o club non tivera o \u00e9xito que ten agora, e trala s\u00faa marcha haber\u00eda de botalo en falta.\nAo d\u00eda seguinte o rapaz vai co pai a mariscar, a coller percebes no Roncudo (Corme). O fillo, de resaca por embebedarse a noite anterior, manexa o motor da barca mentres o pai salta a terra. Mais un golpe de mar golpea a embarcaci\u00f3n, que peta contra as Penas Cercadas.\n\"O inmenso camposanto da Habana\".\nAmaro \u00e9 un home que estivo emigrado na Habana, traballando na necr\u00f3pole de Cristovo Col\u00f3n, un dos camposantos da cidade cubana. De regreso na Coru\u00f1a frecuenta a taberna da familia no Orz\u00e1n. Unha noite bebe vi\u00f1o cun mari\u00f1eiro, mais v\u00e1iselle das mans e acaba morrendo.\n\"A moza do pantal\u00f3n pirata\".\nDous homes, que fuman tabaco negro e que de novos foron porteiros de f\u00fatbol, preparan un atentado contra o ditador do seu pa\u00eds. Te\u00f1en unha bomba colocada nunha ponte que far\u00e1n estoupar ao paso do dirixente, e eles observan desde un mu\u00ed\u00f1o pr\u00f3ximo. Saben que cada vez que pasa pola ponte, axentes de seguridade cortan o tr\u00e1fico e impiden que a xente se achegue. Por\u00e9n, ese d\u00eda chega unha rapaza en bicicleta que se det\u00e9n a mirar o r\u00edo. Sorprendidos, os homes deciden non facer estoupar a bomba.\nAnos despois, un dos homes escribe un relato sobre o acontecido, e a filla dille que mellor fose estoupar a bomba, e el dille que agora xa \u00e9 tarde.\n\"Conga, conga\".\nPico \u00e9 un rapaz que traballa de pallaso en festas privadas. En Mera vai a un chal\u00e9 de xente rica para celebrar a festa do fillo, que fai nove anos. Comeza a divertilos, cant\u00e1ndolles canci\u00f3ns e xogos como a carreira de sacos, mais \u00d3scar (o rapaz que est\u00e1 de aniversario) e outro rapaz fan unha trasnada e d\u00e9ixano pechado nun pavill\u00f3n con plantas e animais tropicais. Rescatado pola nai, vaise duchar, e cando est\u00e1 no ba\u00f1o espido e desmaquillado at\u00f3pano os dous rapaces que lle fixeron a trasnada.\n\"As cousas\".\nNun piso houbo unha morte logo dun disparo. Os obxectos da vivenda, como unha televisi\u00f3n, un exemplar do \"Hamlet\" de Shakespeare, a pistola ou o reloxo, comezan a falar sobre a vida do morto e dunha s\u00faa moza.\n\"Debuxos animados\".\nMary \u00e9 unha guionista de debuxos animados, que vive en Manhattan. Unha empresa de salchichas enc\u00e1rgalle a creaci\u00f3n dunha serie na que o protagonista se alimente dese produto, para promocionalo logo de que a competencia, unha empresa de salchichas vexetais, fixese o mesmo. A serie axi\u00f1a acada \u00e9xito.\nUnha noite de treboada chama a Hahn Cock, o guionista da outra serie da competencia, para que lle vaia facer compa\u00f1\u00eda. El chega \u00e1 casa dela con xenreira, mais ela dille que odia o personaxe que creou e acaban facendo o amor. Despois ela vaille preparar a cea, salchichas vexetais, cun pouco de veleno fulminante.\n\"Unha flor branca para os morcegos\".\nO protagonista \u00e9 un home que de novo traballou limpando cubas de vi\u00f1o no Ribeiro de Avia e agora \u00e9 polic\u00eda. Persegue un narcotraficante, Don, mais este logra escapar del e mesmo pon en perigo a vida do polic\u00eda. Logo dun fracaso nunha persecuci\u00f3n, \u00e9 relegado a funci\u00f3ns administrativas.\nUnha noite unha muller chega \u00e1 comisar\u00eda e p\u00eddelle axuda, pois pensa que Toni Grief, un personaxe dunha serie de televisi\u00f3n, quere matala. Acomp\u00e1\u00f1aa ao seu piso no Berb\u00e9s e pasa a noite vixiando no sal\u00f3n. Al\u00ed ve as fotos familiares da se\u00f1ora e descobre que \u00e9 a nai de Don, o narco que persegue. Pola ma\u00f1\u00e1, ao almorzar, ela desc\u00falpase e dille que perde a cabeza pola noite por mor da soidade. El p\u00eddelle que a acompa\u00f1e at\u00e9 a casa do fillo, \u00e1 beira da r\u00eda de Arousa, para pregarlle ao fillo que coide da nai, facendo as\u00ed que se sinta culpable.\n\"A luz de Yoko\".\nUnha familia vai de mudanza. O fillo est\u00e1 enganchado \u00e1 televisi\u00f3n, especialmente \u00e1 serie de debuxos animados \"Hell's Kingdom\", na que Baby Devil \u00e9 o protagonista. Ao chegar \u00e1 nova casa, o rapaz esperta de noite e vai ao sal\u00f3n a comprobar se funciona o televisor, un pequeno aparello port\u00e1til da marca Yoko.\n\"A chegada da sabedor\u00eda co tempo\".\nEn Dubl\u00edn vive Old M., un home solitario, que adoita frecuentar as mesmas tabernas nas que tomar unha pinta de cervexa. Unha noite John Bruton inicia unha conversa con el e conv\u00eddao a unha cervexa. Por\u00e9n, el decide deixar o convite para outra noite e marcha sorrinte para \u00e1 casa.\nNarraci\u00f3n.\nOs relatos est\u00e1n ambientados na s\u00faa maior\u00eda na Coru\u00f1a, a\u00ednda que en diversos tempos hist\u00f3ricos, desde 1936 at\u00e9 1995. Aparecen reflectidas numerosas referencias \u00e1 cultura local, como a orquestra Mallo e top\u00f3nimos da cidade (Orz\u00e1n, Montealto, Fe\u00e1ns etc.). Aparecen tam\u00e9n as cidades de Nova York, Dubl\u00edn e Vigo, e referencias ao panorama musical de finais do s\u00e9culo XX, como os grupos Aerosmith e Iron Maiden.\nAlt\u00e9rnase a narraci\u00f3n en terceira persoa coa primeira en relatos como \"A lingua das bolboretas\" ou \"A leiteira de Vermeer\".\nNos relatos aparecen varios versos, tanto propios (\"A leiteira de Vermeer\"), como populares (\"A moza do pantal\u00f3n pirata\"; \"Conga, conga\") ou literarios (versos de Fernando Esqu\u00edo en \"Que me queres, amor?\"; de Antonio Machado n'\"A lingua das bolboretas\"; e unha estrofa do poema \"Lela\" de Castelao n'\"O inmenso camposanto da Habana\"). Aparecen tam\u00e9n citas de Shakespeare (n'\"As cousas\") e de W. B. Yeats (n'\"A chegada da sabedor\u00eda co tempo\"). O relato \"Debuxos animados\" est\u00e1 adicado \u00e1s Tartarugas Ninja, \"Unha flor branca para os morcegos\" a Camilo Nogueira, e \"A chegada da sabedor\u00eda co tempo\" a Lois Pereiro."}
{"id": "78073", "revid": "736", "url": "https://gl.wikipedia.org/wiki?curid=78073", "title": "Canon tao\u00edsta", "text": ""}
{"id": "78074", "revid": "12452", "url": "https://gl.wikipedia.org/wiki?curid=78074", "title": "Tao Te King", "text": ""}
{"id": "78077", "revid": "98629", "url": "https://gl.wikipedia.org/wiki?curid=78077", "title": "Stock de coque", "text": "Stock de coque (), \u00e9 o d\u00e9cimo noveno \u00e1lbum de \"As aventuras de Tint\u00edn\", escritas e ilustradas polo historietista belga Herg\u00e9. Publicouse en franc\u00e9s en 1958.\nA historia foi inicialmente serializada semanalmente na revista \"Tint\u00edn\" dende outubro de 1956 ata xaneiro de 1958 antes de ser publicada nun volume recompilado por Casterman en 1958. A narraci\u00f3n segue ao novo reporteiro Tint\u00edn, ao seu can Mil\u00fa, e o seu amigo o Capit\u00e1n Haddock mentres viaxan ao medio ficticio reino do Oriente Medio de Khemed coa intenci\u00f3n de axudar ao emir Ben Kalish Ezab a recuperar o seu reino despois dun golpe de estado polos seus inimigos, que son financiados por comerciantes de escravos dirixidos polo antigo inimigo de Tint\u00edn Rastapopoulos.\n\"Stock de coque\" \u00e9 a primeira aventura de Tint\u00edn que integra a un gran n\u00famero de personaxes de anteriores n\u00fameros: o Xeneral Alc\u00e1zar (\"A orella rota\") os personaxes do ficticio pa\u00eds de Khemed (\"Tint\u00edn no pa\u00eds do ouro negro\"), Rastapopoulos (\"Os xarutos do fara\u00f3n\"), Dawson (\"O Loto Azul\"), Allan Thompson (\"O caranguexo das tenaces de ouro\"), e o Dr M\u00fcller (\"A illa negra\").\n\"Stock de coque\" \u00e9 unha aventura na cal Tint\u00edn descobre que Sheikh Bab el Ehr est\u00e1 detr\u00e1s do derrocamento de Mohammed Ben Kalish Ezab, o emir do Khemed.\nSeguindo o volume anterior da serie, \"O caso Tornasol\", \"Stock de coque\" creouse coa axuda do equipo de artistas de Herg\u00e9 nos Studios Herg\u00e9. Influ\u00eddo por Honor\u00e9 de Balzac \"A comedia humana\", Herg\u00e9 usou a historia como un veh\u00edculo no que para reintroducir unha ampla gama de personaxes que apareceron en anteriores \u00e1lbums da serie. A historia trata do continua comercio de africanos escravizados en todo o mundo \u00e1rabe. Non obstante, na d\u00e9cada de 1960 a historia xerou pol\u00e9mica xa que Herg\u00e9 foi acusado repetidamente de ter retratado aos africanos dun xeito racista. Estivo molesto por estas afirmaci\u00f3ns e modificou a representaci\u00f3n dos africanos nas reedici\u00f3ns posteriores. Herg\u00e9 continuou \"As aventuras de Tint\u00edn\" con \"Tint\u00edn no T\u00edbet\", e a serie no seu conxunto converteuse nunha parte definitiva da tradici\u00f3n banda dese\u00f1ada franco-belga. Stock de coque tivo unha boa acollida da cr\u00edtica, con varios comentaristas que a describiron como unha das mellores aventuras de Tint\u00edn. A historia adaptouse para a serie de animaci\u00f3n de 1991 Ellipse / Nelvana As aventuras de Tint\u00edn\".\nArgumento.\nTras ver unha pel\u00edcula, Tint\u00edn e o Capit\u00e1n Haddock dobran unha esquina e chocan co Xeneral Alc\u00e1zar, a quen lle cae a carteira. Tint\u00edn trata de devolverlla, pero no hotel din non saber nada sobre ese h\u00f3spede, e cando Tint\u00edn chama a un n\u00famero de tel\u00e9fono que encontra na carteira, quen responde di non querer falar con ningu\u00e9n. Cando Tint\u00edn e Haddock volven a casa, descobren que o consentido e insoportable fillo do Emir Abdullah foi enviado a Moulinsart para a s\u00faa protecci\u00f3n, xunto cun s\u00e9quito de serventes e gardi\u00e1ns que se instalan no vest\u00edbulo do castelo.\nHern\u00e1ndez e Fern\u00e1ndez informan a Tint\u00edn que saben de Alcaz\u00e1r porque est\u00e1n investigando a un home chamado Dawson. Dinlle o verdadeiro hotel onde se hospeda o xeneral. No hotel Tint\u00edn e Haddock ven a Alc\u00e1zar falando con Dawson, antigo inimigo de Tint\u00edn durante o asunto de \"O Loto Azul\".\nHaddock dev\u00f3lvelle a carteira a Alc\u00e1zar, mentres Tint\u00edn segue a Dawson e \u00f3elle falar da exitosa venda de avi\u00f3ns De Havilland Mosquito para o golpe de estado de Khemed. Tint\u00edn decide ir a Khmed e rescatar ao emir; de mala gana como de costume, o Capit\u00e1n decide ir con el, ademais non quere quedar s\u00f3 con Abdullah e as s\u00faas bromas de mal gusto.\nDawson vai como Tint\u00edn se entremete de novo nos seus asuntos e decide eliminalo. No Aeroporto de Wadesdah Tint\u00edn e Haddock son rexeitados na aduana, mentres algu\u00e9n pon unha bomba no avi\u00f3n. O estalido en pleno voo fr\u00fastrase debido ao incendio dun motor, o cal forza a tomar terra co aparello xusto antes de que a bomba estale. Tint\u00edn e Haddock cami\u00f1an a trav\u00e9s do deserto e entran sen ser vistos en Wadesdah. Al\u00ed encontran outro vello amigo, o mercante portugu\u00e9s Oliveira da Figueira, que lles axuda a escapar da cidade vestidos como muller. Unha vez extramuros un gu\u00eda con cabalos cond\u00facelles ata o refuxio do deposto Emir (baseado na antiga cidade Xordana de Petra).\nCon todo o seu escape \u00e9 advertido e as figuras do novo r\u00e9xime env\u00edan patrullas de carros blindados e \"Mosquitos\" para interceptalos. \u00d3 mando est\u00e1 Mull Pasha, que \u00e9 en realidade o Doutor M\u00fcller, vello inimigo de Tint\u00edn cando o de \"a illa negra\" e \"Tint\u00edn no pa\u00eds do ouro negro\". Grazas \u00e1s confusas ordenes, os \"Mosquitos\" atacan aos seus propios tanques no canto da Tint\u00edn e os seus amigos.\nO Emir ponlles ao corrente da trata de escravos polo Marqu\u00e9s de Gorgonzola. Tint\u00edn e Haddock embarcan clandestinamente cara a A Meca para investigar. Son atacados polos Mosquitos de novo, Tint\u00edn arr\u00e1nxallas para derrubar un StG-44 alem\u00e1n pero a goleta na que viaxan sofre numerosos danos e finalmente naufragan xunto a Piotr Skut, o piloto estoniano do avi\u00f3n derrubado. Son recollidos polo iate de Gorgonzola, o \"Scheherazade\", e transferidos ao SS Ramona, un cargueiro. Este barco resulta ser un dos barcos de Gorgonzola, usado para o tr\u00e1fico de escravos.\nEsa noite son encerrados por Allan, o antigo primeiro oficial de Haddock, cando subitamente a tripulaci\u00f3n do Ramona escapan do barco por un incendio a bordo e o medo a que este estale. Os prisioneiros forzan a porta e conseguen apagar o lume, sen entender que toda a proa esta cargada de explosivos. \u00c9 ent\u00f3n cando liberan a un gran n\u00famero de negros africanos retidos nas adegas e que pagara para ir a A Meca, pero \u00edan ser vendidos como escravos. Haddock int\u00e9ntalles explicar a situaci\u00f3n (quen falan yoruba). Ao principio non poden ou non saben entendelo, pensando que Haddock lles mente. Tras algunhas discusi\u00f3ns, aceptan non ir \u00e1 peregrinaci\u00f3n (\"Hajj\") da que din os vellos que hai moitos que non volven. Os africanos aceptan axudar a Haddock a navegar ata o porto seguro de Djibuti, mentres Tint\u00edn e Skut intentan arranxar as radios, que foron danadas.\nTint\u00edn encontra un anaco de papel coa mensaxe de \"coke\", pero non consegue entendelo. En navegaci\u00f3n, \"coke\" ref\u00edrese normalmente a fuel de carb\u00f3n, pero non \u00e9 o que cargan. Ent\u00f3n aprox\u00edmase un dhow e sobe ao barco un \u00e1rabe que desexa inspeccionar o \"coke\", Haddock sen entender, comun\u00edcanlle que non levan. O home empeza a inspeccionar aos africanos. Co termo de coke, refer\u00edanse ao tr\u00e1fico de escravos, e ao entender isto Haddock bota ao \u00e1rabe do barco, e un dos africanos frustra un intento do \u00e1rabe de acoitelar ao Capit\u00e1n.\nGorgonzola (que \u00e9 realemte Rastapopoulos, traficante de drogas e arqui-inimigo de Tint\u00edn desde \"Os xarutos do fara\u00f3n\" e \"O Loto Azul\") descobre que Haddock tomou o control do barco, e env\u00eda un submarino para afundilo. Tint\u00edn dec\u00e1tase do submarino por accidente xusto antes do ataque. Haddock arr\u00e1nxallas para sortear os primeiros torpedos con manobras, pero non sabe canto m\u00e1is aguantar\u00e1n. Neste crucial momento cando o Ramona \u00e9 salvado por avi\u00f3ns do cruceiro da US Navy, o USS \"Los Angeles\", que fora advertido v\u00eda radio por Tint\u00edn. Desde o submarino fai un \u00faltimo intento de facer estalar o Ramona mediante unha bomba lapa encostada preto de onde se gardan os explosivos, pero fracasa cando se solta o \u00e1ncora do Ramona. Unha quenlla tr\u00e1gase a mina e nada lonxe. M\u00e1is tarde, cando o \"Os Angeles\" intenta deter a Gorgonzola, finxe a s\u00faa propia morte facendo que se afunda a s\u00faa lancha motora mentres o escapa nun mini-submarino, pero Tint\u00edn, Haddock e Skut son recibidos en Europa como uns heroes.\nHistoria.\nAntecedentes e publicaci\u00f3n.\nHerg\u00e9 inspirouse en desenvolver a trama para \"Stock de coque\" despois de ler un artigo nuha revista detallando a existencia continuada do comercio de escravos dentro do mundo \u00e1rabe, no que se afirmaba que peregrinos africanos que \u00edan \u00e1 Meca eran escravizados durante a viaxe. Herg\u00e9 inclu\u00edu unha referencia a este comercio de escravos no t\u00edtulo orixinal franc\u00e9s da historia, \"Coke en Stock\", ao que se refer\u00eda o uso polos contrabandista de escravos de \"coque\" como palabra clave para as persoas escravizadas. \nAntes de escribir a historia, Herg\u00e9 lera \"Balzac et son monde\" (\"Balzac e o seu mundo\"), un libro de 1955 escrito polo seu amigo F\u00e9licien Marceau. Intrigado polo traballo de Honor\u00e9 de Balzac, Herg\u00e9 inspirouse na forma en que Balzac segu\u00eda reutilizando personaxes das s\u00faas historias anteriores, adoptando posteriormente este trazo para \"Srock de coque\", no que unha ampla gama de personaxes de \"As aventuras de Tint\u00edn\" reaparecen. Herg\u00e9 tam\u00e9n introduciu un novo personaxe, o piloto estoniano Piotr Skut, que despois aparecer\u00eda no \"Voo 714 para Sidney\". \nPara producir ilustraci\u00f3ns precisas para o 'Ramona', Herg\u00e9 e o seu axudante Bob de Moor viaxaron a bordo dun buque de carga sueco, o MS 'Reine Astrid', desde Antuerpen ata Gotemburgo e viceversa, durante os cales fixeron fotograf\u00edas e debuxaron bosquexos. Herg\u00e9 tam\u00e9n recolleu recortes de prensa que representaban o \"Christina\", un iate a motor propiedade do magnate mar\u00edtimo grego Arist\u00f3teles Onassis, e usounos como base para a s\u00faa representaci\u00f3n do barco de Rastapopoulos, o \"Sheherezade\". \nOs avi\u00f3ns, coches e maquinaria que aparecen na historia foron dese\u00f1ados por Roger Leloup, un dos membros de Studios Herg\u00e9. Nunha escena da \u00faltima parte da historia, Herg\u00e9 inclu\u00edu un\nmergullador, cuxa representaci\u00f3n obtivo dun recorte de prensa de Lionel Crabb. A s\u00faa representaci\u00f3n do palacio escondido do emir cortado na rocha baseouse no Al Khazneh en Petra, Xordania, que vira nun n\u00famero de \"National Geographic\".\nO crecente interese de Herg\u00e9 pola arte reflectiuse na historia, xa que inclu\u00edu unha copia de \"Le Canal du Loing\" de Alfred Sisley no sal\u00f3n de Moulinsart. Tam\u00e9n inclu\u00edu pinturas de Pablo Picasso e Joan Mir\u00f3 a bordo do iate de Rastapopolous, o \"Scheherazade\". O pseud\u00f3nimo de M\u00fcller na historia, Mull Pasha, baseouse no soldado brit\u00e1nico Glubb Pasha. Na escena final, Herg\u00e9 inclu\u00edu cameos de se mesmo e do seu amigo e compa\u00f1eiro Edgar P. Jacobs. \nA historia comezou a ser serializada na Tint\u00edn en B\u00e9lxica en outubro de 1956, antes de ser serializada na edici\u00f3n francesa da revista desde decembro de 1956. Despois publicouse en forma de libro por Casterman en 1958. \nAcusaci\u00f3ns de racismo.\n\"Stock de coque\" foi criticado polo seu estereotipado dos africanos, tanto en aparencia como en comportamento, a\u00ednda que obviamente de bo coraz\u00f3n, os personaxes negros son mostrados como infant\u00eds e simples. Herg\u00e9 xa fora acusado de mostrar unha actitude de racista cara aos africanos nunha historia anterior, \"Tint\u00edn no Congo\", e esperaba potencialmente exonerarse de tales cr\u00edticas ao representar a Tint\u00edn e Haddock liberando escravos africanos en \"Stock de coque\". Na preparaci\u00f3n desta \u00faltima historia, consultou a un colega que traballaba para unha revista de tem\u00e1tica africana \"L' Afrique et le Monde\" (\"\u00c1frica e o mundo\"), traduciron algunhas das pasaxes que Herg\u00e9 quer\u00eda inclu\u00edr na historia \u00e1 lingua yoruba. Non obstante, en xaneiro de 1962 un artigo na revista \"Jeune Afrique\" criticou a Herg\u00e9 por unha representaci\u00f3n racista dos africanos na historia, unha acusaci\u00f3n que se far\u00eda eco noutras publicaci\u00f3ns. Estas afirmaci\u00f3ns centr\u00e1ronse no uso simplista dos caracteres africanos da linguaxe pidgin, que foi semellante aos patr\u00f3ns de voz usados \u200b\u200ben \"Tint\u00edn no Congo\". \nO bi\u00f3grafo de Herg\u00e9 Beno\u00eet Peeters expresou a opini\u00f3n de que \"na maior parte destes ataques foron extremadamente inxustos\". \nHerg\u00e9 viuse afectado emocionalmente polas acusaci\u00f3ns, e fixo cambios no libro para a s\u00faa reimpresi\u00f3n de 1967 en consecuencia, aqu\u00ed cambiou os patr\u00f3ns de fala dos africanos, d\u00e1ndolles unha gram\u00e1tica mellorada. \nNon obstante, deixou a Haddock falando pidgin en resposta aos africanos. \nPara esta versi\u00f3n tam\u00e9n fixo cambios na carta do emir a Tint\u00edn. Herg\u00e9 tam\u00e9n mostrou o seu pesar por representar a morte dun tibur\u00f3n na historia, m\u00e1is tarde afirmou que \"a\u00ednda cr\u00eda que os tibur\u00f3ns eran grandes bestas malvadas\" ao escribir 'Stock de coque'. "}
{"id": "78079", "revid": "131329", "url": "https://gl.wikipedia.org/wiki?curid=78079", "title": "Tint\u00edn no T\u00edbet", "text": "Tint\u00edn no T\u00edbet () \u00e9 o vix\u00e9simo volume de \"As aventuras de Tint\u00edn\", a serie de banda dese\u00f1ada do debuxante belga Herg\u00e9. Serializouse semanalmente desde setembro de 1958 a novembro de 1959 na revista \"Tint\u00edn\" e publicouse como \u00e1lbum en 1960. Herg\u00e9 considerabaa a s\u00faa aventura favorita \"Tint\u00edn no T\u00edbet\" foi un esforzo emocional, xa que o creou mentres sufr\u00eda pesadelos traum\u00e1ticos e un conflito persoal mentres decid\u00eda deixar a s\u00faa muller tras tres d\u00e9cadas por unha muller m\u00e1is nova. A historia conta como o novo reporteiro Tint\u00edn vai en busca do seu amigo Chang Chong-Chen, que as autoridades afirman que morreu nun accidente de avi\u00f3n no Himalaia. Convencido de que Chang sobreviviu e acompa\u00f1ado por Mil\u00fa, o Capit\u00e1n Haddock e o gu\u00eda Sherpa Tharkey, Tint\u00edn cruza o Himalaia ata a meseta do T\u00edbet, no cami\u00f1o atopa ao misterioso Ieti.\nDespois de \"Stock de coque\" (1958) e o seu gran n\u00famero de personaxes, \"Tint\u00edn no T\u00edbet\" difire doutras historias da serie porque non hai inimigos e s\u00f3 un pequeno n\u00famero de personaxes. A historia \u00e9 tam\u00e9n infrecuentemente emotiva para Tint\u00edn, momentos de moita emoci\u00f3n como o obstinada crenza de Tint\u00edn na supervivencia de Chang, o descubrimento do osi\u00f1o de peluche na neve, o Capit\u00e1n Haddock sacrific\u00e1ndose para salvar a Tint\u00edn, o regreso de Tharkey, o encontro con Chang, e como o ieti perde o seu \u00fanico amigo. Podemos ver a Tintin chorando ao imaxinar o destino de Chang, algo que s\u00f3 se ve en d\u00faas ocasi\u00f3ns ao longo de toda a serie (a outra ocasi\u00f3n \u00e9 \"O Loto Azul\").\nOs temas da historia de Herg\u00e9 incl\u00faen percepci\u00f3n extrasensorial, o misticismo do budismo tibetano e a amizade. Traducido a 32 idiomas, \"Tint\u00edn no T\u00edbet\" foi moi aclamado polos cr\u00edticos e normalmente consid\u00e9rase a mellor obra de Herg\u00e9, tam\u00e9n foi eloxiado polo Dalai Lama, que o concedeu o premio Luz da Verdade. A historia foi un \u00e9xito comercial e publicouse en forma de libro por Casterman pouco despois da s\u00faa conclusi\u00f3n, a serie converteuse nunha parte definitiva da tradici\u00f3n da banda dese\u00f1ada franco-belga. \"Tint\u00edn no T\u00edbet\" adaptouse para a serie animada de 1991 de Ellipse / Nelvana \"As aventuras de Tint\u00edn\", e a dramatizaci\u00f3n de 1992-3 de BBC Radio 5 das \"Aventuras\", o videoxogo de 1996 co mesmo nome, e o musical de 2005-6 \"Herg\u00e9's Adventures of Tintin\", tam\u00e9n destacado no documental de 2003 \"Tint\u00edn e eu\" e foi obxecto dunha exposici\u00f3n muse\u00edstica.\nA primeira edici\u00f3n en galego foi en 1988 pola Editorial Juventud con traduci\u00f3n de Valent\u00edn Arias L\u00f3pez.\nSinopse.\nTodo comeza nun imaxinario centro tur\u00edstico en Varg\u00e8se (departamento de Savoia) xunto ao Capit\u00e1n Haddock, Tint\u00edn le sobre un accidente a\u00e9reo nas monta\u00f1as do Himalaia. Esa mesma tarde no hotel, Tint\u00edn d\u00f3rmese un pouco mentres xoga \u00f3 xadrez co Capit\u00e1n, a quen lle esta custando decidir o seu pr\u00f3ximo movemento. Tint\u00edn ten un so\u00f1o moi real sobre o seu amigo Chin\u00e9s Chang Chong-Chen (v\u00e9xase \"O Loto Azul\") espertando no medio dun aeroplano en chamas, e neste momento esperta violentamente, gritando \"chang!\" e tirando todo o que hai na mesa. \u00c1 ma\u00f1\u00e1 seguinte, le no xornal que Chang atop\u00e1base no avi\u00f3n sinistrado no T\u00edbet. Crendo firmemente que o so\u00f1o era unha visi\u00f3n certa, Tint\u00edn viaxa a Katmand\u00fa, seguido por un m\u00e1is que esc\u00e9ptico Capit\u00e1n Haddock. Alli contratan a un Pobo sherpa1sherpa chamado Tharkey, e acompa\u00f1ados por varios carrexadores, dir\u00edxense ao lugar do impacto.\nTras unha serie de acontecementos, descobre grandes pegadas na neve e Tharkey afirma que pertencen ao Ieti. Os porteadres abandonan ao grupo, e Tint\u00edn, Haddock e Tharkey seguen, tomando a carga que poden. Finalmente conseguen chegar ao lugar da colisi\u00f3n, onde Tint\u00edn atopa un osi\u00f1o de peluche semisoterrado na neve, o cal parece ser pertenza de Chang. Tint\u00edn int\u00e9rnase na neve tratando de seguir os pasos de Chang, e atopa unha cova onde Chang tallou o seu nome na roca. Seguidamente prod\u00facese unha tormenta e Tint\u00edn cae nunha fenda na terra, reincorp\u00f3rase a Haddock e Tharkey, quen se abrigaron no avi\u00f3n sinistrado.\nTharkey decide non seguir m\u00e1is adiante, afirmando que Chang est\u00e1 morto, e Tint\u00edn, Mil\u00fa e Haddock proseguen cando Tint\u00edn ve unha bufanda na ladeira dunha monta\u00f1a. Haddock perde o seu agarre e se balancea perigosamente sobre \u00f3 abismo. Quere que Tint\u00edn corte a corda que lles une e poida salvarse, pero Tint\u00edn rexeita a idea, dicindo que ou se salvan ambos ou morren xuntos. Tharkey, movido polo desinterese de Tint\u00edn, volve xusto a tempo para salvalos. Montan unha tenda na cima, pero o forte vento l\u00e9valla, ata a cara do ieti. Deciden cami\u00f1ar toda a noite, e finalmente ven o mosteiro de Khor-Biyong. Prod\u00facese unha avalancha, e os tres son enterrados pola neve.\n\"Raio Bendito\", un monxe do mosteiro, 've' a Tint\u00edn, Mil\u00fa, Haddock e Tharkey na neve, nunha visi\u00f3n. Arriba nas monta\u00f1as, Tint\u00edn recupera a conciencia, e incapaz de chegar ata o mosteiro, escribe unha nota e manda a Mil\u00fa para que a entregue. Mil\u00fa marcha ao mosteiro pero se entret\u00e9n e perde a nota. Por fin Mil\u00fa consegue que os monxes s\u00edganlle.\nO capit\u00e1n Haddock esperta no mosteiro. Al\u00ed atopa a Tint\u00edn e Tharkey de novo. Despois Tint\u00edn c\u00f3ntalle ao Gran Abade porqu\u00e9 est\u00e1n al\u00ed, e este recom\u00e9ndalles abandonar a procura e volver ao seu pa\u00eds. Raio Bendito ten outra visi\u00f3n, a trav\u00e9s da cal Tint\u00edn concl\u00fae que Chang segue vivo, nunha cova, pero o \"migou\" (o ieti) reteno. Haddock non cre na visi\u00f3n, pero o abade expl\u00edcalle que moito do que ocorre no T\u00edbet parece imposible aos occidentais. Tint\u00edn dir\u00edxese a Charabang, un pobo nas monta\u00f1as pr\u00f3ximo onde Raio Bendito dixo que se atopaba Chang. Haddock ao principio rexeita seguir a Tint\u00edn, pero acaba indo a Charabang, e ambos, con Mil\u00fa, escalan ata o \"Corno do Iac\" - o sitio onde o monxe viu a Chang.\nEsperan ata que o ieti abandona a cova. Tint\u00edn entra cunha c\u00e1mara, xa que o Capit\u00e1n ordenoulle tomar unha fotograf\u00eda ao ieti se pod\u00eda. Dentro da cova, Tint\u00edn atopa ao fin a Chang, quen esta doente e con febres. Haddock non consegue avisar a Tint\u00edn do regreso do ieti, e este penetra na cova, Tint\u00edn nervioso dispara accidentalmente o flash da c\u00e1mara. O ieti, asustado pola potente luz, sae correndo da cova, embestindo ao Capit\u00e1n, quen estaba entrando na cova. Levan en padiola a Chang, este c\u00f3ntalles a historia da s\u00faa supervivencia, e de como o ieti coidouno. Chang chama o ieti \"Pobre Home das Neves\", e a Tint\u00edn as\u00f3mbralle que non dixese \"abominable\". \"Por suposto que non,\" di Chang, \"coidoume. Sen el morrera de fr\u00edo e fame.\" At\u00f3panse de novo co Gran abade e un comit\u00e9 de monxes, que regalan a Tint\u00edn unha bufanda de seda en honra \u00e1 coraxe demostrada, e a fortaleza da s\u00faa amizade con Chang. Son hospedados de novo no mosteiro, e tras unha semana, cando Chang recup\u00e9rase, volven a Nepal en cabalo. Chang medita sobre que o ieti non \u00e9 un animal salvaxe, sen\u00f3n que ten unha alma humana. O ieti tristemente observa a s\u00faa marcha dende a distancia. \nHistoria.\nAntecedentes e ideas temper\u00e1s.\nEn outubro de 1957, Herg\u00e9 envioulle ao seu editor, Casterman, a portada da s\u00faa d\u00e9cimo novena aventura completa de \"Tint\u00edn\", \"Stock de coque\", e durante varias semanas considerou ideas para a trama da s\u00faa pr\u00f3xima historia. Recordando con agarimo os d\u00edas de scoutismo da s\u00faa mocidade, a s\u00faa primeira idea foi enviar a Tint\u00edn aos Estados Unidos, como na terceira aventura, \"Tint\u00edn en Am\u00e9rica\", para axudar a un grupo de Nativos americanos a defender as s\u00faas terras dunha grande corporaci\u00f3n que desexaba perforar buscando petr\u00f3leo, reflexionando, Herg\u00e9 creeu que recuperar un antigo argumento ser\u00eda un paso atr\u00e1s. Outra idea que ti\u00f1a era Tint\u00edn tratando de demostrar que o mordomo de Haddock N\u00e9stor estaba implicando nun delito cometido polos seus antigos patr\u00f3ns, os irm\u00e1ns Paxaro. Tam\u00e9n o rexeitou, pero mantivo a idea dunha aventura sen armas nin violencia, a \u00fanica historia de \"Tint\u00edn\" sen un antagonista. Unha terceira idea enviaba a Tint\u00edn e ao profesor Tornasol a unha rexi\u00f3n polar cuberta de neve, onde un grupo de exploradores necesitan a Tornasol para salvalos dunha intoxicaci\u00f3n alimentaria. Abandonou esta trama tam\u00e9n, pero mantivo a ambientaci\u00f3n nun ambiente nevado e decidiu centrarse, non en Tornasol, sen\u00f3n no seu personaxe principal Tint\u00edn. \nUn colaborador de Herg\u00e9, Jacques Van Melkebeke, suxerira en 1954 montar unha historia no T\u00edbet, probablemente influenciado pola obra que adaptou para Herg\u00e9 nos anos 40, (\"A desaparici\u00f3n do se\u00f1or Boullock\"). Bernard Heuvelmans, un criptozoologo que axudara a Herg\u00e9 a imaxinar a exploraci\u00f3n lunar para as d\u00faas partes \"\" e \"Explorando a L\u00faa\", entregoulle unha copia do seu libro (\"Trala pista de animais desco\u00f1ecidos\") en 1955, inscribindo no interior a suxesti\u00f3n de que nalg\u00fan momento Tint\u00edn deber\u00eda atoparse co Ieti. En 1958, Herg\u00e9 decidiu que O T\u00edbet ser\u00eda o escenario da pr\u00f3xima \"Aventura\" de Tint\u00edn. As ideas iniciais para o t\u00edtulo foron (\"O foci\u00f1o da vaca\"), (\"O foci\u00f1o do oso\") e (\"O foci\u00f1o do Iac\"), todos refer\u00edndose \u00e1 monta\u00f1a da \u00faltima parte da historia. A\u00ednda que inicialmente afirmouse que a \"enquisa de mercado\" elixiu o t\u00edtulo \"Tint\u00edn no T\u00edbet\" suxerindo que as vendas ser\u00edan mellores se o libro usaba o nome de Tint\u00edn no t\u00edtulo, o produtor de entretemento e o autor Harry Thompson suxeriu que \"o t\u00edtulo reflect\u00eda a natureza en solitario da empresa de Tint\u00edn\". \nProblemas psicol\u00f3xicos de Herg\u00e9.\nHerg\u00e9 alcanzou un per\u00edodo especialmente traum\u00e1tico na s\u00faa vida e sufriu unha Enfermidade mental. En 1956, decatouse de que deixara de amar a s\u00faa muller Germaine, coa que casara en 1932, e en 1958 enamorouse de Fanny Vlaminck, unha debuxante dos estudios Herg\u00e9, vinte e oito anos m\u00e1is nova. Empezaron a facerse as veiras. A nova compa\u00f1eira de Herg\u00e9 elevou a s\u00faa moral e compartiu moitos dos seus intereses. Germaine pronto comezou a interferir no cortexo, provocando que Herg\u00e9 admitise que o seu desexo era manter unha relaci\u00f3n con ambas mulleres. Cando non conseguiu satisfacer a ningunha delas, contemplou divorciarse de Germaine para casar con Fanny. A s\u00faa educaci\u00f3n cat\u00f3lica e \u00e9tica Scout, fixo que sentise unha enorme culpa. Coma confesou ao entrevistador Numa Sadoul: \"Significaba derrubar todos os meus valores, \u00a1que choque! Esta foi unha grave crise moral: estaba casado e amaba a outra persoa, a vida era imposible coa mi\u00f1a muller, pero por outra banda, ti\u00f1a esa idea de scout de dar a mi\u00f1a palabra para sempre. Foi unha verdadeira cat\u00e1strofe. Estaba completamente desgarrado. \" \nDurante este per\u00edodo, Herg\u00e9 tivo pesadelos recorrentes onde enfrontouse a imaxes do que describiu como \"a beleza e a crueldade do branco\", visi\u00f3ns de branco e de neve que non puido explicar. Como m\u00e1is tarde lle ceclaou a Sadoul: \"Nesaa \u00e9poca, eu atravesaba un momento de crise real e os meus so\u00f1os eran case sempre so\u00f1os brancos. E eran extremadamente angustiosos. Tomei nota deles e lembro un onde estaba nunha especie de torre composta por unha serie de ramplas. Ca\u00edan follas mortas e cubr\u00edan todo. Nun momento concreto, nunha alcoba inmaculadamente branca, apareceu un esqueleto branco que intentaba atraparme. E ent\u00f3n ao instante todo ao meu redor volveuse branco. \" \nPor consello do seu antigo editor Raymond de Becker, Herg\u00e9 viaxou a Z\u00fcrich para consultar ao psicanalista su\u00edzo Franz Riklin, disc\u00edpulo de Carl Jung, para descifrar os seus so\u00f1os perturbadores. Riklin comprendeu \u00e1 \"busca da pureza\" tan destacada nos so\u00f1os de Herg\u00e9, e finalmente en \"Tint\u00edn no T\u00edbet\". D\u00edxolle ao autor que deb\u00eda destru\u00edr \"o demo da pureza\" na s\u00faa mente canto antes: \" Non quero desanimarche, pero nunca alcanzar\u00e1s o obxectivo do teu traballo. Tr\u00e1tase de un ou outro: debes superar a t\u00faa crise ou continuar o teu traballo. Pero, no teu lugar, parar\u00eda de inmediato! \" \nA\u00ednda que Herg\u00e9 tivo a tentaci\u00f3n de abandonar \"Tint\u00edn\" por suxesti\u00f3n de Riklin, para dedicarse \u00e1 s\u00faa afecci\u00f3n \u00e1 arte abstracta, pensou que facelo ser\u00eda a aceptaci\u00f3n do fracaso. Ao final, deixou \u00e1 s\u00faa muller para casar con Fanny Vlaminck e continuou o traballo en \"Tint\u00edn no T\u00edbet\", confiando en que completar o libro exorcizar\u00eda os demos que sent\u00eda que o posu\u00edan. \"Foi unha decisi\u00f3n valente e boa\", dixo o xornalista e experto brit\u00e1nico en Tint\u00edn Michael Farr. \"Poucos problemas, inclu\u00eddos os psicol\u00f3xicos, res\u00f3lvense abandon\u00e1ndoos.\" Thompson sinalou, \"Foi ir\u00f3nico, a\u00ednda que non impredicible, que ante o dilema moral planteado por Riklin, Herg\u00e9 optou por manter a s\u00faa palabra de honra de Scout con Tint\u00edn, pero non con Germaine. \" O experto belga en Tint\u00edn Philippe Goddin resumiu: \"[Herg\u00e9] busca recuperar o equilibrio perdido, e lle imp\u00f3n ao seu heroe o desexo de buscar a pureza... considerando necesario que Tint\u00edn pase pola experiencia \u00edntima da angustia e a soidade... para descobrirse a si mesmo. \"\nInfluencias.\nNa creaci\u00f3n de Tint\u00edn no T\u00edbet, Herg\u00e9 inspirouse nunha serie de influencias. A historia local\u00edzase no Himalaia, un ambiente cuberto de neve, de acordo cos so\u00f1os recorrentes de brancura e a s\u00faa necesidade de crear unha aventura que \"debe ser unha viaxe en solitario de redenci\u00f3n\" da \"brancura de culpabilidade\". A idea dunha viaxe en solitario levou a que Tint\u00edn estivese acompa\u00f1ado s\u00f3 por Mil\u00fa, o seu gu\u00eda, e un Haddock reticente, que proporciona o contrapunto e o humor necesarios. \nTendo en conta a personaxe de Chang, ausente desde \"O Loto Azul\", Herg\u00e9 pensou no seu amigo, o artista chin\u00e9s Zhang Chongren, a quen non vira desde os d\u00edas da s\u00faa amizade m\u00e1is de vinte anos antes. Herg\u00e9 e Zhang pasaron case todos os domingos xuntos, durante os cales Herg\u00e9 aprendeu moito sobre a cultura chinesa para o seu traballo en \"O loto azul\". Despois, Zhang volveuse para a s\u00faa terra natal e Herg\u00e9 perdeu o contacto co seu amigo despois da invasi\u00f3n xaponesa da China en 1937. Herg\u00e9 sentiu que Chang e Tint\u00edn deb\u00edan reunirse, tal e como esperaba volver a ver ao seu amigo alg\u00fan d\u00eda. \nHerg\u00e9 leu unha variedade de libros sobre o T\u00edbet para este proxecto: \"T\u00edbet secreto2 de Fosco Maraini, \"Sete anos no T\u00edbet\" de Heinrich Harrer, \"Tibet my Pateland\" de Tsewang Pemba, \"Annapurna\" de Maurice Herzog, \"O Terceiro Ollo\" do desacreditado autor Lobsang Rampa, e os libros da exploradora e espiritualista francesa Alexandra David-N\u00e9el. Herg\u00e9 visitou a Belgic Alpine Society para examinar a s\u00faa colecci\u00f3n fotogr\u00e1fica do Himalaia e envi\u00e1ronlle o traballo do fot\u00f3grafo Richard Lannoy na India. Os modelos para debuxos dos monxes con instrumentos musicais, sherpas con mochilas e os restos dos avi\u00f3ns proced\u00edan de recortes que Herg\u00e9 recollera de fontes como \"National Geographic\". Os membros dos estudios axud\u00e1ronlle a reunir outro material fonte, por exemplo, o colaborador Jacques Martin investigou e dese\u00f1ou os traxes da historia. \nPara co\u00f1ecer o Ieti, que representa como unha criatura ben\u00e9vola, Herg\u00e9 p\u00faxose en contacto co seu amigo Bernard Heuvelmans, o autor de \"No rastro de animais desco\u00f1ecidos\". Despois de ler a descrici\u00f3n de Heivelmans do Ieti, Herg\u00e9 continuou a investigar a cript\u00eddica o m\u00e1ximo posible. Herg\u00e9 entrevistou a alpinistas, inclu\u00eddo Herzog, que vira as pegadas do que cr\u00eda que era un enorme b\u00edpede que se detivo ao p\u00e9 dunha parede de rocha no Annapurna. \u200b\u200bO coidado do famento Chang pola criatura deriva dun conto Sherpa dun Ieti que rescatou a unha nena en circunstancias similares. Outra influencia veu de Fanny Vlaminck, que se interesou pola percepci\u00f3n extrasensorial e o misticismo do budismo tibetano, temas destacados na historia que tam\u00e9n fascinaban a Herg\u00e9. \nPublicaci\u00f3n.\nOs estudos Herg\u00e9 serializaron \"Tint\u00edn no T\u00edbet\" semanalmente desde setembro de 1958 a novembro de 1959, d\u00faas p\u00e1xinas semanais, na revista Tint\u00edn\". Por mor do seu desexo de precisi\u00f3n, Herg\u00e9 engadiu o logotipo de Air India aos restos do accidente do avi\u00f3n. Un representante de Air India queixouse a Herg\u00e9 pola publicidade adversa que poder\u00eda sufrir a compa\u00f1\u00eda a\u00e9rea, argumentando: \"\u00c9 escandaloso, ning\u00fan dos nosos avi\u00f3ns se estrelou; fix\u00e9chesnos un dano considerable\". Air India colaborou con Herg\u00e9, axudando as s\u00faas investigaci\u00f3ns proporcion\u00e1ndolle material de lectura, fotograf\u00edas contempor\u00e1neas e imaxes de cine da India e Nepal, especialmente Delhi e Katmand\u00fa. Mentres o prefixo aeron\u00e1utico do avi\u00f3n estrelado mantivo o \"VT\", do pa\u00eds. Herg\u00e9 aceptou cambiar o logotipo da compa\u00f1\u00eda a\u00e9rea na edici\u00f3n publicada para a ficci\u00f3n Sari-Airways, sinalando que hab\u00eda tantas compa\u00f1\u00edas a\u00e9reas indias que era posible que houbese realmente unha Sari-Airways. \nMentres desenvolv\u00edan a historia, os membros dos Estudios enfront\u00e1ronse a Herg\u00e9 preocupados por elementos de Tint\u00edn no T\u00edbet. Bob de Moor tem\u00eda que a escena na que Haddock se estrela contra unha stupa molestara aos budistas. Jacques van Melkebeke suxeriu que o Ieti non fose representado para crear unha sensaci\u00f3n de enigma. Herg\u00e9 non estaba de acordo, crendo que decepcionar\u00eda aos seus lectores infant\u00eds. \nTras a conclusi\u00f3n do serial, Herg\u00e9 traballou co seu editor, Casterman, para producir o traballo en forma de \u00e1lbum. O dese\u00f1o orixinal de Herg\u00e9 para a portada contaba con Tint\u00edn e a s\u00faa expedici\u00f3n nun pano de fondo branco. Casterman consider\u00e1bao demasiado abstracto, polo que Herg\u00e9 engadiu unha cordilleira na parte superior. O bi\u00f3grafo Beno\u00eet Peeters expresou que ao facelo, a imaxe foi privada dalgunha da s\u00faa \"forza e orixinalidade\". \nDurante a produci\u00f3n, Herg\u00e9 estivo ao d\u00eda dos turbulentos desenvolvementos pol\u00edticos no T\u00edbet. En marzo de 1959, o principal pol\u00edtico do T\u00edbet e l\u00edder espiritual, o Dalai Lama, fuxiu da rexi\u00f3n ao exilio autoimposto na India durante o levantamento tibetano de 1959. En maio de 2001, cando se publicou \"Tint\u00edn no T\u00edbet\" na China, as autoridades estatais o renomearon \"Tint\u00edn no T\u00edbet chin\u00e9s\". Cando Casterman e a Fundaci\u00f3n Herg\u00e9 protestaron, as autoridades restauraron o t\u00edtulo orixinal do libro. \nErros.\nHerge intentou ser m\u00e1is exacto respecto do cultural que no Loto azul e a linguaxe que berra repetidamente un personaxe aut\u00f3ctono en Katmand\u00fa esta escrito en devan\u00e1gari. Con todo, este \u00e9 en realidade hindi e non nepal\u00ed. A maior\u00eda de nepal\u00eds non co\u00f1ecen nada de hindi.\nPremios.\nO libro foi votado como a mellor novela gr\u00e1fica en franc\u00e9s de todos os tempos nunha enquisa de profesionais, editores e cr\u00edticos. \nO 1 de xu\u00f1o de 2006, Tint\u00edn converteuse no primeiro personaxe de ficci\u00f3n galardoado co premio \"Luz da Verdade\" outorgado polo Dalai Lama . \"Para moita xente ao redor do mundo \"Tint\u00edn no T\u00edbet\" \u00e9 o seu primeiro contacto co T\u00edbet, a beleza das s\u00faas paisaxes e a s\u00faa cultura. E \u00e9 algo que foi pasando a trav\u00e9s de xeraci\u00f3ns,\" dixo Simon van Melick, director do International Campaign for Tibet. Campa\u00f1a Internacional polo T\u00edbet Durante a cerimonia foron distribu\u00eddas copias de \"Tint\u00edn in Tibet\" en Esperanto (\"Tin\u0109jo en Tibeto\") entre asistentes e xornalistas."}
{"id": "78080", "revid": "5863", "url": "https://gl.wikipedia.org/wiki?curid=78080", "title": "Hern\u00e1ndez e Fern\u00e1ndez", "text": "Hern\u00e1ndez e Fern\u00e1ndez (en franc\u00e9s Dupont et Dupond) son personaxes ficticios creados polo debuxante belga Herg\u00e9 na s\u00faa serie de c\u00f3mics \"As aventuras de Tint\u00edn\".\nCaracterizaci\u00f3n.\nTr\u00e1tase de dous axentes da polic\u00eda secreta id\u00e9nticos en aspecto e vestimenta cuxa \u00fanica diferenza \u00e9 a forma do bigote. No orixinal, Dupond \u00e9 o que ten o bigote recto, mentres que o de Dupont d\u00f3brase un pouco cara a f\u00f3ra. Nas traduci\u00f3ns ao galego non parece haber un criterio para asignarlle o nome de Hern\u00e1ndez ou Fern\u00e1ndez ao que ten o bigote m\u00e1is ca\u00eddo ou ondulado, polo que os seus nomes cambian indistintamente de \u00e1lbum en \u00e1lbum e ata \u00e1s veces dentro dun mesmo volume. A\u00ednda as\u00ed, este non \u00e9 un detalle moi importante, xa que aparecen sempre en conxunto e non parecen ter personalidades moi diferenciadas.\nO v\u00ednculo que os une xamais est\u00e1 claro; non parecen ser irm\u00e1ns, xa que te\u00f1en apelidos diferentes. Nalg\u00fans volumes d\u00e1se a entender que viven xuntos; eles ch\u00e1manse o un ao outro \"amigo\" ou \"colega\". Os demais personaxes ch\u00e1manos \"os inseparables\", \"os polic\u00edas\" ou, sinxelamente, \"os Fern\u00e1ndez\". Probablemente a intenci\u00f3n de Herg\u00e9 fose caricaturizar a un determinado tipo de funcionario, en todo id\u00e9ntico aos seus colegas.\nSon dous personaxes de personalidades bastante distra\u00eddas e pouco l\u00facidas que resultan incompetentes para as misi\u00f3ns que se lles asignan. O seu rol dentro das historias \u00e9 xeralmente secundario, ocasionando certos gags, achegando alg\u00fan dato a Tint\u00edn que o far\u00e1 introducirse nunha aventura ou chegando con reforzos cando esta case xa conclu\u00edu. As confusi\u00f3ns m\u00e1is com\u00fans nas que caen son as de querer pasar desapercibidos disfraz\u00e1ndose cun disfrace que cren t\u00edpico do lugar e \u00e9 en realidade rid\u00edculo. Adoitan tam\u00e9n confundirse amplamente con respecto ao que est\u00e1n investigando, a\u00ednda que posiblemente a s\u00faa caracter\u00edstica m\u00e1is recordada \u00e9 que cando un dos dous afirma algo, o outro o reitera cambiando palabras de lugar, dicindo desta forma o contrario ou algo sen sentido. Un exemplo diso pode atoparse no \u00e1lbum \"Aterraxe na l\u00faa\":\nA s\u00faa primeira aparici\u00f3n tivo lugar na historia \"Os xarutos do fara\u00f3n\", cuarto \u00e1lbum da serie, no que pretenden arrestar a Tint\u00edn por un suposto tr\u00e1fico de drogas. No entanto, na reedici\u00f3n a cor de \"Tint\u00edn no Congo\", o segundo \u00e1lbum da serie, que se publicou en 1947, Herg\u00e9 fainos xa aparecer na primeira vi\u00f1eta, na escena en que Tint\u00edn toma o tren para emprender a s\u00faa viaxe cara ao Congo. Curiosamente, en \"O Loto Azul\", continuaci\u00f3n de \"Os xarutos do fara\u00f3n\", cando se atopan con Tint\u00edn ch\u00e1mano \"querido amigo\", dando a entender que levan unha amizade de anos.\nComo dato curioso te\u00f1en unha ef\u00e9mera aparici\u00f3n en \"Ast\u00e9rix na terra dos belgas\" (Vi\u00f1eta), anunciando a chegada de Xulio C\u00e9sar a devandito pa\u00eds."}
{"id": "78081", "revid": "5863", "url": "https://gl.wikipedia.org/wiki?curid=78081", "title": "Severino Rivas Barja", "text": "Severino Rivas Barja, nado en Loentia (Castro de Rei) o 13 de setembro de 1875 e finado en Portomar\u00edn o 29 de outubro de 1936, foi un pol\u00edtico, alcalde de Castro de Rei durante a Rep\u00fablica.\nTraxectoria.\nHome de extensa cultura e vencellado \u00f3 PSOE. Enviuvou a finais dos anos 1920, e enviou \u00f3 seu fillo m\u00e1is novo, Dar\u00edo, que daquela ti\u00f1a 8 anos, \u00e1 Arxentina, onde xa resid\u00edan as s\u00faas irm\u00e1s m\u00e1is vellas. Logo do triunfo da Fronte Popular nas elecci\u00f3ns de febreiro de 1936, o 18 de marzo o gobernador civil nomeou unha comisi\u00f3n xestora en Castro de Rei encabezada por Seraf\u00edn Carballo Aguiar para substitu\u00edr \u00e1 corporaci\u00f3n presidida por Ram\u00f3n Perej\u00f3n Pardo. Ao pouco tempo o gobernador nomeou unha nova xestora da que formou parte Severino Rivas, que foi nomeado alcalde accidental o 6 de maio. Tres d\u00edas despois, o 9 de maio de 1936 foi elixido alcalde por votaci\u00f3n dos concelleiros. Debido ao golpe de Estado do 18 de xullo de 1936 e a ocupaci\u00f3n de Galicia polas tropas rebeldes, durou s\u00f3 tres meses no cargo, sendo destitu\u00eddo polo comandante da Garda Civil o 29 de xullo. Severino agochouse en Lugo, pero o 26 de agosto foi detido no Hotel Espa\u00f1a de Lugo e ingresou na Prisi\u00f3n Provincial. O 29 de outubro sac\u00e1rono da Prisi\u00f3n e foi asasinado no cami\u00f1o de Torrentes xunto \u00e1 capela de Cortapezas (Portomar\u00edn), xunto con V\u00edctor Dorrego Queiz\u00e1n.\nEnterro e exequias.\nFoi soterrado anonimamente nunha foxa com\u00fan no que ent\u00f3n era o adro da capela (actualmente o camposanto). Durante m\u00e1is de 50 anos, Dar\u00edo Rivas intentou por todos os medios encontrar os restos do seu pai. En 1994, durante unha viaxe de Dar\u00edo a Espa\u00f1a, un veci\u00f1o de Portomar\u00edn proporcionoulle os datos que lle permitiron achar o lugar de enterramento. Logo de longas xesti\u00f3ns, e coa intervenci\u00f3n da Asociaci\u00f3n para a Recuperaci\u00f3n da Memoria Hist\u00f3rica, os restos de Rivas Barja foron finalmente enterrados no pante\u00f3n familiar de Loentia en agosto de 2005.\nNa s\u00faa l\u00e1pida pode lerse a inscrici\u00f3n:\nQuerelas.\nCon data 14 de abril de 2010, o fillo de Severino, Dar\u00edo Rivas Cando, canda outras organizaci\u00f3ns como a Asociaci\u00f3n por la Recuperaci\u00f3n de la Memoria Hist\u00f3rica, Abuelas de Plaza de Mayo ou a Federaci\u00f3n de Asociaciones Gallegas de la Rep\u00fablica Argentina presentaron unha querela na Arxentina por xenocidio e crimes de lesa humanidade da ditadura de Francisco Franco, onde se detalla o caso do pai do denunciante."}
{"id": "78082", "revid": "89787", "url": "https://gl.wikipedia.org/wiki?curid=78082", "title": "Jos\u00e9 R\u00faa Figueroa", "text": "Jos\u00e9 R\u00faa Figueroa, nado en Santiago de Compostela o 20 de maio de 1820 e finado en Madrid o 22 de maio de 1855, foi un xornalista, revolucionario e escritor galego. Foi un dos pais do movemento provincialista en Galicia.\nTraxectoria.\nEstudou Medicina na Universidade de Santiago. Publicou al\u00ed o seu drama \"El arzobispo don Suero\" (1840), que a censura eclesi\u00e1stica local impediu representar. Con Antonio Romero Ortiz fundou \"Santiago y a ellos\" (1842), peri\u00f3dico sat\u00edrico de literatura e costumes, e xunto \u00f3 propio Romero Ortiz e Antol\u00edn Faraldo Asorey, \"El Porvenir\" (1845), que recoll\u00eda os ideais do provincialismo galego. Participou na revolta de 1846, escribindo a s\u00faa historia en Madrid baixo o pseud\u00f3nimo de Juan do-Porto.\nEn Madrid interveu na revolta de 1848, dirix\u00edndose logo \u00e1 Coru\u00f1a, onde foi encarcerado. Na prisi\u00f3n escribiu o drama in\u00e9dito \"Tambi\u00e9n por amor se muere\". De novo en Madrid dirixiu o peri\u00f3dico progresista \"La Naci\u00f3n\", e desde 1854 \"La Gaceta\". Colaborou no \"Semanario Pintoresco Espa\u00f1ol\" con artigos costumistas sobre Galicia, como \"La cascada de Toja\", \"Monte Furado\" ou \"Paso del Ulla en San Juan de Cova\". \nInterveu na revoluci\u00f3n progresista de 1854, estando detido en diversos momentos. Resultou elixido deputado no Congreso en 1854 pola provincia da Coru\u00f1a, morrendo no ano seguinte pouco despois de cumprir os trinta e cinco anos."}
{"id": "78083", "revid": "23204", "url": "https://gl.wikipedia.org/wiki?curid=78083", "title": "Cefeo", "text": "Na mitolox\u00eda grega, Cefeo \u00e9 o nome de dous importantes reis gregos.\nO m\u00e1is co\u00f1ecido era o pai de Andr\u00f3meda e esposo de Casiopea. Xuntos gobernaban sobre os Cefenos un dos pobos que habitaban a actual Etiop\u00eda (\"Joppa\"). Os tres personaxes forman parte central do mito de Perseo e Andr\u00f3meda. Como o resto dos personaxes principais desta historia Cefeo d\u00e1 o seu nome a unha constelaci\u00f3n do hemisferio boreal. Cefeo era o fillo de Belo, rei de Exipto, quen \u00e1 s\u00faa vez era fillo de Poseid\u00f3n. \u00c1 s\u00faa morte o trono pasou a mans de Perses, fillo de Perseo e Andr\u00f3meda.\nCefeo \u00e9 a figura paterna dunha familia real de constelaci\u00f3ns cuxa saga domina os ceos do norte; a s\u00faa esposa \u00e9 Casiopea, a ra\u00ed\u00f1a vaidosa e a s\u00faa filla \u00e9 a fermosa Andr\u00f3meda e \u00e9, a trav\u00e9s dela, como \u00e9 m\u00e1is co\u00f1ecido. Esta constelaci\u00f3n pos\u00fae unha historia moi venerable; en Mesopotamia era identificada co rei da cidade-estado de Babilonia, que \u00e1 s\u00faa vez ti\u00f1a por fillo terreal de Bel, o Baal do Antigo Testamento, chamado Enlil na tradici\u00f3n sumeria. Esta \u00faltima identidade ach\u00e9ganos unha clave para entender e interpretar o mito astral de Cefeo. Os babilonios dividiron os ceos en \"tres cami\u00f1os\", que se repartiron as divindades c\u00f3smicas Ea, Enlil e Anu. Enlil vixiaba o cami\u00f1o inferior, formado polas estrelas circumpolares do norte, entre as que se acha Cefeo.\nAlgunhas veces presentouse a este rei como unha figura r\u00edxida e autoritaria, sentada ao carricho sobre o polo celestial, facendo honra \u00e1 s\u00faa descendencia da li\u00f1axe do deus celeste Enlil. O poeta latino Manilio (s\u00e9culo I) ofrece, como tantas veces no seu tratado de mitolox\u00eda, unha detallada interpretaci\u00f3n astrol\u00f3xica de Cefeo, na que se describe a este rei como un personaxe fachendoso que gozaba do seu halo de poder.\nO tratamento que comunmente recibe na mitolox\u00eda grega \u00e9 o dunha persoa de car\u00e1cter d\u00e9bil, sometido aos desexos da s\u00faa esposa. O poeta Arato (s\u00e9culo \u2013III) ofr\u00e9cenos a descrici\u00f3n m\u00e1is cl\u00e1sica do rei \"como un coas d\u00faas mans estendidas\", sen d\u00fabida unha actitude de s\u00faplica cara aos deuses polos desastres cos que o deus Poseid\u00f3n (Neptuno) azouta as s\u00faas terras para castigar o orgullo da ra\u00ed\u00f1a Casiopea.\nO outro rei de nome Cefeo era fillo de Aleo, rei de Arcadia. Cefeo acabar\u00eda convert\u00e9ndose no rei de Texea, no Peloponeso. Cefeo \u00e9 co\u00f1ecido por acompa\u00f1ar a Xas\u00f3n como un dos Argonautas. C\u00f3ntase que morreu en batalla axudando a Heracles contra os lacedemonios."}
{"id": "78084", "revid": "22570", "url": "https://gl.wikipedia.org/wiki?curid=78084", "title": "Antonio Romero Ortiz", "text": "Antonio Romero Ortiz, nado en Santiago de Compostela o 24 de marzo de 1822 e finado en Madrid o 18 de xaneiro de 1884, foi un pol\u00edtico liberal, ministro de Gracia y Justicia durante o Sexenio e ministro de Ultramar durante os gabinetes de Zavala e de Sagasta. Tam\u00e9n foi un persoeiro importante no movemento do provincialismo galego.\nTraxectoria.\nFillo do notario Domingo Manuel Romero e de Rita Garc\u00eda Mari\u00f1o, en 1837 conseguiu o t\u00edtulo de Bacharel en Filosof\u00eda e en 1843 licenciouse en Dereito na Universidade Central de Madrid.\nRomero Ortiz participou na Academia Literaria de Santiago durante os seus anos de estudante. Fundou con Jos\u00e9 R\u00faa Figueroa o peri\u00f3dico sat\u00edrico de literatura e costumes \"Santiago y a ellos\", que axi\u00f1a foi prohibido. M\u00e1is tarde, xunto con R\u00faa Figueroa e Antol\u00edn Faraldo, foi editor da revista \"El Porvenir\", dirixida por Faraldo.\nFoi elixido deputado polo distrito da Coru\u00f1a en 1854, polo de Noia en 1858, polo de Benisa (Alacant) e Noia en 1863 (o 20 de abril de 1864 optou por Noia), volveu ser elixido por Noia en 1864, en 1865 por Alcoi e Santiago de Compostela (correspondeulle representar a Compostela mediante sorteo); outra vez por Alcoi e Santiago en 1869 (optou de novo por Compostela). Volveu ser elixido por Noia en 1871, volvendo ser reelixido polo mesmo distrito ata 1884.\nFoi Ministro de Gracia y Justicia inmediatamente despois da Gloriosa (de 8-10-1868 a 22-2-1869 e de 25-2-1869 a 18-6-1869). O 13 de marzo de 1878 foi nomeado ministro de Ultramar, cargo que desempe\u00f1ou con Zavala e con Sagasta. Foi un destacado mas\u00f3n, que acadou o grao de Soberano Gran Comendador do Supremo Consello en 1882. Dende marzo de 1881 at\u00e9 outubro de 1883, foi gobernador do Banco de Espa\u00f1a."}
{"id": "78085", "revid": "83328", "url": "https://gl.wikipedia.org/wiki?curid=78085", "title": "Casiopea", "text": "Na mitolox\u00eda grega, Casiopea (en grego antigo \u039a\u03b1\u03c3\u03c3\u03b9\u03ad\u03c0\u03b5\u03b9\u03b1 o \u039a\u03b1\u03c3\u03c3\u03b9\u03cc\u03c0\u03b5\u03b9\u03b1) era a esposa do rei Cefeo de Etiop\u00eda e nai con el de Andr\u00f3meda, cuxa beleza ela enxalzaba por encima da das Nereidas. Este orgullo foi a causa de todas as s\u00faas desgrazas, pois Poseid\u00f3n enviou un monstro ao pa\u00eds que devastou as s\u00faas terras, e ao que Andr\u00f3meda \u00eda ser sacrificada cando foi salvada por Perseo. De acordo con outras fontes Casiopea alardeaba de superar \u00e1s Nereidas en beleza, e por esta raz\u00f3n represent\u00e1baselle, cando era situada entre as estrelas, como volta de costas."}
{"id": "78087", "revid": "56817", "url": "https://gl.wikipedia.org/wiki?curid=78087", "title": "-794", "text": "V\u00e9xase tam\u00e9n.\nHistoria ano a ano"}
{"id": "78088", "revid": "98629", "url": "https://gl.wikipedia.org/wiki?curid=78088", "title": "Grade", "text": "A grade \u00e9 un instrumento agr\u00edcola tradicional constitu\u00eddo por unha armaz\u00f3n de trabes que se entrecruzan en \u00e1ngulo recto, que est\u00e1 dotado de dentes, m\u00e1is ou menos pr\u00f3ximos uns aos outros, e situados na s\u00faa parte inferior, e que permite traballar a terra superficialmente, achair\u00e1ndoa, rompendo os terr\u00f3ns e recubrindo o solo, de xeito que fique preparada para o sementado e a xerminaci\u00f3n. Adoita ser arrastrada por un animal grande (cabalar\u00eda, boi) e cargado, con grandes pedras polo normal, se se busca que pos\u00faa un maior peso. O enganche efect\u00faase ent\u00f3n cun pau ou cadea, denominado soli\u00f1o ou \"camb\u00f3n\".\nAs grades modernas adoitan ser enteiramente met\u00e1licas e est\u00e1n dese\u00f1adas e preparadas de xeito diferente para efectuar labores especializados.\n\u00c9timo.\nO nome galego \"grade\" procede de \"crate(m)\", caso acusativo do substantivo latino \"cratis, -is\" ou \"crates, -is\" que ti\u00f1a o significado de \"canizo; rastrelo\".\nHistoria.\nA grade semella ser unha evoluci\u00f3n do primitivo canizo, un simple entrelazo de canas ou varas, que se empregou en principio, cargado de pedras, coa mesma finalidade, e de feito subsist\u00eda, no s\u00e9culo XX a\u00ednda, no mundo rural galego. O entramado de madeira, coas puntas ou dentes inferiores, debeu ser ideado durante a Idade Media. Desde a\u00ed evolucionou para aparellos m\u00e1is complexos e totalmente met\u00e1licos. \nDiferentes tipos de grades.\nEntre as grades modernas especializadas p\u00f3dense indicar:"}
{"id": "78089", "revid": "56817", "url": "https://gl.wikipedia.org/wiki?curid=78089", "title": "-789", "text": "V\u00e9xase tam\u00e9n.\nHistoria ano a ano"}
{"id": "78090", "revid": "56817", "url": "https://gl.wikipedia.org/wiki?curid=78090", "title": "-786", "text": "V\u00e9xase tam\u00e9n.\nHistoria ano a ano"}
{"id": "78091", "revid": "98629", "url": "https://gl.wikipedia.org/wiki?curid=78091", "title": "-771", "text": "V\u00e9xase tam\u00e9n.\nHistoria ano a ano"}
{"id": "78093", "revid": "56817", "url": "https://gl.wikipedia.org/wiki?curid=78093", "title": "-755", "text": "V\u00e9xase tam\u00e9n.\nHistoria ano a ano"}
{"id": "78094", "revid": "56817", "url": "https://gl.wikipedia.org/wiki?curid=78094", "title": "-792", "text": "V\u00e9xase tam\u00e9n.\nHistoria ano a ano"}
{"id": "78095", "revid": "56817", "url": "https://gl.wikipedia.org/wiki?curid=78095", "title": "-793", "text": "V\u00e9xase tam\u00e9n.\nHistoria ano a ano"}
{"id": "78096", "revid": "56817", "url": "https://gl.wikipedia.org/wiki?curid=78096", "title": "-798", "text": "V\u00e9xase tam\u00e9n.\nHistoria ano a ano"}
{"id": "78097", "revid": "56817", "url": "https://gl.wikipedia.org/wiki?curid=78097", "title": "-799", "text": "V\u00e9xase tam\u00e9n.\nHistoria ano a ano"}
{"id": "78098", "revid": "56817", "url": "https://gl.wikipedia.org/wiki?curid=78098", "title": "-797", "text": "V\u00e9xase tam\u00e9n.\nHistoria ano a ano"}
{"id": "78099", "revid": "56817", "url": "https://gl.wikipedia.org/wiki?curid=78099", "title": "-796", "text": "V\u00e9xase tam\u00e9n.\nHistoria ano a ano"}
{"id": "78100", "revid": "56817", "url": "https://gl.wikipedia.org/wiki?curid=78100", "title": "-795", "text": "V\u00e9xase tam\u00e9n.\nHistoria ano a ano"}
{"id": "78101", "revid": "56817", "url": "https://gl.wikipedia.org/wiki?curid=78101", "title": "-791", "text": "V\u00e9xase tam\u00e9n.\nHistoria ano a ano"}
{"id": "78102", "revid": "56817", "url": "https://gl.wikipedia.org/wiki?curid=78102", "title": "-790", "text": "V\u00e9xase tam\u00e9n.\nHistoria ano a ano"}
{"id": "78104", "revid": "56817", "url": "https://gl.wikipedia.org/wiki?curid=78104", "title": "-788", "text": "V\u00e9xase tam\u00e9n.\nHistoria ano a ano"}
{"id": "78105", "revid": "56817", "url": "https://gl.wikipedia.org/wiki?curid=78105", "title": "-787", "text": "V\u00e9xase tam\u00e9n.\nHistoria ano a ano"}
{"id": "78106", "revid": "56817", "url": "https://gl.wikipedia.org/wiki?curid=78106", "title": "-785", "text": "V\u00e9xase tam\u00e9n.\nHistoria ano a ano"}
{"id": "78107", "revid": "56817", "url": "https://gl.wikipedia.org/wiki?curid=78107", "title": "-784", "text": "V\u00e9xase tam\u00e9n.\nHistoria ano a ano"}
{"id": "78108", "revid": "56817", "url": "https://gl.wikipedia.org/wiki?curid=78108", "title": "-783", "text": "V\u00e9xase tam\u00e9n.\nHistoria ano a ano"}
{"id": "78109", "revid": "56817", "url": "https://gl.wikipedia.org/wiki?curid=78109", "title": "-782", "text": "V\u00e9xase tam\u00e9n.\nHistoria ano a ano"}
{"id": "78110", "revid": "56817", "url": "https://gl.wikipedia.org/wiki?curid=78110", "title": "-780", "text": "V\u00e9xase tam\u00e9n.\nHistoria ano a ano"}
{"id": "78111", "revid": "72012", "url": "https://gl.wikipedia.org/wiki?curid=78111", "title": "Pedro G\u00f3mez Sarmiento", "text": "Pedro G\u00f3mez Sarmiento y de Ulloa, nado en Ribadeo en 1478 e finado en Lucca, Italia o 31 de outubro de 1541 foi un cardeal galego.\nTraxectoria.\nFoi bispo de Tui, Badaxoz, Palencia, (1525-1534), e arcebispo de Santiago de Compostela, (1534-1541). Foi nomeado cardeal polo papa Paulo III o 18 de outubro de 1538, durante o reinado de Carlos I. En Roma usaba o Pazo do Cardeal Altemps, sede de cardeais espa\u00f1ois na Roma renacentista, que ostentaban a denominaci\u00f3n cardinalicia de Santiago.\nIrm\u00e1n de Alonso Sarmiento (prior de Aracena, Huelva), a monxa Mar\u00eda Sarmiento e de Ana Sarmiento, esposa de Alonso de Arag\u00f3n, Conde de Ribagorza e Duque de Villahermosa."}
{"id": "78112", "revid": "56817", "url": "https://gl.wikipedia.org/wiki?curid=78112", "title": "-779", "text": "V\u00e9xase tam\u00e9n.\nHistoria ano a ano"}
{"id": "78113", "revid": "56817", "url": "https://gl.wikipedia.org/wiki?curid=78113", "title": "-778", "text": "V\u00e9xase tam\u00e9n.\nHistoria ano a ano"}
{"id": "78116", "revid": "53322", "url": "https://gl.wikipedia.org/wiki?curid=78116", "title": "Noise Project", "text": "Noise Project, grupo galego formado na vila de Valga (Pontevedra), que practica un estilo de m\u00fasica a medio cami\u00f1o entre o post-rock e o noise rock, cunha actitude marcadamente experimental. \nO grupo d\u00e1 os seus primeiros concertos en pubs de Valga a mediados do ano 2005, nese momento como un cuarteto formado por Ra\u00fal (guitarra e voz), Alexandre (guitarra e voz), V\u00edctor (bater\u00eda) e \u00d3scar (baixo e voz). Entre finais de 2005 e mediados de 2006 \u00fanenselle Javi (guitarra) e Ernst (laptop, efectos e arranxos), configurando a primeira formaci\u00f3n est\u00e1bel do grupo e aportando parte do seu son caracter\u00edstico.\nNo ano 2007 lanzan o seu primeiro traballo, \"Teleclube\", no netlabel A Regueifa Plataforma. O t\u00edtulo remite \u00e1 prehistoria do grupo, cando Alexandre e Ra\u00fal quedaban para tocar no Teleclube de Cordeiro (Valga). O car\u00e1cter experimental, unido a iron\u00eda empregada nalg\u00fans temas levou a que fosen comparados coa actitude de grupos galegos como Os Resentidos e N.H.U.. O traballo tam\u00e9n inclu\u00eda a canci\u00f3n \"Rapaci\u00f1a\", unha versi\u00f3n de Andr\u00e9s do Barro que m\u00e1is tarde ser\u00eda inclu\u00edda no recompilatorio \"Manifesto Dobarrista\".\nNo mesmo 2007, Alexandre ten que abandonar o grupo por motivos laborais. A finais dese mesmo ano entra \u00c1lvaro (guitarra, baixo e voz), volvendo o grupo \u00e1 formaci\u00f3n de sexteto.\nNo ano 2008 o grupo queda segundo no concurso GZcrea, polas canci\u00f3ns \"II\" e \"A pedra de afiar\". \nOs formantes de Noise Project, como membros da asociaci\u00f3n Os Penoucos, promoveron tam\u00e9n a creaci\u00f3n do Festival Artenativa, en Valga, que celebrou a s\u00faa primeira edici\u00f3n en agosto de 2007.\nNo ano 2010 a banda editou o seu segundo traballo \"Asuntos que se resolven co tempo\"."}
{"id": "78117", "revid": "56817", "url": "https://gl.wikipedia.org/wiki?curid=78117", "title": "-775", "text": "V\u00e9xase tam\u00e9n.\nHistoria ano a ano"}
{"id": "78121", "revid": "56817", "url": "https://gl.wikipedia.org/wiki?curid=78121", "title": "-770", "text": "V\u00e9xase tam\u00e9n.\nHistoria ano a ano"}
{"id": "78122", "revid": "56817", "url": "https://gl.wikipedia.org/wiki?curid=78122", "title": "-769", "text": "V\u00e9xase tam\u00e9n.\nHistoria ano a ano"}
{"id": "78126", "revid": "56817", "url": "https://gl.wikipedia.org/wiki?curid=78126", "title": "-763", "text": "V\u00e9xase tam\u00e9n.\nHistoria ano a ano"}
{"id": "78129", "revid": "56817", "url": "https://gl.wikipedia.org/wiki?curid=78129", "title": "-760", "text": "V\u00e9xase tam\u00e9n.\nHistoria ano a ano"}
{"id": "78130", "revid": "23204", "url": "https://gl.wikipedia.org/wiki?curid=78130", "title": "Astarte", "text": "Astarte foi unha divindade fenicia feminina (a transcici\u00f3n do seu nome fenicio \u00e9 \"Ashtart\"), co\u00f1ecida na Biblia como \"Ashtoret\". O seu nome \u00e9 equivalente ao da deusa babilonia Ishtar, como esta foi asimilada na civilizaci\u00f3n grecorromana a Afrodita / Venus.\nAstarte aparece nos textos de Ugarit (actual Ras Shamra) do segundo milenio a.C., e noutros exipcios do primeiro milenio, nos que figura como equivalente da deusa Anat e con fortes caracteres guerreiros, que non aparecer\u00e1n posteriuormente.\nO seu equivalente nas fundaci\u00f3ns fenicias do Mediterr\u00e1neo occidental foi Tanit, deusa que non aparece en Oriente. Con todo, at\u00e9 agora, non hai completa seguranza de que sexan a mesma divindade, e de feito Astarte aparece en Cartago nunha inscrici\u00f3n do s\u00e9culo VIII a. C., unha das m\u00e1is antigas nas que xorde o seu nome.\nEn orixe era unha deusa da fertilidade, como o era Ishtar, por\u00e9n en \u00e9pocas m\u00e1is tard\u00edas Astarte foi tam\u00e9n asimilada a Xuno / Hera, a r\u00e1i\u00f1a do Olimpo, esposa de Zeus / X\u00fapiter, e m\u00e1is tam\u00e9n con Cibeles, de xeito que pasou a converterse nunha divindade celeste, sen esquecer o seu aspecto f\u00e9rtil, pero que ficou un tanto relegado."}
{"id": "78131", "revid": "23204", "url": "https://gl.wikipedia.org/wiki?curid=78131", "title": "The Homens", "text": "The Homens \u00e9 un grupo galego encadrado dentro do x\u00e9nero musical co\u00f1ecido como power pop.\nTraxectoria.\nTivo os seus inicios sobre o ano 2004 na Casa Xur\u00e1sica de Compostela, no mesmo ambiente doutras bandas como Samesugas ou Fame Neghra. Os seus compo\u00f1entes ti\u00f1an experiencia en grupos como os propios Fame Neghra, Street Fighter ou Stay Pretty, en li\u00f1as pr\u00f3ximas ao garage ou ao hardcore. Por\u00e9n, a formaci\u00f3n da banda sup\u00f3n a adopci\u00f3n dun estilo moito m\u00e1is pr\u00f3ximo ao powerpop, con puntuais influencias de post-core e britpop. A s\u00faa aposta musical toca dous v\u00e9rtices: a posibilidade de facer m\u00fasica pop sen complexos en lingua galega, e o compromiso coa libre difusi\u00f3n da cultura. Neste \u00faltimo sentido, a inmensa maior\u00eda dos seus traballos pode ser descargado de balde da s\u00faa propia p\u00e1xina web, baixo licenzas Creative Commons.\nO seu primeiro traballo, o EP \"The Homens\" sae \u00e1 luz no ver\u00e1n de 2005, en formato mp3. En menos dun ano, seguir\u00e1 outro EP, \"The Homens #2\". A edici\u00f3n deste segundo disco ser\u00e1 en formato f\u00edsico, nun CD de sete pistas. Ed\u00edtanse seis novos temas e incl\u00faese \"Desaparece\", do anterior traballo. Deses seis novos temas, cinco ser\u00e1n disponibilizados para a libre descarga na web do grupo. O ano 2006, co lanzamento do novo traballo, sup\u00f3n un aumento da popularidade e da actividade do grupo, que chega a dar uns 30 concertos pola Galiza, visitando tam\u00e9n varios festivais en Portugal. A s\u00faa canci\u00f3n \"Sandra Dee\" quedar\u00e1 entre as dez primeiras do concurso A polo ghit e o EP ser\u00e1 escollido polos lectores da Sono-tone como un dos cinco mellores traballos do ano.\nA principios de 2007 o grupo participa do disco homenaxe a Andr\u00e9s do Barro \"Manifesto Dobarrista\", coa canci\u00f3n \"Con m\u00e1is amor\".\nNo ano 2007, sacan \u00e1 luz o seu primeiro traballo longo \"Tres\", sen d\u00fabida o disco m\u00e1is ambicioso da banda, gravado nos estudios Ultramarinos Costa Brava, e coa asistencia na produci\u00f3n de Santi Garc\u00eda. O disco ser\u00e1 editado por Falcatruada baixo d\u00faas formas: unha edici\u00f3n en CD e outra limitada que incl\u00fae un vinilo, e o CD no que figura unha pista de datos coas canci\u00f3ns en mp3 . Ademais diso, disponibil\u00edzanse nove dos seus once temas para a libre descarga dende a propia web do grupo. O disco ser\u00e1 escollido como o segundo mellor traballo de 2007 polos lectores da Sono-tone. O grupo continuou o seu traballo con multitude de concertos por todo pa\u00eds, as\u00ed como en Portugal, Alema\u00f1a, Euskadi ou Catalu\u00f1a.\nA comezos do 2008, e xunto con Samesugas, unha banda coa que comparten comezos e boas relaci\u00f3ns, sacan en vinilo o EP conxunto \"The Homens Vs. Samesugas\", no que ambos grupos intercambian versi\u00f3ns e incl\u00faen temas novos. Finalmente no Nadal do 2009 presentan o seu \u00faltimo disco, na Sala Nasa de Santiago de Compostela xunto con Novedades Carminha, que leva por t\u00edtulo \"Cuarta potencia\" novamente gravado nos estudios Ultramarinos Costa Brava no ver\u00e1n do 2009."}
{"id": "78132", "revid": "98629", "url": "https://gl.wikipedia.org/wiki?curid=78132", "title": "Bon Jovi", "text": "Bon Jovi \u00e9 unha banda estadounidense de Hard Rock, formada en Nova Jersey en 1983. Acadou sona mundial a mediados dos anos 80 con temas como \"Livin' on a Prayer\", \"You Give Love a Bad Name\", \"Bad Medicine\", \"Wanted Dead Or Alive\" ou \"I'll Be There For You\".\nFoi formada por Jon Bon Jovi (nome art\u00edstico de \"John Francis Bongiovi\"), con Richie Sambora na guitarra, David Bryan nos teclados, Tico Torres (H\u00e9ctor Torres) \u00e1 bater\u00eda e Alec John Such como baixista (substitu\u00eddo non oficialmente en 1995 por Hugh McDonald). Acadaron grande \u00e9xito nas d\u00e9cadas dos 80 e 90, rexurdindo no 2000 co \u00e9xito \"It's My Life\". Na actualidade est\u00e1n promocionando \"Lost Highway\", disco que ocupou o n\u00famero 1 de \u00e1lbums na lista de Billboard, sendo un fito hist\u00f3rico para a banda, que xa conta con 24 anos de carreira e arredor de 130 mill\u00f3ns de discos vendidos.\nHistoria.\nFormaci\u00f3n e primeiros pasos (1978-1985).\nJon Bon Jovi \u00e9 fillo de Frank Bongiovi (famoso peiteador estadounidense, fundador da franqu\u00eda Jon Anthony) e de Carol Sharkey (ex-miss e antiga coelli\u00f1a de Playboy). De cativo a s\u00faa nai intentou introducilo no mundo da m\u00fasica, pero a el non lle interesaba e a s\u00faa nai terminou desistindo. Anos m\u00e1is tarde, na adolescencia, Jon acudiu a un concerto de rock &amp; roll e foi nese momento cando tivo claro o que quer\u00eda ser, \"unha estrela de rock\". Antes de acadar o \u00e9xito traballou no sal\u00f3n de peiteado do seu pai e limpando pisos de estudios de gravaci\u00f3n.\nJon pasou case toda a s\u00faa adolescencia escapando do colexio para tocar rock &amp; roll, xeralmente co seu amigo David Rashbaum (David Bryan) co que formou a banda Atlantic City Expressway, que non posu\u00eda canci\u00f3ns propias pero que acadou moito \u00e9xito nos clubs da zona. En 1980 mudaron o nome por \"The Rest\". Unha noite, cando se dispu\u00f1an a abrir un concerto para Southside Johnny e Billy Squirer no Ritz de Manhattan, foi miralos o seu curm\u00e1n Tony Bongiovi, un famoso enxe\u00f1eiro e produtor de grupos como The Ramones ou Talking Heads, e que era dono dun famoso estudo de gravaci\u00f3n no que Jon acostumaba pasar horas axudando no que fose preciso. Tony preguntoulle a Jon como \u00edan as cousas, \u00f3 que respondeu: \"Odio esta banda, odio esta m\u00fasica, \u00f3diote a ti, pero se podes axudarnos, ch\u00e1mame por tel\u00e9fono\". D\u00edas m\u00e1is tarde, Southside Johnny e Billy Squirer produc\u00edan a primeira demo de \"The Rest\". Jon contou despois que iso non era o que el quer\u00eda, marchando a traballar co seu curm\u00e1n \u00f3s estudos de gravaci\u00f3n \"Power Station\" en Nova York.\nA finais dos 70 compartiu o estudio con Steven Tyler, de Aerosmith, David Bowie e Little Steven, gravando algunhas canci\u00f3ns, m\u00e1is tarde recompiladas no \u00e1lbum \"The Power Station Years\", do ano 1982. Tam\u00e9n co\u00f1eceu grandes grupos como The Rolling Stones ou Queen. Estivo facendo presentaci\u00f3ns locais, sendo abreconcertos doutras bandas.\nEn 1981 Jon Bon Jovi gravou por primeira vez, coa canci\u00f3n \"R2-D2 We Wish You a Merry Christmas\" no \u00e1lbum especial de Nadal \"Christmas in the Stars\", producido por Tony Bongiovi na Power Station.\nEn 1983 Chip Hobart, director da emisora Wapp FM, lanzou un disco onde se recompilaba unha canci\u00f3n de cada artista novo, e Jon aproveitou para levar o seu sinxelo \"Runaway\" (canci\u00f3n escrita en 1980 e que gravara ese ano cando o estudio estaba baleiro), sendo a canci\u00f3n que m\u00e1is destacou dese \u00e1lbum. Debido \u00e1 grande acollida que tivo, ped\u00edronlle facer un concerto, pero necesitaba unha banda propia. Polygram, que xa se fixara en Jon, f\u00edxolle un gran contrato d\u00e1ndolle a liberdade de contratar \u00f3s m\u00fasicos que el quixese. Jon recrutou a David Bryan, co que xa tocara , o baixista Alec John Such, membro de The Message, quen chamou a Tico Torres para que se instalase na bater\u00eda. Logo uniuse Richie Sambora, quen logo de ver \u00e1 banda nun concerto d\u00edxolle a Jon que el ser\u00eda o novo guitarrista. E as\u00ed, o 21 de xaneiro de 1984 sae \u00e1 venda o seu primeiro disco, \"Bon Jovi\", co xa mencionado sinxelo \"Runaway\", que chegou \u00f3 top 40. Tam\u00e9n inclu\u00eda temas como \"She Don't Know Me\", \"Love Lies\" ou \"Roulette\".\nEn 1985 lograron o disco de Ouro co \u00e1lbum \"7800 Degrees Fahrenheit\", do que lanzaron os sinxelos \"In And Out Of Love\", \"Silent Night\" e \"Only Lonely\", canci\u00f3n que escribiu Jon pouco despois de romper coa s\u00faa moza, cando lle deu a elixir entre a m\u00fasica e ela. O disco logrou certo interese, pero non o \u00e9xito que desexaban e esperaban. O desinterese manifest\u00e1base debido \u00e1 presenza de baladas, calidade esta na que m\u00e1is fincap\u00e9 fixeron os seus detractores, d\u00e1ndolle unha imaxe falsa e mol do que \u00e9 o Heavy Metal, xa que, nesa \u00e9poca o p\u00fablico do x\u00e9nero demandaba un son e unha imaxe que reivindicase posturas de rebeld\u00eda. S\u00f3 dous grupos lograran romper as barreiras entre pesados e suaves: Def Leppard e o propio Bon Jovi.\nEse mesmo ano participaron no festival \"Monsters Of Rock\", pero non foi suficiente para dar o salto \u00e1 fama. Non conseguiron asistir \u00f3 Live Aid. Ese ano Jon Bon Jovi co\u00f1eceu a Cinderella, facendo unha xira xuntos polos Estados Unidos.\nD\u00edas de gloria con \"Slippery When Wet\" e \"New Jersey\" (1986-1989).\nDebido a que o seu \u00faltimo \u00e1lbum acadara un \u00e9xito moderado, pux\u00e9ronse a traballar no lanzamento do seu decisivo terceiro \u00e1lbum, \"Slippery When Wet\", en 1986, que non s\u00f3 significou o seu lanzamento \u00f3 estrelato, sen\u00f3n que foi un dos \u00e1lbums m\u00e1is vendidos de 1986 e da d\u00e9cada dos 80. Para este lanzamento contaron coa axuda do reputado produtor e compositor Desmond Child. O disco vendeu m\u00e1is de 12 mill\u00f3ns de copias nos EE.UU, onde os sinxelos \"You Give Love A Bad Name\" e \"Livin' on a Prayer\" foron n\u00famero un. \"Livin' On A Prayer\" estivo 4 semanas no primeiro lugar da revista Billboard, o \u00e1lbum estivo no top 5 durante 38 semanas e 46 semanas no top 10. Tam\u00e9n triunfaron as canci\u00f3ns \"Never Say Goodbye\", \"Raise Your Hands\", \"Wild In The Streets\" e \"Wanted Dead Or Alive\", que se converteu na insignia da banda).\nEn outubro o disco chegou \u00f3 n\u00famero 1 nos Estados Unidos, onde estivo 8 semanas. No Canad\u00e1 logrou 10 discos de platino, dous no Reino Unido, un de ouro en Alema\u00f1a, Espa\u00f1a, Italia, Finlandia, Suecia e o Xap\u00f3n. A fama chegou a tal punto que Jon asinaba con outro nome nos hoteis onde se aloxaban para pasar desapercibido.\nEn 1987 Jon participou no show de \"Donnington '87\" xunto a Bruce Dickinson, vocalista de Iron Maiden, Paul Stanley, vocalista de KISS, e Dee Snider vocalista de Twisted Sister.\nEn 1988 aparece o exitoso \"New Jersey\". Orixinalmente se pensara nun \u00e1lbum dobre, pero a idea foi descartada pola compa\u00f1\u00eda discogr\u00e1fica. Vend\u00e9ronse m\u00e1is de 16 mill\u00f3ns de copias, edit\u00e1ndose cinco sinxelos exitosos, chegando dous deles \u00f3 n\u00famero 1: \"Bad Medicine\" e \"I'll Be There For You\". Tam\u00e9n \"Born To Be My Baby\", \"Lay Your Hands On Me\" e \"Living In Sin\" entraron no top 10. Durante esta \u00e9poca foron os seus abreconcertos grupos como Cinderella ou Vixen.\nEn 1989 Jon Bon Jovi xunto a Richie Sambora nunha presentaci\u00f3n interpretaron a canci\u00f3n \"Wanted Dead or Alive\" en vivo, pero armados s\u00f3 con d\u00faas guitarras ac\u00fasticas, nos MTV Video Music Awards. Esta presentaci\u00f3n fascinou \u00f3s seus seguidores, e provocou a iniciativa de MTV de crear os especiais ac\u00fasticos chamados MTV Unplugged, que ter\u00edan moi boa acollida nos anos 90, sendo Bon Jovi pioneiros con \"Evening With Bon Jovi\".\nPosteriormente, cando se editou o video de \"Living In Sin\", a banda recibiu algunhas cr\u00edticas en MTV polo seu contido expl\u00edcito, polo que, a pedido da cadea, a banda tivo que reeditalo. A xira do \"New Jersey\" foi tan longa (237 concertos) que acabou deteriorando fisicamente \u00f3s membros. No medio da xira Jon casou con Dorothea Hurley (\u00e1 que co\u00f1ecera cando estudaba) en segredo en Las Vegas.\nA entrada \u00f3s anos 90.\nOs problemas nas posteriores xiras debidos \u00e1 tensi\u00f3n e \u00f3 desgaste f\u00edsico, ocasionaron que a banda fixera unha par\u00e9ntese. A s\u00faa inactividade a finais de 1989 e principios dos 90 levou a pensar na disoluci\u00f3n da banda. Dita idea viuse alimentada cando en 1990 Jon Bon Jovi, en calidade de solista, editou o seu segundo \u00e1lbum, \"Blaze of Glory\", que constitu\u00edu a banda sonora da pel\u00edcula \"Young Guns II\". O director da pel\u00edcula solicitara a Jon que presentase \"Wanted Dead or Alive\", \u00e9xito de \"Slippery When Wet\", como tema principal da banda sonora, pero Jon viu mellor facer un novo \u00e1lbum cunha tem\u00e1tica do Oeste.\nO seu primeiro sinxelo, \"Blaze of Glory\", \u00e9 unha especie de segunda parte de \"Wanted Dead or Alive\", e foi postulado \u00f3 Oscar na categor\u00eda de \"Mellor Canci\u00f3n orixinal\", e ga\u00f1ou un Globo de Ouro como \"Canci\u00f3n do Ano\". Outros \u00e9xitos do \u00e1lbum foron \"Billy Get your Guns\", \"Dying Ain't Much of a Living\" ou \"Miracle.\nMentres tanto, Richie quixo probar como solista editando o seu primeiro \u00e1lbum f\u00f3ra de Bon Jovi, \"Stranger in this Town\", que tivo unha acollida moderada.\n\"Keep The Faith\", unha renovaci\u00f3n musical (1992-1993):.\nEn 1992 reintegrouse o quinteto, lanzando \u00f3 mercado o \u00e1lbum \"Keep The Faith\", co que a banda experimentou un cambio musical, para estar acorde cos novos tempos e manterse en boa brecha, o que provocou moitas cr\u00edticas. Estas increment\u00e1ronse polo cambio radical da s\u00faa aparencia.\nAnte estas cr\u00edticas Jon declarou: \nDespois de todo arrasan novamente e amosan a s\u00faa calidade en canci\u00f3ns como \"Keep the Faith\", \"Bed Of Roses\", \"In these arms\", \"I'll Sleep When I'm Dead\", \"I Believe\" ou \"Dry county\" (ademais da primeira canci\u00f3n en castel\u00e1n da banda, \"Cama de Rosas\"). O \u00e1lbum logrou vender 10 mill\u00f3ns de copias a nivel mundial, e con el iniciaron outra xira mundial, que os levou por segunda vez a Latinoam\u00e9rica.\n\"Cross Road\" e \"These Days\" (1994-1996).\nEn 1994 tomouse en consideraci\u00f3n a posibilidade de publicar un recompilatorio dobre en directo, pero \u00f3 final lanzouse \u00f3 mercado o \u00e1lbum recompilatorio \"Crossroad 14 classic grooves\", que cont\u00e9n ademais dous temas novos: \"Always\" e \"Someday I'll Be Saturday Night\", cos que arrasaron novamente coas listas europeas e americanas. O \u00e1lbum vendeu 25 mill\u00f3ns de copias a nivel mundial. No mesmo ano Alec John Such abandonou a banda, sendo substitu\u00eddo de forma non oficial por un vello amigo, o baixista Hugh McDonald, que xa gravara con Jon e a banda The All Star Review o seu primeiro \u00e9xito, \"Runaway\", en 1982.\nEn 1995 lanzaron \u00f3 mercado o \u00e1lbum \"These Days\", con temas m\u00e1is escuros que nas s\u00faas anteriores produci\u00f3ns, sobre todo as canci\u00f3ns \"Hey God\" e \"Something To Believe In\", cunhas letras que deron moito que falar. \"These Days\" foi un disco moi vendido en Europa, se ben nos Estados Unidos tivo un \u00e9xito moderado. Deste \u00e1lbum edit\u00e1ronse os sinxelos \"Hey god\", \"Something for the pain\", \"Hearts Breaking Even\", \"Damned\", \"These days\", \"This is ain't love song\" (\"Como Yo Nadie Te Ha Amado\" na versi\u00f3n en castel\u00e1n) e a suave \"Lie to me\".\nEn xu\u00f1o dese ano a banda tocou no m\u00edtico Estadio de Wembley, en Londres. Foron os d\u00edas 23, 24 e 25, con cheos absolutos de 72.000 persoas por noite. A terceira noite foi gravada e editada en v\u00eddeo como \"Live From London\", con 11 temas dos m\u00e1is de 20 que tocaron.\nLogo da emisi\u00f3n de \"These Days\", cando a banda a\u00ednda non terminara a xira de \"Crossroad\" e trala sa\u00edda de Alec, Jon manifestou: \nEn 1996 contin\u00faa a xira mundial de \"These Days\", percorrendo case toda Europa, Am\u00e9rica e o Xap\u00f3n con cheos totais.\nNestes tempos Richie casou coa actriz Heather Locklear; a esposa de David tivo xemelgos e Tico, que era tam\u00e9n pintor e piloto, casou coa modelo Eva Herzigova; por todo isto a banda decidiu facer unha nova par\u00e9ntese, separ\u00e1ndose despois do seu tour por Londres en 1996.\nNova aventura en solitario (1997-1999).\nEn 1997 Jon Bon Jovi editou o seu terceiro \u00e1lbum como solista, \"Destination Anywhere\", onde aparecen bos temas de pop, como \"Janie, Don't take your Love to Town\", \"Naked\", \"Midnight in Chelsea\", \"Destination Anywhere\", \"Queen of New Orleans\" ou a canci\u00f3n en castel\u00e1n \"Miro a tu Ventana\". Son temas escritos en distintas partes do mundo. Richie Sambora, pola s\u00faa parte, edita \"Undiscovered Soul\", o seu segundo \u00e1lbum como solista, con temas como \"Hard Times Come Easy\" ou \"Made in America\". David Bryan tam\u00e9n editou nese ano o seu primeiro disco en solitario, \"Lunar Eclipse\", con temas instrumentais (todas a piano e creadas por el), m\u00e1is o \u00e9xito do 92 \"In These Arms\" en versi\u00f3n cantada por el.\nNestes anos Jon converteuse en modelo e artista de cine, participando en pel\u00edculas como \"Little City\", \"Moonlight and Valentino\" e \"Destination Anywhere\" onde comparte o protagonismo con Demi Moore.\nO 31 de xaneiro de 1998 houbo un concerto chamado \"Jon Bon Jovi and Friends Come Together\", en homenaxe a Patrick King, que fora asasinado o 20 de novembro de 1997. Logo Jon participou no evento humanitario \"Pavarotti and Friends\", onde interpreta xunto a Luciano Pavarotti a canci\u00f3n \"Let it Rain\".\nEn 1999 editouse o videoclip da canci\u00f3n \"Real Life\", onde aparece toda a banda xunta (a excepci\u00f3n de David Bryan, que sufrira un accidente onde case perdeu a man) como banda sonora da pel\u00edcula \"Ed TV\", e como aviso de que a banda regresaba novamente.\n\"It's My Life\", un exitoso regreso (2000-2002).\nNo 2000 lanzaron o esperado \"Crush\", \u00e1lbum que significou a reaparici\u00f3n da banda, gravado no estudio de Jon Bon Jovi. Foi un dos discos m\u00e1is vendidos e escoitados dese ano, con sinxelos como \"It's my life\", que conseguiu grandes vendas e se consolidou como a canci\u00f3n do ano nos premios VH1. Tam\u00e9n tiveron boa acollida os sinxelos \"Say Isn't So\", \"Thank You For Loving Me\" e \"One Wild Night\", canci\u00f3n que se aproveitou para titular o primeiro disco en vivo do grupo en case 20 anos de carreira. A madurez compositiva do grupo aumentou con temas tan diferentes no seu repertorio como \"Next 100 years\", \"Two story town\" ou \"Just Older. O \u00e1lbum vendeu m\u00e1is de 13 mill\u00f3ns de copias a nivel mundial, e logrou dobre disco deplatino nos Estados Unidos.\nA banda tocou por primeira vez no teito dun edificio no programa \"The Late Show with David Letterman\". Recibiu os nomeamentos \u00f3 Grammy por \"Mellor \u00e1lbum de rock\", \"mellor interpretaci\u00f3n de rock de grupo ou d\u00fao\" por \"It\u00b4s My Life\". Ese mesmo ano Bon Jovi logrou o premio \"My VH-1 Award\" por \"O meu Video Favorito\", e realizou dous concertos con cheos absolutos no Wembley Stadium de Londres, antes de que fora derrubado.\nDesde ent\u00f3n lanzaron discos con sinxelos de boa recepci\u00f3n nas radios, como \"One Wild Night\" (2001), unha recompilaci\u00f3n de canci\u00f3ns gravadas de concertos en vivo entre 1985 e o 2001. Este disco non gustou a alg\u00fans seguidores, xa que nel se inclu\u00edron temas como \"I Don't Like Mondays\" ou \"Rockin' In The Free World\", deixando de lado cl\u00e1sicos como \"Lay Your Hands On Me\", \"Born To Be My Baby\" ou \"Always\", e sobre todo, por que o \u00e1lbum reun\u00eda actuaci\u00f3ns en vivo da banda \u00f3 longo da s\u00faa historia e non un concerto \u00edntegro da \u00faltima xira como se esperaba. A banda realizou unha xira de 54 shows por 15 pa\u00edses ante m\u00e1is de 2 mill\u00f3ns de persoas.\nNo 2002 lanzaron o disco \"Bounce\", inspirado nos atentados do 11 de setembro. Foi un disco exitoso, do que se despreden os sinxelos \"Everyday\", \"Misunderstood\", \"Undivided\" e \"All about Loving you\". Un disco guitarreiro e metaleiro pero que non chegou a enganchar masivamente como se esperaba en Europa, pero si en Am\u00e9rica e o Xap\u00f3n. Tam\u00e9n se desprenden temas bos como \"Bounce\", \"The distance\" ou \"Hook me up. O \u00e1lbum vendeu aproximadamente 8 mill\u00f3ns de copias e de novo supuxo unha gran xira mundial de grande \u00e9xito, con concertos ac\u00fasticos en varias cidades previos \u00e1s grandes actuaci\u00f3ns.\nO 20\u00ba aniversario da banda (2003-2004).\nNo 2003 editouse \"This Left Feels Right\", unha antolox\u00eda dos seus mellores \u00e9xitos pero cun estilo totalmente diferente e, ademais, nun formato case ac\u00fastico. No seu lugar pens\u00e1base realizar un disco ac\u00fastico, gravado en Iocoama (Xap\u00f3n) no 2003 xunto a unha orquestra, pero \u00e1 hora de mesturar as canci\u00f3ns pensaron que o mellor era gravalas todas de novo, pero cun xiro \u00e1 esquerda. Unha vez no estudio a banda considerou que un \u00e1lbum ac\u00fastico en directo non aportaba nada significativo a Bon Jovi naquel momento, o que os motivou a coller os \u00e9xitos e traballar sobre eles d\u00e1ndolles un novo punto de vista. Jon sinalou: O dobre DVD que recolle o concerto no Casino Borgata bateu r\u00e9cords de vendas na s\u00faa primeira semana. Por\u00e9n, o \u00e1lbum non conseguiu as metas esperadas. Jon, nunha entrevista realizada a principios do 2007, deu a co\u00f1ecer a s\u00faa desconformidade con este proxecto: \nNo 2004, en agradecemento \u00e1 gran cantidade de seguidores, sacan o seu Box Set chamado \"100'000,000 Bon Jovi Fans Can't be Wrong\", unha colecci\u00f3n de 4 CD's e un DVD como recompilaci\u00f3n de 50 canci\u00f3ns in\u00e9ditas, no que celebran os seus 20 anos e no que centos de fans te\u00f1en a posibilidade de escribir no booklet. Del destacan \"Why aren't you dead?\", \"The Radio Save My Life Tonight\", \"Good guys don't always wear white\", a versi\u00f3n 2004 da banda sonora da pel\u00edcula \"Ed TV\", \"Real Life\" ou \"Open all night\". Algunhas das canci\u00f3ns son demos ou versi\u00f3ns distintas (\"Temptation\", \"Real Life\", \"Someday I'll be saturday night\"...) de caras B ou BSO.\n\"Have a nice day\" e a xira europea (2005-2006).\nA comezos do 2005 dan alg\u00fans concertos en Filadelfia\u200b (xaneiro) e Las Vegas (abril). Neste \u00faltimo tocan por primeira vez unha canci\u00f3n do novo \u00e1lbum, pero non foi ata xullo, no concerto ben\u00e9fico \"Live 8\" sintonizado en MTV, onde tocan por primeira vez o tema que dar\u00eda nome \u00f3 novo disco.\n\"Have A Nice Day\" editouse en setembro do 2005, un disco que mant\u00e9n a frescura e o son de sempre pero dirixido a un campo m\u00e1is amplo de p\u00fablico. Na s\u00faa semana de lanzamento acadou o n\u00famero 1 en vendas no Canad\u00e1, Alema\u00f1a, Austria, Xap\u00f3n, Australia e en xeral nas vendas totais de Europa, chegando \u00f3 n\u00famero un do chart europeo. Nos Estados Unidos debutou no n\u00famero 2 do chart, sendo o seu mellor debut en toda a s\u00faa historia.\nHave A Nice Day vendeu m\u00e1is de 9 mill\u00f3ns de discos en todo o mundo. Del edit\u00e1ronse 3 sinxelos: \"Have a nice day\", \"Welcome to wherever you are\" e \"Who says you can't go home\". Deste tema f\u00edxose unha versi\u00f3n country coa vocalista da banda Sugarland, Jennifer Nettles, que tivo moito \u00e9xito principalmente nos Estados Unidos e que acadou un premio da M\u00fasica Country. Ademais, foi a primeira canci\u00f3n country, desde unha banda de rock, en acadar o n\u00famero un nos charts country dos Estados Unidos. Neste disco tam\u00e9n aparecen temas como \"I Want to be Loved\", \"Story of my life\", \"I Am\", \"Complicated\", \"Dirty little secret\" ou \"Unbreakable\".\nA xira \"Have a nice day Tour\" converteuse nun \u00e9xito mundial, facendo de cada concerto un show diferente onde recuperaron antigos \u00e9xitos en directo. Malia seren recibidos na casa branca durante esta xira, non pasaron por Espa\u00f1a nin por Latinoam\u00e9rica.\nA xira estivo a piques de ser suspendida por problemas persoais nas familias de David e Richie. Este \u00faltimo, ademais de recibir unha petici\u00f3n de divorcio por parte da s\u00faa muller, lesionouse un brazo e recibiu anova de que o seu pai ti\u00f1a cancro de pulm\u00f3n. Malia a depresi\u00f3n que arrastraba e que a lesi\u00f3n lle imped\u00eda tocar en plenitude de condici\u00f3ns, optou por non deixar tirados \u00f3s seguidores.\nO Tour \"Have a Nice Day\" acabou sendo un \u00e9xito de p\u00fablico, destacando os concertos de Dubl\u00edn e Milton Keynes. O Tour terminou en Nova Jersey, no Giants Stadium, con tres actuaci\u00f3ns con cheos o 18, 19 e 29 de xullo.\nO 14 de novembro de 2006 tivo lugar a terceira cerimonia do UK Hall of fame, onde a banda, xunto a Led Zeppelin, Rod Stewart, James Brown e Brian Wilson, pasou a formar parte das lendas da m\u00fasica \u00f3 entrar no Sal\u00f3n da Fama do Reino Unido, sendo a banda m\u00e1is nova en formar parte deste selecto grupo.\nD\u00edas despois Bon Jovi foi nomeado \u00f3 Grammy polo dueto country \"Who says you cant go home?\" con Jennifer Nettles (Sugarland), premio que acabaron conseguindo, sendo a primeira banda de Rock en ga\u00f1ar premios nesa categor\u00eda e permanecer primeiros nas clasificaci\u00f3ns Country.\nNovo \u00e1lbum, novos horizontes: \"Lost Highway\" (2007).\nD\u00e9cimo disco, cun toque country que lle d\u00e1 frescura \u00e1 banda. As guitarras \"slide\" e \"pedal steels\" soan en todo o \u00e1lbum, destacando en temas como \"Whole lot of leavin\", \"Lost highway\" (2\u00ba sinxelo) ou \"I love this town\". Tam\u00e9n ten baladas suaves como \"(You want to) Make a memory\" (1\u00ba sinxelo), \"Everybody's broken\" e \"Till we ain't strangers anymore\" xunto a Lee Ann Rinnes (3\u00ba sinxelo), a banda demostra que sen acordes moi complicados, \u00e9 posible facer temas de moit\u00edsima calidade l\u00edrica e vocal. \u00c9 un disco que fala moi ben do aspecto creativo da banda, que trata de sorprender co toque t\u00edpico de rock que acostuma con \"Any Other Day\". A canci\u00f3n m\u00e1is potente do disco \u00e9 \"We got it goin' on\", tema rockeiro por excelencia, interpretado xunto a Big &amp; Rich.\n\"Lost Highway\" lanzouse o 19 de xu\u00f1o, e a banda comezou a realizar pequenas presentaci\u00f3ns en distintos lugares arredor do mundo. O 6 de xu\u00f1o gravaron un \"unplugged\" para MTV, VH1 e CMT, espect\u00e1culo que iniciaran nos \"MTV Video Music Awards\" de 1989. A banda interpretou os seus mellores \u00e9xitos en formato ac\u00fastico, que xa \u00e9 bastante usual na banda ultimamente. Por\u00e9n, a presentaci\u00f3n foi algo decepcionante debido a que Richie non se encontraba en condici\u00f3ns para tocar e durante o espect\u00e1culo estivo bastante desanimado e sen forzas. Logo deste concerto decidiu internarse e comezar unha desintoxicaci\u00f3n das s\u00faas adicci\u00f3ns, das que non se falou nin se especificaron. Sa\u00edu rehabilitado \u00f3s poucos d\u00edas, tocando o 24 de xu\u00f1o no concerto inaugural no O2 Arena de Londres.\nO vocalista, xunto con Fito P\u00e1ez e Aleks Sintek, deu un concerto a beneficio do Bosque de Chapultepec no Antigo Colexio De San Ildefonso, en M\u00e9xico D.F. o 19 de xullo de 2007.\nRecentemente o \u00e1lbum \"Lost Highway\" acadou o 1\u00ba posto en \u00e1lbums, algo que non acadaran desde 1988 co \"New Jersey\". A xira deste disco iniciouse en xaneiro de 2008 cunha serie de 10 concertos en Nova Jersey, no Prudential Center, para seguir por terras canadenses. A banda mudaba a lista de temas en cada concerto, e Richie Sambora xa estaba plenamente recuperada, polo que a xira promet\u00eda. En novembro confirmouse a presenza do grupo en Espa\u00f1a o 1 de xu\u00f1o no Estadi Ol\u00edmpic de Barcelona, concerto que xa ten as entradas esgotadas.\nBon Jovi volveron ser nomeados para os premios Grammy: \u00e1 mellor interpretaci\u00f3n vocal a d\u00fao ou en grupo por \"(You Want To) Make a Memory\" e \u00f3 mellor \u00e1lbum pop (malia que, segundo os propios membros da banda, ten un aire country).\nDiscograf\u00eda.\nComo solistas.\nJon Bon Jovi\nRichie Sambora\nDavid Bryan\n\u00c1lbums mixtos.\nSon os \u00e1lbums onde aparece polo menos unha canci\u00f3n extra da banda.\nOutras canci\u00f3ns da banda.\nSinxelos, caras-B ou \"unreleased\" "}
{"id": "78144", "revid": "98629", "url": "https://gl.wikipedia.org/wiki?curid=78144", "title": "Selecci\u00f3n de f\u00fatbol sala de Galicia", "text": "A selecci\u00f3n nacional de f\u00fatbol sala de Galicia \u00e9 un equipo combinado formado por xogadores de f\u00fatbol sala de Galicia, que participa en competici\u00f3ns de car\u00e1cter amig\u00e1bel ao non ter reco\u00f1ecemento da UEFA.\nCreaci\u00f3n.\nA selecci\u00f3n galega foi creada a comezos de 2008 e disputou o seu primeiro partido o 29 de febreiro dese ano, contra a selecci\u00f3n do Uruguai, nas pistas do polideportivo da Malata, en Ferrol.\nA primeira selecci\u00f3n galega.\nOs adestradores foron Bruno Garc\u00eda Formoso e Javier Pardeiro Casavella. O cinco inicial form\u00e1rono Toni, Pola, Manu, Juan Puertas e Pitu.\nDatos e resultado.\nO partido rematou cun resultado de 6-1 favor\u00e1bel a Galiza. Os goles galegos foron anotados por Oscar Vivian (5'), Pana (23', 23', 24', 26') e por Manu (27'). O gol uruguaio marcouno o galego Pola no minuto 37', en propia meta.\nOs \u00e1rbitros foron \u00c1lvaro Cid Bragado e Xes\u00fas Manuel Sande Veiga, auxiliados por Roc\u00edo Ruano Mel\u00f3n. Expulsaron ao galego Pitu e ao uruguaio D\u00b4Alessandro, ambos no minuto 37, con tarxeta vermella directa.\nO campo colleitou unha entrada de 4.000 espectadores.\nA selecci\u00f3n uruguaia estivo formada por Barros, Rodr\u00edguez, D\u00b4Alessandro, Moliterno e Blankleider (cinco inicial), e mais por Castro, Dinolfi, Mato, Fabi\u00e1n Hern\u00e1ndez, Laurino, Sena, Carlos P\u00e9rez e Santana."}
{"id": "78147", "revid": "23204", "url": "https://gl.wikipedia.org/wiki?curid=78147", "title": "Tolosa, Francia", "text": "Tolosa (; ), tam\u00e9n co\u00f1ecida como Tolosa de Linguadoc, \u00e9 unha comuna francesa capital do departamento de Alta Garona, da rexi\u00f3n do Mediod\u00eda-Pireneos, capital hist\u00f3rica do Languedoc, e considerada por unha corrente como a capital da Occitania.\n\u00c9 chamada a \"Cidade Rosa\", pola cor que domina nos edificios antigos, feitos de ladrillo. \u00c9 a capital da industria aeroespacial europea, xa que aqu\u00ed radican os despachos e f\u00e1bricas centrais da compa\u00f1\u00eda Airbus.\nSuperficie e poboaci\u00f3n.\nTen unha superficie de 118,3\u00a0km2 e unha poboaci\u00f3n en 2010 de 441.802 habitantes (chamados tolosanos), que a converten na cuarta m\u00e1is poboada de Francia logo de Par\u00eds, Marsella e Li\u00f3n. A aglomeraci\u00f3n ou unidade urbana (formada por 73 comunas), con 871.961 habitantes en 2010, \u00e9 a sexta m\u00e1is poboada de Francia, por detr\u00e1s das tres anteriores, Lille e Niza, e por diante de Bordeos. Finalmente, a \u00e1rea metropolitana ti\u00f1a 1.218.166 habitantes ese mesmo ano de 2010, sendo a terceira m\u00e1is populosa de Francia logo das mesmas tres que a preceden como comuna. Dentro da Uni\u00f3n Europea \u00e9 a 41\u00ba aglomeraci\u00f3n urbana.\nSituaci\u00f3n xeogr\u00e1fica.\nA cidade at\u00f3pase entre os vales fluviais do Alto Garona e do r\u00edo Ariege. Tolosa comunica o Mar Mediterr\u00e1neo co interior de Francia e co Atl\u00e1ntico, grazas \u00f3 canle do Midi. As\u00ed, xa no s\u00e9culo XVII, o transporte de mercador\u00edas entre Tolosa e Bordeos era habitual por medio de embarcaci\u00f3ns de vapor. Mais a chegada do tren a mediados do s\u00e9culo XIX rematou con esta actividade.\nHistoria.\nOrixe.\nA historia da cidade rem\u00f3ntase a un poboado ib\u00e9rico existente a uns quil\u00f3metros da actual localizaci\u00f3n da cidade. Este poboado foi ocupado polos celtas no s\u00e9culo IV a.c. e posteriormente polos romanos no 120 a.c. Os romanos converteron a vila nun importante centro comercial e cultural dependente da \"Gallia Narbonensis\". Sendo no s\u00e9culo III d.c. a terceira cidade en importante da Galia. Posteriormente foi ocupado por visigodos e logo polos francos. Os \u00e1rabes estiveron a piques de entrar na cidade mais foron repelidos no ano 721 por Eudes de Aquit\u00e1nia.\nIdade Media.\nDespois de Carlomagno, os condes que gobernaban a cidade distanci\u00e1ronse da corte real. E dos s\u00e9culos IX \u00f3 XII, a cidade acadou a s\u00faa \u00e9poca de maior esplendor, coincidindo coa expansi\u00f3n da poes\u00eda trobadoresca. Daquela a cidade era administrada polos condes tolosanos conxuntamente cos concellos civ\u00eds, formados estes por burgueses e comerciantes. Durante o s\u00e9culo XIII a cidade sufriu diversos ataques e sitios, ben durante a cruzada albixense, ben na cruzada contra o catarismo. Cidade cunha importante mestura relixiosa, foi centro de conflitos e tensi\u00f3ns entre as autoridades da cidade e os papas de Roma. Finalmente o 12 de abril do 1229, o \u00faltimo conde de Tolosa, Raim\u00f3n VII, xurou o Tratado de Meaux polo cal o condado pasaria a ser controlado pola coroa francesa. Sendo a figura do conde puramente representativa. Posteriormente a filla de Raim\u00f3n VII, dona Xoana, morre sen deixar descendencia masculina, confirm\u00e1ndose a desaparici\u00f3n definitiva do condado.\nNos s\u00e9culos posteriores, a cidade alternou \u00e9pocas de relativo esplendor con outras de depresi\u00f3n econ\u00f3mica e demogr\u00e1fica. No s\u00e9culo XV desenrolouse o comercio do \"pastel\" ou tintura azul, de grande importancia na industria t\u00e9xtil. Grazas a recuperaci\u00f3n econ\u00f3mica, a cidade foi designada coma sede do parlamento rexional dos estados do Languedoc. Mais \u00e1 chegada a Europa no 1560 do \u00edndigo, tintura que provi\u00f1a das Indias e o estalido das guerras de relixi\u00f3n volveran a afundir a cidade.\nIdade Moderna.\nOs s\u00e9culos XIX e XX foron anos de expansi\u00f3n. Primeiro a chegada do ferrocarril e de poboaci\u00f3n rural excedentaria provocaron o impulso econ\u00f3mico da cidade. Mais foi no s\u00e9culo XX, coas guerras mundiais, cando Tolosa acada o seu status actual. Por unha banda durante a primeira guerra mundial, debido \u00e1 lonxan\u00eda da cidade da fronte de guerra, o goberno franc\u00e9s instala diversas f\u00e1bricas de armamento, algunhas delas de avi\u00f3ns.\nNo per\u00edodo de entreguerras a importancia da industria aeron\u00e1utica consol\u00eddase, quedando para a historia nomes e fitos salient\u00e1beis, tales coma os pilotos Didier Daurat, Lat\u00e9v\u00e8re ou Mermoz; ou o primeiro voo no 1918 entre Tolosa e Barcelona ou no 1919 o primeiro voo entre a cidade e Marrocos, con Antoine de Saint-Exup\u00e9ry, coma piloto.\nTrala segunda guerra mundial, a cidade aproveitouse da s\u00faa tradici\u00f3n aeron\u00e1utica para a implantaci\u00f3n de novas industrias asociadas, espaciais e tam\u00e9n qu\u00edmicas.\nS\u00edmbolos.\nUn dos s\u00edmbolos da cidade \u00e9 a violeta. Esta flor chegou a Tolosa no s\u00e9culo XIX, procedente de Parma, por medio dos soldados que retornaban das guerras napole\u00f3nicas. Axi\u00f1a acadou gran sona entre floristas e reposteiros. Dende ent\u00f3n, esta flor f\u00edxose simb\u00f3lica, dando lugar a un floreciente comercio. A flor \u00e9 cultivada sobre todo \u00f3 norte da cidade, entre maio e xu\u00f1o. Sendo recolectada entre outubro e marzo."}
{"id": "78159", "revid": "1093", "url": "https://gl.wikipedia.org/wiki?curid=78159", "title": "Drogas drepesoras", "text": ""}
{"id": "78160", "revid": "1505", "url": "https://gl.wikipedia.org/wiki?curid=78160", "title": "Tolosa", "text": "Co termo de Tolosa podemos estar a referirnos a diversos top\u00f3nimos:\ne ademais a:"}
{"id": "78166", "revid": "1131", "url": "https://gl.wikipedia.org/wiki?curid=78166", "title": "Tolosa, Espa\u00f1a", "text": "Tolosa \u00e9 unha vila e un concello da provincia vasca de Guip\u00fascoa. A s\u00faa poboaci\u00f3n a inicios do ano 2006 era de 17.830 habitantes, nunha \u00e1rea de 37,39\u00a0km\u00b2.\nXeograf\u00eda.\nTolosa as\u00e9ntase no Val do Oria, r\u00edo que a atravesa. Confl\u00faen nela o Berastegui e m\u00e1is o Araxes, afluentes do Oria.\nHistoria.\nEntre 1854-1855 foi a capital da provincia guipuscoana. Cidade industrial \u00e9 famosa polas s\u00faas f\u00e1bricas de papel."}
{"id": "78169", "revid": "5863", "url": "https://gl.wikipedia.org/wiki?curid=78169", "title": "Enseada de San Sim\u00f3n", "text": "A enseada de San Sim\u00f3n \u00e9 a enseada na cabeceira da R\u00eda de Vigo. \u00c9 un espazo natural declarado como zona especial de conservaci\u00f3n (ZEC) e que vai desde o estreito da Ponte de Rande ata as enseadas de San Sim\u00f3n e enseada de Vilaboa, acollendo as salinas de Ull\u00f3, a illa de San Sim\u00f3n e as illas Alvedosas.\nXeograf\u00eda e xeolox\u00eda.\nEst\u00e1 situada na cabeceira interior da r\u00eda de Vigo, que \u00e9 un esteiro. Comeza no estreito de Rande e ba\u00f1a os concellos de Redondela, Soutomaior, Vilaboa e Pontevedra. De norte a sur mide sete quil\u00f3metros de longo.\nFlora e fauna.\nFlora.\nNa zona intermareal das augas do esteiro, que son de lama e area, abundan as pradeiras de algas denominadas \"Zosteretum marinae\" e \"Zosteretum noltii\". Destaca a vexetaci\u00f3n hal\u00f3fita.\nFauna.\nEntre as especies animais propias da zona est\u00e1n o choco, polbo, lura, sardi\u00f1a, rapante, faneca, muxo, cabali\u00f1o de mar, ameixa, berberecho, navalla ou carallote e o mexill\u00f3n.\nNo esteiro hai aves an\u00e1tidas e aves limn\u00edcolas, que paran na enseada durante as s\u00faas migraci\u00f3ns."}
{"id": "78171", "revid": "114", "url": "https://gl.wikipedia.org/wiki?curid=78171", "title": "Arpexio", "text": ""}
{"id": "78177", "revid": "7592", "url": "https://gl.wikipedia.org/wiki?curid=78177", "title": "Corda fretada", "text": ""}
{"id": "78179", "revid": "880", "url": "https://gl.wikipedia.org/wiki?curid=78179", "title": "Gregorio, antipapa", "text": ""}
{"id": "78180", "revid": "114", "url": "https://gl.wikipedia.org/wiki?curid=78180", "title": "S\u00e1lvora", "text": ""}
{"id": "78181", "revid": "23204", "url": "https://gl.wikipedia.org/wiki?curid=78181", "title": "Camb\u00f3n", "text": "O camb\u00f3n ou bimbastro \u00e9 un aparello simple para extraer auga desde un pozo ou r\u00edo. Consta dun poste vertical, de forma gallada (\"gancha\", \"forquita\"), unha vara longa (\"p\u00e9rtega\", \"camb\u00f3n\"), atravesada con respecto ao anterior e que descansa sobre el (unida polo \"pecho\"), dotada dun peso nun extremo (polo xeral, unha pedra) e un gancho noutro extremo, no que se colga un recipiente que recolle a auga. Ao alzar o extremo da p\u00e9rtega co peso, baixa a punta co recipiente, que se afunde na auga; a manobra contraria levanta a auga que se verque nun estanque, canle etc. Tense calculado que un home s\u00f3 pode extraer uns 2.500 litros de auga por d\u00eda.\nO camb\u00f3n na Galiza foi sobre todo usado na zona de influencia clim\u00e1tica mediterr\u00e1nea, como a provincia de Ourense. A\u00ednda que agora est\u00e1 en desuso, at\u00e9 os anos da d\u00e9cada de 1970 era corrente observalo en comarcas como Valdeorras, Viana, Ver\u00edn ou no Bierzo.\nNomes.\nA pesar de ter nomes vern\u00e1culos en varios idiomas europeos, \u00e9 corrente ver na literatura especializada o seu nome \u00e1rabe (habitualmente transcrito shaduf), as\u00ed en franc\u00e9s \"cigognole\" ou en ingl\u00e9s \"crankshaft\" e \"winch\". En galego un dos nomes m\u00e1is espallados \u00e9 o de camb\u00f3n, pero \u00fasase tam\u00e9n \"balde\", \"angarilla\" e \"bimbastro\". Noutras zonas da Pen\u00ednsula Ib\u00e9rica temos: en portugu\u00e9s \"cegonha\", \"cegonho\", \"burra\", \"gastalho\" e outros; en castel\u00e1n os m\u00e1is estendidos son \"cigo\u00f1al\", \"cig\u00fce\u00f1al\" e a\u00ednda \"cig\u00fce\u00f1o\"; en catal\u00e1n \"cigonya\". Como se pode observar predomina a comparaci\u00f3n cunha ave de longo pico, a cego\u00f1a, imaxe moi similar \u00e1 doutro instrumento para erguer pesos, a gr\u00faa (aqu\u00ed comp\u00e1rase co grou).\nHistoria.\nO camb\u00f3n aparece en representaci\u00f3ns mesopot\u00e1micas desde comezos do terceiro milenio a.C., polo que se sup\u00f3n que foi o centro de invenci\u00f3n e difusi\u00f3n. Despois tam\u00e9n figura no val do r\u00edo Indo, cara ao 2500 a.C.. En Exipto algo m\u00e1is tarde, durante o Imperio Medio.\nOnom\u00e1stica en Galicia.\nDebido a que ten tam\u00e9n outros significados (unha peza do carro; un pau que serve para apoiar a cabeza do carro; unha ferramenta de labranza (forqueta, angazo); unha peza para soster os caldeiros na lareira), Camb\u00f3n aparece en Galicia como apelido, concentrado especialmente na Laracha, Carballo e Ponteceso , e no nome de Manuel Garc\u00eda Camb\u00f3n (nado en Negreira). D\u00e1lle nome tam\u00e9n \u00f3 edificio do Centro de visitantes do Parque Nacional das Illas Atl\u00e1nticas.\nComo top\u00f3nimo aparece tam\u00e9n maioritariamente na provincia da Coru\u00f1a, recollido de momento en Arteixo, Val do Dubra, Ames, Boqueix\u00f3n e Melide, a\u00ednda que tam\u00e9n na provincia de Ourense en Ribadavia e Manzaneda. En todos estes concellos son nomes de terras, a\u00ednda que con este nome tam\u00e9n hai un accidente costeiro e unha poboaci\u00f3n en Arteixo e unha localidade en Manzaneda."}
{"id": "78182", "revid": "114", "url": "https://gl.wikipedia.org/wiki?curid=78182", "title": "Tambo", "text": ""}
{"id": "78191", "revid": "1093", "url": "https://gl.wikipedia.org/wiki?curid=78191", "title": "Unununio", "text": ""}
{"id": "78194", "revid": "114", "url": "https://gl.wikipedia.org/wiki?curid=78194", "title": "La Banda Trapera del Rio", "text": ""}
{"id": "78198", "revid": "98629", "url": "https://gl.wikipedia.org/wiki?curid=78198", "title": "Bandeira de Kosovo", "text": "A bandeira de Kosovo foi adoptada polos organismos transitorios de goberno de devandito territorio xunto coa declaraci\u00f3n de independencia unilateral, proclamada o 17 de febreiro do ano 2008.\nA bandeira est\u00e1 composta por un fondo azul sobre o cal at\u00f3pase un mapa de Kosovo en cor amarela e seis estrelas brancas que simbolizan aos seis grupos \u00e9tnicos que poboan a rexi\u00f3n: os albaneses de Kosovo, os serbios, os turcos, os goranis, os xitanos e os bosn\u00edacos. Este dese\u00f1o creouse imitando as caracter\u00edsticas tanto da bandeira da Uni\u00f3n Europea como das bandeiras de Bosnia-Hercegovina e Chipre, creadas co prop\u00f3sito de conciliaci\u00f3n entre diversos grupos \u00e9tnicos.\nPreviamente, a rexi\u00f3n empregaba a bandeira das Naci\u00f3ns Unidas dende a creaci\u00f3n da UNMIK en 1999 como unha forma de manter un consenso entre as etnias serbia e albanesas, en constante conflito pol\u00edtico e territorial na rexi\u00f3n. A bandeira de Serbia (e dos seus estados predecesores) non era utilizada a pesar de ser a bandeira \"de iure\" do territorio, sendo unicamente izada polas minor\u00edas \u00e9tnicas de orixe serbia; pola contra, a bandeira de Albania \u00e9 o s\u00edmbolo m\u00e1is empregado polos habitantes do pa\u00eds, na s\u00faa maior\u00eda de etnia albanesa.\nHistoria.\nKosovo nunca nomeou unha bandeira de seu ata o ano 2008, cando declarou a s\u00faa independencia de Serbia. Previamente, empregara as bandeiras dos diversos pa\u00edses que dominaron a rexi\u00f3n, destacando principalmente a bandeira de Iugoslavia, que foi empregada ata a desintegraci\u00f3n do pa\u00eds en 1992.\nTras este feito, Kosovo pasou a formar legalmente parte da Rep\u00fablica Federal de Iugoslavia (ao ser parte do territorio do estado de Serbia). Con todo, en 1991 foi proclamada a independencia do pa\u00eds por Ibrahim Rugova, a cal non foi reco\u00f1ecida pola comunidade internacional. Esta rep\u00fablica empregou oficialmente a bandeira de Albania como o seu emblema nacional ao ser o s\u00edmbolo m\u00e1is utilizado pola comunidade albanokosovar.\nEn 1999, a Rep\u00fablica Federal de Iugoslavia e a OTAN enfront\u00e1ronse na chamada Guerra de K\u00f3sovo, trala cal estableceuse unha misi\u00f3n de paz a cargo da Organizaci\u00f3n das Naci\u00f3ns Unidas. A denominada UNMIK quedou a cargo da administraci\u00f3n do territorio de Kosovo, a pesar de que este permanec\u00eda legalmente como territorio serbio. As\u00ed, a bandeira das Naci\u00f3ns Unidas converteuse no emblema legal de Kosovo, pero a poboaci\u00f3n seguiu empregando as bandeiras dos respectivos pa\u00edses de orixe das s\u00faas etnias.\nO goberno provisional existente, a cargo de pol\u00edticos de orixe albanesa e liderado por Ibrahim Rugova, dese\u00f1ou un emblema para o cargo de presidente de Kosovo. Esta bandeira inclu\u00eda un fondo azul sobre o cal atop\u00e1base un selo que incorporaba a aguia bic\u00e9fala da bandeira albanesa sobre campo vermello, un escudo no seu peito e un lazo co nome \"Dardania\", un antigo nome dado \u00e1 rexi\u00f3n de Kosovo. Este estandarte foi moitas veces utilizado como bandeira de Kosovo co fin de diferencialo da bandeira albanesa e dar un signo de independencia do territorio (tanto de Albania como de Serbia).\nA busca dunha bandeira.\nAtendendo a posibilidade de requirir unha nova bandeira, en xu\u00f1o do 2007, realizouse unha competici\u00f3n, dando como resultado 993 entradas para a posible nova bandeira. Baixo os termos das negociaci\u00f3ns da ONU, todos os s\u00edmbolos ter\u00edan que reflectir a natureza multi\u00e9tnica de K\u00f3sovo, polo que se prohibiu a presenza da aguia bic\u00e9fala albanesa ou serbia, o emprego dos esquemas de cores nos que soamente se atopaban vermellos e negros ou vermellos, azuis e brancos. Ademais, todas as bandeiras deb\u00edan ser rectangulares e ter unha proporci\u00f3n de 2:3. De todos os dese\u00f1os participantes un total de 700 lograron satisfacer aos xu\u00edzos. Un grupo de pol\u00edticos de Kosovo e expertos co\u00f1ecidos coma o \u201cUnity Team\u201d seleccionou tres dese\u00f1os, os cales foron votados pola Asemblea de Kosovo. Das tres propostas, foi elixida a primeira, a\u00ednda que foron modificadas algunhas caracter\u00edsticas."}
{"id": "78202", "revid": "1093", "url": "https://gl.wikipedia.org/wiki?curid=78202", "title": "Paulo IV", "text": ""}
{"id": "78205", "revid": "1308", "url": "https://gl.wikipedia.org/wiki?curid=78205", "title": "Bandeira da Rep\u00fablica de Kosovo", "text": ""}
{"id": "78208", "revid": "88215", "url": "https://gl.wikipedia.org/wiki?curid=78208", "title": "Club Deportivo Burela F\u00fatbol Sala", "text": "O Club Deportivo Burela F\u00fatbol Sala, co\u00f1ecido por motivos de patrocinio como Burela Pescados Rub\u00e9n, \u00e9 un equipo galego de f\u00fatbol sala fundado en 2001 en Burela. Actualmente xoga na Primeira Divisi\u00f3n.\nXogou cinco tempadas consecutivas na Primeira Divisi\u00f3n entre 2012 e 2017, acadando na tempada 2013/14 un s\u00e9timo posto que lle permitiu xogar o play-off polo t\u00edtulo, no que foi eliminado en cuartos de final.\nTam\u00e9n ten un equipo feminino, o CD Burela FSF, que xoga na m\u00e1xima categor\u00eda.\nHistoria.\nO conxunto laranxa xurdiu en setembro de 2001 en Burela froito do xerme do antigo equipo da localidade, o Cefire Burela FS, trasladado \u00e1 localidade veci\u00f1a de Viveiro tras o seu paso pola Divisi\u00f3n de honra na tempada 1999/00.\nIniciou a s\u00faa andaina en Primeira Nacional B pero nas s\u00faas d\u00faas primeiras tempadas de existencia conseguir\u00eda dous ascensos consecutivos que o colocar\u00edan na Divisi\u00f3n de Prata. En devandita categor\u00eda xogar\u00eda ata sete veces a promoci\u00f3n de ascenso a Primeira Divisi\u00f3n, categor\u00eda na que debutou na tempada 2012/13. Militou cinco tempadas na elite do f\u00fatbol sala espa\u00f1ola ata que descendeu na 2016/17. Con todo, regresou a Primeira s\u00f3 dous anos despois, co ex xogador Juanma Marrube como adestrador..\nEntre os socios de honra do club figuran: os futbolistas Ronaldinho e Fran, o ciclista \u00d3scar Pereiro, o xornalista Terio Carrera e o seleccionador nacional de f\u00fatbol sala Jos\u00e9 Venancio L\u00f3pez."}
{"id": "78210", "revid": "56817", "url": "https://gl.wikipedia.org/wiki?curid=78210", "title": "Artenativa", "text": "Artenativa, Festival de M\u00fasica de Valga \u00e9 un evento musical que tivo a s\u00faa primeira edici\u00f3n no ano 2007, na vila pontevedresa de Valga. Promovido pola asociaci\u00f3n cultural Os Penoucos, o festival ten a s\u00faa orixe no \"Festival de R\u00edo\", unha modesta xuntanza de amigos organizada en 2004 e na que actuaron grupos como Triceratops ou Guru Deva. A asociaci\u00f3n form\u00falase levar a cabo un proxecto m\u00e1is ambicioso, aproveitando a bo momento da m\u00fasica galega, entre a que se conta o debut de Noise Project, un grupo local moi relacionado con Os Penoucos. Outra das ideas \u00e9 crear un festival no que se dea todo o protagonismo aos grupos galegos, habitualmente marxinados noutros festivais.\n2007.\nA primeira edici\u00f3n celebrouse os d\u00edas 10 e 11 de agosto de 2007, no parque Irm\u00e1ns Dios Mosquera, un contorno natural a car\u00f3n do r\u00edo Valga, onde se permite a acampada libre. Os concertos foron gratu\u00edtos e reuniron aos seguintes grupos:\nCada unha das noites o espect\u00e1culo remataba cunha pinchada de DJ's. Ademais das actuaci\u00f3ns, o d\u00eda 11 presentouse unha mesa redonda sobre o estado da escena musical galega, coa participaci\u00f3n dalg\u00fans dos seus protagonistas.\n2008.\nA segunda edici\u00f3n celebrouse os d\u00edas 8 e 9 agosto de 2008, tam\u00e9n con car\u00e1cter gratu\u00edto."}
{"id": "78216", "revid": "1131", "url": "https://gl.wikipedia.org/wiki?curid=78216", "title": "Galer\u00eda de bandeiras dos concellos de Galicia", "text": "Galer\u00eda de bandeiras dos concellos de Galicia."}
{"id": "78219", "revid": "1308", "url": "https://gl.wikipedia.org/wiki?curid=78219", "title": "Independencia de Kosovo", "text": ""}
{"id": "78223", "revid": "89787", "url": "https://gl.wikipedia.org/wiki?curid=78223", "title": "Bandeira da Uni\u00f3n Europea", "text": "A bandeira da Uni\u00f3n Europea consta de doce estrelas douradas sobre fondo azul e est\u00e1 vencellada \u00e1 representaci\u00f3n da Uni\u00f3n Europea. Nun comezo, ser\u00eda o s\u00edmbolo empregado polo Consello de Europa, quen adoptar\u00eda a bandeira o 8 de decembro de 1955 inspir\u00e1ndose probablemente nalg\u00fan dos m\u00faltiples dese\u00f1os que se atrib\u00faen a Ars\u00e8ne Heitz, pintor de Estrasburgo, co prop\u00f3sito manifesto de que fose utilizada polo maior n\u00famero de organizaci\u00f3ns posible, fomentando as\u00ed a integraci\u00f3n de Europa.\nHistoria.\nEn 1955 a Uni\u00f3n Europea exist\u00eda soamente baixo a forma de Comunidade Europea do Carb\u00f3n e do Aceiro (formada por seis Estados membros). Pero o Consello de Europa, que ti\u00f1a un maior n\u00famero de membros, creouse varios anos antes co obxectivo de defender os dereitos humanos e promover a cultura e integraci\u00f3n de Europa. Deste xeito, o Consello de Europa adoptar\u00eda o actual dese\u00f1o e fomentar\u00eda a s\u00faa utilizaci\u00f3n por parte doutras instituci\u00f3ns europeas.\nCoincidindo co centenario do nacemento de Robert Schuman, a Comunidade Europea (CE) adoptouna o 26 de maio de 1986, pasando a ser empregada por todas as instituci\u00f3ns europeas. M\u00e1is tarde, logo da firma do Tratado de Maastricht en 1992 polo que se establec\u00eda a Uni\u00f3n Europea, o emblema pasou a ser parte integrante das instituci\u00f3ns vencelladas \u00e1 UE, as\u00ed como as vencelladas ao Consello de Europa.\nAlgunhas asociaci\u00f3ns cat\u00f3licas soste\u00f1en que a bandeira europea est\u00e1 baixo a influencia da arte relixiosa cat\u00f3lica. En verdade, Ars\u00e8ne Heitz, o dese\u00f1ador da bandeira, segundo o seu testemu\u00f1o, dixo que se inspirou no halo duodecaestelado co que a arte relixiosa cat\u00f3lica representaba \u00e1 Virxe Mar\u00eda (Apocalipse 12:1). Particularmente inspirouse na representaci\u00f3n vista na capela da Medalla Milagrosa en Par\u00eds: a Virxe Mar\u00eda con manto azul, rodeada de doce estrelas.\nSimbolox\u00eda.\nC\u00edrculo\nN\u00famero doce\nErros frecuentes.\nOs erros m\u00e1is frecuentes \u00e1 hora de representar a bandeira da Uni\u00f3n Europea adoitan consistir na adici\u00f3n dun maior n\u00famero de estrelas ao conxunto, debido \u00e1 falsa crenza de que cada estrela representa un Estado. A pesar diso, coas recentes ampliaci\u00f3ns e co n\u00famero cada vez maior de estados que pertencen \u00e1 UE, \u00e9 un erro que vai caendo pouco a pouco en desuso.\nOutro dos fallos que m\u00e1is se cometen consiste en situar un n\u00famero correcto de estrelas, na posici\u00f3n adecuada, pero orientadas erroneamente. As estrelas haber\u00e1n de trazar unha li\u00f1a perpendicular respecto \u00e1 base cunha punta superior, non podendo ter, baixo ning\u00fan concepto, orientaci\u00f3ns distintas. \u00c9 frecuente ver as estrelas representadas rotando dependendo da s\u00faa posici\u00f3n na circunferencia."}
{"id": "78233", "revid": "23204", "url": "https://gl.wikipedia.org/wiki?curid=78233", "title": "Evanxeo de Xo\u00e1n", "text": "O Evanxeo de Xo\u00e1n \u00e9 un libro da Biblia no Novo Testamento que cont\u00e9n a mensaxe de Xesucristo. O ap\u00f3stolo Xo\u00e1n o evanxelista \u00e9 considerado tradicionalmente como o seu autor.\nO Evanxeo de Xo\u00e1n e o Corpus Xo\u00e1nico.\nO Evanxeo de Xo\u00e1n, dentro do conxunto dos Evanxeos, resulta moi distinto aos Sin\u00f3pticos: Mateu, Lucas e Marcos. Se os sin\u00f3pticos se constr\u00faen con pezas breves: milagres e par\u00e1bolas, Xo\u00e1n opta por relatos moi detallados dos milagres e grandes discursos. No canto dos Evanxeos da Infancia con que comezan Mateu ou Lucas, \u00e1brese cunha reflexi\u00f3n sobre o significado teol\u00f3xico que para os cristi\u00e1ns ten a figura de Xes\u00fas de Nazaret. Incluso a cronolox\u00eda da predicaci\u00f3n e da paix\u00f3n de Cristo var\u00edan respecto aos sin\u00f3pticos.\nPola contra, est\u00e1 moito m\u00e1is achegado dos outros textos que tradicionalmente foron atribu\u00eddos ao ap\u00f3stolo Xo\u00e1n: as tres cartas e a Apocalipse, tanto pola teolox\u00eda de fondo como polos termos usados. Por iso os estudosos fan unha subdivisi\u00f3n dentro do Novo Testamento e engloban todo este material baixo o nome de Corpus Xo\u00e1nico.\nData de composici\u00f3n e destinatarios.\nT\u00f3dolos investigadores coinciden en que \u00e9 o m\u00e1is serodio dos Evanxeos, o m\u00e1is com\u00fan \u00e9 situar a s\u00faa composici\u00f3n arredor do ano 100.\nTradicionalmente, o lugar de composici\u00f3n era a cidade de \u00c9feso, situada preto da actual Sel\u00e7uk, en Turqu\u00eda. Sen poder precisar este dato, si se pode afirmar, tendo en conta o idioma e as frecuentes explicaci\u00f3ns sobre costumes e leis xudeas, que foi composta no contexto dunha comunidade cristi\u00e1 de orixe grega.\nO autor.\nTradicionalmente, a s\u00faa autor\u00eda foi atribu\u00edda ao Ap\u00f3stolo Xo\u00e1n, as\u00ed, San Ireneo escrib\u00eda no s\u00e9culo II: \"Segundo isto, Xo\u00e1n, o disc\u00edpulo de Xes\u00fas (...), deu tam\u00e9n \u00e1 luz o seu evanxeo cando resid\u00eda en \u00c9feso, en Asia\". No mesmo senso falar\u00edan Policarpo de Esmirna ou Pol\u00edcrates de \u00c9feso. A\u00ednda que, hai que ter en conta que estas referencias son sempre de segunda man. Ning\u00fan deste autores co\u00f1eceu a Xo\u00e1n, e todos fundamentan as s\u00faas palabras sobre o testemu\u00f1ol doutros.\nAdemais, unha serie de datos fan pensar nun proceso de elaboraci\u00f3n e, polo tanto, nunha atribuci\u00f3n m\u00e1is complexa:\nPola contra o texto cont\u00e9n descrici\u00f3ns de lugares ou detalles da vida de Xo\u00e1n e da s\u00faa relaci\u00f3n con Xes\u00fas cunha forte carga autobiogr\u00e1fica. Por exemplo, cando fala do primeiro encontro de Xo\u00e1n con Xes\u00fas: \"e eles foron e viron onde paraba, eran contra as catro da tarde\" (Xn 1, 39). O que apontar\u00eda a que o outor tivo acceso a unha testemu\u00f1a directa de Xes\u00fas.\nO autor poder\u00eda ser, polo tanto, un disc\u00edpulo ou un grupo de disc\u00edpulos de Xo\u00e1n, que recolleron a predicaci\u00f3n e a testemu\u00f1a do ap\u00f3stolo e que formaban parte da s\u00faa comunidade cristi\u00e1. Dentro dese ambiente, nado do liderado do ap\u00f3stolo e a partir da s\u00faa testemu\u00f1a, elaboraron o Evanxeo.\nEstrutura.\nA principal caracter\u00edstica distintiva de Xo\u00e1n respecto aos outros evanxeos radica en que se elabora a partir con unidades tem\u00e1ticas de gran tama\u00f1o.\nO autor constr\u00fae o Evanxeo mediante parellas formadas por un milagre m\u00e1is un discurso. A isto engade un pr\u00f3logo e remata coa actuaci\u00f3n de Xes\u00fas e Xerusal\u00e9n. predicaci\u00f3n e paix\u00f3n, morte e resurecci\u00f3n.\nEdici\u00f3ns en galego.\nAo abeiro do Concilio Vaticano II a Igrexa Cat\u00f3lica autorizou o emprego de linguas vern\u00e1culas na liturxia, facendo necesaria a traduci\u00f3n da Biblia \u00e1 lingua galega. Deste xeito, a editorial SEPT editou en 1965 a primeira edici\u00f3n dos Evanxeos baixo o t\u00edtulo \"A Palabra de Deus: Os Evanxeos\" sendo Manuel Espi\u00f1a Gamallo e Xos\u00e9 Morente os seus tradutores. En 1980, dentro do proxecto de traduci\u00f3n por enteiro da Biblia, de novo a editorial SEPT, publicou o Novo Testamento en galego, sendo Xos\u00e9 Fern\u00e1ndez Lago o responsable da traduci\u00f3n do Evanxeo de Mateu dende o orixinal grego."}
{"id": "78235", "revid": "114", "url": "https://gl.wikipedia.org/wiki?curid=78235", "title": "Agutaynen", "text": ""}
{"id": "78238", "revid": "1822", "url": "https://gl.wikipedia.org/wiki?curid=78238", "title": "Trabe", "text": ""}
{"id": "78239", "revid": "98629", "url": "https://gl.wikipedia.org/wiki?curid=78239", "title": "Ximnasia acrob\u00e1tica", "text": "A ximnasia acrob\u00e1tica ou acrosport \u00e9 un deporte en que se compite por parellas ou grupos (tr\u00edo no caso das mulleres, e cuarteto no dos homes) e que consiste en executar unha coreograf\u00eda de elementos ximn\u00e1sticos e acrob\u00e1ticos, tanto individuais coma de parella ou grupo, val\u00e9ndose de m\u00fasica.\n\u00c9 unha das sete modalidades que integran a Federaci\u00f3n Internacional de Ximnasia, formando parte da mesma desde o ano 1999, a\u00ednda que leva practic\u00e1ndose en diversos pa\u00edses desde hai tempo.\nOs pa\u00edses con mellores resultados en campionatos internacionais son a China, os Estados Unidos, Inglaterra, Portugal, Belar\u00fas e Polonia.\nOrixe.\nA orixe deste deporte \u00e9 tan antiga coma incerta. A construci\u00f3n de figuras e pir\u00e1mides humanas rem\u00f3ntase \u00e1 antig\u00fcidade (atop\u00e1ronse representaci\u00f3ns antiqu\u00edsimas en pinturas chinesas e exipcias). As acrobacias existen desde tempos moi antigos. O termo acrobacia prov\u00e9n do grego \"acr\u00f3batos\", \"o que anda sobre as puntas dos p\u00e9s\".\nA ximnasia acrob\u00e1tica ten unha dobre orixe: por unha banda unha tendencia circense teatral, e pola outra banda a ximnasia tradicional (art\u00edstica, r\u00edtmica e trampol\u00edn). A s\u00faa fusi\u00f3n foi a que orixinou esta modalidade de ximnasia.\nO primeiro campionato do mundo celebrouse en Moscova en 1974, pero pa\u00edses coma Rusia ou Polonia, fundadores da modalidade, levan m\u00e1is dun lustro practic\u00e1ndoo.\nEn Espa\u00f1a, o primeiro Campionato Nacional celebrouse Vitoria en outubro de 2004.\nPr\u00e1ctica.\nNa ximnasia acrob\u00e1tica partic\u00edpase por parellas (masculinas, femininas ou mixtas), tr\u00edos (femininos) e cuartetos (masculinos).\nO \"practicable\" onde se realiza a actividade \u00e9 de 12 m x 12 m e \u00e9 o mesmo que en ximnasia art\u00edstica. Ten a particularidade de ser acolchado e el\u00e1stico.\nO \"\u00e1xil\" debe ter unha estatura que alcance a parte alta do esterno do \"postor\". Pola contra, recibir\u00e1 unha penalizaci\u00f3n en cada exercicio.\nTipos de exercicios.\nNa ximnasia acrob\u00e1tica existen tres tipos de exercicios a realizar:\nCada tipo de exercicio ten como requisitos elementos individuais e en parella ou grupo. Os individuais ser\u00e1n demostraci\u00f3ns de forza, equilibrio, flexibilidade e axilidade, mentres que os de grupo ou parella poden ser figuras, pir\u00e1mides ou mesmo nos que o \"portor\" lanza ao \"\u00e1xil\".\nNing\u00fan deles debe superar os dous minutos e medio de duraci\u00f3n. A fin da coreograf\u00eda debe coincidir coa fin da m\u00fasica, e debe ser nunha posici\u00f3n est\u00e1tica.\nCategor\u00edas.\nExisten en competici\u00f3ns internacionais varias categor\u00edas de participaci\u00f3n en funci\u00f3n das idades dos ximnastas:\nDe todos xeitos, cada pa\u00eds ou federaci\u00f3n pode adaptar as idades e exercicios de competici\u00f3n dentro do seu terriotrio.\nAspectos t\u00e9cnicos b\u00e1sicos.\nAntes de executar unha figura ou pir\u00e1mide d\u00e9bense ter en conta unha serie de aspectos:\nAgarres ou presas.\nExisten varios tipos de agarres ou presas en funci\u00f3n das partes do corpo implicadas:\nA ximnasia acrob\u00e1tica no ensino.\nEn Espa\u00f1a, int\u00e9grase nas clases de Educaci\u00f3n F\u00edsica na d\u00e9cada dos noventa. Pa\u00edses coma Francia levan moitos anos utiliz\u00e1ndoo como recurso educativo.\nNa ximnasia acrob\u00e1tica do ensino espa\u00f1ol real\u00edzanse figuras por parellas, tr\u00edos e grupos de n\u00famero ilimitado, e non se fan distinci\u00f3ns de sexo. A\u00ednda que non \u00e9 necesario, pode utilizarse a m\u00fasica coma f\u00edo condutor da actividade ou coma acompa\u00f1amento.\nOs alumnos poden ser executantes e core\u00f3grafos \u00e1 vez, polo que todo o mundo ten cabida. Existen dous tipos de \"roles\" dentro da parella ou grupo: \"portor\" ou \"portador\", o de maior tama\u00f1o, e \"\u00e1xil\", de menor talle e peso.\nA duraci\u00f3n dos exercicios ou coreograf\u00edas e o n\u00famero de participantes \u00e9 libre, do mesmo xeito que a m\u00fasica e a indumentaria, que son elixidas polos participantes."}
{"id": "78241", "revid": "23204", "url": "https://gl.wikipedia.org/wiki?curid=78241", "title": "Tanit", "text": "Tanit era unha divindade feminina fenicia, propia dos asentamentos dese pobo nos territorios do Mediterr\u00e1neo occidental, como Cartago, Gadir (C\u00e1diz) ou Ebusim.\nTanit e Astarte.\nDado o silencio das fontes orientais sobre ela, tense suposto que ser\u00eda o equivalente de Astarte, por\u00e9n Tanit foi asimilada desde o primeiro momento \u00e1 deusa grecorromana Hera / Xuno, mentres que Astarte o fora a Afrodita / Venus, polo que a\u00ednda que existise unha identidade orixinaria entre ambas, desde logo foron entendidas como d\u00faas divindades diferentes. A asimilaci\u00f3n mostra que Tanit era entendida como unha deusa celeste.\nTanit herdou en Cartago xunto coa s\u00faa parella masculina Baal Hamm\u00f3n, a partir do s\u00e9culo V a.C., as funci\u00f3ns que at\u00e9 ent\u00f3n exerc\u00edan Astarte con Melqart.\nIconograf\u00eda.\nMentres Astarte era representada en forma antropom\u00f3rfica, Tanit aparece, en numerosas estelas, como un ser humano esquem\u00e1tico: unha figura sinxela cun arco ou media l\u00faa por encima da s\u00faa cabeza, o que levou a pensar que era unha divindade lunar. \u00c9 denominado tam\u00e9n como o \"Signo de Tanit\", e a s\u00faa cronolox\u00eda m\u00e1is antiga remonta ao s\u00e9culo VI a. C."}
{"id": "78247", "revid": "12452", "url": "https://gl.wikipedia.org/wiki?curid=78247", "title": "Ourizo mari\u00f1o", "text": ""}
{"id": "78249", "revid": "56817", "url": "https://gl.wikipedia.org/wiki?curid=78249", "title": "-757", "text": "V\u00e9xase tam\u00e9n.\nHistoria ano a ano"}
{"id": "78250", "revid": "56817", "url": "https://gl.wikipedia.org/wiki?curid=78250", "title": "-756", "text": "V\u00e9xase tam\u00e9n.\nHistoria ano a ano"}
{"id": "78251", "revid": "56817", "url": "https://gl.wikipedia.org/wiki?curid=78251", "title": "-754", "text": "V\u00e9xase tam\u00e9n.\nHistoria ano a ano"}
{"id": "78253", "revid": "56817", "url": "https://gl.wikipedia.org/wiki?curid=78253", "title": "-751", "text": "V\u00e9xase tam\u00e9n.\nHistoria ano a ano"}
{"id": "78255", "revid": "56817", "url": "https://gl.wikipedia.org/wiki?curid=78255", "title": "-748", "text": "V\u00e9xase tam\u00e9n.\nHistoria ano a ano"}
{"id": "78256", "revid": "624", "url": "https://gl.wikipedia.org/wiki?curid=78256", "title": "Tiglatpileser III", "text": ""}
{"id": "78257", "revid": "56817", "url": "https://gl.wikipedia.org/wiki?curid=78257", "title": "-744", "text": "V\u00e9xase tam\u00e9n.\nHistoria ano a ano"}
{"id": "78258", "revid": "56817", "url": "https://gl.wikipedia.org/wiki?curid=78258", "title": "-743", "text": "V\u00e9xase tam\u00e9n.\nHistoria ano a ano"}
{"id": "78259", "revid": "1131", "url": "https://gl.wikipedia.org/wiki?curid=78259", "title": "Zarautz", "text": "Zarautz \u00e9 unha cidade e un concello vasco con 14\u00a0km\u00b2 e 22.323 habitantes (2006), situada no centro da costa de Guip\u00fascoa. Forma un elegante centro balneario a 20\u00a0km de Donostia, capital provincial, coa praia m\u00e1is longa de Euskadi, duns 2.500 m.\nHistoria.\nEntre as primeiras noticias hist\u00f3ricas acerca de Zarautz est\u00e1 a concesi\u00f3n de carta foral polo rei Fernando III de Castela en 1237. \nA s\u00faa poboaci\u00f3n dedicouse tradicionalmente \u00e1 pesca, especialmente a de baleas. Esta tradici\u00f3n mari\u00f1eira continuou at\u00e9 o s\u00e9culo XVI, pasou a dedicarse en boa medida a actividades \"industriais\" como ferrer\u00edas, estaleiros navais, confecci\u00f3n t\u00e9xtil e de mobles.\nNa segunda metade do XIX douse unha importante evoluci\u00f3n na econom\u00eda local, cando a ra\u00ed\u00f1a Isabel II de Espa\u00f1a colleu o costume de pasar un tempo de repouso no ver\u00e1n, e escolleu a vila de Zarautz como lugar de estancia; \u00e1 ra\u00ed\u00f1a foi seguida de familias nobiliarias e outras persoalidades que arrastraban consigo un numeroso s\u00e9quito. Zarautz pasou a converterse nunha das primeiras localidades tur\u00edsticas de Espa\u00f1a. A localidade enriqueceuse con construci\u00f3ns luxuosas e o ritmo mant\u00edvose durante a primeira metade do s\u00e9culo XX.\nMonumentos.\nA cidade est\u00e1 dotada de moitos xard\u00edns e parques: Parque de Vista Alegre, Parque de Mutxio\", Parque de Torre Luzea, Parque de Pagoeta\"' (cun museo no mesmo parque e cunha antiga ferrar\u00eda).\nFestas.\nAs m\u00e1\u00eds importantes son a patronais de \"San Pelaio\" do 25 ao 27 de xu\u00f1o. Tam\u00e9n a festas da Virxe, do 14 ao 17 de agosto e as \"Euskal Jaiak\" o 9 de setembro."}
{"id": "78260", "revid": "56817", "url": "https://gl.wikipedia.org/wiki?curid=78260", "title": "-742", "text": "V\u00e9xase tam\u00e9n.\nHistoria ano a ano"}
{"id": "78261", "revid": "56817", "url": "https://gl.wikipedia.org/wiki?curid=78261", "title": "-741", "text": "V\u00e9xase tam\u00e9n.\nHistoria ano a ano"}
{"id": "78262", "revid": "56817", "url": "https://gl.wikipedia.org/wiki?curid=78262", "title": "-739", "text": "V\u00e9xase tam\u00e9n.\nHistoria ano a ano"}
{"id": "78263", "revid": "56817", "url": "https://gl.wikipedia.org/wiki?curid=78263", "title": "-738", "text": "V\u00e9xase tam\u00e9n.\nHistoria ano a ano"}
{"id": "78264", "revid": "56817", "url": "https://gl.wikipedia.org/wiki?curid=78264", "title": "-736", "text": "V\u00e9xase tam\u00e9n.\nHistoria ano a ano"}
{"id": "78265", "revid": "56817", "url": "https://gl.wikipedia.org/wiki?curid=78265", "title": "-735", "text": "V\u00e9xase tam\u00e9n.\nHistoria ano a ano"}
{"id": "78266", "revid": "56817", "url": "https://gl.wikipedia.org/wiki?curid=78266", "title": "-731", "text": "V\u00e9xase tam\u00e9n.\nHistoria ano a ano"}
{"id": "78267", "revid": "98629", "url": "https://gl.wikipedia.org/wiki?curid=78267", "title": "-730", "text": "V\u00e9xase tam\u00e9n.\nHistoria ano a ano"}
{"id": "78268", "revid": "56817", "url": "https://gl.wikipedia.org/wiki?curid=78268", "title": "-729", "text": "V\u00e9xase tam\u00e9n.\nHistoria ano a ano"}
{"id": "78269", "revid": "56817", "url": "https://gl.wikipedia.org/wiki?curid=78269", "title": "-725", "text": "V\u00e9xase tam\u00e9n.\nHistoria ano a ano"}
{"id": "78270", "revid": "56817", "url": "https://gl.wikipedia.org/wiki?curid=78270", "title": "-724", "text": "V\u00e9xase tam\u00e9n.\nHistoria ano a ano"}
{"id": "78271", "revid": "56817", "url": "https://gl.wikipedia.org/wiki?curid=78271", "title": "-723", "text": "V\u00e9xase tam\u00e9n.\nHistoria ano a ano"}
{"id": "78272", "revid": "56817", "url": "https://gl.wikipedia.org/wiki?curid=78272", "title": "-719", "text": "V\u00e9xase tam\u00e9n.\nHistoria ano a ano"}
{"id": "78274", "revid": "56817", "url": "https://gl.wikipedia.org/wiki?curid=78274", "title": "-718", "text": "V\u00e9xase tam\u00e9n.\nHistoria ano a ano"}
{"id": "78275", "revid": "56817", "url": "https://gl.wikipedia.org/wiki?curid=78275", "title": "-716", "text": "V\u00e9xase tam\u00e9n.\nHistoria ano a ano"}
{"id": "78276", "revid": "56817", "url": "https://gl.wikipedia.org/wiki?curid=78276", "title": "-710", "text": "V\u00e9xase tam\u00e9n.\nHistoria ano a ano"}
{"id": "78277", "revid": "56817", "url": "https://gl.wikipedia.org/wiki?curid=78277", "title": "-708", "text": "V\u00e9xase tam\u00e9n.\nHistoria ano a ano"}
{"id": "78278", "revid": "56817", "url": "https://gl.wikipedia.org/wiki?curid=78278", "title": "-707", "text": "V\u00e9xase tam\u00e9n.\nHistoria ano a ano"}
{"id": "78279", "revid": "56817", "url": "https://gl.wikipedia.org/wiki?curid=78279", "title": "-704", "text": "V\u00e9xase tam\u00e9n.\nHistoria ano a ano"}
{"id": "78280", "revid": "56817", "url": "https://gl.wikipedia.org/wiki?curid=78280", "title": "-702", "text": "V\u00e9xase tam\u00e9n.\nHistoria ano a ano"}
{"id": "78284", "revid": "51526", "url": "https://gl.wikipedia.org/wiki?curid=78284", "title": "Mar\u00eda Faraldo", "text": "Mar\u00eda Dolores Faraldo Botana, nada en Betanzos en 1959, \u00e9 unha pol\u00edtica galega do PPdeG, foi alcaldesa de Betanzos, sendo a primeira muller en ocupar este cargo na historia da vila brigantina.\nTraxectoria.\nLicenciada en Medicina, e cun m\u00e1ster en Xesti\u00f3n Sanitaria, accedeu como funcionaria \u00e1 Administraci\u00f3n Auton\u00f3mica, onde chegou a ocupar o cargo de Directora Provincial do Sergas, cargo de designaci\u00f3n pol\u00edtica.\nA s\u00faa traxectoria pol\u00edtica iniciouse como concelleira polo PPdeG en Betanzos, formando parte da lista encabezada por Jaime Pita en 1991 e 1995. A designaci\u00f3n do cabeza de lista como conselleiro da Xunta de Galicia propiciou que fose a n\u00famero un nas listas de 1999, nas que o PP perdeu dous concelleiros (pasou de 7 a 5), reforzando o PSdeG-PSOE a s\u00faa maior\u00eda absoluta. Nas elecci\u00f3ns municipais de 2003 Faraldo foi novamente a candidata do PP recuperando os dous escanos que perdera, mentres que o PSdeG-PSOE perdeu a maior\u00eda absoluta que revalidaba consecutivamente desde 1983, debendo formar unha coalici\u00f3n de goberno co Bloque Nacionalista Galego para conservar a alcald\u00eda. Deste per\u00edodo destaca a s\u00faa oposici\u00f3n \u00f3 Plan de Rehabilitaci\u00f3n e Peonalizaci\u00f3n do Centro hist\u00f3rico, impulsado polos nacionalistas desde o goberno municipal.\nCon posterioridade, tras ga\u00f1ar o Congreso Provincial da Coru\u00f1a a lista que encabezaba o por ent\u00f3n alcalde de Ferrol, Juan Juncal, auspiciada por Romay Beccar\u00eda en contra do parecer de Manuel Fraga, Faraldo foi nomeada Secretaria de Organizaci\u00f3n do Partido Popular na provincia da Coru\u00f1a. Desde ese cargo Faraldo foi autora de controvertidas misivas \u00f3s alcaldes do seu partido, como a que daba directrices de atrasar a sinatura dun convenio coa Xunta de Galicia para crear brigadas anti-incendios nun ver\u00e1n marcado polo lume, ou a que invitaba a non asinar o convenio de adhesi\u00f3n \u00f3 Consorcio Galego de Servizos Sociais.\nNas elecci\u00f3ns municipais de 2007, e malia sufrir unha importante perda de votos e acadar un concelleiro menos, Faraldo foi investida alcaldesa da vila co apoio da formaci\u00f3n independente Ciudadanos por Betanzos (CxB), liderada por un ex-concelleiro do PP que abandonara a disciplina do partido por discrepancias coa propia Faraldo. Con todo, o seu partido comezou a lexislatura gobernando en minor\u00eda, dada a negativa inicial de CxB a integrarse no goberno municipal tras facilitarlles a Alcald\u00eda. En agosto de 2008 estableceuse un goberno de coalici\u00f3n entre as d\u00faas forzas, pero tras diversas tiranteces CxB abandonou o goberno en marzo de 2010, polo que tivo que gobernar en minor\u00eda o resto do mandato. Nas municipais de 2011 encabeza de novo o PPdeG e consegue melloralos seus resultados ata sela forza m\u00e1is votada, pero sen maior\u00eda absoluta, polo que perdeu a alcald\u00eda \u00f3 apoiar tanto o BNG coma CxB \u00f3 candidato socialista Ram\u00f3n Garc\u00eda V\u00e1zquez. Nese mandato foi elixida deputada provincial, e posteriormente deputada do Parlamento de Galicia nas auton\u00f3micas de 2012."}
{"id": "78286", "revid": "83328", "url": "https://gl.wikipedia.org/wiki?curid=78286", "title": "Traballador, traballadora", "text": "Un traballador \u00e9 unha persoa que coa idade legal suficiente, e de forma voluntaria presta os seus servizos retribu\u00eddos. Cando non ten a idade suficiente, consid\u00e9rase traballo infantil. Se non presta os servizos de forma voluntaria, consid\u00e9rase escravitude.\nEstes servizos poden ser prestados dentro do \u00e1mbito dunha organizaci\u00f3n e baixo a direcci\u00f3n doutra persoa f\u00edsica ou persoa moral, denominada empregador ou empresario; ou ben como traballador independente ou aut\u00f3nomo, sendo o seu propio dono.\nEn Espa\u00f1a a regulaci\u00f3n principal do traballador est\u00e1 contida no Real Decreto Lexislativo 1/1995, de 24 de marzo (B.O.E. 29-03-1995), polo que se aproba o texto refundido da Lei do Estatuto dos Traballadores. Ademais, o propio traballador, en funci\u00f3n do emprego ou sector laboral \u00f3 que pertenza, ten o seu propio marco regulatorio, denominado Convenio colectivo."}
{"id": "78288", "revid": "785", "url": "https://gl.wikipedia.org/wiki?curid=78288", "title": "Xunta do Reino de Galicia", "text": "A Xunta, Xunta Xeral, Xuntas ou Cortes do Reino de Galicia foi a representaci\u00f3n do reino de Galicia desde o ano 1528 \u2013cando a asemblea xeral de poderes do Reino uniuse para constitu\u00edr as \"irmandades\"-- ata 1834, cando o Reino de Galicia e a s\u00faa Xunta Xeral foi oficialmente desmantelado por Real Decreto. A Xunta do Reino de Galicia declarouse a si mesma como a autoridade suprema do Reino desde o 18 de xu\u00f1o de 1808, durante a Guerra de Independencia espa\u00f1ola e debido \u00e1 abdicaci\u00f3n do Rei, e ata que Galicia foi conquistada polas tropas de Napole\u00f3n en 1809.\nHistoria e caracter\u00edsticas.\nDende 1528 os procuradores das cidades (normalmente membros da fidalgu\u00eda) deciden reunirse unha vez ao ano, durante quince d\u00edas do mes de marzo (isto non sempre se vai a cumprir) formandose a Xunta do Reino de Galicia. Os precedentes das xuntas est\u00e1n nas reuni\u00f3ns de procuradores da Irmandade que se vi\u00f1an celebrando dende 1480. \nEra un organismo colectivo formado polos deputados que se reun\u00edan para tratar asuntos referidos \u00f3 conxunto do reino de Galicia. A s\u00faa orixe non est\u00e1 clara e hoxe ac\u00e9ptase unha relaci\u00f3n directa entre a Xunta e as reuni\u00f3ns da Santa Irmandade, das que partir\u00eda o costume de manter reuni\u00f3ns peri\u00f3dicas entre os representantes das principais cidades para resolver as cuesti\u00f3ns relativas \u00e1 repartici\u00f3n de tributos e levas militares. Un dos aspectos m\u00e1is interesantes en relaci\u00f3n coa actuaci\u00f3n da Xunta foi o tema do voto en Cortes.\nGalicia perdera a posibilidade de ter voto nas Cortes da Coroa de Castela, e era a cidade de Zamora a que falaba por ela dende mediados do s\u00e9culo XV. Non se sabe con certeza como perdeu este dereito que ti\u00f1a Galicia. En 1623 grazas \u00e1s boas xesti\u00f3ns dos diplom\u00e1ticos galegos Lemos e Gondomar (e o pago de 100.000 ducados) Galicia recupera o voto en Cortes. Este esforzo valeu de pouco xa que \u00e9 unha \u00e9poca na que as Cortes te\u00f1en un papel escaso ou nulo.\nA pesar da positiva valoraci\u00f3n que da actuaci\u00f3n da Xunta do Reino fixeron historiadores como Manuel Murgu\u00eda, non foi unha instituci\u00f3n realmente representativa do conxunto do reino, nin polos asuntos nos que entende e traballa nin polos intereses que defende. Actuou como un \u00f3rgano intermedio, consultivo, de equilibrio entre as autonom\u00edas locais e os desexos rexios \u00f3s que case nunca se opuxo. Mantivo unha actitude pouco reivindicativa e isto estaba causado pola composici\u00f3n social da Xunta na que predominaban individuos pertencentes \u00e1 pequena nobreza provincial e \u00e1s oligarqu\u00edas urbanas, \u00e9 dicir, por elementos da fidalgu\u00eda intermediaria. A reforma liberal de 1833 acaba coa Xunta do Reino e tam\u00e9n co Reino de Galicia, e fai aparecer as catro provincias que se mante\u00f1en at\u00e9 o presente.\nA historia da Xunta do Reino pode seguirse pola narraci\u00f3ns dos seus cronistas oficiais (institucionalizado na actualidade co Cronista Xeral de Galicia), como Felipe de la G\u00e1ndara no s\u00e9culo XVII, as\u00ed como de historiadores posteriores como Antonio L\u00f3pez Ferreiro."}
{"id": "78293", "revid": "23204", "url": "https://gl.wikipedia.org/wiki?curid=78293", "title": "Faetonte", "text": "Faetonte ou Faet\u00f3n \u00e9 unha figura da mitolox\u00eda grega. Era fillo de Helios, (un dos nomes de Apolo), e da ninfa Cl\u00edmene.\nSegundo o relato m\u00edtico, Faetonte tivo unha forte disputa con Epafo, acabando este por negar que fose fillo do Sol. Faetonte acudiu onda a s\u00faa nai, cont\u00e1ndolle o acontecido. Cl\u00edmene aconselloulle que solicitase de Helios, que lle emprestara o seu carro solar, para as\u00ed poder demostrar a todo o mundo quen era seu pai. Presentouse Faetonte perante seu pai, que lle pediu que lle concedese un favor que demostrase que era seu fillo, e Helios xurou outorgarlle calquera cousa que lle pedira. Faet\u00f3nte pregoulle poder conducir o seu carro solar. Arrepentiuse o pai ante tal petici\u00f3n, que non esperaba, mais, malfadadamente xurara cumprila.\nDe xeito que chamadas as Horas e a Aurora, foron enganchados os cabalos celestes ao carro do Sol, e Faetonte subiu como auriga, non sen que antes Helios o advertise para que seguise un cami\u00f1o intermedio, de xeito que nin ascendese de m\u00e1is nos ceos, nin se achegase tampouco demasiado \u00e1 Terra. Mais Faetonte, obnubilado, apenas escoitou o consello.\nIniciou decontado Faetonte o voo, sen dominar os cabalos, que ou ascend\u00edan demasiado e ameazaban incendiar a b\u00f3veda celeste, e de feito a parte queimada tornouse a V\u00eda L\u00e1ctea (hai outros mitos que explican a orixe desta), ou descend\u00edan de s\u00fapeto con perigo de evaporar as augas. Foi deste xeito como explica o mito a cor da pel dos africanos, o carro conducido por Faetonte queimou a s\u00faa pel, e do mesmo xeito reduciu a cinzas o seu territorio, Libia, calcin\u00e1ndoo e convert\u00e9ndoo no deserto. Desesperada a Terra pide ao soberano dos deusses que interve\u00f1a, e Zeus, alarmado, lanza o seu raio que mata a Faetonte, que cae dsede o ceo at\u00e9 dar no r\u00edo Er\u00eddano, mentres os cabalos proseguen a s\u00faa carreira desbocados.\nA dor da morte de Faetonte, desespera \u00e1s s\u00faas irm\u00e1s, as Hel\u00edadas, que terminan por ficar convertidas en chopos, mentres o seu desconsolado amigo, Cicno, t\u00f3rnase nun cisne."}
{"id": "78294", "revid": "56817", "url": "https://gl.wikipedia.org/wiki?curid=78294", "title": "-2378", "text": "Outros.\nHistoria ano a ano"}
{"id": "78295", "revid": "56817", "url": "https://gl.wikipedia.org/wiki?curid=78295", "title": "-2371", "text": "Outros.\nHistoria ano a ano"}
{"id": "78299", "revid": "15490", "url": "https://gl.wikipedia.org/wiki?curid=78299", "title": "Yolanda D\u00edaz", "text": "Yolanda D\u00edaz P\u00e9rez, nada en Fene o 6 de maio de 1971, \u00e9 unha dirixente pol\u00edtica galega, ministra de Traballo e Econom\u00eda Social desde xaneiro de 2020 e vicepresidenta segunda do Goberno de Espa\u00f1a. \nPertenceu ata 2019 \u00e1 federaci\u00f3n galega de Esquerda Unida, da que foi a s\u00faa coordinadora desde 2005 ata o 3 de xu\u00f1o de 2017 en que foi relevada no cargo por Eva Solla. Foi deputada no Parlamento de Galicia entre 2012 e 2016. Desde xaneiro de 2016 (XI lexislatura) \u00e9 deputada no Congreso dos Deputados.\nTraxectoria.\n\u00c9 filla de Xes\u00fas D\u00edaz D\u00edaz (Suso D\u00edaz), exsecretario xeral de Comisi\u00f3ns Obreiras de Galicia e sobri\u00f1a de Xos\u00e9 D\u00edaz D\u00edaz, ex-deputado do Bloque Nacionalista Galego. Foi a primeira das nenas nadas no novo barrio obreiro de San Valent\u00edn, Fene, vinculado daquela aos estaleiros de ASTANO. Na adolescencia trasladouse a Santiago de Compostela e estudou no instituto Rosal\u00eda de Castro. Licenciouse en Dereito pola Universidade de Santiago de Compostela, para despois ampliar estudos en Par\u00eds. Realizou tres mestrados, en Urbanismo, en Relaci\u00f3ns Laborais e en Recursos Humanos, materia na que est\u00e1 especializada. \nEmpezou traballando como avogada nun bufete compostel\u00e1n. En 1998 colexiouse e abriu o seu despacho (laboralista) en Ferrol.\nAccedeu \u00e1 coordinaci\u00f3n xeral de Esquerda Unida en 2005, cando era a candidata da formaci\u00f3n \u00e1 presidencia da Xunta de Galicia nas elecci\u00f3ns dese ano. Obtivo uns 12.000 votos (0,8%), a cuarta forza m\u00e1is votada.\nNas elecci\u00f3ns municipais de 2003 foi cabeza de lista da formaci\u00f3n \u00e1 alcald\u00eda de Ferrol. A coalici\u00f3n recuperou representaci\u00f3n no Concello, da que se vira privada na lexislatura anterior pola crise que derivou na ruptura e o xurdimento de Esquerda Galega-Os Verdes. Obtivo d\u00faas actas de edil, acompa\u00f1ada polo veterano dirixente Fernando Miramontes.\nAcordo de goberno en Ferrol.\nNas elecci\u00f3ns municipais de 2007 foi de novo cabeza de lista da formaci\u00f3n \u00e1 alcald\u00eda de Ferrol. Obtivo 5.203 votos (14,19%) e catro ed\u00eds: Javier Gal\u00e1n, Miguel Reim\u00fandez, Sari Alabau e ela mesma. Tras formalizar un acordo para un goberno co PSOE, foi elixido alcalde o socialista Vicente Irisarri, con Yolanda D\u00edaz como primeira tenente de alcald\u00eda.\nO 28 de outubro de 2008, o goberno de coalici\u00f3n rachou. Irisarri permaneceu como rexedor en minor\u00eda no PSOE e Esquerda Unida pasou \u00e1 oposici\u00f3n. Yolanda D\u00edaz mant\u00edvose como voceira.\nParlamento de Galicia.\nNo 2009 foi a candidata de Esquerda Unida \u00e1 presidencia da Xunta de Galicia nas elecci\u00f3ns auton\u00f3micas, mais non logrou entrar no Parlamento. En 2012 repetiu pola provincia da Coru\u00f1a e foi elixida deputada auton\u00f3mica. Ese ano formaron a coalici\u00f3n Alternativa Galega de Esquerda (AGE), xunto con Anova-Irmandade Nacionalista, Espazo Ecosocialista Galego e Equo-Galicia. Foi a viceportavoz do seu grupo no Parlamento ata as elecci\u00f3ns xerais de 2015, nas que se presentou ao Congreso dos Deputados.\nCongreso dos Deputados.\n\u00c9 deputada no Congreso dos Deputados desde 2016. Tanto nas elecci\u00f3ns xerais de 2015 como nas de 2016 foi candidata na lista de En Marea pola provincia da Coru\u00f1a e entrou como deputada por esa provincia. Nas elecci\u00f3ns xerais de abril de 2019 e nas de novembro do mesmo ano foi candidata na lista de En Com\u00fan-Unidas Podemos pola Provincia de Pontevedra e foi escollida deputada por estoutra provincia. Dentro do Congreso, foi vogal e portavoz adxunta de varias comisi\u00f3ns.\nMinistra.\nEn xaneiro de 2020 foi nomeada Ministra de Traballo e Econom\u00eda Social no goberno de coalici\u00f3n do PSOE e Unidas Podemos, o primeiro na democracia. Tomou posesi\u00f3n o d\u00eda 13 dese mes. No acto sinalou que \"o principal reto deste pa\u00eds \u00e9 recuperar o traballo con dereito, debemos derrogar a reforma laboral para retomar os dereitos das traballadoras e os traballadores\"."}
{"id": "78301", "revid": "72012", "url": "https://gl.wikipedia.org/wiki?curid=78301", "title": "Eugenio Arbones Castellanzuelo", "text": "Eugenio Arbones Castellanzuelo, nado en Ponteareas en 1884 e finado en Vigo o 15 de setembro de 1936, foi un m\u00e9dico e pol\u00edtico, asasinado polos sublevados \u00f3 comezo da guerra civil.\nTraxectoria.\nEstudou Medicina na Universidade de Santiago de Compostela, especializouse en Alema\u00f1a e chegou a ser un co\u00f1ecido xinec\u00f3logo. Viviu en Vigo a maior parte da s\u00faa vida. Foi colaborador habitual do semanario \"El Tea\" e a partir de 1911 inclinouse cara ao movemento agrario como propagandista independente e participou na campa\u00f1a antiforista.\nEn decembro de 1912 casou con Carmen Paz, filla do seu colega Nicol\u00e1s Paz Pardo. Tiveron unha filla, Eugenia. A nai, Carmen, morreu no ver\u00e1n de 1914 v\u00edtima dunha epidemia de tifo.\nEvolucionou dende o agrarismo ao socialismo e foi vicepresidente do PSOE de Vigo entre 1923 e 1930, e deputado nas elecci\u00f3ns xerais de 1931 pola provincia de Pontevedra na Conxunci\u00f3n Republicano-Socialista-Agraria. En 1933 a candidatura do Partido Socialista por Pontevedra non pactou con ning\u00fan outro grupo pol\u00edtico, polo que resultou derrotado finalmente. \u00c1s elecci\u00f3ns de febreiro de 1936 non se presentou.\nLogo do golpe de Estado do 18 de xullo de 1936 as autoridades militares non o detiveron nin o acusaron, pero a ra\u00edz da denuncia doutro m\u00e9dico foi detido no Fronton e asasinado polos falanxistas en Cabral o 15 de setembro, con Segundo Echegaray Garc\u00eda, Abraham Mu\u00f1oz Arconada, Lu\u00eds Bilbat\u00faa Zubeldia, Inocencio Taboada Montoto, Marcial Ara\u00fajo Conde e Adolfo Morgade Pazos."}
{"id": "78302", "revid": "55340", "url": "https://gl.wikipedia.org/wiki?curid=78302", "title": "Ambev", "text": "A Ambev, antes denominada Companhia de Bebidas das Am\u00e9ricas, \u00e9 unha industria de bebidas do Brasil que se orixinou da fusi\u00f3n entre a Companhia Antarctica Paulista e a Companhia Cervejaria Brahma. En 2004 fusionouse coa belga Interbrew para formar InBev que se uniu en 2016 \u00e1 americana Anheuser-Busch para constitu\u00edr AB InBev, unha das grandes multinacionais cervexeiras."}
{"id": "78304", "revid": "865", "url": "https://gl.wikipedia.org/wiki?curid=78304", "title": "A Matraca Perversa", "text": "A Matraca Perversa \u00e9 un grupo musical galego, formado entre Compostela e A Estrada contra o ano 2002. A maior parte dos seus membros vi\u00f1an doutras formaci\u00f3ns, algunhas tan relevantes como Xenreira ou Nen@s da Revolta. O estilo da banda estivo dende o principio aberto \u00e1 experimentaci\u00f3n, pero cunha base m\u00e1is pr\u00f3xima ao sk\u00e1 e aos ritmos latinos.\nTraxectoria.\nA s\u00faa primeira formaci\u00f3n est\u00e1bel estaba formada por Marcos Payno (saxo alto e voz), Sevi (saxo tenor e coros), Iago (percusi\u00f3ns), Mariano (baixo), Pablito (bater\u00eda), Manu Payno (trompeta e coros), Jasper (guitarra e voz) e Alex Salgueiro (teclado).\nA idea orixinal do grupo era a de facer m\u00fasica de festa e ao mesmo tempo servir como ferramenta de intervenci\u00f3n social, cun compromiso pol\u00edtico moi marcado. A aparici\u00f3n da banda e a s\u00faa primeira popularidade est\u00e1 moi vencellado ao momento social que estaba a vivir a Galiza, tras a cat\u00e1strofe do Prestige. Nese tempo, A Matraca Perversa, colabora con distintos colectivos como Nunca M\u00e1is ou Burla Negra, denunciado a manipulaci\u00f3n dos medios da cat\u00e1strofe. Nesa li\u00f1a de denuncia est\u00e1 o seu primeiro traballo \"Mass Circus Media\", gravado no 2003 con poucos medios t\u00e9cnicos e distribu\u00eddo gratuitamente a trav\u00e9s da p\u00e1xina web do grupo.\nA principios do ano 2005 sacar\u00e1n \u00e1 luz o seu segundo traballo \"Evolucion\u00e1rios\", autoproducido pero cunha perspectiva moito m\u00e1is ambiciosa e colaboraci\u00f3ns como as de Ugia Pedreira ou Xurxo Souto. A xira de presentaci\u00f3n do disco l\u00e9vaos por toda a Galiza e tam\u00e9n a Euskadi.\nEntre o ano 2005 e comezos do 2006 o grupo sofre diversos cambios na s\u00faa formaci\u00f3n, sendo se cadra o m\u00e1is destac\u00e1bel a marcha de Marcos Payno. O grupo contin\u00faa a s\u00faa traxectoria, dando os seus primeiros concertos na outra beira do Atl\u00e1ntico e anunciando un novo disco para o 2007. Por\u00e9n diversos factores levan a que a banda cese as s\u00faas actividades por un longo tempo, non volvendo a aparecer at\u00e9 mediados do 2007, cunha participaci\u00f3n no concurso A polo ghit co tema \"Mala herba\", e unha colaboraci\u00f3n na homenaxe \"120 capadores\" a Os Diplom\u00e1ticos de Monte-Alto."}
{"id": "78305", "revid": "89787", "url": "https://gl.wikipedia.org/wiki?curid=78305", "title": "Congreso Continental", "text": "O Congreso Continental \u00e9 como se co\u00f1ece a dous corpos sucesivos de representantes das provincias das Trece Colonias no s\u00e9culo XVIII na Norteam\u00e9rica brit\u00e1nica:\nDespois da ratificaci\u00f3n dos Artigos, o Congreso Continental foi sucedido polo primeiro goberno lexislativo \"de iure\" dos Estados Unidos:\nFormado inicialmente para coordinar unha resposta americana com\u00fan \u00e1s \"Leis Intolerables\", o Congreso Continental deveu rapidamente no corpo gobernativo da nova naci\u00f3n na medida en que o conflito co goberno brit\u00e1nico foise estendendo e acabou na guerra revolucionaria americana. Unha vez que a guerra terminou, os membros do Congreso funcionaron como corpo gobernativo dos Estados Unidos de Am\u00e9rica, reorganizado como novo corpo lexislativo nacional.\nPrimeiro Congreso Continental.\nEn setembro de 1774, os representantes das asembleas das colonias reun\u00edronse en Filadelfia. O dilema que enfrontaba ao Congreso non era simple porque ti\u00f1a que mostrar firmeza ante o goberno ingl\u00e9s e, \u00e1 s\u00faa vez, deb\u00eda p\u00f3r freo aos desexos independentistas dos \"Fillos da Liberdade\", que alarmaban aos sectores conservadores, m\u00e1is proclives a chegar a un acordo coa Coroa brit\u00e1nica.\nO Congreso aprobou unha \"Declaraci\u00f3n de Dereitos e Agravios\" dirixida ao pobo de Gran Breta\u00f1a e das colonias, e tam\u00e9n aprobou unha petici\u00f3n ao rei. En ambos os documentos reco\u00f1ec\u00edase o dereito do Parlamento a regular o comercio exterior pero se defend\u00eda o dereito das colonias a manexar os seus propios asuntos internos sen intervenci\u00f3n do goberno imperial.\nEsta decisi\u00f3n non agradou aos grupos m\u00e1is radicais, que sosti\u00f1an que o Parlamento non ti\u00f1a ning\u00fan dereito sobre as colonias, que os colonos deb\u00edan amar e honrar ao rei, apoialo nas guerras e respectar os tratados internacionais que este asinase e que as colonias deb\u00edan gobernarse por medio das s\u00faas asembleas. Esta doutrina non \u00eda ser aceptada polo goberno brit\u00e1nico, xa que aceptala significaba o fin da relaci\u00f3n colonial.\nSegundo Congreso Continental.\nEn maio de 1775 reuniuse en Filadelfia o Segundo Congreso Continental. Este congreso nomeou a un militar de carreira e gran propietario de terras en Virxinia, o coronel George Washington, comandante en xefe das forzas norteamericanas. Tam\u00e9n autorizou o env\u00edo dunha expedici\u00f3n a Quebec para dominar o Canad\u00e1 e forzar a s\u00faa uni\u00f3n \u00e1s Trece Colonias. A guerra \u00e1 metr\u00f3pole estaba declarada."}
{"id": "78306", "revid": "880", "url": "https://gl.wikipedia.org/wiki?curid=78306", "title": "Biocos", "text": ""}
{"id": "78307", "revid": "127505", "url": "https://gl.wikipedia.org/wiki?curid=78307", "title": "Orde composta", "text": "A orde composta \u00e9 unha orde arquitect\u00f3nica romana que combina elementos corintios, \u00e1bacos e follas, e elementos x\u00f3nicos, as volutas. Ata o renacemento a orde foi considerada unha versi\u00f3n tard\u00eda da corintia. Tr\u00e1tase dun estilo mixto en que se insiren no capitel as volutas do x\u00f3nico e as follas de acanto do corintio. A columna ten dez m\u00f3dulos de altura.\nOs artistas romanos non tiveron a pretensi\u00f3n de aplicar sobre iso un novo sistema arquitect\u00f3nico, para o adorno como para a ordenanza a orde composta non difire m\u00e1is da orde corintia que as variedades diversas desta \u00faltima difiren ordinariamente entre elas. Son os arquitectos do s\u00e9culo XVI os que imaxinaron facer unha orde especial desta combinaci\u00f3n de formas observadas en munumentos romanos. O capitel corintio, pola variedade dos seus aspectos, pola facilidade de modificar a merc\u00e9 da alegor\u00eda na decoracion, pola riqueza das esculturas que cont\u00e9n, foi a que serviu mellor o gusto dos arquitectos polos s\u00edmbolos e a magnificencia dos atributos; por isto vemos variedades innumerables de capiteles, nos cales a orde primitiva desapareceu case por completo de estar tan cargados a chegar ao cambio da forma esencial. Logo de ver delfines, tritones, trofeos, na composici\u00f3n dun capitel corintio, vimos volutas x\u00f3nicas, sen inquietarse polos motivos desa mudanza. \u00c9 deste xeito que a orde composta se fixo un sistema bastardo e parasito, que non se saber\u00eda erixir en orde especial. Con todo foi aplicada sobre un gran n\u00famero de edificios do Renacemento, e as regras foron postas por mestres famosos que se poden citar: Baldassarre Peruzzi, Sebastiano Serlio ou Philibert Delorme, entre outros."}
{"id": "78311", "revid": "56817", "url": "https://gl.wikipedia.org/wiki?curid=78311", "title": "Bar (unidade)", "text": "O bar (s\u00edmbolo: bar) \u00e9 unha unidade de medida de presi\u00f3n. Ten a s\u00faa orixe na palabra grega \"\u03b2\u03ac\u03c1\u03bf\u03c2\" (\"b\u00e1ros\") que significa peso. O seu uso d\u00e9bese a Napier Shaw quen o adoptou en 1909 e empr\u00e9gase internacionalmente desde 1929. Non forma parte do Sistema Internacional de Unidades pero segue a ser amplamente utilizado en descrici\u00f3ns da presi\u00f3n ao ser case equivalente \u00e1 atmosfera\nNormalmente a presi\u00f3n atmosf\u00e9rica d\u00e1se en milibares xeralmente co s\u00edmbolo mb no canto do propio mbar por influencia do antigo s\u00edmbolo do bar que era b, a presi\u00f3n est\u00e1ndar ao nivel do mar \u00e9 igual a 1\u00a0013,25 milibares."}
{"id": "78313", "revid": "22570", "url": "https://gl.wikipedia.org/wiki?curid=78313", "title": "Compresor (m\u00e1quina)", "text": "O compresor \u00e9 unha m\u00e1quina destinada a elevar a presi\u00f3n dun flu\u00eddo compresible que pode ser un gas ou un vapor. Para que poida funcionar, \u00e9 necesario que sexa movido por unha enerx\u00eda externa, xeralmente electricidade ou alg\u00fan tipo de hidrocarburo coma gasolina, gas\u00f3leo etc.\nClasificaci\u00f3n dos compresores.\nOs compresores clasif\u00edcanse segundo a s\u00faa estrutura mec\u00e1nica en alternativos e rotativos.\nOs compresores alternativos de pist\u00f3ns son os m\u00e1is empregados e comprimen o gas mediante un movemento lineal alternativo. Segundo a s\u00faa aplicaci\u00f3n poden ser pneum\u00e1ticos e frigor\u00edficos.\nOs compresores rotativos comprimen o gas mediante un movemento xiratorio. Segundo o sistema de funcionamento clasif\u00edcanse en:"}
{"id": "78314", "revid": "23204", "url": "https://gl.wikipedia.org/wiki?curid=78314", "title": "Pneum\u00e1tica", "text": "Denom\u00ednase pneum\u00e1tica \u00e1 t\u00e9cnica que ten como obxectivo o estudo e aplicaci\u00f3n do aire comprimido para producir os efectos mec\u00e1nicos desexados.\nO aire comprimido que se emprega industrialmente procede do contorno onde se traballa. \u00dasase aire comprimido ata unha presi\u00f3n de 6 e 12 bares, respecto da presi\u00f3n atmosf\u00e9rica.\nMagnitudes e unidades.\nAs magnitudes empregadas na pneum\u00e1tica son a \"presi\u00f3n\" e o \"caudal\".\nCircu\u00edto pneum\u00e1tico.\nOs circu\u00edtos pneum\u00e1ticos constan basicamente de:\nAire comprimido.\nO aire comprimido pode usarse de d\u00faas maneiras distintas:\nO aire que se utiliza procede do contorno onde se encontre instalado o compresor. Xeralmente conter\u00e1 po, \u00f3xidos, part\u00edculas de xofre e outras substancias, ademais de auga. Hai que tratar de eliminar todo iso para que non afecte ao normal funcionamento dos distintos elementos de que consta a instalaci\u00f3n pneum\u00e1tica.\nPneum\u00e1tica na industria.\nO emprego da pneum\u00e1tica na industria supuxo a automatizaci\u00f3n da maior\u00eda dos procesos industriais."}
{"id": "78315", "revid": "23204", "url": "https://gl.wikipedia.org/wiki?curid=78315", "title": "Refrixerador (pneum\u00e1tica)", "text": "En pneum\u00e1tica o refrixerador \u00e9 unha m\u00e1quina que ten como obxectivo arrefriar o aire, que quentou na segunda fase da s\u00faa compresi\u00f3n, e deixalo a uns 25\u00b0C. Durante este proceso cond\u00e9nsase un 75% da auga que cont\u00e9n, a cal se deposita na parte inferior.\nConsta dunha serie de tubos polos que circula a auga de refrixeraci\u00f3n. O aire que se vai refrixerar circula en sentido contrario ao da auga (a contracorrente), polo exterior dos tubos. Para compresores de baixa presi\u00f3n, no canto de auga empr\u00e9gase aire para refrixerar. \u00c1s veces levan simplemente unhas aletas de refrixeraci\u00f3n."}
{"id": "78316", "revid": "27249", "url": "https://gl.wikipedia.org/wiki?curid=78316", "title": "Refrixerador", "text": ""}
{"id": "78318", "revid": "56817", "url": "https://gl.wikipedia.org/wiki?curid=78318", "title": "Acumulador (pneum\u00e1tica)", "text": "En pneum\u00e1tica o acumulador \u00e9 un dep\u00f3sito que se coloca a continuaci\u00f3n do refrixerador e ten como obxectivo almacenar aire comprimido para sibministrarllo ao circu\u00edto pneum\u00e1tico no momento en que o precise. Os acumuladores adoitan levar un dispositivo que pon en marcha ou det\u00e9n o compresor, para que o dep\u00f3sito se mante\u00f1a sempre a unha presi\u00f3n determinada. Ademais, acostuman dispo\u00f1er de man\u00f3metros e v\u00e1lvulas de seguridade."}
{"id": "78319", "revid": "1131", "url": "https://gl.wikipedia.org/wiki?curid=78319", "title": "Galer\u00eda de imaxes de Paderne", "text": "Galer\u00eda de imaxes do concello de Paderne na provincia da Coru\u00f1a."}
{"id": "78320", "revid": "98629", "url": "https://gl.wikipedia.org/wiki?curid=78320", "title": "Canon por copia privada", "text": "A remuneraci\u00f3n compensatoria por copia privada ou canon por copia privada \u00e9 unha taxa aplicada a diversos medios de gravaci\u00f3n e cuxa recadaci\u00f3n reciben os autores, editores, produtores e artistas, asociados a algunha entidade de xesti\u00f3n de dereitos de autor, en compensaci\u00f3n polas copias que se fan dos seus traballos.\nContemplouse por primeira vez na lexislaci\u00f3n espa\u00f1ola na Lei 22/1987, de 11 de novembro, de Propiedade intelectual . No artigo 25 do texto refundido da Lei de Propiedade intelectual espa\u00f1ola (Real Decreto Lexislativo 1/1996, de 12 de abril, durante o \u00faltimo goberno en funci\u00f3ns de Felipe Gonz\u00e1lez), tam\u00e9n se regulou a pretensi\u00f3n compensatoria resultante dunha presunta afectaci\u00f3n do dereito patrimonial de autores, editores, artistas, produtores audiovisuais e fonogr\u00e1ficos, cando o comprador realiza copias para uso privado. A lei obriga a exercitar o cobro a trav\u00e9s das entidades de xesti\u00f3n colectiva (SGAE, AIE e AGEDI). Por isto denom\u00ednase como un \"dereito de remuneraci\u00f3n de xesti\u00f3n colectiva forzosa\".\nO canon por copia privada c\u00f3brase no estado espa\u00f1ol aos fabricantes e importadores dos equipos, aparatos e materiais que serven para a gravaci\u00f3n de obras musicais o audiovisuais. As\u00ed e todo, a SGAE indica que a Lei de Propiedade intelectual considera responsables solidarios do pagamento da remuneraci\u00f3n aos distribuidores, por xunto ou polo mi\u00fado, sucesivos adquirentes, se na factura dos seus provedores non aparece desagregado o importe da remuneraci\u00f3n.\nEn setembro de 2003 comezouse a aplicar aos CDs e DVDs virxes como resultado dun acordo entre as entidades de xesti\u00f3n de dereitos de autor (coa SGAE \u00e1 fronte) e a ASIMELEC. Isto provocou gran balbordo porque resultaba evidente que estes soportes \u00fasanse de ote para outras fins alleas \u00e1 copia privada, e porque dito acordo negociouse sen a participaci\u00f3n nin presenza de consumidores e autoridades.\nSegundo as cifras que publica a propia SGAE, entre os anos 2003 e 2005 a s\u00faa recadaci\u00f3n medrou case 12% e sit\u00faase en 300 mill\u00f3ns de euros.\nA reforma da Lei de Propiedade intelectual de 2006, prohibe expresamente o canon sobre o ADSL e sobre os discos duros, con algunhas limitaci\u00f3ns.\nCont\u00eda do canon.\nA cont\u00eda do canon segundo publica a Sociedad General de Autores y Editores, depende do tipo de equipo (anal\u00f3xico ou dixital) e do destino do soporte. As tarifas vixentes na actualidade (xaneiro de 2008) son as seguintes:\nA reforma da Lei de Propiedade intelectual aprobada en decembro de 2007 introduciu unhas novas tarifas, actualmente pendentes da s\u00faa publicaci\u00f3n e entrada en vigor, para esta taxa que queda da seguinte forma:\nEstas cifras calcul\u00e1ronse sobre a base dos dados manexados polo Ministerio de Industria, Turismo e Comercio que estimaban os danos e perdas anuais correspondentes \u00e1 modalidade de reproduci\u00f3n de obras divulgadas en forma de libros ou asimiladas \u00e9 de 34\u00a0786\u00a0128 \u20ac, e o correspondente \u00e1 modalidade de reproduci\u00f3n de fonogramas ou outros soportes sonoros e de reproduci\u00f3n visual ou audiovisual \u00e9 de 75\u00a0362\u00a0883 \u20ac.\nDefensores do Canon.\nIndependentemente da posible consideraci\u00f3n econ\u00f3mica destes conceptos (ingreso coercitivo, remuneraci\u00f3n da propiedade intelectual, case-imposto etc.) a Teor\u00eda econ\u00f3mica indica que este incremento dos custos trad\u00facese necesariamente nun incremento de prezos en proporci\u00f3n \u00e1s elasticidades relativas de demandantes (consumidores) e ofertantes (neste caso, empresas cuxos produtos est\u00e1n suxeitos \u00e1 exacci\u00f3n). Ad\u00f3itase considerar que debido \u00e1s caracter\u00edsticas da demanda, os consumidores son os axentes econ\u00f3micos sobre os que se repercuten en maior medida estes custos engadidos .\nSegundo declararon os defensores do canon, este permite a protecci\u00f3n da cultura aut\u00f3ctona e fomenta a aparici\u00f3n de novos talentos. Ademais expresaron que tam\u00e9n deber\u00edase estender \u00e1s li\u00f1as ADSL, routers/antenas WiFi e, de ser posible, a calquera outro soporte que permita o almacenamento, reproduci\u00f3n e distribuci\u00f3n de obras musicais o audiovisuais (ex. discos duros, chaveiros USB).\nObxecci\u00f3ns ao canon.\nO canon foi moi contestado por moitos consumidores, dando lugar a distintas campa\u00f1as, sobre todo en Internet. Estes consideran que o canon \u00e9 arbitrario, xa que non hai control de qu\u00e9 obras musicais son realmente utilizadas cando se reparten os cartos os autores. Segundo os avogados da SGAE en diversas charlas sobre o tema, este repartimento real\u00edzase de forma proporcional \u00e1 \u00abimportancia\u00bb do autor. O canon tam\u00e9n a quen usa cintas, CD o DVD para gravar a s\u00faa propia m\u00fasica, datos persoais ou material que non pertenza a socios da SGAE. Este feito levou a suxerir aos detractores do canon que este vulnera a presunci\u00f3n de inocencia, garantida na Constituci\u00f3n Espa\u00f1ola, xa que presume que toda persoa que adquirir un soporte gravable virxe, vaino empregar para copiar material registrado. Segundo a lexislaci\u00f3n, p\u00f3dense definir excepci\u00f3ns ao canon para certas asociaci\u00f3ns, a\u00ednda que na actualidade parece que nunca se aplicou.\nSe a SGAE aplica nas s\u00faas estimaci\u00f3ns dita relaci\u00f3n de substituci\u00f3n (1 copia = 1 venda), poder\u00edase considerar que as valoraci\u00f3ns de dito organismo referentes \u00e1 minoraci\u00f3n de ingresos derivadas da copia privada est\u00e1n, en enorme medida, sobrevaloradas e condicionadas polo interese de maximizar o canon. Se a SGAE corrixe esas cifras considerando que 1 copia &lt; 1 venda, deber\u00eda reco\u00f1ecerse que non se est\u00e1 a formular correctamente o tema na s\u00faas declaraci\u00f3ns p\u00fablicas.\nHoubo moitos casos en que se tratou de cobrar o canon a establecementos que pu\u00f1an unicamente m\u00fasica de autores alleos \u00e1 SGAE, ou se ameazou con denunciar aos mantedores de p\u00e1xinas que distribu\u00edan m\u00fasica con permiso dos seus autores, ou da que eran autores."}
{"id": "78333", "revid": "55340", "url": "https://gl.wikipedia.org/wiki?curid=78333", "title": "George o Solitario", "text": "George o Solitario foi o nome dado ao \u00faltimo esp\u00e9cime co\u00f1ecido da subespecie \"Geochelone nigra abingdonii\" (ou \"Chelonoidis nigra abingdonii\" ou, co status de especie, \"Chelonoidis abingdonii\"), unha das once subespecies da tartaruga das Gal\u00e1pagos, nativa das Illas Gal\u00e1pagos. Finou o 24 de xu\u00f1o de 2012, extingu\u00edndose as\u00ed a subespecie.\nHistoria e caracter\u00edsticas.\nXurxo foi atopado na illa Pinta en 1971 por uns cazadores de cabras. O seu nome deriva de que se cre que \u00e9 o \u00faltimo da s\u00faa subespecie, e posibelmente en honra do actor c\u00f3mico estadounidense George Gobel (\"Lonesome George\" en ingl\u00e9s). Foi acollido no Centro de Investigaci\u00f3n Charles Darwin das illas. Calcul\u00e1base que ti\u00f1a sobre 100 anos de vida, nunhas especies que poden vivir ata entre 120 e 200 anos.\nA\u00ednda que non est\u00e1 descartada a posibilidade de que haxa alg\u00fan outro exemplar na illa de Pinta desta subespecie, nos \u00faltimos corenta anos non foi avistado ning\u00fan, e xa cando se atopou a Xurxo cr\u00edase que as tartarugas desa illa estaban extintas. Con todo, Xurxo foi pechado xunto con d\u00faas femias de \"Geochelone nigra becki\" da illa Wolf, unha subespecie similar (tam\u00e9n chamada \"Chelonoidis nigra becki\" ou, co status de especie, \"Chelonoidis becki\"), coa esperanza de que os seus xenes se conservasen na descendencia, pero estes experimentos de reproduci\u00f3n en catividade non tiveron \u00e9xito."}
{"id": "78335", "revid": "89787", "url": "https://gl.wikipedia.org/wiki?curid=78335", "title": "Lazo solidario", "text": "Os lazos solidarios son pequenas fitas de tea, dobradas en forma de lazada, que se usan en distintas partes do mundo para indicar o apoio a unha causa social ou de solidariedade. As persoas que levan ese lazo na lapela expresan a s\u00faa solidariedade en relaci\u00f3n a un problema determinado, que v\u00e9n indicado por distintas cores. A\u00ednda que en principio cada causa estaba en relaci\u00f3n cunha cor, a proliferaci\u00f3n de lazos solidarios ao longo e largo do mundo levou a que algunhas causas, como a loita contra o alzh\u00e9imer, empreguen lazos morados e lazos brancos, ou que unha mesma cor poida significar causa diversas: o lazo vermello pode representar loita contra a sida pero tam\u00e9n loita contra a droga.\nOs lazos comezaron sendo de pequeno tama\u00f1o e axeitados para prender na lapela da chaqueta ou no peito da camisa ou da camiseta. Por\u00e9n, a expansi\u00f3n desta corrente levou a que se dese\u00f1asen variantes para prender nas antenas dos coches, ou que se producisen lazos de gran tama\u00f1o para pendurar de edificios p\u00fablicos, \u00e1rbores ou balc\u00f3ns.\nLazos galegos.\nAdemais dos lazos de uso internacional, en Galiza tivo especial incidencia o lazo negro, s\u00edmbolo da protesta cidad\u00e1 contra a xesti\u00f3n do afundimento do Prestige, en 2002."}
{"id": "78338", "revid": "23204", "url": "https://gl.wikipedia.org/wiki?curid=78338", "title": "Amurrio", "text": "Amurrio \u00e9 unha localidade, cabeza do concello hom\u00f3nimo, pertencente \u00e1 Cuadrilla de Aiara, comarca sita no noroeste da provincia de \u00c1raba, na Comunidade Aut\u00f3noma Vasca.\nO concello ten unha superficie de 96,36\u00a0km\u00b2.\nL\u00edmites municipais.\nO concello de Amurrio linda polo norte cos de Aiara e Orozko (Biskaia); polo sur co de Ordu\u00f1a (Biscaia), polo leste con Zuia, e polo oeste tam\u00e9n con Aiara.\nPoboaci\u00f3n.\nSegundo o INE o 1-1-2011 viv\u00edan 10.014 veci\u00f1os no concello de Amurrio. A poboaci\u00f3n tivo o s\u00faa maior alza entre os censos de 1950 e 1991. Dende ese ano, medra moi lentamente, decrecendo alg\u00fans anos.\nSubdivisi\u00f3ns.\nO termo est\u00e1 dividido en varias entidades colectivas (con datos de poboaci\u00f3n de 2010; entre par\u00e9ntese poboaci\u00f3n no 2000):\nEconom\u00eda.\nA base econ\u00f3mica \u00e9 industrial, centrada sobre d\u00faas industrias de tubos met\u00e1licos, que empregan entre ambas arredor de 1.500 traballadores."}
{"id": "78339", "revid": "1093", "url": "https://gl.wikipedia.org/wiki?curid=78339", "title": "Yolanda D\u00edaz P\u00e9rez", "text": ""}
{"id": "78345", "revid": "89787", "url": "https://gl.wikipedia.org/wiki?curid=78345", "title": "Nuberu", "text": "Nuberu \u00e9 un grupo musical asturiano creado en 1976 por Chus Pedro e Manolo Pe\u00f1ayos. \u00c9 habitualmente encadrado como m\u00fasica folk polas s\u00faas referencias \u00e1s ra\u00edces asturianas, a\u00ednda que o estilo do grupo est\u00e1 m\u00e1is pr\u00f3ximo da canci\u00f3n de autor de intervenci\u00f3n social. Os seus temas te\u00f1en unha forte pegada social e est\u00e1n vencellados aos problemas de Asturias e a s\u00faa clase obreira. O idioma fundamental empregado polo grupo \u00e9 a lingua asturiana.\nHistoria.\nO grupo xorde dentro do colectivo \"Camaret\u00e1\", no concello de San Mart\u00edn del Rey Aurelio (El Entrego, Asturias), no ano 1976. Ese mesmo ano debutan no D\u00eda da Cultura de Xix\u00f3n, organizado por colectivos vencellados aos grupos de esquerda.\nA s\u00faa popularidade aumenta rapidamente. No ano 1977 act\u00faan na festa do Partido Comunista de Espa\u00f1a en plena campa\u00f1a electoral, e un ano despois sacan o seu primeiro disco \"Asturies, ayeri y g\u00fcei\". Nos anos 1980 e 1981 sacan dous traballos consecutivos, pero pouco despois sofren unha crise e deciden separarse temporalmente.\nEn 1984 volver\u00e1n co recompilador \"El glay\u00edu d'un pa\u00eds: Asturies\". En 1987 sacan o disco \"Mineros\" en apoio aos traballadores da empresa Hunosa, e que presentar\u00e1n no Teatro Campoamor de Oviedo. Nese mesmo lugar gravaran o seu primeiro disco en directo \"Como tu yes\". Seguir\u00e1n o disco \"Agua de la fonte clara\" e \"L'\u00e1rbol de Navid\u00e1\", unha recompilaci\u00f3n de panxoli\u00f1as tradicionais asturianas.\nNo ano 2002 sae o libro \"Nuberu nel tiempu\", a biograf\u00eda do grupo escrita por Benigno Delmito Coto. O grupo reeditar\u00e1 para a ocasi\u00f3n os seus tres primeiros traballos.\nO d\u00eda 20 de outubro de 2007 o grupo anuncia a s\u00faa disoluci\u00f3n.\nAo longo da s\u00faa carreira, Nuberu ten colaborado con multitude de artistas asturianos e internacionais, como V\u00edctor Manuel, Ana Bel\u00e9n, Rosa Le\u00f3n, Quilapay\u00fan, a Coral Polif\u00f3nica de Sotrondio, Ilegales, Dixebra, Llan de Cubel, Tejedor, Luis Eduardo Aute ou Jer\u00f3nimo Granda."}
{"id": "78346", "revid": "45576", "url": "https://gl.wikipedia.org/wiki?curid=78346", "title": "Tint\u00edn (personaxe)", "text": "Tint\u00edn \u00e9 un personaxe de c\u00f3mic creado polo debuxante belga Herg\u00e9 e que protagoniza a serie \"As aventuras de Tint\u00edn\" xunto co seu can Mil\u00fa.\nEvoluci\u00f3n.\nTint\u00edn aparece por primeira vez en \"Le Petit Vingti\u00e8me\", suplemento infantil do diario belga \"Le Vingti\u00e8me Si\u00e8cle\" (o s\u00e9culo vinte) o 10 de xaneiro de 1929. Xa desde a primeira historieta a Tint\u00edn acomp\u00e1\u00f1alle un can branco chamado \"Mil\u00fa\".\nOrixinariamente \u00e9 un reporteiro de \"Le Petit Vingti\u00e8me\". M\u00e1is adiante seguir\u00e1 sendo reporteiro, a\u00ednda que non se dir\u00e1 de que publicaci\u00f3n e de feito nunca lle veremos actuar como tal. Ao principio o seu compa\u00f1eiro \u00e9 s\u00f3 o can \"Mil\u00fa\", pero a partir do noveno \u00e1lbum, \"O caranguexo das tenaces de ouro\", acompa\u00f1aralle tam\u00e9n o capit\u00e1n Haddock e ocasionalmente outros personaxes secundarios, como o profesor Tornasol, Bianca Castafiore ou os irm\u00e1ns Hern\u00e1ndez e Fern\u00e1ndez. Ata \"Tint\u00edn no pa\u00eds do ouro negro\", o protagonista vive co seu can nun piso situado no n\u00famero 26 da r\u00faa Labrador, nunha cidade mal definida a\u00ednda que de xeito evidente tr\u00e1tase de Bruxelas. A partir do \u00e1lbum mencionado, trasl\u00e1dase ao castelo de Moulinsart, residencia do capit\u00e1n Haddock.\nDescrici\u00f3n.\nTint\u00edn \u00e9 novo, louro e baixo e ten un caracter\u00edstico topete. A s\u00faa idade \u00e9 dif\u00edcil de determinar: non \u00e9 adolescente pero tampouco adulto. Como adoita ocorrer cos personaxes de c\u00f3mic, Tint\u00edn apenas cambia ao longo dos anos. Desde 1929 ata 1976 manter\u00e1 o seu aspecto xuvenil e a s\u00faa vestimenta variar\u00e1 pouco, apenas a cor dos calcet\u00edns ou o da camisa. S\u00f3 na \u00faltima das s\u00faas aventuras publicadas, \"Tint\u00edn e os p\u00edcaros\" cambiar\u00e1 os seus bombachos por uns pantal\u00f3ns camp\u00e1, m\u00e1is \u00e1 moda. En canto ao seu car\u00e1cter, encarna a perfecta bondade, non fuma, non bebe salvo contadas ocasi\u00f3ns m\u00e1is que auga e non parece ter interese alg\u00fan polo sexo. Non parece ter ningunha afecci\u00f3n en particular nin practica ning\u00fan deporte, a\u00ednda que lle gustan os paseos polo campo e nalgunha ocasi\u00f3n m\u00f3strasenos facendo ximnasia caseira e despois ioga. \u00c9 extremadamente intelixente e enxe\u00f1oso, ten bastante m\u00e1is forza f\u00edsica da que aparenta, unha incrible facilidade para os idiomas e sabe conducir todo tipo de veh\u00edculos, inclu\u00eddos avi\u00f3ns e carros de combate. Tam\u00e9n \u00e9 un bo tirador. \u00c9 moi sensible ante a inxustiza e capaz de sacrificarse por socorrer aos d\u00e9biles. En \"Tint\u00edn no T\u00edbet\" un lama dir\u00e1 que ten o \"coraz\u00f3n puro\".\nO mellor amigo de Tint\u00edn \u00e9 Tchang Tchong Yen, un adolescente chin\u00e9s ao que co\u00f1ece en \"O Loto Azul\", a s\u00faa quinta aventura. Nisto si que \u00e9 un \"alter ego\" de Herg\u00e9, xa que Tchang est\u00e1 baseado nun amigo real do autor, igualmente separado del por diversas circunstancias.\nTint\u00edn sempre aparece co mesmo nome, que necesariamente ha de ser un apelido se nos atemos aos usos sociais belgas (doutro xeito non recibir\u00eda correo a nome de \"Sr. Tint\u00edn\"). A diferenza doutros personaxes da serie, o lector nunca co\u00f1ecer\u00e1 o seu nome completo (como si ocorre con Haddock ou o malvado Rastapopoulos)."}
{"id": "78347", "revid": "45576", "url": "https://gl.wikipedia.org/wiki?curid=78347", "title": "Capit\u00e1n Haddock", "text": "O Capit\u00e1n Archibaldo Haddock, m\u00e1is co\u00f1ecido como Capit\u00e1n Haddock (en franc\u00e9s Capitaine Haddock) \u00e9 un personaxe ficticio creado por Herg\u00e9 na s\u00faa serie \"As aventuras de Tint\u00edn\", reco\u00f1ecido por ser o mellor amigo de Tint\u00edn. Introducido en O caranguexo das tenaces de ouro como un personaxe secundario, o mari\u00f1o transf\u00f3rmase nas seguintes aventuras nunha das figuras principais da serie.\nCaracterizaci\u00f3n.\nTras a s\u00faa aparici\u00f3n inicial, Haddock vai ga\u00f1ando protagonismo ao longo dos \u00e1lbums, chegando ao momento de eclipsar ao mesmo Tint\u00edn por momentos.\nHerg\u00e9 declarou que o personaxe foille inspirado por Edgar Pierre Jacobs, a\u00ednda que o capit\u00e1n foi creado antes de que estes dous homes co\u00f1ec\u00e9sense. En efecto, a riqueza de trazos deste personaxe pode compararse aos de figuras propias das novelas: unha das s\u00faas caracter\u00edsticas \u00e9 actuar como contrapunto de Tint\u00edn, nos momentos en que este se volve \"demasiado idealista\".\nComo curiosidade, os lectores non co\u00f1eceron o nome de pila do personaxe sen\u00f3n ata o \u00faltimo \u00e1lbum que Herg\u00e9 completou, \"Tint\u00edn e os p\u00edcaros\"; aqu\u00ed pres\u00e9ntase ao capit\u00e1n como Archibaldo (Archibald na versi\u00f3n orixinal). O apelido do mari\u00f1o xurdiu nunha conversaci\u00f3n que o autor mantivo coa s\u00faa esposa, na cal ela mencionou que o \"haddock\" \"era un triste peixe ingl\u00e9s\".\nO capit\u00e1n \u00e9 descendente doutro famoso home de mar, o cabaleiro Francisco (Fran\u00e7ois) de Hadoque, mari\u00f1o ao servizo do rei de Francia e grande inimigo do pirata Rackham o Vermello. Haddock adoita presentar unha vocaci\u00f3n de cabaleiro-granxeiro continuamente contrariada, sobre todo logo do seu establecemento no castelo de Moulinsart (traducido como castelo do Mu\u00ed\u00f1o nalg\u00fans \u00e1lbums). En efecto, un whisky e unha boa pipa preto da cheminea parecen representar os seus ideais de vida m\u00e1is profundos.\nIdealista e de s\u00f3lidas convicci\u00f3ns mon\u00e1rquicas, representa o arquetipo de cabaleiro do mar.\nOutra das caracter\u00edsticas deste personaxe \u00e9 o seu gusto polo alcol, a\u00ednda que aqu\u00ed hai que diferenciar d\u00faas etapas da s\u00faa vida claramente distintas: antes do seu encontro con Tint\u00edn, o mari\u00f1o era un borracho digno de m\u00e1goa, maltratado polo seu lugartenente Allan Thompson. Logo de co\u00f1ecer ao reporteiro, as cousas cambian (a\u00ednda que non en forma inmediata) para o capit\u00e1n, a\u00ednda que este non vaia estar sempre \u00e1 altura do seu t\u00edtulo de Presidente da Liga de Mari\u00f1os Antialcoh\u00f3licos.\nCon todo, \u00e9 a s\u00faa linguaxe o que fixo famoso a este personaxe, sobre todo as exclamaci\u00f3ns que lanza nos seus momentos de ira: \"troglodita\", \"ectoplasma\", \"parasito\", \"Pirata de entroido\" son s\u00f3 alg\u00fans exemplos."}
{"id": "78348", "revid": "5863", "url": "https://gl.wikipedia.org/wiki?curid=78348", "title": "Profesor Tornasol", "text": "Profesor Trif\u00f3n Tornasol (en franc\u00e9s Tryphon Tournesol) \u00e9 un personaxe ficticio creado por Herg\u00e9 na s\u00faa serie \"As aventuras de Tint\u00edn\". Tr\u00e1tase dun dos personaxes principais deste c\u00f3mic, sendo quizais o cuarto en importancia logo de Tintin, Mil\u00fa e o Capit\u00e1n Haddock, a\u00ednda que o feito de ser un home maior e diminu\u00eddo fisicamente, fai que non te\u00f1a un protagonismo en todas as historias, pois se sobreentende que moitas das aventuras emprendidas por Tint\u00edn e Haddock ser\u00edan perigosas para el ou non ten o menor interese en participar.\nCaracter\u00edsticas.\nO recurso do sabio, un pouco exc\u00e9ntrico e distra\u00eddo xa ti\u00f1a antecendentes en \"As aventuras de Tint\u00edn\", por exemplo, Filem\u00f3n Cicl\u00f3n, o exipt\u00f3logo de \"Os xarutos do fara\u00f3n\" ou o especialista en numism\u00e1tica e filatelia de \"O cetro de Ottokar\", cando Herg\u00e9 introduciu a Tornasol en \"O tesouro de Rackham o Roxo\" como un cient\u00edfico xordo que ofrece aos expedicionarios un submarino con forma de quenlla. O recurso da xordeira deulle a oportunidade ao autor de introducir varios \"gags\" polo que \u00e9 l\u00f3xico supor por que decidiu mantelo como un dos personaxes estables da serie. Ao final deste \u00e1lbum, \u00e9 Tornasol quen co di\u00f1eiro obtido de venderlle o submarino ao goberno, compra o castelo de Moulinsart, polo tanto a\u00ednda que Haddock mante\u00f1a nas posteriores aventuras unha actitude e rol de se\u00f1or da casa, ser\u00eda Tornasol o verdadeiro dono.\nOs roles que cumpre nas historias, son dos m\u00e1is variados, van desde distra\u00eddo disparador dalg\u00fans \"gags\" por medio da xordeira ou as s\u00faas excentricidades, ser quen resolve certo problema cientificamente, elaborar un dispositivo que ter\u00e1 algunha utilidade na trama. Moitas veces a aventura vira ao redor del: tanto n' \"As sete b\u00f3las de cristal\" e a s\u00faa continuaci\u00f3n \"O templo do sol\", como posteriormente en O asunto Tornasol \u00e9 secuestrado e o resto de personaxes te\u00f1en que sa\u00edr ao seu rescate. En \"\" e a s\u00faa continuaci\u00f3n \"Aterraxe na l\u00faa\" desenvolve a tecnolox\u00eda que permite realizar a viaxe \u00e1 L\u00faa. Estes dous volumes constit\u00faen m\u00e1is unha excepci\u00f3n respecto ao personaxe de Tornasol e a ciencia en xeral. Pois di que a s\u00faa especialidade \u00e9 a astron\u00e1utica, traballa en instalaci\u00f3ns de alta tecnolox\u00eda rodeado por un numeroso equipo de cient\u00edficos e ponse auriculares para o\u00edr polo que as confusi\u00f3ns tip\u00edcas da s\u00faa xordeira non te\u00f1en lugar e a s\u00faa actividade como cient\u00edfico par\u00e9cese m\u00e1is a como se desenvolve a actividade cient\u00edfica en xeral.\nNas demais historias traballa en solitario e realiza actividades en diversos campos. En \"O tesouro de Rackham o Roxo\" \u00e9 un inventor de exc\u00e9ntricos aparellos, a maior\u00eda de escasa utilidade: en \"Tint\u00edn no pa\u00eds do ouro negro\" descobre o compo\u00f1ente co que se sabota a gasolina, a forma de anulalo e unha cura para os curiosos males que afectan a Hern\u00e1ndez e Fern\u00e1ndez; en \"O asunto Tornasol\" inventa unha poderosa arma a base de ultras\u00f3ns; en \"Stock de coque\" est\u00e1 desenvolvendo uns pat\u00edns motorizados; en \"As xoias da Castafiore\" investiga as posibilidades da televisi\u00f3n en cor; e en \"Tint\u00edn e os p\u00edcaros\" un tratamento contra o alcoholismo. Como se pode ver, ning\u00fan cient\u00edfico poder\u00eda abarcar o estudo sistem\u00e1tico de tantas \u00e1reas e moito menos lograr tales resultados traballando s\u00f3 e pola s\u00faa conta."}
{"id": "78349", "revid": "5863", "url": "https://gl.wikipedia.org/wiki?curid=78349", "title": "Bianca Castafiore", "text": "Bianca Castafiore ou A Castafiore \u00e9 unha personaxe ficticia das bandas dese\u00f1adas da serie \"As aventuras de Tint\u00edn\", do debuxante belga Herg\u00e9.\n\u00c9 a \u00fanica personaxe feminina da serie, e polo xeral non sae ben librada nos gui\u00f3ns de Herg\u00e9, o que lle valeu no seu momento acusaci\u00f3ns de machismo e misoxinia. En desquite, \u00e9 un dos personaxes m\u00e1is recorrentes.\nBianca Castafiore \u00e9 unha cantante de \u00f3pera italiana co\u00f1ecida internacionalmente como o Ruise\u00f1or de Mil\u00e1n. A s\u00faa especialidade \u00e9 o \"Aria das xoias\" da \u00f3pera \"Fausto\" de Charles Gounod. En consecuencia, as s\u00faas aparici\u00f3ns adoitan ir acompa\u00f1adas da frase que abre o aria: \"\u00a1Ah! R\u00edo\"me\" de verme tan bela neste espello...\" (\"Ah, je ris de me voir se belle en ce miroir\", en ocasi\u00f3ns traducida como \"o gozo sob\u00f3rdame de verme tan fermosa\"). A Castafiore viaxa acompa\u00f1ada da s\u00faa secretaria Irma e o seu pianista Igor Wagner. Nalg\u00fans \u00e1lbums (sobre todo nos bosquexos do inacabado \"Tint\u00edn e a Arte-Alfa\", Bianca Castafiore mostra unha actitude elitista e dun certo desprezo a quen non son da s\u00faa condici\u00f3n.\nO nome da diva, \"branca casta flor\", en italiano, \u00e9 unha iron\u00eda que casa mal coa s\u00faa corpulencia e o seu car\u00e1cter forte e desinhibido. Tam\u00e9n o \u00e9 o apelativo de Ruise\u00f1or de Mil\u00e1n, xa que polo xeral quen est\u00e1n ao seu ao redor (e especialmente o capit\u00e1n Haddock) non aprecian as calidades da s\u00faa arte, cousa que, polo demais, a ela parece importarlle m\u00e1is ben pouco. D\u00edxose que esa aparente fobia de Haddock/Herg\u00e9 polo \"bel canto\" poder\u00eda ser unha chiscadela maliciosa cara ao que fose un dos m\u00e1is pr\u00f3ximos colaboradores do autor, Edgar P. Jacobs, que fora cantante l\u00edrico na s\u00faa mocidade.\nBianca Castafiore parece estar namorada platonicamente do capit\u00e1n Haddock, a\u00ednda que nunca consegue pronunciar correctamente o seu nome (Harrock, Karpock, Kodak...). Esta \u00e9, aparentemente, a \u00fanica presenza do amor nos \u00e1lbums de Tint\u00edn, o cal foi obxecto tam\u00e9n de especulaci\u00f3ns diversas: \u00e1s veces atrib\u00faese \u00e1 misoxinia do autor, que ao presentar \u00e1s mulleres nas s\u00faas historietas como meras figurantes (excepto a Castafiore) imped\u00eda que se presentasen situaci\u00f3ns das que puidesen deducirse relaci\u00f3ns entre sexos; outras veces ach\u00e1case \u00f3 seu integrismo cat\u00f3lico, que non pod\u00eda tolerar a presenza de tales situaci\u00f3ns nun traballo destinado en gran medida a nenos e adolescentes; tam\u00e9n se especulou coa homosexualidade do autor e do seu personaxe principal.\nBianca Castafiore aparece nos seguintes \u00e1lbums:"}
{"id": "78350", "revid": "23204", "url": "https://gl.wikipedia.org/wiki?curid=78350", "title": "Moulinsart", "text": "Moulinsart ( ), \u00e9 a casa de campo do capit\u00e1n Haddock, o \"Castelo de Moulinsart\" ou \"Mansi\u00f3n Pasador\", \u00e9 un lugar ficticio nas bandas dese\u00f1adas de \"As aventuras de Tint\u00edn\", do debuxante e guionista belga Herg\u00e9.\nO nome orixinal en franc\u00e9s do castelo, \"Moulinsart\", deriva de Sart-Moulin, unha aldea pr\u00f3xima a Braine-l'Alleud no Brabante Val\u00f3n, B\u00e9lxica. Polo que na banda dese\u00f1ada sup\u00f3nse situado nalg\u00fan lugar probablemente de Valonia. Nas aventuras de Tint\u00edn \u00e9, a partir dun determinado momento, a residencia habitual do protagonista, Tint\u00edn, o seu can Mil\u00fa, do capit\u00e1n Haddock e do profesor Tornasol, ademais do mordomo N\u00e9stor. As s\u00faas caracter\u00edsticas est\u00e1n inspiradas no castelo de Cheverny, da rexi\u00f3n francesa do Loira, a\u00ednda que Herg\u00e9 suprimiu as \u00e1s laterais para darlle unha aparencia m\u00e1is modesta.\nA corporaci\u00f3n belga que xestiona a obra de Herg\u00e9 (principalmente \"Tint\u00edn\") tam\u00e9n se denomina Moulinsart S.A.\nHistoria.\nMoulinsart aparece por primeira vez en \"O segredo do alicorno\". Aparece inicialmente como a residencia dos irm\u00e1ns Paxaro, unha parella de g\u00e1ngsteres anticuarios que se enfrontar\u00e1n con Tint\u00edn e Haddock. Ao termo da aventura desc\u00f3brese que o castelo pertencera ao cabaleiro Francisco de Hadoque, quen o recibiu como agasallo de Lu\u00eds XIV de Francia en premio \u00e1s s\u00faas actividades corsarias. Este cabaleiro \u00e9, casualmente, antepasado de Haddock e dono do tesouro que Tint\u00edn e o capit\u00e1n buscan ao longo de toda a historia. Ao final de \"O tesouro de Rackham o Roxo\", a mansi\u00f3n \u00e9 comprada polo profesor Tornasol en nome do capit\u00e1n a cambio de ter permitido probar o seu submarino en forma de tibur\u00f3n na expedici\u00f3n do alicornio e atop\u00e1n o fabuloso tesouro escondido na antiga capela do pazo, nas bodegas, Haddock mant\u00e9n no seu posto ao mordomo N\u00e9stor.\nDesde ent\u00f3n, Moulinsart aparece en case todas as aventuras de Tint\u00edn. A trama de \"As xoias da Castafiore\" desenv\u00f3lvese enteiramente no castelo e os seus arredores.\nNo \u00e1lbum que segue cronol\u00f3xica e argumentalmente a \"O segredo do alicornio\", \"O tesouro de Rackham o Roxo\", atopamos a Haddock convertido nun arist\u00f3crata, fascinado sen d\u00fabida pola s\u00faa nova casa, a\u00ednda que aos poucos ir\u00e1 perdendo os aires de novo rico. Tint\u00edn parece vivir a\u00ednda no seu modesto piso (como dato curioso, antes de comprar Moulinsart Haddock era o veci\u00f1o de arriba de Tint\u00edn).\nO pobo pr\u00f3ximo ao castelo parece ben provisto: ten unha estaci\u00f3n de tren, unha leiter\u00eda chamada \"Lactas\", un marmorista, Isidore Boullu, unha orquestra, \"A Harmon\u00eda de Moulinsart\", a carnizar\u00eda \"Sanzot\", un podador, \u00c9mile Vanneau, un vertedoiro municipal e un posto de xendarmer\u00eda.\nDescrici\u00f3n.\nMoulinsart pres\u00e9ntase como unha gran e luxosa vivenda adornada con numerosas obras de arte, mobiliario antigo e unha galer\u00eda dos tesouros hist\u00f3ricos da familia Haddock. Os terreos incl\u00faen un parque con extensos bosques, amplos c\u00e9spedes, un xard\u00edn de rosas, un alto muro circundante, polo menos d\u00faas portas, un prado veci\u00f1o e polo menos un edificio contiguo (usado polo profesor Tornasol como laboratorio en \"O caso Tornasol \"). Parece que o tama\u00f1o da casa e do parque requirir\u00eda dun n\u00famero de persoal dom\u00e9stico e de xardiner\u00eda, pero s\u00f3 se ve un, o fiel N\u00e9stor, que serv\u00eda de mordomo do castelo. \nO castelo est\u00e1 inspirado na secci\u00f3n central do castelo de Cheverny, unha casa solariega de Francia. Herg\u00e9 eliminou as \u00e1s externas do edificio orixinal, dicindo que unha cousa era que o capit\u00e1n Haddock herdara unha fermosa residencia, e outra cousa era que herdase unha casa se\u00f1orial.\nLocalizaci\u00f3n.\nMoulinsart enc\u00f3ntrase en B\u00e9lxica. Detalles como as matr\u00edculas dos coches, o tr\u00e1fico que circula pola parte dereita da estrada e a aparici\u00f3n da polic\u00eda de Moulinsart (que levan os uniformes negros e vermellos da Xendarmer\u00eda belga) confirman que a intenci\u00f3n de Herg\u00e9 era localizar o castelo na s\u00faa B\u00e9lxica natal. Ademais, expl\u00edcase en \"O tesouro de Rackham o Roxo\" que a mansi\u00f3n constru\u00eduse por un antepasado do capit\u00e1n Haddock, o cabaleiro Fran\u00e7ois de Hadoque, un capit\u00e1n de barco da Armada francesa baixo o rei Lu\u00eds XIV de Francia. "}
{"id": "78351", "revid": "1131", "url": "https://gl.wikipedia.org/wiki?curid=78351", "title": "Aires da mi\u00f1a terra", "text": "Aires da mi\u00f1a terra (orixinalmente Aires d'a mi\u00f1a terra) \u00e9 un poemario de Manuel Curros Enr\u00edquez publicado en 1880, con pr\u00f3logo de Jos\u00e9 Ogea.\nCaracter\u00edsticas.\n\u00c9 unha escolma de textos compostos en diferentes momentos e con tem\u00e1tica diversa: costumista, intimista e denuncia social. A primeira edici\u00f3n estivo a cargo de Antonio Otero (Ourense, 1880). Na segunda edici\u00f3n, por conta de \"La Ilustraci\u00f3n Gallega y Asturiana\" (Madrid, 1881), Curros aumentoulle 6 poemas. Na terceira edici\u00f3n, a cargo de Latorre y Mart\u00ednez Editores, Biblioteca Gallega (A Coru\u00f1a, 1886), a\u00ednda lle engadiu outros 9, inclu\u00edndo a edici\u00f3n definitiva un total de 36 composici\u00f3ns.\nFoi inclu\u00eddo na Biblioteca B\u00e1sica da Cultura Galega da Editorial Galaxia, na Biblioteca das Letras Galegas de Edici\u00f3ns Xerais de Galicia, na Biblioteca 114 de \"El Correo Gallego\" e na Biblioteca Galega 120 de \"La Voz de Galicia\".\nEn ocasi\u00f3ns adoita publicarse conxuntamente coa outra obra l\u00edrica de Curros, \"A Virxe do Cristal\".\nRepercusi\u00f3ns.\nO libro de poemas pon de manifesto o seu anticlericalismo \u00f3 considerar que a Igrexa non se achega \u00f3s pobres e necesitados sen\u00f3n que s\u00f3 defende castes e privilexios. Nesta obra publica o poema \"Mirand\u2019\u00f3 chau\" no que, entre outras cousas escribe o celebre verso \"S\u2019eu fixen tal mundo, que o demo me leve\". A reacci\u00f3n eclesi\u00e1stica non se fixo esperar e o 28 de agosto dese mesmo ano 1880 o bispo de Ourense Ces\u00e1reo Rodrigo condenou e reprobou o libro por conter \"\"proposiciones her\u00e9ticas, blasfemas, escandalosas\"\u201d. Proh\u00edbeselles \u00f3s fieis a lectura e posesi\u00f3n do libro e rem\u00e1tase excomungando a Curros. Simultaneamente, o bispo de Ourense denunciou diante das autoridades xudiciais o libro. O xulgado de Ourense procesouno por delito contra o libre exercicio dos cultos e ordenou o secuestro dos exemplares en poder do editor e destruci\u00f3n dos moldes de copia, mentres que o autor foi condenado a dous anos e catro meses de cadea e \u00f3 pago dunha multa de 250 pesetas. Finalmente, foi absolto na Audiencia da Coru\u00f1a.\nUn verso do poema \"\u00a1Ai!\" aparece no cap\u00edtulo XVII da obra \"Platero e mais eu\" (1914), de Juan Ram\u00f3n Jim\u00e9nez. No cap\u00edtulo o poeta andaluz di de Curros que era \"padre m\u00e1s que poeta\".\nTraduci\u00f3ns.\nExisten varias traduci\u00f3ns ao castel\u00e1n. A primeira, do ano 1892, foi feita por Constant\u00ed Llombart e publicada por Bernardo Rico cun pr\u00f3logo de Vicente Blasco Ib\u00e1\u00f1ez.\nExisten versi\u00f3ns posteriores de Xavier Costa Clavell (1987) e de Pablo Mar\u00eda Morell Gonz\u00e1lez (2008)."}
{"id": "78352", "revid": "729009", "url": "https://gl.wikipedia.org/wiki?curid=78352", "title": "Trif\u00f3n Tornasol", "text": ""}
{"id": "78353", "revid": "45576", "url": "https://gl.wikipedia.org/wiki?curid=78353", "title": "Xeneral Alc\u00e1zar", "text": "O xeneral Alc\u00e1zar (en franc\u00e9s g\u00e9n\u00e9ral Alcazar) \u00e9 un personaxe ficticio da saga de bandas dese\u00f1adas de As aventuras de Tint\u00edn.\nDirixente da Rep\u00fablica de San Theodoros, chegou ao poder tras a revoluci\u00f3n na que derrocou ao xeneral Tapioca, o seu eterno inimigo. Nesa situaci\u00f3n co\u00f1eceulle Tint\u00edn, en \"A orella rota\", que foi nomeado axudante de campo do xeneral. Alg\u00fan tempo despois houbo outra revolta, e Tapioca tomou o mando. Alc\u00e1zar tivo que fuxir a Europa e, tras practicar varios oficios, acabou sendo Ram\u00f3n Z\u00e1rate, lanzador de pu\u00f1ais, ocupaci\u00f3n que tam\u00e9n se viu obrigado a abandonar ao largarse o seu \"partenaire\" Chiquito (\"As sete b\u00f3las de cristal\"). Tint\u00edn volve a encontrarse un fuxid\u00edo Alc\u00e1zar en Europa, negociando co mesqui\u00f1o Dawson a compra de material de guerra usado con vistas a retomar o poder en San Theodoros, faza\u00f1a que volveu lograr. Pero de novo Tapioca, axudado pola Borduria de Plekszy-Gladz, rebelouse e triunfou. Alc\u00e1zar refuxiouse ent\u00f3n na selva cun grupo de guerrilleiros, Os P\u00edcaros. Un complot orquestrado polo coronel Sponsz, grande inimigo de Tint\u00edn e ent\u00f3n membro do r\u00e9xime de Tapioca, consegue atraer a Tint\u00edn, o profesor Tornasol, o capit\u00e1n Haddock e a soprano Bianca Castafiore a San Theodoros para librarse deles. Os protagonistas uniranse ent\u00f3n ao ex\u00e9rcito rebelde do enfraquecido Alc\u00e1zar (\"Tint\u00edn e os p\u00edcaros\"), axud\u00e1ndolle a reconquistar o poder a condici\u00f3n de que non haxa derramamento de sangue, o que o xeneral acepta de mala gana.\nO xeneral Alc\u00e1zar \u00e9 algo basto, impulsivo e irascible. Non teme a nada excepto \u00e1 s\u00faa terrible esposa Peggy. A s\u00faa non moi aguda intelixencia levoulle a comandar un ex\u00e9rcito con s\u00f3 49 cabos por 3.487 coroneis; a\u00ednda que no fondo \u00e9 un bo tipo."}
{"id": "78355", "revid": "45576", "url": "https://gl.wikipedia.org/wiki?curid=78355", "title": "Rastapopoulos", "text": "Roberto Rastapopoulos, ou, con m\u00e1is frecuencia, simplemente Rastapopoulos \u00e9 un personaxe ficticio das banda dese\u00f1adas da serie \"As aventuras de Tint\u00edn\", do debuxante belga Herg\u00e9.\nCaracter\u00edsticas.\nRastapopulos \u00e9 un millonario mafioso e grande inimigo de Tint\u00edn. Desprovisto de escr\u00fapulos, organiza os m\u00e1is enrevesados complots para conseguir os seus fins. Adoita rodearse de xente do mesmo estilo, e varias veces est\u00e1 asociado no crime con Allan Thompson, outro personaxe recorrente. A pesar dos seus aires de grandeza, finalmente sempre queda o seu car\u00e1cter de novo rico charramangueiro e rid\u00edculo.\nAparece por vez primeira anonimamente xunto ao protagonista nunha escena final de \"Tint\u00edn en Am\u00e9rica\". O primeiro encontro entre ambos os personaxes ten lugar a bordo do barco \"Epomeo\", que navega polo Mar Vermello. Non hai rivalidade nese primeiro momento, pero a escena xa mostra que Rastapopoulos \u00e9 un personaxe pouco recomendable. Tint\u00edn volver\u00e1 atopalo unhas p\u00e1xinas m\u00e1is adiante no medio do deserto, dirixindo unha pel\u00edcula para a produtora de cine Cosmos Pictures. En \"O Loto Azul\", \u00e1lbum no que contin\u00faa a trama iniciada no anterior, Tint\u00edn descubrir\u00e1 que Rastapopoulos \u00e9 quen dirixe o tr\u00e1fico de opio que fai de f\u00edo condutor de ambos os \u00e1lbums. Reaparece en \"Stock de coque\" dedicado ao tr\u00e1fico de escravos no Mar Vermello, xunto \u00e1s costas de Khemed, camuflado baixo a identidade de marqu\u00e9s de Gorgonzola. Desaparecer\u00e1 deixando que Tint\u00edn crea que foi devorado polas quenllas. O seu \u00faltimo enfrontamento ten lugar en \"Voo 714 para Sidney\": Rastapopoulos intenta apoderarse da fortuna do millonario Laszlo Carreidas. Desaparecer\u00e1 xunto ao seu socio Allan Thompson nun... prato voador.\nRastapopoulos \u00e9 tam\u00e9n un personaxe importante na trama de \"Tint\u00edn e o lago dos tibur\u00f3ns\", pel\u00edcula realizada en 1972 (e non debuxada por Herg\u00e9) que m\u00e1is tarde se editou como banda dese\u00f1ada.\nSupostamente tam\u00e9n aparecer\u00eda no inacabado \"Tint\u00edn e a Arte-Alfa\", a\u00ednda que Herg\u00e9 non chegou a desvelar a identidade do malo no \u00e1lbum."}
{"id": "78358", "revid": "23204", "url": "https://gl.wikipedia.org/wiki?curid=78358", "title": "Alexander Kuprin", "text": "Alexander Ivanovich Kuprin, en cir\u00edlico \u0410\u043b\u0435\u043a\u0441\u0430\u043d\u0434\u0440 \u0418\u0432\u0430\u043d\u043e\u0432\u0438\u0447 \u041a\u0443\u043f\u0440\u0438\u043d, nado en Narovtchat o 7 de setembro de 1870 e finado o 25 de agosto de 1938 en Leningrado, actual San Petersburgo, foi un escritor ruso. Entre as s\u00faas obras m\u00e1is salientables at\u00f3panse os relatos \"Moloch\" (1896), \"Olesia\" (1898), \"O Duelo\" (1905), \"Esmeralda\" (1907), e \"O brazalete de granates\" (1911).\nTraxectoria.\nKuprin foi fillo dun funcionario e dunha nobre empobrecida da familia de orixe t\u00e1rtara dos pr\u00edncipes Kulanchakov. O pai morreu sendo el neno, e Kuprin e s\u00faa mai traslad\u00e1ronse a Moscova, onde o futuro escritor estudou entre 1877 e 1880 nun ximnasio privado, completando os seus dez anos seguintes de formaci\u00f3n, ata 1890, en diversas escolas militares, prepar\u00e1ndose para ser oficial do ex\u00e9rcito. En 1894 deixou a carreira militar, despois dun incidente cun polic\u00eda que provocou que fora reprendido polos seus superiores, e comezou unha longa serie de traballos entre eles periodista nun diario provincial, actor (mesmo nun circo), cantante de igrexa e cazador. Establecido en K\u00ediv, dedicouse xa en exclusiva \u00e1 literatura, publicando relatos e ensaios en varios peri\u00f3dicos da capital ucra\u00edna, entre eles un ciclo de narraci\u00f3ns marcadas polo forte realismo e centradas nas vidas das xentes correntes da s\u00faa contorna. En 1899 co\u00f1eceu a Anton Chekhov que influ\u00edu poderosamente na s\u00faa obra. O ano 1901, Kuprin trasladouse a San Petersburgo, onde \u00eda escribir algunhas das s\u00faas mellores obras, entre elas, \"No circo\" (1902), moi louvada por Lev Tolstoi.\nEn 1902 comezou a amizade con Maxim Gorki, \u00f3 que dedicou a novela \"O Duelo\" (1905). Kuprin simpatizou coa primeira revoluci\u00f3n rusa (1905-1907), que inmortalizou nalgunhas das s\u00faas obras. En 1905 atop\u00e1base en Sebast\u00f3pol cando o vicealmirante Chukhnin reprimiu a insurrecci\u00f3n dos mari\u00f1eiros do cruceiro Otchakov e axudou persoalmente a salvar de afogarse a alg\u00fans dos mari\u00f1eiros sobreviventes.\nTralo fracaso da revoluci\u00f3n, Kuprin afastouse de Gorki e o seu c\u00edrculo, cualificando posteriormente esa \u00e9poca da s\u00faa vida como \"per\u00edodo das grandes decepci\u00f3ns\". O relato de esp\u00edas \"O xove Capit\u00e1n Rybnikov\" (1906), considerada por alg\u00fans a s\u00faa obra m\u00e1is perfecta, marca o inicio dunha \u00e9poca de menor dedicaci\u00f3n \u00e1 literatura, que coincide coa vida cada vez m\u00e1is disipada do autor, que pasaba boa parte do seu tempo en tabernas e bordeis. Malia iso, segue a escribir e produce obras mestras como \"Sulamif\" (1908), \"A voda\" (1908) e \"O brazalete de granates\" (1911). Fixo unha longa viaxe polo oeste de Europa, reflectida na colecci\u00f3n de contos de viaxes \"A costa azul vidrada\" (1912). Entre 1909 e 1915 apareceron as d\u00faas partes da s\u00faa novela \"O foxo\", na que describe cun naturalismo descarnado a vida coti\u00e1 das prostitutas rusas.\nDespois da Revoluci\u00f3n de Outubro de 1917 traballou na editorial \"Literatura do mundo\", fundada por Gorki, publicando artigos nos que por un lado glorificaba a revoluci\u00f3n e \u00f3s seus l\u00edderes, e por outro amosaba os seus temores perante a \"barbarie cultural\" dos bolxeviques. En decembro de 1918 Kuprin entrevistouse con Lenin \u00f3 que propuxo a publicaci\u00f3n dun xornal cultural. No outono de 1919 atop\u00e1base na poboaci\u00f3n de Gatchina, nos arrabaldes de San Petersburgo, cando esta foi cercada polas tropas contrarrevolucionarias do xeneral Iudenich. Kuprin decidiu aproveita-la situaci\u00f3n para emigrar coa s\u00faa familia, reacci\u00f3n non se sabe se meditada previamente ou non. Dende finais de 1919 viviu principalmente en Par\u00eds, onde tomou parte nas actividades pol\u00edticas dos rusos emigrados e escribiu artigos e panfletos antisovi\u00e9ticos. Dende mediados dos anos vinte foise retirando da actividade pol\u00edtica buscando os medios de sacar \u00e1 s\u00faa familia da situaci\u00f3n precaria na que se atopaba, agravada polo alcoholismo do escritor. Escribiu numerosas obras por encargo, inclu\u00eddos contos, ensaios hist\u00f3ricos e descrici\u00f3ns da paisaxe rusa.\nEn maio de 1937, no momento culminante da Gran Purga, regresou a Moscova, xa moi enfermo. Kuprin, que nunca acabou de superar o afastamento da s\u00faa terra, desexaba probablemente ser enterrado nela. Segundo a versi\u00f3n oficial, Kuprin aceptara os postulados do socialismo. Foi recibido cordialmente, conced\u00e9uselle unha vivenda propia e levantouse a prohibici\u00f3n da publicaci\u00f3n das s\u00faas obras. Morreu na primavera de 1938 en Leningrado e est\u00e1 enterrado a car\u00f3n doutros escritores no cemiterio de Volkovo da antiga capital rusa. Un planeta menor, descuberto polo astr\u00f3nomo sovi\u00e9tico Nikolai Stepanovich Chernykh en 1979, recibiu o nome de 3618 Kuprin, en recordo do escritor.\nKuprin como escritor.\nKuprin foi un dos derradeiros representantes do realismo ruso que se ocupou do tema das inxustizas da sociedade protocapitalista e centrou a s\u00faa atenci\u00f3n nas capas baixas da sociedade. A s\u00faa obra desenvolveuse so as influencias conxuntas de Tolstoi e Chekhov e , durante un per\u00edodo, a de Gorki. Entre 1907 e 1917 escribiu dentro das correntes naturalistas, que rexeitar\u00eda posteriormente. Kuprin interesouse pola psicolox\u00eda do \"home corrente\" e polas situaci\u00f3ns coti\u00e1s da vida. Foi un escritor de inclinaci\u00f3ns humanistas, que pasou contas co seu pasado da academia militar en numerosas obras coma nos libros \"Os cadetes\"(1900) ou \"Junker\" (1928-1932). As s\u00faas obras m\u00e1is logradas son os relatos curtos, onde poucas frases lle abondan para desenvolver personaxes e contornos e xogar coas asociaci\u00f3ns.\nO seu amor pola natureza (dentro dos seus primeiros contos hai varios dedicados a cabalos e outros animais) e os acontecementos que o afectaron, forneceron o material para as s\u00faas narraci\u00f3ns. Mostra do primeiro son contos coma \"A caza das pitas do monte\", \"O lobisome\" ou \"O bosque escuro\"; do segundo, os relatos \"O lostrego negro\", \"O capit\u00e1n Rybnikov\", \"O r\u00edo da vida\", e \"Kismet\". Durante os anos en Francia escribiu elocuentes descrici\u00f3ns da s\u00faa terra de acollida."}
{"id": "78360", "revid": "1131", "url": "https://gl.wikipedia.org/wiki?curid=78360", "title": "Galegoz", "text": "Galegoz, proxecto musical galego inspirado no grupo Gorillaz que pretend\u00eda crear un grupo de m\u00fasica virtual que fixese m\u00fasica electr\u00f3nica de fusi\u00f3n, e puidese desenvolver actividades nos eidos do teatro e a videocreaci\u00f3n. Nace como un proxecto aberto \u00e1 participaci\u00f3n e \u00e1 colaboraci\u00f3n con m\u00fasicos doutras bandas.\nHistoria.\nA finais de 2005 sacan o sinxelo \"Galician Chimpanzee\", que ten unha boa acollida entre o p\u00fablico. Este feito unido a outros motivos fixeron que a idea do grupo virtual fose abandonada, pasando os seus formantes a convertelo nun conxunto f\u00edsico que puidese dar concertos en vivo. Constit\u00faese as\u00ed unha banda que recolle a moitos m\u00fasicos con experiencia noutros proxectos musicais como Xenreira, Nen@s da Revolta, A Matraca Perversa, O Jarbanzo Negro, Os Diplom\u00e1ticos de Monte-Alto, Mutantes Met\u00e1licos Band ou A Compa\u00f1\u00eda do Ru\u00eddo.\nEn febreiro de 2006 sacar\u00e1n, xa constitu\u00eddos como banda, o disco \"Galician Chimpanzee\", que presentar\u00e1n nunha xira por toda Galiza e outras partes do Estado espa\u00f1ol.\nA s\u00faa primeira formaci\u00f3n foi: Marcos Payno (voz), Den\u00eds Mutante (voz), Pulpi\u00f1o Viasc\u00f3n (bater\u00eda, percusi\u00f3ns e voz), Manuel Payno (trompeta e coros), Alex Salgueiro (frauta traveseira e teclado), T\u00f3m\u00e1s Ruido (t\u00e9cnico de son) e Mat\u00edas Olaz\u00e1bal (guitarra). A formaci\u00f3n fica, en principio, aberta a moitas colaboraci\u00f3ns, polo que nunca se pode falar de formaci\u00f3n est\u00e1bel. Proba diso son as constantes intervenci\u00f3ns de membros do Colectivo Perverso e a incorporaci\u00f3n nas voces, para a xira do ver\u00e1n de 2006 de Bayo, membro de Django FM e Bayo y Fa Palermo, d\u00faas bandas de Madrid. Tam\u00e9n se incorporar\u00e1n un Dj e un Vj. No 2007 o Doutor Chou incorp\u00f3rase \u00e1 banda que na actualidade segue coa mesma formaci\u00f3n.\nAs xiras da formaci\u00f3n non perden de vista a perspectiva teatral coa que nac\u00eda o proxecto, inclu\u00edndo un espect\u00e1culo pr\u00f3ximo \u00e1 performance. Tam\u00e9n o estilo procura manterse o m\u00e1is pr\u00f3ximo pos\u00edbel \u00e1 experimentaci\u00f3n electr\u00f3nica, mestur\u00e1ndoa con outros estilos como o ska e o funk, e procurando sempre un resultado divertido.\nEn abril de 2007 sacan o seu novo disco \"Revolution Dance\", un traballo onde as influencias da m\u00fasica disco dos 70 se mesturan con proclamas revolucionarias. O traballo ser\u00e1 presentado nunha xira que os leva a tocar por diversos lugares de Galiza.\nEn 2008 sacan o seu \u00faltimo disco ata o momento, \"Vi\u00f1eron da Galiza Interior\", que se pode baixar gratu\u00edtamente en aregueifa.net.\nGalegoZ ten compartido escenario con grupos como Manu Chao, Asian Dub Fundation, Us3, Muchachito Bombo Inferno, Dios ke te crew ou Boom Club."}
{"id": "78361", "revid": "23204", "url": "https://gl.wikipedia.org/wiki?curid=78361", "title": "Bonnybridge", "text": "Bonnybridge (en escoc\u00e9s Bonniebrig) \u00e9 unha pequena vila de Escocia, pertencente ao concello de Falkirk.\nXeograf\u00eda.\nSituado a uns 6,5\u00a0km ao oeste da vila de Falkirk en direcci\u00f3n a Edimburgo, entre o r\u00edo Bonny (que lle d\u00e1 nome) e o canal do Forth e do Clyde. Ten unha poboaci\u00f3n de 6.780 habitantes conforme o censo de 2001, pero que chegan a superar os vinte milleiros na s\u00faa zona de influencia. Est\u00e1 situado na li\u00f1a de cami\u00f1o de ferro entre Glasgow e Edimburgo.\nHistoria.\nBonnybridge est\u00e1 situada na estrema o l\u00edmite de m\u00e1xima expansi\u00f3n do Imperio Romano e a poucos quil\u00f3metros do seu n\u00facleo cruza o muro de Antonino, a muralla que sinalaba a fronteira norte de Roma, e do que se gardan alg\u00fans dos restos mellor conservados precisamente nas proximidades de Bonnybridge. Polo demais, e como a maior parte dos n\u00facleos da Terra Baixa escocesa, Bonnybridge co\u00f1eceu unha grande expansi\u00f3n nos tempos da Revoluci\u00f3n Industrial, con mu\u00ed\u00f1os de papel, serradoiros, f\u00e1bricas de produtos qu\u00edmicos, cer\u00e1micas de ladrillos e destiler\u00edas de whisky, pero particularmente algunhas fundici\u00f3ns de ferro. O canal do Forth e do Clyde permit\u00eda distribu\u00edr estes produtos por toda o sur de Escocia, e mais levalos a Glasgow para a s\u00faa exportaci\u00f3n.\nServizos.\nHai tres escolas de primaria en Bonnybridge.\nCultura popular.\nA vila industrial de Bonnybridge \u00e9 co\u00f1ecida polo gran n\u00famero de avistamentos de ovni. Situada no que se deu en chamar o tri\u00e1ngulo de Falkirk, moita xente sinalou ter visto obxectos luminosos no ceo."}
{"id": "78365", "revid": "1093", "url": "https://gl.wikipedia.org/wiki?curid=78365", "title": "Arbroath - Aiberbrothock - Obair Bhrothaig", "text": ""}
{"id": "78366", "revid": "98629", "url": "https://gl.wikipedia.org/wiki?curid=78366", "title": "Emilio Segr\u00e8", "text": "Emilio Gino Segr\u00e8, nado en T\u00edvoli o 1 de febreiro de 1905 e finado en Lafayette, California, o 22 de abril de 1989, foi un f\u00edsico italo-americano que, xunto con Owen Chamberlain, ga\u00f1ou no ano 1959 o Premio Nobel de F\u00edsica polo descubrimento do antiprot\u00f3n.\nTraxectoria.\nEstudou enxe\u00f1ar\u00eda na Universidade de Roma, \"La Sapienza\". En 1927 decidiu estudar f\u00edsica, xunto a mestres como Enrico Fermi, conseguindo o ano seguinte o seu doutoramento.\nTras traballar para o ex\u00e9rcito italiano, desde 1928 ata 1929, traballou con Otto Stern en Hamburgo, e con Pieter Zeeman en \u00c1msterdam como membro da Fundaci\u00f3n Rockefeller (\"Rockefeller Foundation\"). Segr\u00e8 foi profesor de f\u00edsica da Universidade de Roma entre 1932 e 1936, momento no cal foi nomeado director do laboratorio de f\u00edsica da Universidade de Palermo.\nMorreu \u00e1 idade de 84 anos, dun ataque de coraz\u00f3n.\nInvestigaci\u00f3ns cient\u00edficas.\nTras a visita que fixo ao Laboratorio de Radiaci\u00f3n de Berkeley (California) (\"Berkeley Radiation Laboratory\") a Ernest Lawrence, Ernest enviou a Segr\u00e8 unha mostra de molibdeno que fora bombardeada con n\u00facleos de deuterio no ciclotr\u00f3n de Berkeley no ano 1937, e que estaba emitindo formas an\u00f3malas de radioactividade. \u00c1 cabeza de coidadosas an\u00e1lises qu\u00edmicas Segr\u00e8 foi capaz de probar que parte da radiaci\u00f3n estaba sendo producida por un elemento desco\u00f1ecido e que foi nomeado tecnecio, posto que foi o primeiro elemento qu\u00edmico sintetizado artificialmente (o nome t\u00e9cnico procede do grego \"tecnetos\", que significa \"artificial\"). A posteriori atopouse na natureza, a\u00ednda que en moi pequenas doses.\nMentres Segr\u00e8 estaba de visita a California, no ver\u00e1n do 1938, o goberno fascista de Benito Mussolini sacou das universidades aos xudeus, coas s\u00faas leis antisem\u00edtas. Como xudeu, a Segr\u00e8 outorg\u00f3uselle o permiso de emigraci\u00f3n por tempo indefinido. Ernest Lawrence ofreceulle un posto de traballo no Laboratorio de Radiaci\u00f3n de Berkeley como Asistente de Investigaci\u00f3n, unha posici\u00f3n bastante baixa para algu\u00e9n que descubrira un elemento, cun soldo de 300 d\u00f3lares ao mes. Cando Lawrence se decatou que Segr\u00e8 estaba legalmente atrapado en California, baixoulle o soldo a 116 d\u00f3lares, observ\u00e1ndose unha an\u00f3mala situaci\u00f3n de explotaci\u00f3n entre f\u00edsicos. Segr\u00e8 puido atopar outro traballo como profesor do departamento de f\u00edsica na Universidade de Berkeley, momento no cal axudou a descubrir o elemento denominado \u00c1stato e o is\u00f3topo plutonio-239, que despois se utilizou para crear a bomba at\u00f3mica lanzada a Nagasaki.\nDesde 1943 a 1946 traballou no Laboratorio Nacional dos Alamos (\"Los Alamos National Laboratory\"), no grupo l\u00edder do Proxecto Manhattan. En 1944 obtivo a cidadan\u00eda dos Estados Unidos, e cando regresou a Berkeley no ano 1946 traballou como profesor de f\u00edsica ata o ano 1972. En 1955 unha serie de experimentos, realizado conxuntamente con Owen Chamberlain, con prot\u00f3ns conduciunos ao descubrimento do antiprot\u00f3n, a antipart\u00edcula do prot\u00f3n, unha part\u00edcula exactamente igual ao prot\u00f3n, exceptuando que ten carga negativa no canto de tela positiva. En 1959 foi galardoado, xunto con Chamberlain, co Premio Nobel de F\u00edsica \"polo descubrimento do antiprot\u00f3n\".\nEn 1974 puido volver a Italia, sendo profesor de f\u00edsica nuclear na Universidade de Roma. Segr\u00e8, ademais, foi bastante activo como fot\u00f3grafo, tomando fotograf\u00edas para documentar acontecementos e persoas da historia da ciencia moderna. O Instituto Americano de F\u00edsica (\"American Institute of Physics\") nomeou o seu \"arquivo fotogr\u00e1fico da historia da f\u00edsica\" na s\u00faa honra."}
{"id": "78368", "revid": "1576", "url": "https://gl.wikipedia.org/wiki?curid=78368", "title": "Emilio G. Segr\u00e8", "text": ""}
{"id": "78371", "revid": "98629", "url": "https://gl.wikipedia.org/wiki?curid=78371", "title": "Owen Chamberlain", "text": "Owen Chamberlain, nado en San Francisco en 1920 e finado en Berkeley (California) o 28 de febreiro+ de 2006, foi un f\u00edsico e profesor universitario norteamericano galardoado co Premio Nobel de F\u00edsica no ano 1959, xunto con Emilio Gino Segr\u00e8, grazas ao descubrimento do antiprot\u00f3n, unha das part\u00edculas fundamentais.\nTraxectoria.\nNaceu o 10 de xullo de 1920 na cidade de San Francisco. Chamberlain estudou f\u00edsica no \"Dartmouth College\" onde foi membro da fraternidade \"Theta Chi\", e tam\u00e9n estudou f\u00edsica na Universidade de California, Berkeley. Estivo na universidade ata que empezou a segunda guerra mundial, un\u00edndose ao Proxecto Manhattan no ano 1942, onde traballar\u00e1 xunto con Emilio Segr\u00e8, tanto en Berkeley como en Los Alamos (Novo M\u00e9xico). En 1943 casou con Beatrice Babette Copper, con quen ter\u00e1 catro fillos.\nEn 1946, tras a guerra, Chamberlain continuou co seu doutoramento, traballando na Universidade de Chicago, onde Enrico Fermi faralle de gu\u00eda e mentor, anim\u00e1ndoo a que deixe de banda a f\u00edsica te\u00f3rica, naqueles momentos m\u00e1is prestixiosa, e que se entr\u00e9gue \u00e1 f\u00edsica experimental, para a cal demostraba ter boas calidades. Chamberlain recibir\u00e1 o seu doutoramento de investigaci\u00f3n na Universidade de Chicago no ano 1929.\nEn 1985 diagnostic\u00f3uselle a enfermidade de Parkinson e retirouse do ensino en 1989. Finou por problemas relacionados coa s\u00faa enfermidade, \u00e1 idade de 85 anos.\nInvestigaci\u00f3ns cient\u00edficas.\nEn 1948, xa acabados os seus traballos experimentais, Chamberlain volveu a Berkeley como membro da facultade ( ser\u00e1 profesor de f\u00edsica en 1958), onde Emilio Gino Segr\u00e8 e outros f\u00edsicos estaban levando a cabo investigaci\u00f3ns sobre o prot\u00f3n. No ano 1955 unha serie de experimentos con prot\u00f3ns conduceos ao descubrimento do antiprot\u00f3n, a antipart\u00edcula do prot\u00f3n, unha part\u00edcula exactamente igual ao prot\u00f3n, exceptuando que ten carga negativa no canto de tela positiva. Os traballos posteriores de investigaci\u00f3n de Chamberlain incl\u00faen a c\u00e1mara de proxecci\u00f3n temporal, e o seu traballo no acelerador li\u00f1al de Stanford (SLAC, \"Stanford Linear Accelerator Center\").\nNo ano 1959 foi galardoado, xunto con Emilio Gino Segr\u00e8, co Premio Nobel de F\u00edsica \"polo descubrimento do antiprot\u00f3n\".\nChamberlain foi politicamente activo en temas relacionados coa paz e a xustiza social, e manifestouse en contra da Guerra do Vietnam. Foi membro influente de \"Scientists for Sakharov, Orlov and Shcharansky\", tres f\u00edsicos da Uni\u00f3n Sovi\u00e9tica que foron encarcerados polas s\u00faas ideas pol\u00edticas. Na d\u00e9cada dos anos 1980 axudou a crear o movemento para a non proliferaci\u00f3n de armas nucleares."}
{"id": "78373", "revid": "1131", "url": "https://gl.wikipedia.org/wiki?curid=78373", "title": "Galer\u00eda de imaxes de Zas", "text": "Galer\u00eda de imaxes do concello de Zas na provincia da Coru\u00f1a."}
{"id": "78383", "revid": "23204", "url": "https://gl.wikipedia.org/wiki?curid=78383", "title": "Libreville", "text": "Libreville \u00e9 a capital do Gab\u00f3n e o principal centro urbano do pa\u00eds. A s\u00faa poboaci\u00f3n calcul\u00e1base nuns 578.156 habitantes (2005). E tam\u00e9n a capital do distrito do Estuaire.\nA cidade \u00e9 un porto \u00e1 beira do r\u00edo Gab\u00f3n, na s\u00faa desembocadura no golfo da Guinea.\nClima.\nO clima de Libreville \u00e9 de tipo ecuatorial. A temperatura media anual \u00e9 de 26\u00a0\u00b0C (a oscilaci\u00f3n das maiores est\u00e1 entre 26 e 30\u00a0\u00b0C, mentres as m\u00e1is baixas m\u00f3vense entre os 22 e os 24\u00a0\u00b0C), e as precipitaci\u00f3n alcanzan os 2.509,5\u00a0mm como media. A temporada seca comeza en maio e remata en setembro. O mes m\u00e1is chuvioso \u00e9 novembro con 373,4\u00a0mm, e o m\u00e1is seco xullo cun 2,5\u00a0mm, como media.\nHistoria.\nFoi fundada no ano 1843 como posto avanzado comercial nunha zona \u00e1rea naquela altura pr\u00f3xima dos Mpongw\u00e8. Os escravos liberados eran enviados \u00e1 nacente cidade, polo que en 1848 a foi nomeada Libreville (en franc\u00e9s \"cidade libre\").\nEntre 1934 e 1946 foi o porto principal da \u00c1frica Ecuatorial Francesa.\nEconom\u00eda.\nLibreville \u00e9 un dos m\u00e1is importantes centros do comercio de madeira (okum\u00e9 especialmente) da \u00c1frica central. A zona industrial e portuaria at\u00f3pase na periferia sur da cidade, no concello de Owendo. Acolle infraestruturas para minerais, portuarias e industriais. O porto de minerais exporta a produci\u00f3n de manganeso do Alto-Ogoou\u00e9 (Haut-Ogoou\u00e9), que chegan a trav\u00e9s do ferrocarril do Transgabonais. Para al\u00e9n dos servizos centrais do Estado, a capital gabonesa agrupa numerosas actividades terciarias. En Mont-Bou\u00ebt \u00e1chase o maior mercado do pa\u00eds con centenares de tendas de venda ao detall. Hai a\u00ednda dous grandes hipermercados, un denominado \"Mbolo\" (\"bo d\u00eda\" nalgunhas linguas ind\u00edxenas) e o xigante \"Ceca\".\nInstituci\u00f3ns educativas.\nA Universidade Omar Bongo \u00e9 o centro educativo superior m\u00e1is importante do pa\u00eds. Libreville \u00e9 tam\u00e9n a sede da Escola de Administraci\u00f3n e da Escola de Leis do Gab\u00f3n.\nComunicaci\u00f3ns.\nNas s\u00faas proximidades sit\u00faase o Aeroporto internacional de Libreville, que acolle a sede da compa\u00f1\u00eda a\u00e9rea do pa\u00eds: Air Gabon."}
{"id": "78384", "revid": "22570", "url": "https://gl.wikipedia.org/wiki?curid=78384", "title": "Cl\u00faster de computadores", "text": "O termo cl\u00faster apl\u00edcase aos conxuntos ou agrupaci\u00f3ns de computadoras constru\u00eddas por medio da utilizaci\u00f3n de compo\u00f1entes hardware com\u00fans e comp\u00f3rtanse como se fosen unha \u00fanica computadora. Hoxe en d\u00eda xogan un papel moi importante coa finalidade de solucionar problemas cient\u00edficos, de enxe\u00f1ar\u00eda, biom\u00e9dico etc.\nHistoria e caracter\u00edsticas.\nA tecnolox\u00eda de cl\u00fasters evolucionou desenvolvendo actividades de superc\u00f3mputo e software de misi\u00f3ns cr\u00edticas, servidores Web e comercio electr\u00f3nico, ata bases de datos de alto rendemento, entre outros usos.\nO c\u00f3mputo con cl\u00fasters xorde da converxencia de diversas tendencias que afectan na dispo\u00f1ibilidade de microprocesadores de alto rendemento e alta velocidade, o desenvolvemento de ferramentas software para o c\u00f3mputo distribu\u00eddo, como da crecente necesidade de potencia computacional.\nUn cl\u00faster \u00e9 un grupo de varios ordenadores que se xuntan mediante unha rede de alta velocidade, desa forma \u00e9 visto como un s\u00f3 moito m\u00e1is potente que o agregado de todos os individuais.\nDun cl\u00faster esp\u00e9rase os seguintes servizos:\nA construci\u00f3n dos ordenadores dun cl\u00faster e m\u00e1is f\u00e1cil e econ\u00f3mica que un \u00fanico superordenador propietario por que aumenta a escabilidade, podendo empregar diferentes combinaci\u00f3ns hardware que poden ser ordenadores heterox\u00e9neos (diferentes tipos de ordenadores), homox\u00e9neos (todos iguais) as combinaci\u00f3ns, ou mixto (semihomox\u00e9neo). Tam\u00e9n poden dispo\u00f1er de diferentes Sistemas Operativos.\nPara que funcione un cl\u00faster require ser configurado e unha posta en marcha no que optimizalo, proceso que pode ser moi complexo polo que se adoitan empregar utilidades software para ese cometido.\nCompo\u00f1entes dun cl\u00faster.\nEn xeral, un cl\u00faster necesita de diversos compo\u00f1entes, por citar os m\u00e1is relevantes:\nNodos.\nPoden ser simples ordenadores, sistemas multi-procesador ou estaci\u00f3ns de traballo.\nEn inform\u00e1tica, de forma moi xeral, un nodo \u00e9 un punto de intersecci\u00f3n ou uni\u00f3n de varios elementos que confl\u00faen no mesmo lugar. Agora ben, dentro da inform\u00e1tica a palabra nodo pode referirse a conceptos diferentes segundo o \u00e1mbito no cal nos movamos:\nEn redes de computadores cada unha das m\u00e1quinas \u00e9 un nodo, e se a rede \u00e9 Internet, cada servidor constit\u00fae tam\u00e9n un nodo. \nEn estruturas de datos din\u00e1micas un nodo \u00e9 un rexistro que cont\u00e9n un dato de interese e \u00f3 menos un punteiro para referenciar (apuntar) a outro nodo. Se a estrutura ten un s\u00f3 punteiro, a \u00fanica estrutura que se pode constru\u00edr con el \u00e9 unha lista, se o nodo ten m\u00e1is dun punteiro xa se poden constru\u00edr estruturas m\u00e1is complexas como \u00e1rbores ou grafos.\nSistema Operativo.\nDebe ser multiproceso, multiusuario. Outras caracter\u00edsticas desexables son a facilidade de uso e acceso. Un sistema operativo \u00e9 un programa ou conxunto de programas destinado a permitir unha xesti\u00f3n eficaz dos seus recursos. Comeza a traballar cando se prende o computador, e xestiona o hardware da m\u00e1quina dende os niveis m\u00e1is b\u00e1sicos, permitindo tam\u00e9n a interacci\u00f3n co usuario.\nUn sistema operativo p\u00f3dese encontrar normalmente na maior\u00eda dos aparatos electr\u00f3nicos que utilicen microprocesadores para funcionar, xa que grazas a estes podemos entender a m\u00e1quina e que esta cumpra coas s\u00faas funci\u00f3ns (tel\u00e9fonos m\u00f3biles, reprodutores de DVD, autoradios... e computadoras)\nConexi\u00f3ns de Rede.\nOs nodos dun cl\u00faster poden conectarse mediante unha simple rede Ethernet con placas com\u00fans (adaptadores de rede ou NICs), ou utilizarse tecnolox\u00edas especiais de alta velocidade como Fast Ethernet, Gigabit Ethernet, Myrinet, Infiniband, SCI etc.\n\u00c9 unha rede normal que permite conectarse \u00e1s computadoras\nMiddleware.\nO middleware \u00e9 un software que xeralmente act\u00faa entre o sistema operativo e as aplicaci\u00f3ns coa finalidade de prover a un cl\u00faster o seguinte:\nExisten diversos tipos de middleware, como por exemplo: MOSIX, OpenMOSIX, C\u00f3ndor, OpenSSI etc.\nO middleware recibe os traballos entrantes no cl\u00faster e distrib\u00faeos de modo que o proceso exec\u00fatese m\u00e1is r\u00e1pido e o sistema non sufra sobrecargas nun servidor. Isto real\u00edzase mediante pol\u00edticas definidas no sistema (automaticamente ou por un administrador) que lle indican onde e como deben distribu\u00edr os procesos, por un sistema de monitorizaci\u00f3n, o cal controla a carga de cada CPU e a cantidade de procesos nel.\nO middleware tam\u00e9n debe poder migrar procesos entre servidores con distintas finalidades:"}
{"id": "78386", "revid": "865", "url": "https://gl.wikipedia.org/wiki?curid=78386", "title": "6PM", "text": "6PM \u00e9 un grupo musical galego formado en 2003 por Raul Mon e Iv\u00e1n Oubi\u00f1a. O estilo que fan emprega unha base de m\u00fasica electr\u00f3nica ao que se agregan diversos instrumentos do pop convencional, aproxim\u00e1ndose ao que se deu en chamar, nalg\u00fans medios, indietr\u00f3nica. Dentro do grupo Ra\u00fal Mon \u00e9 o encargado da voz, guitarra, teclados e instrumentos de vento e Iv\u00e1n Oubi\u00f1a da voz, bater\u00eda, programaci\u00f3n e o baixo.\nTraxectoria.\nNaceu ao coincideiren os seus membroos na cidade de Santiago de Compostela por motivos de estudos, e decidiron comezar a colaborar. \nTras unha primeira maqueta dan luz ao seu segundo traballo \"Travel Card\", que comezan a mover pola rede e en diversos concursos, cun \u00e9xito relativo e unhas moi boas cr\u00edticas. As\u00ed, quedar\u00e1n semifinalistas do Proyecto Demo 2006 (concurso organizado por Radio 3 e FIB Heineken), feito que os catapulta \u00e1 popularidade e l\u00e9vaos a gravar o seu primeiro longo duraci\u00f3n \"Far From Perfect\", editado comercialmente en CD a finais do ano 2006. O novo traballo incl\u00fae boa parte dos temas do anterior. As boas cr\u00edticas contin\u00faan, sinal\u00e1ndoos como un dos grupos revelaci\u00f3n do panorama musical do Estado espa\u00f1ol. O disco \u00e9 escollido como o mellor disco galego do ano 2007 polos lectores da revista \"Sono-Tone\". O aumento da s\u00faa popularidade fai que comecen a ser chamados a diversos festivais como o Festival do Norte (2006), Artenativa ou Primavera Sound (2007).\nNo ano 2007 participan tam\u00e9n no disco colectivo de homenaxe a Andr\u00e9s do Barro \"Manifesto Dobarrista\"."}
{"id": "78387", "revid": "23204", "url": "https://gl.wikipedia.org/wiki?curid=78387", "title": "Asmara", "text": "Asmara (dita tam\u00e9n no pasado Asmera) \u00e9 a capital e o m\u00e1ximo centro industrial de Eritrea. \u00c9 a\u00ednda a capital da Rexi\u00f3n Central. A s\u00faa poboaci\u00f3n estim\u00e1base en 2006 que andaba sobre 578.000 habitantes, entanto a aglomeraci\u00f3n metropolitana superaba o 1\u00a0000\u00a0000 de poboadores.\nEst\u00e1 sita nun planalto de m\u00e1is de 2.300 m de altitude, e goza dun clima particularmente lene e saud\u00e1bel (a temperatura media anual \u00e9 de arredor de 17\u00a0\u00b0C). \u00c9 sede universitaria.\nHistoria.\nAsmara xurdiu no s\u00e9culo XII, da uni\u00f3n de catro aldeas. Orixinariamente habitaban na zona catro clans: os \"Gheza Gurtom\", os \"Gheza Shelele\", os \"Gheza Serenser\" e os \"Gheza Asmae\". Animados polas s\u00faas familias, os xefes dos clans decidiron unirse para facer fronte aos bandidos que andaban pola zona. Despois de vencelos, a rexi\u00f3n foi denominada Arbaete Asmara, que na lingua tigri\u00f1a significa: \"os catro est\u00e1n unidos\". \"Arbaete\" caeu en desuso e a cidade foi chamada simplemente Asmara.\nOutra lenda narra que nesta zona a ra\u00ed\u00f1a de Sab\u00e1 deu a luz o fillo de Salom\u00f3n, Menelik I.\nA cidade foi colonizada por Italia en 1889, e foi capital da colonia de Eritrea en 1897. (Entre 1890 e 1897, a capital foi a cidade de Massaua). En 1887 os italianos, baixo a direcci\u00f3n do enxe\u00f1eiro E. Olivieri, constru\u00edron os primeiros treitos do ferrocarril que, partindo da cidade portuaria de Massaua, alcanzaba o forte militar de Saati. Posteriormente a v\u00eda alcanzou Asmara, en decembro de 1911, pasando tam\u00e9n a trav\u00e9s da cidade de Ghinda. \nNo ano 1930 o gobernador Jacopo Gasparini mudou o aspecto urbano da cidade coa construci\u00f3n de novas estruturas e edificaci\u00f3ns, de estilo racionalista italiano, que fixeron que a cidade chegase a ser denominada a \"Pequena Roma\".\nEn 1936, tras a conquista de Etiop\u00eda polos italianos, a colonia de Eritrea unificouse con Etiop\u00eda e a Somalia italiana para formaren a \u00c1frica Oriental italiana (AOI).\nA presenza colonial italiana e a\u00ednda hoxe moi vis\u00edbel, tanto no aspecto dos edificios, como no uso da lingua italiana en numerosos estabelecementos comerciais.\nNa primavera de 1941, durante a segunda guerra mundial, a cidade foi ocupada, como o resto da Eritrea, polas tropas brit\u00e1nicas, e quedou integrada no imperio de Etiop\u00eda de Haile Selassie I.\nNo ano 1991 a cidade foi liberada do dominio et\u00edope (daquela Etiop\u00eda xa era unha Rep\u00fablica) polas tropas insurxentes de Eritrea e, en 1993, negociouse a s\u00faa independencia, pondo momentaneamente fin a cerca de 30 anos de guerra. Ese ano, Asmara pasou a ser a capital do novo Estado independente eritreo."}
{"id": "78389", "revid": "12452", "url": "https://gl.wikipedia.org/wiki?curid=78389", "title": "Aleksander Kuprin", "text": ""}
{"id": "78405", "revid": "98629", "url": "https://gl.wikipedia.org/wiki?curid=78405", "title": "UMTS", "text": "O Sistema Universal de Telecomunicaci\u00f3ns M\u00f3biles (Universal Mobile Telecommunications System - UMTS) \u00e9 unha das tecnolox\u00edas usadas polos tel\u00e9fonos m\u00f3biles de terceira xeraci\u00f3n (3G). Sucesora de GSM, tam\u00e9n co\u00f1ecida coma W-CDMA.\nA pesar de que inicialmente estaba pensada para o seu uso en tel\u00e9fonos m\u00f3biles, a rede UMTS non est\u00e1 limitada a estes dispositivos, podendo ser utilizada por outros. As s\u00faas tres principais caracter\u00edsticas son as funci\u00f3ns multimedia, unha velocidade de acceso a internet elevada (grazas \u00e1 cal pode transmitir son e v\u00eddeo a tempo real) e unha transmisi\u00f3n de voz con calidade equipar\u00e1bel \u00e1 das redes fixas. Ademais disp\u00f3n dunha variedade de servizos moi extensa.\nHistoria.\nPredecesores de UMTS.\nNo 1985, xorde en Europa a primeira xeraci\u00f3n (1G) tras adapta-lo sistema AMPS (American Mobile Phone System) aos requisitos europeos, e ser bautizado coma TACS (Total Access Communications System). TACS engloba a todas aquelas tecnolox\u00edas de comunicaci\u00f3ns m\u00f3biles anal\u00f3xicas. Pode transmitir voz pero non datos. Actualmente esta tecnolox\u00eda est\u00e1 obsoleta e ag\u00e1rdase que desapareza nun futuro pr\u00f3ximo.\nPor mor da sinxeleza e as limitaci\u00f3ns da primeira xeraci\u00f3n, xorde o sistema GSM (Global System for Mobile Communications) o cal marcara o inicio da segunda xeraci\u00f3n (2G). A s\u00faa principal caracter\u00edstica \u00e9 a capacidade de transmitir datos ademais de voz, a unha velocidade de 9,6 kb/s. O cal permitiulle sacar \u00e1 luz o famoso e xeitoso sistema de mensaxes curtos (SMS).\nNo 2001 aparece a chamada segunda xeraci\u00f3n e media (2.5G) nos Estados Unidos e Europa como paso previo a 3G. Nesta xeraci\u00f3n est\u00e1n inclu\u00eddas aquelas tecnolox\u00edas que permiten unha meirande capacidade de transmisi\u00f3n de datos e que xurdiron como paso previo as tecnolox\u00edas 3G. A tecnolox\u00eda m\u00e1is notoria desta xeraci\u00f3n \u00e9 o GPRS (General Packet Radio System), capaz de coexistir con GSM, m\u00e1is ofrecendo un servizo portador m\u00e1is eficiente para o acceso a redes IP coma Internet. A velocidade m\u00e1xima do GPRS \u00e9 de 171,2 kb/s m\u00e1is na pr\u00e1ctica non acostuma a pasar dos 40 kb/s de baixada e dos 9,6 kb/s de subida. No Xap\u00f3n esta xeraci\u00f3n non existiu xa que se deu o salto directo de 2G a 3G.\nM\u00e1is tarde naceron xa as tecnolox\u00edas 3G. As tecnolox\u00edas da terceira xeraci\u00f3n (3G) at\u00f3panse dentro do IMT-2000 (International Mobile Telecommunications-2000) da ITU (Internacional Telecommunication Union), que marca o est\u00e1ndar para que t\u00f3dalas redes 3G sexan compat\u00edbeis unhas con outras.\nOs servizos que ofrecen as tecnolox\u00edas 3G son basicamente: acceso a Internet, servizos de banda larga, roaming internacional e interoperatividade. M\u00e1is fundamentalmente, estes sistemas permiten o desenvolvemento de contornos multimedia para a transmisi\u00f3n de v\u00eddeo e imaxes en tempo real, fomentando a aparici\u00f3n de novas aplicaci\u00f3ns e servizos tales coma videoconferencia ou o comercio electr\u00f3nico; cunha velocidade m\u00e1xima de 2 Mb/s en condici\u00f3ns \u00f3ptimas, como por exemplo no interior dos edificios. \nCaracter\u00edsticas.\nUMTS permite introducir moitos mais usuarios \u00e1 rede global do sistema, e ademais permite incrementar a velocidade a 2 Mbps por usuario m\u00f3bil. Est\u00e1 sendo desenvolvido por 3GPP (3rd Generation Partnership Project), un proxecto com\u00fan no que colaboran: ETSI (Europa), ARIB/TTC (Xap\u00f3n), ANSI T-1 (USA), TTA (Corea) e CWTS (China). Para acadar a aceptaci\u00f3n global, 3GPP vai introducindo UMTS por fases e versi\u00f3ns anuais. A primeira foi no 1999, e describ\u00eda transici\u00f3ns dende redes GSM. No 2000, describ\u00edronse transici\u00f3ns dende IS-95 e TDMA. A uni\u00f3n internacional de telecomunicaci\u00f3ns (ITU) \u00e9 a encargada de establece-lo est\u00e1ndar para que t\u00f3dalas redes 3G sexan compat\u00edbeis.\nUMTS ofrece os seguintes servizos:\nArquitectura.\nA estrutura das redes UMTS esta composta por d\u00faas grandes subredes: a rede de telecomunicaci\u00f3ns e a rede de xesti\u00f3n. A primeira \u00e9 a respons\u00e1bel de sustentar a transmisi\u00f3n da informaci\u00f3n entre os extremos dunha conexi\u00f3n. A segunda ten como misi\u00f3ns a provisi\u00f3n de medios para a facturaci\u00f3n e a tarificaci\u00f3n dos aboados, do rexistro e definici\u00f3n dos perf\u00eds de servizo, a xesti\u00f3n e seguridade no manexo dos seus datos, as\u00ed como a operaci\u00f3n dos elementos da rede, co fin de asegurar o correcto funcionamento desta, a detecci\u00f3n e resoluci\u00f3n de avar\u00edas ou anomal\u00edas, ou tam\u00e9n a recuperaci\u00f3n do funcionamento tras per\u00edodos de apagado ou desconexi\u00f3n dalg\u00fans dos seus elementos. Dentro deste apartado imos a analizar s\u00f3 a primeira das d\u00faas subredes, isto \u00e9, a de telecomunicaci\u00f3ns.\nUMTS emprega unha comunicaci\u00f3n terrestre baseada nunha interface de radio W-CDMA, co\u00f1ecida como UMTS Terrestral Radio Access (UTRA). Soporta divisi\u00f3n de tempo d\u00faplex (TDD) e divisi\u00f3n de frecuencia d\u00faplex (FDD). Ambos modelos ofrecen proporci\u00f3ns de informaci\u00f3n de ata 2 Mbps.\nUnha rede UMTS componse dos seguintes elementos:\nTam\u00e9n formar\u00edan parte desta estrutura as redes de transmisi\u00f3n empregadas para enlazar os diferentes elementos que a integran, como os protocolos UU e IU.\nUn exemplo dunha conexi\u00f3n \u00e1 rede UMTS dende un terminal ser\u00eda o seguinte: partimos do noso dispositivo 3G tanto sexa un tel\u00e9fono m\u00f3bil ou unha tarxeta para ordenadores compat\u00edbel con esta rede, nosos datos chegan ao Nodo B o cal enc\u00e1rgase de recoller os sinais emitidos polos terminais e pasan o RNC para ser procesadas. Estes dous compo\u00f1entes \u00e9 o que chamamos UTRAN, dende o UTRAN pasa ao N\u00facleo da rede que esta dividido en conmutadores que distrib\u00faen os datos polos diferentes sistemas, segundo vaian a un ou a outro seguir\u00e1n un cami\u00f1o pasando polo MSC (Mobile services Switching Centre), ou polo SGSN (Serving GPRS Support Node) e posteriormente polo GGSN (Gateway GPRS Support Node).\nRepercusi\u00f3n.\nTrala implantaci\u00f3n do sistema UMTS, o concepto de tel\u00e9fono m\u00f3bil cambiou radicalmente, pasando de ser un simple instrumento de comunicaci\u00f3n para converterse nun terminal multimedia con m\u00faltiples capacidades para a comunicaci\u00f3n e mailo ocio, grazas \u00e1 gran cantidade de servizos ofertados e que crecen d\u00eda a d\u00eda, como a capacidade de conectarse a internet, transferencia e reproduci\u00f3n de son e v\u00eddeo, videoconferencia e demais.\nAdemais, nas zonas nas que a telefon\u00eda fixa non chega ou faino deficientemente, coma zonas do arrabalde das cidades, pobos afastados de grandes n\u00facleos ou pa\u00edses en v\u00edas de desenvolvemento; a tecnolox\u00eda UMTS fai pos\u00edbel levar servizos de telecomunicaci\u00f3ns avanzados a t\u00f3dalas persoas que se atopen nesas zonas de pouca cobertura a nivel de telecomunicaci\u00f3ns. Por p\u00f3r un exemplo, a tecnolox\u00eda UMTS permite administrar un negocio dende un lugar sen telefon\u00eda fixa xa que o propietario pode manter un contacto cos clientes e provedores mediante a rede UMTS.\nUMTS en Espa\u00f1a.\nEuropa foi pioneira no nacemento da 3G, a trav\u00e9s dos programas de investigaci\u00f3n RACE, ACTS e IST, iniciados a comezos da pasada d\u00e9cada, e m\u00e1is tarde dentro do seo de ETSI. Dende 1998, est\u00e1 en desenvolvemento en cooperaci\u00f3n coas organizaci\u00f3ns de estandarizaci\u00f3n no 3GPP.\nEspa\u00f1a, dentro do marco europeo, foi un dos pa\u00edses pioneiros en tecnolox\u00eda UMTS e por raro que pareza, foi un dos primeiros pa\u00edses en lanzar o servizo, situ\u00e1ndose por diante de pa\u00edses como Alema\u00f1a e o Reino Unido, nos que esta tecnolox\u00eda sa\u00edu \u00f3 mercado con m\u00e1is dun ano de atraso respecto a Espa\u00f1a.\nEn Espa\u00f1a, o pasado 13 de marzo do ano 2000 adxudic\u00e1ronse as 4 licenzas UMTS dispo\u00f1\u00edbeis as operadoras Telef\u00f3nica M\u00f3viles (MoviStar), Airtel (actualmente Vodafone), Amena (actualmente Orange) e ao consorcio Xfera (m\u00e1is co\u00f1ecido como Yoigo)."}
{"id": "78407", "revid": "43327", "url": "https://gl.wikipedia.org/wiki?curid=78407", "title": "Cl\u00faster", "text": "O termo cl\u00faster, \u00e1s veces pronunciado \"cl\u00e1ster\", \u00e9 un termo ingl\u00e9s que significa acio e que se emprega nos eidos tecnol\u00f3xico e empresarial para referirse a distintos agrupamentos ou conxuntos integrados de elementos. Estes son alg\u00fans exemplos:\nAdemais, o termo pode referirse a:"}
{"id": "78409", "revid": "1093", "url": "https://gl.wikipedia.org/wiki?curid=78409", "title": "Cluster", "text": ""}
{"id": "78410", "revid": "1093", "url": "https://gl.wikipedia.org/wiki?curid=78410", "title": "Universal Mobile Telecommunications System", "text": ""}
{"id": "78411", "revid": "1093", "url": "https://gl.wikipedia.org/wiki?curid=78411", "title": "Sistema Universal de Telecomunicaci\u00f3ns M\u00f3biles", "text": ""}
{"id": "78412", "revid": "98629", "url": "https://gl.wikipedia.org/wiki?curid=78412", "title": "Finisterrae", "text": "Finis Terrae \u00e9 un supercomputador galego que xurdiu a partir dun convenio asinado en marzo de 2006 coa colaboraci\u00f3n da Xunta de Galicia para apoiar a comunidade cient\u00edfica que require gran cantidade de c\u00f3mputo para a resoluci\u00f3n de problemas de diversa \u00edndole. Est\u00e1 situado no Centro de Supercomputaci\u00f3n de Galicia. Entrou a funcionar o 1 de abril de 2008 e foi durante uns meses o m\u00e1is potente de Espa\u00f1a, at\u00e9 que entrou en funcionamento o Mare Nostrum catal\u00e1n. Non se atopa no TOP500.\nO Finisterrae forma parte da Rede Espa\u00f1ola de Supercomputaci\u00f3n e \u00e1 iniciativa de supercomputaci\u00f3n europea Partnership for Advanced Computing in Europe (PRACE).\nPara o que se creou o Cesga, e sempre apoiado enormemente pola filosof\u00eda de software libre, dese\u00f1ouse unha plataforma capaz de articular diferentes proxectos cient\u00edficos, aplicando os c\u00e1lculos e as simulaci\u00f3ns que os investigadores necesitaban.\nO seu nome deriva da distancia existente entre Santiago de Compostela e a localidade de Fisterra.\nEstrutura.\nO Finisterrae est\u00e1 instalado na primeira planta do edificio, con forma de faba, de xeito, que ocupa unha das d\u00faas metades. Est\u00e1 formado por 48 Racks distribu\u00eddos en 8 fileiras onde se sit\u00faan t\u00f3dolos nodos que o compo\u00f1en. Nos extremos, at\u00f3panse os nodos computacionais, nas d\u00faas fileiras do centro est\u00e1 o nodo central, de \"login\", a Rede de \u00e1rea de almacenamento (SAN) e a rede InfiniBand e Gigabit.\nOs nodos sit\u00faanse en cada fileira, enfrontados, de xeito que nos corredores onde est\u00e1 a parte frontal dos nodos, circula aire fr\u00edo mentres as partes traseiras do nodo central expulsan aire quente. Os corredores de aire fr\u00edo te\u00f1en luces azuis e os de aire quente vermellas para proporcion\u00e1renlles vistosidade aos posibles visitantes.\nT\u00f3dolos compo\u00f1entes do sistema traballan usando o sistema operativo Linux, versi\u00f3n SuSe.\nArquitectura.\nFinisterrae I.\nO supercomputador est\u00e1 composto por 144 nodos de computaci\u00f3n paralelos, est\u00e1n compostos do seguinte xeito: \nOutro dos elementos importantes do Finisterrae \u00e9 un sistema de almacenamento xer\u00e1rquico, con 22 nodos e 96 n\u00facleos de procesamento pois \u00e9 un sistema de almacenamento paralelo HP-SFS, composto por 72 armarios conectados a 864 discos duros SATA cunha capacidade total de 216 terabytes. O software de xesti\u00f3n empregado \u00e9 LUSTER baseado en c\u00f3digo aberto. Tam\u00e9n ten un almacenamento de cinta HP ESL 712e Tape Library cunha capacidade de 2,2 petabytes comprimidos e 1440 terabytes sen comprimir. Os nodos est\u00e1n ligados por unha rede de interconexi\u00f3n DDR 4 X infinibanda cun ancho de banda efectivo de 16 Gbit/s e unha conexi\u00f3n de rede externa a 10 Gbit/s.\nA distribuci\u00f3n do cableado estruturado pasa por unha falsa plataforma de chan de aproximadamente un metro de alto, que podemos ver na imaxe grazas a unha parte decorativa implementada para engadir atractivo visual aos visitantes. A estrutura do edificio non permite ter unha altura dun metro en toda a extensi\u00f3n do falso chan, o que dificulta a distribuci\u00f3n correcta dos condutos de cableado e aire fr\u00edo.\nComo alternativa aos fallos da rede el\u00e9ctrica, o CESGA ten un xerador el\u00e9ctrico que funciona grazas a un motor di\u00e9sel de 12 cilindros, que para manter a autonom\u00eda durante 24 horas require dous tanques di\u00e9sel de 1.500 litros. At\u00f3pase no soto do edificio e para a s\u00faa instalaci\u00f3n foi necesario derrubar un dos muros laterais. Cando se pon en funcionamento \u00e9 capaz de sacudir toda a estrutura do edificio e os seus arredores.\nOcupa unha superficie de 142 metros cadrados, pesa 33 toneladas e ten 85 quil\u00f3metros de cable cunha memoria equivalente \u00e1 de 40.000 ordenadores persoais e custou m\u00e1is de 60 mill\u00f3ns de euros.\nFinisterrae II.\nFoi instalado en 2015 e posto en produci\u00f3n o ano seguinte.\n\u00c9 un equipo bullx Bull ATOS distribu\u00eddo en 8 racks ou armarios e conta con 320 nodos inform\u00e1ticos, 7.712 n\u00facleos, 44.544 GB de memoria e 750.000 GB de Luster de almacenamento de alto rendemento. O Finisterrae II est\u00e1 baseado en procesadores Intel Haswell e est\u00e1 interconectado mediante red Infiniband cun rendimiento pico de 328 Tflops e sostido en Linpack de 213 Tflops.\nFinisterrae III.\nO Goberno galego aprobou o 5 de xu\u00f1o de 2020 a compra dun novo superordenador para o Centro de Supercomputaci\u00f3n de Galicia (Cesga), o 'Finisterrae III' cuxa posta en marcha est\u00e1 prevista para marzo de 2021, o que permitir\u00e1 \"multiplicar por seis\" a capacidade do actual, o 'Finisterrae II', cun investimento total de 7 mill\u00f3ns de euros. Tam\u00e9n permitir\u00e1 ofrecer servizos de almacenamento. \nEquipo de apoio.\nEquipamento el\u00e9ctrico para o superordenador.\nPara garantir un servizo 24x7 a t\u00f3dolos seus equipos, o CESGA ten unha potencia de entrada externa de 1,5 MW; dous transformadores, un de 1.600 kVA, que complementa o instalado inicialmente de 630 kVA; catro sistemas de alimentaci\u00f3n ininterrompida dos que 2 son de 400 kVA e outras d\u00faas unidades adicionais que dan un total de 180 kVA (120 e 60). A maiores de todo o anterior, o xa mencionado xerador el\u00e9ctrico de 1.125 kV A e 8 toneladas de peso, que \u00e9 quen de subministrar enerx\u00eda a toda a instalaci\u00f3n para que contin\u00fae o seu funcionamento normal durante cortes de enerx\u00eda prolongados .\nSistemas de refrixeraci\u00f3n.\nO Finisterrae est\u00e1 situado nunha sala de 340 metros cadrados, todo con chan t\u00e9cnico, que est\u00e1 permanentemente baixo condici\u00f3ns de temperatura e humidade de 22 graos cent\u00edgrados e un 50% de humidade no ambiente. Para alcanzar estas condici\u00f3ns, o CESGA conta con d\u00faas m\u00e1quinas de refrixeraci\u00f3n de auga de 580 kW cada unha e 8 unidades de 120 KVA. A auga fr\u00eda \u00e9 utilizada por 10 ventiladores que est\u00e1n dentro da sala e que distrib\u00faen o aire arrefriado previamente polos corredores fr\u00edos da sala. O Finisterrae, sit\u00faase seguindo unha distribuci\u00f3n de corredores fr\u00edos e quentes, de tal xeito que o equipo sempre toma aire fr\u00edo para arrefriarse e expulsa o aire xa quente a outro corredor, onde se expulsa ao exterior. Esta distribuci\u00f3n permite unha gran eficiencia no arrefriamento do supercomputador.\nSistemas de extinci\u00f3n de lumes.\nPara previr calquera posible lume por mor de todo o equipamento t\u00e9cnico existente, na sala est\u00e1 instalado un sistema de detecci\u00f3n e extinci\u00f3n de incendios de gas HFC-227. O funcionamento do sistema consiste en conseguir que todo o os\u00edxeno da sala saia da sala pola acci\u00f3n do gas, evitando a proliferaci\u00f3n de lume nel, xa que o os\u00edxeno \u00e9 un elemento necesario para que a combusti\u00f3n se poida producir.. Isto sup\u00f3n un risco de asfixia para o persoal que ocasionalmente traballa na habitaci\u00f3n, polo que o sistema est\u00e1 preparado para deixar unha cantidade m\u00ednima de os\u00edxeno que permita aos operarios sa\u00edr da habitaci\u00f3n e estar a salvo do lume.\nControl de acceso.\nO acceso f\u00edsico \u00e1 sala onde se atopa o supercomputador est\u00e1 restrinxido. Para acceder \u00e1 sala \u00e9 necesario facelo superando dous sistemas de identificaci\u00f3n diferentes. A identidade da persoa debe confirmarse mediante unha tarxeta de identificaci\u00f3n e, ademais, que a pegada dixital do usuario corresponde coa identidade que est\u00e1 a acreditar a tarxeta. Do mesmo xeito, o acceso \u00e1 sala gr\u00e1vase permanentemente en v\u00eddeo.\nAplicaci\u00f3ns.\nA grande rede de nodos e GPUs do Finisterrae ofrecen un grande rendemento no proceso en paralelo de grandes cantidades de datos. O sistema da servizo a centos de grupos de investigaci\u00f3n e desenvolvemento, empresas e universidades; entre outros. Dende o 2017 o Sistema Virtual Galego proporciona un \u00fanico p\u00fanto de acceso para os investigadores. En 2018 acad\u00e1ronse en total 8,6 mill\u00f3ns de horas de procesamento. "}
{"id": "78416", "revid": "1576", "url": "https://gl.wikipedia.org/wiki?curid=78416", "title": "O enxe\u00f1oso fidalgo don Quixote da Mancha", "text": ""}
{"id": "78418", "revid": "2074", "url": "https://gl.wikipedia.org/wiki?curid=78418", "title": "Joanne Kathleen Rowling", "text": ""}
{"id": "78428", "revid": "98629", "url": "https://gl.wikipedia.org/wiki?curid=78428", "title": "Donald Arthur Glaser", "text": "Donald Arthur Glaser, nado en Cleveland, Ohio, o 21 de setembro de 1926 e finado o 28 de febreiro de 2013, foi un f\u00edsico e neurobi\u00f3logo norteamericano galardoado no ano 1960 co Premio Nobel de F\u00edsica.\nBiograf\u00eda.\nNaceu o 21 de setembro de 1926 na cidade norteamericana de Cleveland, situada en Ohio. Graduase en f\u00edsica e matem\u00e1ticas o ano 1946 no \" Case Institute of Technology\" de Cleveland, ampliando posteriormente estudos no \"California Institute of Technology\" o 1949.\nInvestigaci\u00f3ns cient\u00edficas.\nEn 1952 inventou a c\u00e1mara de burbullas, un trebello que permitiu detectar part\u00edculas mediante o hidr\u00f3xeno l\u00edquido. Por esta invenci\u00f3n foi galardoado co Premio Nobel de F\u00edsica o ano 1960."}
{"id": "78429", "revid": "2269", "url": "https://gl.wikipedia.org/wiki?curid=78429", "title": "Donald A. Glaser", "text": ""}
{"id": "78430", "revid": "89787", "url": "https://gl.wikipedia.org/wiki?curid=78430", "title": "Diego Ameixeiras", "text": "Diego Ameixeiras Novelle, nado en Lausana o 5 de novembro de 1976, pero criado en Ourense, \u00e9 un xornalista e escritor galego.\nTraxectoria.\nTraballou como guionista para varias series emitidas pola TVG (\"Terra de Miranda\", \"Os Atl\u00e1nticos\", \"Matalobos\") e como colaborador nos xornais Diario de Pontevedra e El Mundo. Foi coguionista das longametraxes \"18 comidas\" (Jorge Coira, 2010), pola que recibiu un Premio Mestre Mateo ao mellor gui\u00f3n, e \"La mujer del Eternauta\" (Ad\u00e1n Aliaga, 2011).\nPublicou d\u00faas novelas de serie negra ambientadas en Ourense: \"Baixo m\u00ednimos\" (2004) e \"O cidad\u00e1n do mes\" (2006), protagonizadas polo detective Horacio Dopico. O estilo destas d\u00faas obras, parodia do \"hard-boiled\" enchido de dialectalismos correspondentes \u00e1s falas de Ourense, aprox\u00edmano \u00e1 produci\u00f3n narrativa de Bieito Iglesias.\nEn 2006 ga\u00f1ou o Premio Xerais de Novela con \"Tres segundos de memoria\", obra catalogada como \"xeracional\" pola cr\u00edtica e cuxo argumento narra o d\u00eda a d\u00eda dun personaxe an\u00f3nimo atrapado na precariedade econ\u00f3mica e sentimental. Escrita con humor, a novela est\u00e1 chea de referencias literarias e musicais; as\u00ed, por exemplo, nun dos seus cap\u00edtulos o autor homenaxea o autor Nick Hornby de \"High Fidelity\". En 2009 publicou a s\u00faa cuarta novela, \"Dime algo sucio\", que foi, xunto con \"Sete palabras\" de Suso de Toro, o primeiro libro electr\u00f3nico publicado pola editorial Xerais. Traducida ao castel\u00e1n por Pulp Books, esta novela significou un cambio de rumbo na traxectoria do autor, centrado agora en problemas espi\u00f1entos como a pederastia. \"Dime algo sucio\" recibiu o Premio Especial do Director da Semana Negra de Xix\u00f3n na s\u00faa edici\u00f3n de 2011, ex aequo con \"Las ni\u00f1as perdidas\", de Cristina Fallar\u00e1s.\nEn setembro de 2010 editouse a novela \"Asasinato no Consello Nacional\", que se converteu nun \u00e9xito de vendas. En 2011 ga\u00f1ou o premio de novela por entregas de La Voz de Galicia con \"Historias de Oreg\u00f3n\", publicado no xornal durante o mes de agosto.\nColaborou no monogr\u00e1fico \"A falacia da sustentabilidade\", editado por Render\u00e9n.\nNa actualidade escribe en \"La Voz de Galicia\"."}
{"id": "78431", "revid": "98629", "url": "https://gl.wikipedia.org/wiki?curid=78431", "title": "Mathieu de Arras", "text": "Mathieu de Arras, nado en Arras cara a 1290 e finado en Praga en 1352, foi un arquitecto, escultor e mestre de obras franc\u00e9s. Foi o primeiro arquitecto da Catedral de San Vito de Praga.\nTraxectoria.\nNon se sabe moito da s\u00faa vida antes de que chegase a Praga. Estivo a traballar na corte papal en Avignon, no Languedoc. Foi al\u00ed onde se encontrou co futuro emperador Carlos IV do Sacro Imperio, quen o convidou a ir con el e constru\u00edr unha nova catedral para o bispado de Praga, que acababa de ser elevado ao rango de arquidiocese. A catedral de San Vito comezou a proxectarse no ano 1341 nun estilo g\u00f3tico meridional languedociano. O plano b\u00e1sico era moi pr\u00f3ximo do da catedral dos santos Xusto e Pastor de Narbona e m\u00e1is do da catedral de Nosa Se\u00f1ora de Rodez.\nA primeira pedra non foi posta at\u00e9 1344 e, durante os oito anos seguintes, at\u00e9 a s\u00faa morte, Mathieu de Arras, tivo tempo de acabar oito arcadas do coro, o deambulatorio e as capelas radiais desta.\nEstabeleceu os talleres en Hrad\u010dany, preto da canteira principal.\nLogo da s\u00faa morte, en 1352, foi o mozo Peter Parler quen, en 1356, retomou o traballo no obradoiro e a canteira de Mathieu de Arras modificando \u00e1s veces radicalmente.\nEn 1348 iniciou as obras do castelo de Karl\u0161tejn (Karlstein en alem\u00e1) para o mesmo Carlos."}
{"id": "78435", "revid": "98629", "url": "https://gl.wikipedia.org/wiki?curid=78435", "title": "R\u00edo Ubangi", "text": "O Ubangi (escrito tam\u00e9n, \u00e1 francesa, Oubangui) \u00e9 un r\u00edo de cerca de 1.1200\u00a0km de lonxitude. \u00c9 o afluente principal pola marxe dereita do r\u00edo Congo, na \u00c1frica Central.\nPercorrido.\nO Ubangi nace nas proximidades de Yakoma, nos conf\u00edns entre a Rep\u00fablica Democr\u00e1tica do Congo e a Rep\u00fablica Centroafricana. Xorde da uni\u00f3n dos r\u00edos Mbomou e Uele. Nun principio corre cara oeste durante uns 370\u00a0km, para logo virar, nunha ampla curva, cara o suroeste, atravesando de seguido a cidade de Bangui, capital da Rep\u00fablica Centroafricana.\nAo longo de m\u00e1is de 100\u00a0km despois de Bangui, o r\u00edo conforma a fronteira natural entre os dous estados, proseguindo logo o seu curso at\u00e9 a confluencia co r\u00edo Congo, no que desauga a uns 90\u00a0km ao suroeste de Mandaka e a m\u00e1is de 550\u00a0km de Bangui e a fronteira entre as d\u00faas rep\u00fablicas do Congo.\nA s\u00faa conca hidrogr\u00e1fica abrangue 772.800 km\u00b2. Se se conta o curso do Ubangi co do Uele, o r\u00edo alcanza unha lonxitude de 2.272\u00a0km. O caudal medio do Ubangi \u00e9 duns 2.000 m3/s, pero con ocasi\u00f3n de grandes chuvias pode subir at\u00e9 os 15.000 m3/s.\nAfluentes.\nEntre os afluentes principais do Ubangi, desde a confluencia do Mbomou e o Uele \u00e1 desembocadura temos:\nOs afluentes son m\u00e1is numerosos pola dereita, xa que o Ubangi ten unha conca disim\u00e9trica, por mor da proximidade da bac\u00eda do Congo pola s\u00faa beira dereita, que capta as augas cara a el.\nNavegabilidade.\nNo seu treito centroafricano, o r\u00edo, unha vez pasada a cidade de Bangui, t\u00f3rnase naveg\u00e1bel, polo que constit\u00fae unha das v\u00edas de comunicaci\u00f3n m\u00e1is importantes da rexi\u00f3n, sobre todo na \u00e9poca da estaci\u00f3n chuviosa, cando moitas estradas e cami\u00f1os se voltan impractic\u00e1beles.\nProxectos.\nNa d\u00e9cada do 1960, foi proposto un proxecto para transvasar auga desde o Ubangi para o lago Chad. As augas do r\u00edo poder\u00edan as\u00ed revitalizar o lago, posibilitando a pesca e a irrigaci\u00f3n duns 10.000.000 de persoas centroafricanas."}
{"id": "78437", "revid": "25871", "url": "https://gl.wikipedia.org/wiki?curid=78437", "title": "R\u00edo Kasai", "text": "O Kasai (escrito en portugu\u00e9s Cassai) \u00e9 o m\u00e1is importante dos afluentes do r\u00edo Congo, que o recibe pola s\u00faa beira esquerda. A s\u00faa lonxitude \u00e9 de 2.153\u00a0km.\nNomes.\nSegundo as zonas que atravesa o Kasai recibe diversos nomes: \"Kassabi\", \"Ibari\", \"Nkutu\", \"Kassai\", \"Cassai\" e \"Kwa\".\nPercorrido.\nO Kasai nace nas alturas de Bie, en Angola. Desde a\u00ed fl\u00fae en direcci\u00f3n leste, at\u00e9 a fronteira coa Rep\u00fablica Democr\u00e1tica do Congo, onde vira bruscamente uns 90\u00ba cara ao norte, e forma por uns 400\u00a0km o l\u00edmite natural entre ambos pa\u00edses. Neste tramo f\u00f3rmanse numerosas illas fluviais e atinxe at\u00e9 10\u00a0km de ancho. Contin\u00faa en direcci\u00f3n norte cara \u00e1 bac\u00eda do Congo, at\u00e9 que vira ao noroeste, recibindo ao norte de Bandundu un importante afluente: o Kwango. Cando entra no seu curso inferior, recibe o nome de \"Kwa\". Acaba por desaugar no Congo a uns 170\u00a0km de distancia da capital do pa\u00eds, Kinshasha. Pola extensi\u00f3n da s\u00faa cunca fluvial, o Kasai ocupa o 32\u00ba posto entre as do mundo.\nNo seu curso sit\u00faanse d\u00faas grandes cascadas: as de Poge (ca. 6\u00ba 40' de latitude), e as de Wissmann (a uns 5\u00ba 50' de latitude)\nO caudal medio do Kasai \u00e9 duns 12.000 m3/s, mais na temporada de grandes chuvias \u00e9 moi superior (at\u00e9 4 veces m\u00e1is).\nAfluentes.\nOs tributarios principais do Kasai son os da s\u00faa beira esquerda: Kwango, Luembe, Luatschim, Chikapa e o Lovua.\nPola dereita recibe augas dos r\u00edos Fimi, Sankuru, Lulua, Lueta e Lukenje (co Msini e o Ikatta).\nNavegabilidade.\nO Kasai \u00e9 unha importante v\u00edas de comunicaci\u00f3n para a Rep\u00fablica Democr\u00e1tica do Congo, pois contando cos seus afluentes conforma unha rede de sobre 3.500\u00a0km de augas naveg\u00e1beis."}
{"id": "78441", "revid": "34155", "url": "https://gl.wikipedia.org/wiki?curid=78441", "title": "Galer\u00eda de imaxes de Castrelo do Val", "text": "Galer\u00eda de imaxes do concello de Castrelo do Val na provincia de Ourense."}
{"id": "78442", "revid": "5863", "url": "https://gl.wikipedia.org/wiki?curid=78442", "title": "Robert Hofstadter", "text": "Robert Hofstadter, nado en Nova York o 5 de febreiro de 1915 e finado en Palo Alto (California) o 17 de novembro de 1990, foi un f\u00edsico e profesor universitario estadounidense, galardoado co Premio Nobel de F\u00edsica no ano 1961.\nTraxectoria.\nNaceu nunha familia de ra\u00edces xud\u00edas polacas. Graduado en f\u00edsica e matem\u00e1ticas en 1935 polo \"City College of New York\", doutorouse no ano 1938 pola Universidade de Princeton.\nFoi pai do cient\u00edfico e fil\u00f3sofo Douglas Hofstadter.\nInvestigaci\u00f3ns cient\u00edficas.\nProfesor da Universidade Stanford entre 1950 e 1985, as s\u00faas investigaci\u00f3ns cient\u00edficas centr\u00e1ronse na estrutura dos nucle\u00f3ns. En 1961 compartiu con Rudolf M\u00f6\u00dfbauer, a\u00ednda cando por traballos diferentes, o Premio Nobel de F\u00edsica \"polos seus estudos, pioneiros, sobre a dispersi\u00f3n do electr\u00f3n nos n\u00facleos at\u00f3micos e polos seus descubrimentos relativos \u00e1 estrutura dos nucle\u00f3ns\"."}
{"id": "78445", "revid": "85894", "url": "https://gl.wikipedia.org/wiki?curid=78445", "title": "Dushanbe", "text": "Dushanbe ou Dushambe (en taxico \u0414\u0443\u0448\u0430\u043d\u0431\u0435) \u00e9 a capital e m\u00e1is o principal centro cultural e econ\u00f3mico de Taxiquist\u00e1n. No ano 2002 a s\u00faa poboaci\u00f3n estim\u00e1base en 575 900 habitantes. Na \u00e9poca da Uni\u00f3n Sovi\u00e9tica recibiu o nome de Stalinabad.\n\u00c9timo do nome.\nO nome deriva da palabra taxica para \"luns\" (\"du\" \"dous\" + \"xamba\" o \"xanb\u00e9\" \"d\u00eda\") e ref\u00edrese ao feito de que a cidade celebraba un mercado moi frecuentado os luns, para eles o segundo d\u00eda da semana.\nXeograf\u00eda.\nSituada no extremo centro-occidental do pa\u00eds, a uns 800 m de altitude., as\u00e9ntase no val de Gissar, moi densamente poboado, localizado ao suroeste dunha cadena monta\u00f1osa do mesmo nome (Montes Guissar).\nA cidade est\u00e1 atravesada polo r\u00edo Varzob (tam\u00e9n chamado r\u00edo Du\u0161anbinka),que forma parte da conca do Amu Daria.\nDistritos.\nDuxanb\u00e9 div\u00eddese nos seguintes distritos:\nClima.\nDado o afastamento do mar, o clima ten un forte car\u00e1cter continental, con ver\u00e1ns c\u00e1lidos e secos, e con invernos fr\u00edos e relativamente h\u00famidos.\nA temperatura media \u00e9 duns 14,7\u00a0\u00b0C e as precipitaci\u00f3ns medias anuais son duns 568\u00a0mm. O mes m\u00e1is caloroso \u00e9 xullo, cunha temperatura media de 27,1\u00b0, mentres que o m\u00e1is fr\u00edo \u00e9 xaneiro con 2,1\u00a0\u00b0C. O mes m\u00e1is seco \u00e9 agosto, en tanto que as chuvias m\u00e1is abundantes caen en marzo e abril con cerca de 100\u00a0mm.\nEconom\u00eda.\nDesde que foi conectada \u00e1 rede ferroviaria (1929), durante a \u00e9poca sovi\u00e9tica, a cidade converteuse nun centro econ\u00f3mico e industrial do pa\u00eds. As industrias principais son a t\u00e9xtil, alimentarias e manufactureira.\nA 80\u00a0km ao sur de Dushanb\u00e9, at\u00f3pase a Base A\u00e9rea de Farkhor, a \u00fanica base militar india f\u00f3ra da Uni\u00f3n India.\nNas proximidades de Dushanb\u00e9 est\u00e1n despregadas tam\u00e9n tropas francesas, estadounidenses e rusas.\nTransportes.\nA rede ferroviaria taxica non est\u00e1 moi desenvolvida, en parte a causa do relevo do territorio. Con todo o ferrocarril transcauc\u00e1sico liga diariamente Dushanbe con Tashkent en Uzbekist\u00e1n e con Moscova. Os trens, por\u00e9n, son lent\u00edsimos por mor do trazado tortuoso da li\u00f1a.\nDushanbe ten un aeroporto internacional, sito a menos de 15 minutos en autom\u00f3bil da cidade. L\u00edgase con voos diarios para Moscova, Bak\u00fa e Taxquent e voos cada d\u00faas semanas para Estanbul).\nEnsino e cultura.\nA cidade \u00e9 a sede da Universidade de Taxiquist\u00e1n e da Academia das Ciencias.\nIrmandamentos.\nEntre outros:"}
{"id": "78446", "revid": "6302395", "url": "https://gl.wikipedia.org/wiki?curid=78446", "title": "M\u00e9todo D'Hondt", "text": "O m\u00e9todo D'Hondt \u00e9 un m\u00e9todo electoral creado polo matem\u00e1tico e avogado belga Victor D'Hondt, empregado, xeralmente, para repartir os escanos dun parlamento ou congreso, de modo proporcional \u00f3s votos acadados polas candidaturas. A\u00ednda que sobre todo \u00e9 co\u00f1ecido no \u00e1mbito da pol\u00edtica, este sistema pode servir para calquera tipo de distribuci\u00f3n proporcional.\nEntre outros pa\u00edses, \u00fasase na Arxentina, Austria, B\u00e9lxica, Bulgaria, Chile, Colombia, Croacia, Ecuador, Eslovenia, Espa\u00f1a, Finlandia, Guatemala, Irlanda, Israel, Xap\u00f3n, Pa\u00edses Baixos, Paraguai, Polonia, Portugal, Rep\u00fablica Checa, Su\u00edza, Turqu\u00eda, Rep\u00fablica Dominicana e Venezuela.\nRepartici\u00f3n.\nLogo de escrutar todos os votos, calc\u00falanse unha serie de divisores para cada lista. A f\u00f3rmula para os divisores \u00e9 \"V/N\", onde \"V\" \u00e9 o n\u00famero total de votos recibidos pola lista, e \"N\" son n\u00fameros enteiros que van desde 1 ata o n\u00famero de escanos da circunscrici\u00f3n obxecto de escrutinio. Unha vez realizadas as divisi\u00f3ns dos votos de cada candidatura entre cada un dos divisores desde 1 ata n, a asignaci\u00f3n de escanos faise ordenando os cocientes das divisi\u00f3ns de maior a menor e asignando a cada un un escano ata que estes se esgoten.\nA orde na que se reparten os escanos \u00f3s individuos de cada lista \u00e9 irrelevante: pode ser unha decisi\u00f3n interna do partido (nun sistema de listas pechadas) ou pode que os votantes te\u00f1an algunha influencia (nun sistema de listas abertas).\n\u00c1s veces incl\u00faese ademais un limiar de porcentaxe de votos por debaixo do cal o partido queda exclu\u00eddo.\n\u00c9 un sistema que tende a beneficiar os partidos maioritarios, sendo o resultado normalmente inxusto desde un punto de vista puramente l\u00f3xico. No exemplo que presentamos de seguido, o partido A saca unha cantidade meirande en votos que o B, as\u00ed e todo, os dous te\u00f1en os mesmos representantes. O partido B ten menos do dobre de votos que o partido C, e no entanto obt\u00e9n tripla representaci\u00f3n.\nExemplo.\nSupo\u00f1emos unhas elecci\u00f3ns \u00e1s que se presentan cinco partidos, entre os que deben repartirse sete escanos.\nAntes de comezar a asignaci\u00f3n de escanos \u00e9 necesario debuxar unha t\u00e1boa de 7 filas (n\u00famero de escanos) por 5 columnas (n\u00famero de partidos). Na primeira fila escribimos os votos totais recibidos por cada partido (divisor 1). \u00c9 preferible ordenar os partidos por n\u00famero de votos, pois as\u00ed simplificaranse as seguintes fases do algoritmo.\nPrimeira iteraci\u00f3n\nSegunda iteraci\u00f3n\nTerceira iteraci\u00f3n\nCuarta iteraci\u00f3n\nQuinta iteraci\u00f3n\nSexta iteraci\u00f3n\nS\u00e9ptima iteraci\u00f3n\nNa seguinte t\u00e1boa am\u00f3sase o mesmo procedemento, pero no lugar de calcular os cocientes conforme se van asignando os escanos, calc\u00falanse todos en primeiro lugar."}
{"id": "78448", "revid": "1093", "url": "https://gl.wikipedia.org/wiki?curid=78448", "title": "Sistema d'Hondt", "text": ""}
{"id": "78451", "revid": "5863", "url": "https://gl.wikipedia.org/wiki?curid=78451", "title": "Gueada", "text": "A gueada \u00e9 un fen\u00f3meno que se d\u00e1 na fala espont\u00e1nea dos galegofalantes ao falaren castel\u00e1n. Consiste na realizaci\u00f3n da fricativa velar xorda [x] como oclusiva velar sonora [g]. Isto \u00e9, a palabra castel\u00e1 \"jueves\" pasar\u00eda a ser pronunciada \"g\u00fceves\".\nExisten d\u00faas hip\u00f3teses que explican este fen\u00f3meno, relacionadas con d\u00faas hip\u00f3teses sobre a orixe da gheada no galego.\nA\u00ednda que confl\u00faa xeograficamente coa gheada, non se trata dunha variaci\u00f3n dialectal, sen\u00f3n diaf\u00e1sica, ao darse este fen\u00f3meno en persoas de m\u00e1is idade e menos estudos.\nRam\u00f3n Mari\u00f1o Paz fac\u00eda a seguinte reflexi\u00f3n ao respecto:"}
{"id": "78453", "revid": "23204", "url": "https://gl.wikipedia.org/wiki?curid=78453", "title": "Tashkent", "text": " \nTashkent (en ; en /\"Toshkent\") \u00e9 a capital de Uzbekist\u00e1n, unha cidade de 2\u00a0073\u00a0000 habitantes, a\u00ednda que datos extraoficiais falan de que se achega aos tres mill\u00f3ns.\n\u00c1chase situada nun oasis irrigado polos r\u00edos Chirchik e Keles. O nome da cidade mudou m\u00e1is dunha vez: so o dominio chin\u00e9s, durante a dinast\u00eda Han, era chamada \"Beitan\". M\u00e1is tarde pasou a ser denominada \"Chachkand\", que evolucionou para \"Tashkand\" e logo Tashkent. O seu nome significa \"cidadela de pedra\" (ta\u0161 : pedra en turco + kand, kent : cidade, vila, palabra centro-asi\u00e1tica).\nActualmente Tashkent non s\u00f3 \u00e9 a capital da rep\u00fablica, sen\u00f3n tam\u00e9n o maior centro econ\u00f3mico e cultural.\nClima.\nO clima da cidade \u00e9 de tipo clima continental|continental, con invernos moi fr\u00edos e ver\u00e1ns moi calorosos. O mes m\u00e1is c\u00e1lido \u00e9 o de xullo, cunha media de 27,1\u00a0\u00b0C, pero as temperaturas poden exceder os 40\u00a0\u00b0C \u00e1 sombra. O mes m\u00e1is fr\u00edo \u00e9 xaneiro cunha media de -1,1\u00a0\u00b0C. Por\u00e9n as temperaturas medias anuais son de 13,5\u00a0\u00b0C. As precipitaci\u00f3ns anuais s\u00f3 atinxen 417\u00a0mm anuais de media. As chuvias caen sobre todo nos meses primaverais, e o ver\u00e1n \u00e9 longo e sen precipitaci\u00f3ns.\nHistoria.\nTashkent ten unha antiga orixe. Foi fundada polos \u00e1rabes no ano 750 no oasis do r\u00edo Chirchik. Durante moito tempo foi controlada polos n\u00f3mades do Turquest\u00e1n, en tanto non era ocupada polos chineses. No ano 1219 a cidade foi destru\u00edda por Xenxis Kan, sendo reedificada posteriormente. No 1809 foi anexionada ao Khanato de Kokand, do cal formar\u00eda parte at\u00e9 o 1865, ano no que foi incorporada a Rusia. En 1889 foi unida ao resto de Rusia coa construci\u00f3n do cami\u00f1o de ferro transcaspiano.\nO s\u00e9culo XX.\nTras a ca\u00edda do imperio ruso, Tashkent viuse incorporada \u00e1 URSS, como parte primeiro da Rep\u00fablica Socialista Sovi\u00e9tica Aut\u00f3noma do Turquest\u00e1n e logo da Rep\u00fablica Socialista Sovi\u00e9tica de Uzbekist\u00e1n. Durante a segunda guerra mundial foron deslocadas para a cidade moitas industrias da zona occidental da Uni\u00f3n Sovi\u00e9tica, que estaban ameazadas polo avance das tropas alem\u00e1s, o que fixo medrar Tashkent con rapidez.\nO 25 de abril de 1966, a cidade sufriu os efectos dun forte terremoto (7.5 graos da escala de Richter), que deixou sen vivenda m\u00e1is de 300 000 persoas.\nNo 1991, da cando a ca\u00edda da Uni\u00f3n Sovi\u00e9tica, Tashkent pasou a formar parte do Uzbekist\u00e1n, do que se tornou a capital.\nPrincipais monumentos.\nDe fins do s\u00e9culo XVI; conserva fragmentos do m\u00e1is antigo exemplar do Cor\u00e1n do mundo, que pertenceu ao segundo califa directo, Osm\u00e1n.\nEdificaci\u00f3n de 1541.\nConstru\u00edda a fins do s\u00e9culo XVI.\nConstru\u00eddo no s\u00e9culo XIX polo Gran Duque Nikolai Konstantinovich, curm\u00e1n do Tsar Alexandre III de Rusia. Unha parte do pazo est\u00e1 ocupada por un museo, e a outra polo Ministerio de Asuntos Exteriores.\nConserva unha estesa colecci\u00f3n art\u00edstica relativa ao per\u00edodo pre-ruso, parte procedentes da antiga Sogdiana, obras relixiosas zoro\u00e1stricas e budistas. Conserva tam\u00e9n moitas obras do per\u00edodo ruso, sobre todo de artes aplicadas.\nEst\u00e1 dedicado a Tamerl\u00e1n.\nMedios de comunicaci\u00f3n de masas.\nEn Tashkent ed\u00edtanse varios xornais, dos que 9 saen en lingua uzbeka, 4 en ingl\u00e9s e 9 en ruso. Pos\u00fae tam\u00e9n medios emisores de televisi\u00f3n; c\u00f3mpre destacar a torre da televisi\u00f3n, erguida en \u00e9poca sovi\u00e9tica, e que atinxe unha altura de 375 metros.\nTransporte.\nTashkent \u00e9 das poucas cidades da Asia Central que ten metro. Comezado a constru\u00edr en 1977, na actualidade ten tres li\u00f1as. Hai tam\u00e9n autobuses e trolebuses para moverse no interior da cidade. Est\u00e1 unida por ferrocarril coas cidades m\u00e1is importante de Asia Central e mesmo da China. Pos\u00fae un aeroporto internacional.\nIrmandamentos.\nTashkent, est\u00e1 irmandada con:"}
{"id": "78454", "revid": "89787", "url": "https://gl.wikipedia.org/wiki?curid=78454", "title": "Produtos l\u00e1cteos", "text": " \nOs l\u00e1cteos, tam\u00e9n chamados produtos l\u00e1cteos, son o grupo de alimentos que est\u00e1 comprendido polo leite as\u00ed como os seus derivados procesados (xeralmente fermentados). As plantas industriais que producen estes alimentos pertencen \u00e1 industria l\u00e1ctea e caracter\u00edzanse pola manipulaci\u00f3n dun produto altamente perecedoiro que debe ser vixiado e analizado correctamente durante todos os pasos dentro da cadea de fr\u00edo ata a chegada ao consumidor. \nO leite empregado maioritariamente na elaboraci\u00f3n dos l\u00e1cteos prov\u00e9n do leite de vaca, pero tam\u00e9n se poden empregar outros tipos de leite procedentes doutros mam\u00edferos como as cabras, as ovellas e nalg\u00fans pa\u00edses procedente da b\u00fafala, camela, iacs, eguas etc. Na actualidade a maior parte dos alimentos funcionais son elaborados a partir de produtos l\u00e1cteos. O consumo de produtos l\u00e1cteos experimentou dende a d\u00e9cada dos 50 un considerable crecemento na demanda mundial que levou \u00e1 industria a superar retos tecnol\u00f3xicos importantes.\nHistoria.\nOs produtos l\u00e1cteos co\u00f1\u00e9cense desde moi antigo, \u00e9 moi posible que estean unidos temporalmente dende tempos afastados ao consumo humano do leite animal nas tribos n\u00f3mades debido \u00e1 grande dispo\u00f1ibilidade de leite procedente dos gandos que se desprazaban coa poboaci\u00f3n. A elaboraci\u00f3n de certos l\u00e1cteos como o queixo as\u00f3ciase na cultura popular a un alimento que tradicionalmente asignado aos costumes culinarios dos pastores de gando. A orixe do seu uso p\u00e9rdese no pasado, sendo pouco posible determinar a primeira vez que se empregaron, alg\u00fans autores mencionan que poden terse orixinado na fermentaci\u00f3n do leite que se almacenaba nas vasillas elaboradas cos est\u00f3magos de animais. Os produtos l\u00e1cteos e o leite desenvolv\u00e9ronse historicamente nos pobos que pos\u00faen unha mellor capacidade de dixesti\u00f3n, cabe pensar que algunhas culturas pos\u00faen pouca secreci\u00f3n da lactase (un encima capaz de axudar ao organismo \u00e1 dixesti\u00f3n do principal azucre do leite: a lactosa), \u00e9 por esta raz\u00f3n te\u00f1en unha \"aversi\u00f3n culinaria\" ao leite e os seus derivados, por esta raz\u00f3n consum\u00edronse s\u00f3 nalgunhas partes de Asia, \u00c1frica, a\u00ednda que o seu consumo m\u00e1is reco\u00f1ecido \u00e9 no Europa do norte e naqueles lugares onde a colonizaci\u00f3n destes pobos foi significante como Norteam\u00e9rica e Australia Estimouse que case un 96% dos europeos do norte poden dixerir a lactosa, entre un 50% ata 75% dos africanos, indios, habitantes de oriente medio e europeos do leste, sendo case todos os nativos americanos e asi\u00e1ticos incapaces de dixeri-la (debido a que os seus corpos deixan de producir o enzima da lactase tralo per\u00edodo da lactaci\u00f3n)..\nNa alimentaci\u00f3n da Antiga Grecia o leite (en grego \u03b3\u03ac\u03bb\u03b1, \"g\u00e1la\") era bebida polos campesi\u00f1os pero non era case empregada nas preparaci\u00f3ns culinarias. A manteiga (en grego \u03b2\u03bf\u1f50\u03c4\u03c5\u03c1\u03bf\u03bd, \"bo\u00faturon\") era co\u00f1ecida, pero do mesmo xeito, pouco empregada: os gregos consideraban o seu uso como unha caracter\u00edstica dos tracios do norte do Exeo, aos que o poeta c\u00f3mico Anax\u00e1ndridas chama os \u00abcomedores de manteiga\u00bb. En cambio, apreciaban os produtos l\u00e1cteos. Serv\u00edase como sobremesa un produto semellante ao iogur, en grego \u03c0\u03c5\u03c1\u03b9\u03b1\u03c4\u03ae. Sobre todo, o queixo (en grego \u03c4\u03c5\u03c1\u03cc\u03c2, \"t\u00faros\"), de cabra o de ovella, era un alimento b\u00e1sico. Vend\u00edase en distintas tendas segundo fora ou non fresco, tendo o primeiro o dobre do prezo do segundo. O queixo com\u00edase s\u00f3 ou mesturado con mel ou legumes. Co tempo pasou a formar parte como ingrediente na preparaci\u00f3n dun bo n\u00famero de pratos, inclu\u00eddos os de peixe. A \u00fanica receita conservada na actualidade \u00e9 a do coci\u00f1eiro siciliano Mithaikos.\nA \"carne e o leite\" forman parte da tradici\u00f3n xud\u00eda sobre a comida etiquetada kosher e que se categoriza dentro de tres apartados: \"fleishig\" (carne e produtos c\u00e1rnicos), \"milchig\" (leite e os produtos l\u00e1cteos) e o \"parveh\" (alimentos neutrais, definidos na categor\u00eda dos outros alimentos permitidos). Unha ampla cantidade de regras gobernan a coci\u00f1a e a gastronom\u00eda xud\u00eda nestas tres categor\u00edas, deste xeito o 'fleishig e o milchig' non poden ser combinados, mentres que si o poden facer cos ingredientes 'parveh' debido \u00e1 s\u00faa posici\u00f3n neutral. \n\u00c1 observancia de non mesturar carne co leite (ou os produtos l\u00e1cteos) denom\u00ednase: \"basear be halab\".\nOs l\u00e1cteos foron denominados \"carnes brancas\" e eran accesibles \u00e1s clases m\u00e1is humildes durante a Idade Media, chegando a ser unha das fontes m\u00e1is importantes de graxas e de prote\u00ednas. O queixo chegou a ser popular debido ao seu 'relativo' baixo prezo, conserv\u00e1base durante per\u00edodos de tempo razoables e pod\u00eda ser doadamente transportado. A medida que as sociedades f\u00f3ronse industrializando e comezouse a incorporar a refrixeraci\u00f3n aos medios de transporte, os l\u00e1cteos e o leite puideron ser levados a lugares afastados das zonas de produci\u00f3n, este fen\u00f3meno fixo que o seu consumo fose en crecemento durante o s\u00e9culo XIX e XX. A invenci\u00f3n da pasteurizaci\u00f3n axudou a mellorar os per\u00edodos de caducidade dos produtos e o \u00e9xito dos l\u00e1cteos uniuse \u00e1 mellora de produtividade de leite experimentado nos pa\u00edses do norte de Europa. S\u00e1bese que a demanda foi medrando nas \u00e1reas urbanas dende o s\u00e9culo XVII e que chegaron a ser un medio de alimentaci\u00f3n moi importante dos traballadores industriais e pronto comezouse a regular a s\u00faa calidade dende as autoridades sanitarias. No s\u00e9culo XIX desenv\u00f3lvense novos l\u00e1cteos: aparecen os leites concentrados e vaporizados que permiten un mellor transporte e conservaci\u00f3n.\nO s\u00e9culo XX \u00e9 o per\u00edodo de tempo onde o leite e os l\u00e1cteos sofren unha forte expansi\u00f3n no seu consumo ao longo de todo o planeta, as melloras nos m\u00e9todos artificiais de muxido, alimentaci\u00f3n e as melloras na selecci\u00f3n artificial das especies, os avances tecnol\u00f3xicos nos procesos de transporte e refrixeraci\u00f3n, fixeron que se producise o paradoxo da \"sobreproduci\u00f3n\" (paradoxal, xa que se comezaba a extraer m\u00e1is leite con menos vacas). Ao mesmo tempo empez\u00e1ronse a abrir serios debates acerca do axeitado dos seus valores nutricionais aplicados a unha dieta sa.\nCaracter\u00edsticas.\nAs caracter\u00edsticas f\u00edsicas e qu\u00edmicas dos l\u00e1cteos se testean en moitos casos dun xeito semellante ca no leite, \u00e9 dicir empr\u00e9ganse por exemplo lact\u00f3metros para medir a densidade espec\u00edfica. Por\u00e9n a elaboraci\u00f3n dos l\u00e1cteos \u00e9 diferente segundo o proceso que se realizou, por exemplo alg\u00fans deles somet\u00e9ronse a fermentaci\u00f3n l\u00e1ctica (un exemplo son os iogures), outros pola contra sofren un proceso mec\u00e1nico de concentraci\u00f3n do seu contido graxo (manteigas), \u00e1s veces un proceso combinado de fermentaci\u00f3n e maduraci\u00f3n (queixos). Estes procesos cambian a composici\u00f3n e a concentraci\u00f3n inicial de certos macronutrientes e micronutrientes, dependendo do l\u00e1cteo en cuesti\u00f3n.\nL\u00e1cteos sen fermentaci\u00f3n.\nMoitos dos l\u00e1cteos que non foron expostos a un proceso de fermentaci\u00f3n comercial\u00edzanse nos mercados de Europa e Am\u00e9rica e empr\u00e9ganse como alimentos b\u00e1sicos, tal e como pode ser o leite, a manteiga e a crema. Todos eles son alimentos procesados do leite, ben sexa por separaci\u00f3n dos seus contidos graxos, desecamento (extracci\u00f3n da auga para a obtenci\u00f3n de leites en po), engadido de nutrientes etc.\nO leite.\nO leite fresco e natural (leite cr\u00fa) despois de se muxir sofre varios procesos alimentarios como a homoxeneizaci\u00f3n (repartici\u00f3n de graxas ao longo de todo o produto por igual, evitando os desagradables co\u00e1gulos de graxa) e a pasteurizaci\u00f3n (encargada de reducir os cultivos bacterianos potencialmente perigosos). O leite tratado deste xeito d\u00e1 lugar a unha serie de sub-produtos non fermentados que son:\nNalgunhas sociedades rurais dende tempos antigos o leite tr\u00e1tase t\u00e9rmicamente despois de ter sido muxido co fin de eliminar a actividade encim\u00e1tica existente e poder conservar mellor as s\u00faas durante un per\u00edodo de tempo maior, deste xeito realizouse un tratamento t\u00e9rmico sinxelo que deu lugar \u00f3s leites escaldados (como por exemplo, o Khoya indio).\nA manteiga e a margarina.\nA manteiga \u00e9 un produto b\u00e1sico que imprescindible en calquera coci\u00f1a moderna. A realizaci\u00f3n da manteiga \u00e9 simple pero laboriosa: ax\u00edtase un colector de crema (cun 36%-44% de graxas) ata que os gl\u00f3bulos de graxa rompen e perden a s\u00faa estrutura globular. Existen diversos tipos de manteigas dependendo dos procesos de elaboraci\u00f3n. Nas versi\u00f3ns salgadas da manteiga eng\u00e1dese sal co fin de aumentar a vida do produto ao mesmo tempo que se potencia o seu sabor, por regra xeral \u00e1 manteiga \"non salgada\" ad\u00f3itaselle denominar \"doce\". A maior\u00eda das manteigas e margarinas cons\u00e9rvanse a temperaturas de 5\u00a0\u00b0C. Outra das caracter\u00edsticas da manteiga \u00e9 a s\u00faa cor: a elaborada no inverno pos\u00fae unha cor p\u00e1lida, mentres que a de ver\u00e1n \u00e9 m\u00e1is amarela. Para facer que a manteiga de inverno te\u00f1a a cor m\u00e1is intensa eng\u00e1dese un colorante natural denominado anatto procedente dunha planta denominada bixa orellana.\nA margarina non \u00e9 tecnicamente un l\u00e1cteo (\u00e9 dicir \u00e9 un produto que non prov\u00e9n do leite) sen\u00f3n dos aceites vexetais pero adoitase inclu\u00edr na \"secci\u00f3n de l\u00e1cteos\" dos supermercados as\u00ed como en moitos estudos te\u00f3ricos sobre este produto. Esta denominaci\u00f3n de margarinas e semellantes baixo a denominaci\u00f3n de \"Produtos Graxos para Untar\" fai que algunhas margarinas aparezan mesturadas con leite como o Bregott que conte\u00f1e un 80% de contido graxo, do cal entre un 70 - 80% consiste en graxa de leite e o resto (20 - 30%) de graxas vexetais l\u00edquidas, a forma de manufactura \u00e9 moi semellante \u00e1 realizada coa manteiga. En Suecia comercial\u00edzase unha margarina denominada \"L\u00e4tt &amp; Lagom\" que pos\u00fae baixos contidos graxos (igualmente mesturados con graxas l\u00e1cteas). Algunhas margarinas modernas elab\u00f3ranse mediante un proceso industrial denominado: TetraBlend. Existen derivados (ou produtos adulterados) semellantes \u00e1s manteigas e margarinas como poden ser as oleomargarinas que pos\u00faen unha cantidade de glic\u00e9ridos (triole\u00edna) procedentes de graxas animais semellantes \u00e1s dos seus substitutos.\nA manteiga clarificada \u00e9 un sub-produto da manteiga elaborado tras fundila a temperaturas moderadas (entre os 40 e 60\u00a0\u00b0C) para que despois dun tempo de repouso, ch\u00e9guese a separar por decantaci\u00f3n a fase acuosa da graxa. Este tipo de manteigas empr\u00e9gase na coci\u00f1a india onde se denomina ghee e na coci\u00f1a marroqu\u00ed chamada smen. Caracter\u00edzanse por posu\u00edr un forte cheiro que se propaga polos pratos confer\u00edndolle un sabor caracter\u00edstico. O seu uso na coci\u00f1a como \"graxa de fritura\" \u00e9 moi habitual xa que aguanta mellor que a manteiga normal \u00e1s altas temperaturas (pos\u00fae un maior punto de afumeo).\nO soro de manteiga, ou leite mazado, (denominado \"buttermilk\" en ingl\u00e9s, literalmente 'leite de manteiga') \u00e9 a parte acuosa sobrante da elaboraci\u00f3n da manteiga que difire lixeiramente en composici\u00f3n do leite cru, contendo grandes cantidades de \u00e1cido l\u00e1ctico e auga. O sabor caracter\u00edstico do soro de manteiga procede principalmente do \u00e1cido l\u00e1ctico presente nel.\nSobremesas xeadas.\nO xeado (Mantecado) \u00e9 outro produto l\u00e1cteo que destaca algunha das propiedades da crema de leite, s\u00f3 que a baixa temperatura \u00e1 que se serve fai que algunhas propiedades como a \"cremosidade\" queden enmascaradas dentro do estado s\u00f3lido do xeado. A s\u00faa aparici\u00f3n data do s\u00e9culo XVII elaborado a partir de zumes de froitas. Dende que no ano 1913 inventouse nos EEUU a primeira m\u00e1quina continua para elaborar xeados, o xeado converteuse nun alimento moi popular. Dende o punto de vista anal\u00edtico un xeado \u00e9 un potencial portador de bacterias pat\u00f3xenas que debe ser vixiado en extremo, xa que a\u00ednda que as temperaturas non fan medrar as poboaci\u00f3ns, si permiten o seu transporte ao est\u00f3mago dos posibles consumidores. Nalgunhas ocasi\u00f3ns o Sorbete consid\u00e9rase un l\u00e1cteo (pos\u00fae un contido pr\u00f3ximo ao 2% de leite).\nDende o punto de vista dos produtos l\u00e1cteos, consid\u00e9rase non s\u00f3 aos xeados sen\u00f3n tam\u00e9n a calquera sobremesa xeada que conte\u00f1a unha porcentaxe elevada (por riba dun 40%) doutros l\u00e1cteos. Dentro desta categor\u00eda at\u00f3pase incluso o iogur xeado. Tecnicamente un xeado \u00e9 unha escuma conxelada. Un exemplo de sobremesa conxeada \u00e9 o iogur (denominado tam\u00e9n Froyo como unha abreviatura de Frozen yogurt - Iogur xeado) servido por regra xeral como unha alternativa de menor contido cal\u00f3rico fronte aos xeados. De igual forma tense ao leite xeado e \u00e1s cremas xeadas (\"Frozen custard\" en ingl\u00e9s) ou o \"gelato\" italiano.\nOutros l\u00e1cteos non fermentados.\nComercial\u00edzanse diversos produtos derivados de extractos de case\u00edna empregados para a elaboraci\u00f3n de produtos derivados dos l\u00e1cteos. A prote\u00edna do soro de leite nun po soluble en auga que procede dos restos da industria do queixo. Adoita comercializarse como suplemento para musculaci\u00f3n e nutrici\u00f3n deportiva.\nL\u00e1cteos con fermentaci\u00f3n.\nO iogur.\n\"Yo\u011furt\" \u00e9 a palabra turca para o \"leite\" que foi fermentada ata chegar a unha fase final de masa semi-l\u00edquida. O iogur permaneceu desco\u00f1ecido en gran parte de Europa ata que o premio Nobel concedido ao inmun\u00f3logo Iliya Metchnikov (profesor do Instituto Pasteur de Par\u00eds que obtivo o Premio Nobel de Fisiolox\u00eda e Medicina en 1908) conectou a lonxevidade dalgunhas etnias en pa\u00edses como Bulgaria, Rusia, Francia co consumo deste l\u00e1cteo. O emprego do iogur at\u00f3pase moi espallado polas gastronom\u00edas do mediterr\u00e1neo oriental, onde empr\u00e9gase como ingrediente principal dalg\u00fans pratos e bebidas moi populares (ayran). Na India cons\u00f3mese o Lassi, especie de iogur que se toma coma se fose unha bebida. Existen unha lenda europea que di que o iogur (e o quefir) nace nas ladeiras setentrionais do monte Elbrus no C\u00e1ucaso.\nDende os anos 50 o consumo de iogures con sabores a froitas non parou de medrar. Todos os iogures pos\u00faen como caracter\u00edstica com\u00fan a s\u00faa fermentaci\u00f3n a partir do leite que pos\u00fae bacterias acid\u00f3filas tales coma o Streptococcus thermophilus e o Lactobacillus delbrueckii subsp. bulgaricus, todos eles presentes no leite. A fermentaci\u00f3n l\u00e9vase a cabo a temperaturas entre os 30\u00a0\u00b0C e 43\u00a0\u00b0C durante un intervalo de tempo que vai dende as 2,5 \u00e1s 20 horas. A selecci\u00f3n do cultivo define o tempo de fermentaci\u00f3n e a estrutura e sabor finais do produto. As preparaci\u00f3ns de froitas eng\u00e1dense ao iogur (nunha proporci\u00f3n do 15% do seu peso) trala fermentaci\u00f3n e xusto antes do seu empaquetado.\nO queixo.\nO Queixo \u00e9 un alimento s\u00f3lido elaborado a a partir do leite fermentado e callado de vaca, cabra, ovella, b\u00fafalo, camelo e outros mam\u00edferos. \u00c9 quizais o l\u00e1cteo m\u00e1is m\u00e1is antigo na historia do consumo humano. O leite \u00e9 inducido a callarse empregando unha combinaci\u00f3n de callo (ou alg\u00fan substituto) e acidificaci\u00f3n. O queixo componse dun 35-55% de auga na que hai disoltas un 10-40% de prote\u00ednas e 4-5% de sales. As bacterias enc\u00e1rganse de acidificar o leite, xogando tam\u00e9n un papel importante na definici\u00f3n da textura e do sabor da maior\u00eda dos queixos. Alg\u00fans tam\u00e9n conte\u00f1en mofos, tanto na codia exterior como na interior. O queixo \u00e9 un s\u00f3lido que achega principalmente prote\u00ednas (case\u00edna e acada concentraci\u00f3ns 10 veces superiores ao leite cru). O procesado artificial do queixo pode chegar \u00e1 produci\u00f3n do que se denomina: queixo procesado (moi popular nos Estados Unidos). Nas coci\u00f1as de Oriente Medio empr\u00e9ganse \u00e1s veces mesturas de queixo e iogur na elaboraci\u00f3n de s\u00e1ndwichs e torradas: o Labneh.\nAlgunhas variantes de queixos frescos empregados como alimento l\u00e1cteo para untar son: \nCuesti\u00f3ns sobre a sa\u00fade.\nNutrici\u00f3n.\nDende o punto de vista nutricional os produtos l\u00e1cteos caracter\u00edzanse en regra xeral por achegar gran cantidade de calcio mineral que poden achegar ao organismo, prote\u00ednas de alta calidade, vitaminas A e D. O feito de que o calcio estea unido \u00e1 prote\u00edna case\u00edna e o contido en vitamina D, poder\u00eda facer que este calcio sexa m\u00e1is biodispo\u00f1ible. Con todo, moitos cient\u00edficos seguen investigando o papel dos l\u00e1cteos na prevenci\u00f3n da osteoporose e hoxe en d\u00eda non est\u00e1 clara de forma rotunda a s\u00faa faceta beneficiosa. Recentemente s\u00e1bese que as prote\u00ednas, sobre todo as de orixe animal, producen perda de calcio debido ao \u00e1cido \u00farico que se produce como residuo do metabolismo do nitr\u00f3xeno presente nos seus amino\u00e1cidos. \u00c9 por iso que moitos especialistas fan fincap\u00e9 en non confiarse excesivamente na inxesta de l\u00e1cteos como prevenci\u00f3n da osteoporose, sen\u00f3n m\u00e1is ben no xeito de impedir a perda de calcio, levando unha dieta axeitada acompa\u00f1ada de exercicio. O 98% do calcio que existe no corpo humano almac\u00e9nase nos \u00f3sos, a deficiencia deste nutriente fai que a densidade dos \u00f3sos dimin\u00faa dexenerando nunha osteoporose, o consumo de l\u00e1cteos (entendida como fonte de calcio) pode servir como prevenci\u00f3n de enfermidades cuxos efectos son unha deficiencia de calcio, a\u00ednda que a absorci\u00f3n de calcio nunha dieta \u00e9 de 300 miligramos por d\u00eda o resto excr\u00e9tase sendo abandonado polo corpo, malia ser recomendada unha dose diaria duns 800\u00a0mg (aproximadamente dous vasos de leite diarios). Os produtos l\u00e1cteos son igualmente fontes de potasio\nEntre as achegas dos l\u00e1cteos \u00e1 nutrici\u00f3n at\u00f3pase o contido de colesterol es\u00f3xeno que achega ao organismo ao ser consumidos: os l\u00e1cteos tr\u00e1tanse dun produto de orixe animal e polo tanto son unha fonte de colesterol. O seu consumo elevado durante longos per\u00edodos de tempo demostrouse que sobe os \u00edndices de colesterol no sangue.\nTendencias futuras.\nOs l\u00e1cteos pos\u00faen un forte crecemento no seu consumo dende mediados do s\u00e9culo XX, \u00e9 certo que as tendencias futuras van na li\u00f1a da elaboraci\u00f3n de l\u00e1cteos con engadidos diet\u00e9ticos no que se denomina alimento funcional. Unha das variantes m\u00e1is recentes \u00e9 a eng\u00e1dega de omega-3 e etanois (benecol para a reduci\u00f3n do colesterol naquelas persoas que os inxiren. Tam\u00e9n adoitase engadir Vitamina D para que sexa posible mellorar a absorci\u00f3n do calcio que vai para os \u00f3sos. Moitas investigaci\u00f3ns real\u00edzanse sobre a li\u00f1a de produci\u00f3n, aumentando a calidade do produto de base: o leite.\nEstase investigando na li\u00f1a de sacar ao mercado produtos l\u00e1cteos con moi pouco contido en colesterol."}
{"id": "78458", "revid": "1093", "url": "https://gl.wikipedia.org/wiki?curid=78458", "title": "Sistema D'Hondt", "text": ""}
{"id": "78459", "revid": "1093", "url": "https://gl.wikipedia.org/wiki?curid=78459", "title": "Lei D'Hondt", "text": ""}
{"id": "78460", "revid": "1093", "url": "https://gl.wikipedia.org/wiki?curid=78460", "title": "Pico Ismail Samani", "text": ""}
{"id": "78462", "revid": "98629", "url": "https://gl.wikipedia.org/wiki?curid=78462", "title": "Henrique III de Inglaterra", "text": "Henrique III de Inglaterra, tam\u00e9n co\u00f1ecido como Henrique de Winchester, nado en Winchester o e finado en Westminster o 16 de novembro de 1272, foi rei de Inglaterra, se\u00f1or de Irlanda e duque de Aquitania desde 1216 ata a s\u00faa morte. Foi fillo do rei Xo\u00e1n I de Inglaterra e da s\u00faa segunda esposa, Isabel de Angulema. Asumiu o trono con oito anos de idade, no transcurso da Primeira Guerra dos Bar\u00f3ns. O cardeal Guala declarou a guerra contra os bar\u00f3ns rebeldes como unha cruzada, e as forzas de Henrique, lideradas por William Marshal, derrotaron os rebeldes nas batallas de Lincoln e Sandwich en 1217. Henrique prometeu respectar a Gran Carta de 1225, na que se limitaba o poder real e se protex\u00edan os dereitos dos bar\u00f3ns. Os seus primeiros anos de reinado estiveron dominados por Hubert de Burgh e por Peter des Roches, que restableceron a autoridade real tras a guerra. En 1230, o rei tratou de reconquistar as provincias francesas que pertenceran ao seu pai, pero a invasi\u00f3n foi un fracaso. En 1232 tivo que se enfrontar coa revolta iniciada por Richard Marshal, que po\u00f1\u00eda fin ao acordo de paz negociado pola Igrexa.\nTras a revolta, Henrique gobernou Inglaterra persoalmente, no canto de delegar as funci\u00f3ns nos seus ministros. Viaxou menos c\u00f3s seus predecesores e investiu grandes cantidades na mellora dos seus castelos e palacios favoritos. Casou con Leonor da Provenza, coa que tivo cinco fillos. Henrique foi co\u00f1ecido pola s\u00faa piedade, celebrando luxosas cerimonias lit\u00farxicas e doando xenerosas cantidades \u00e1s obras de caridade. O rei foi particularmente devoto da figura de Eduardo o Confesor, a quen adoptou como santo patr\u00f3n. Confiscou grandes sumas de cartos aos xudeus, alterando incluso a s\u00faa capacidade de facer negocios, e empeorando a s\u00faa relaci\u00f3n con eles ata o punto de establecer o Estatuto dos Xudeus, co que pretendeu segregar a comunidade. Nun primeiro intento de reclamar as posesi\u00f3ns familiares en Francia, invadiu Poitou en 1242, que o levou \u00e1 desastrosa batalla de Taillebourg. Tras isto, confiou na v\u00eda da diplomacia, formando unha alianza co emperador Frederico II. Henrique apoiou o seu irm\u00e1n Ricardo na s\u00faa pugna por converterse en Rei de romanos en 1256, pero foi incapaz de po\u00f1er o seu propio fillo Edmund no trono do Sicilia, a pesar de desembolsar grandes sumas de cartos. Pensou en marchar de cruzada ao Levante mediterr\u00e1neo, pero imped\u00edronllo as rebeli\u00f3ns en Gascu\u00f1a.\nEn 1258 o seu mandato era cada vez m\u00e1is impopular, como resultado do fracaso das s\u00faas custosas pol\u00edticas exteriores e a notoriedade dos seus medio irm\u00e1ns poitevinos, os Lusignan, as\u00ed como o papel dos seus oficiais na colecta de impostos e taxas. Unha coalici\u00f3n dos bar\u00f3ns, probablemente apoiada inicialmente por Leonor, deu un golpe de Estado e expulsou os poitevinos de Inglaterra, reformando o goberno real a trav\u00e9s das chamadas Provisi\u00f3ns de Oxford. Henrique e o goberno dos bar\u00f3ns acordaron a paz con Francia en 1259 a trav\u00e9s do Tratado de Par\u00eds, coa renuncia de Henrique aos seus dereitos en Francia en troco do reco\u00f1ecemento por parte de Lu\u00eds IX de Francia da s\u00faa lexitimidade no goberno de Gascu\u00f1a. O r\u00e9xime dos bar\u00f3ns colapsou, pero Henrique foi incapaz de reformar o goberno e a inestabilidade en Inglaterra continuou.\nEn 1263 un dos bar\u00f3ns m\u00e1is radicais, Simon de Montfort, tomou o poder, resultando na Segunda Guerra dos Bar\u00f3ns. Henrique persuadiu o rei franc\u00e9s para que o apoiase e mobilizase ao seu ex\u00e9rcito. A batalla de Lewes de 1264 supuxo a derrota e captura de Henrique, que foi feito prisioneiro. O seu fillo m\u00e1is vello, Eduardo, escapou do cativerio para derrotar a de Montfort na batalla de Evesham o ano seguinte e liberar as\u00ed o seu pai. Henrique promulgou nun primeiro momento unha dura vinganza contra os rebeldes que a\u00ednda quedaban, pero foi persuadido pola Igrexa para que modificase as s\u00faas pol\u00edticas a trav\u00e9s do Dictum de Kenilworth. A reconstruci\u00f3n foi lenta e Henrique tivo que acceder a varias medidas, como unha maior represi\u00f3n para cos xudeus, para manter o apoio popular e dos bar\u00f3ns. O rei morreu en 1272, deixando a Eduardo como o seu sucesor. Foi soterrado na Abad\u00eda de Westminster, que reconstru\u00edu na segunda metade do seu reinado, e os seus restos foron trasladados para a s\u00faa actual tumba en 1290. Atribu\u00edronselle alg\u00fans milagres tras a s\u00faa morte, por\u00e9n non foi canonizado.\nTraxectoria.\nPrimeiros anos.\nHenrique naceu no castelo de Winchester o . Foi o primox\u00e9nito de Xo\u00e1n I de Inglaterra e Isabel de Angulema. Co\u00f1\u00e9cense poucos detalles dos seus primeiros anos. Inicialmente recibiu os coidados dunha ama de cr\u00eda chamada Ellen no sur de Inglaterra, lonxe da corte itinerante do seu pai, e probablemente mantivo o v\u00ednculo coa s\u00faa nai. Henrique tivo catro irm\u00e1ns lex\u00edtimos menores \u2013Ricardo, Xoana, Isabella e Leonor\u2013 e varios irm\u00e1ns ilex\u00edtimos maiores ca el. En 1212 a s\u00faa educaci\u00f3n foille confiada a Peter de Roches, o bispo de Winchester; baixo a s\u00faa direcci\u00f3n, Henrique recibiu formaci\u00f3n militar por parte de Philip D'Aubigny e aprendeu a montar a cabalo, probablemente coa axuda de Ralph de St Samson.\nHai poucos datos sobre o aspecto de Henrique. Probablemente med\u00eda 1,68 m de altura, e segundo as testemu\u00f1as rexistradas despois da s\u00faa morte, suxeriuse que ti\u00f1a unha complexi\u00f3n forte, e unha p\u00e1lpebra ca\u00edda. Henrique mostrou nalg\u00fans aspectos un temperamento feroz, mais, como o describe o historiador David Carpenter, tivo unha personalidade \"amable, de trato f\u00e1cil e comprensiva\" na maior parte da s\u00faa vida. Foi un home honesto, mostrou as s\u00faas emoci\u00f3ns con facilidade, con tendencia a conmoverse nos serm\u00f3ns relixiosos ata o punto de chorar.\nEn principios do s\u00e9culo XIII, o reino de Inglaterra fac\u00eda parte do imperio anxevino esparexido por Europa Occidental. Henrique recibiu o seu nome na honra do seu av\u00f3, Henrique II, quen constru\u00edu esta vasta rede de territorios que se estend\u00edan desde Escocia e Gales, a trav\u00e9s de Inglaterra, dende a canle da Mancha ata os territorios do Ducado de Normand\u00eda, a Breta\u00f1a, Maine e Anjou no noroeste de Francia, ata Poitou e Gascu\u00f1a no suroeste. Durante moitos anos, a coroa francesa foi relativamente d\u00e9bil, o que permitiu tanto a Henrique II, como aos seus fillos Ricardo I e Xo\u00e1n I dominar Francia.\nEn 1204, Xo\u00e1n perdeu Normand\u00eda, a Breta\u00f1a, Maine e Anjou, que pasaron \u00e1s mans de Filipe II de Francia, limitando o poder ingl\u00e9s no continente aos territorios de Gascu\u00f1a e Poitou. Xo\u00e1n elevou os impostos para sufragar as s\u00faas campa\u00f1as militares e recuperar estas terras, pero o descontento creceu entre moitos dos bar\u00f3ns ingleses. Xo\u00e1n buscou novos aliados declarando Inglaterra como un feudo papal.\nNo ano 1215, Xo\u00e1n e os bar\u00f3ns rebeldes negociaron un potencial tratado de paz, a \"Carta Magna\". O tratado limitou os potenciais abusos do poder real, desmobilizou aos ex\u00e9rcitos rebeldes e estableceu un acordo para compartir o poder; por\u00e9n, na pr\u00e1ctica ningunha das partes cumpriu coas s\u00faas obrigas. Xo\u00e1n e os bar\u00f3ns leais repudiaron a \"Carta Magna,\" tralo cal comezou a Primeira Guerra dos Bar\u00f3ns, na cal os bar\u00f3ns rebeldes foron axudados polo fillo do rei de Francia, o futuro Lu\u00eds VIII, quen reclamaba para el o trono ingl\u00e9s. A guerra derivou axi\u00f1a nun \"status quo\" no que ning\u00fan dos bandos foi capaz de reclamar a vitoria. O rei enfermou e morreu a noite do 18 de outubro de 1216, deixando as\u00ed a Henrique, de tan s\u00f3 nove anos, como herdeiro.\nChegada ao trono e rexencia (1216\u201326).\nCoroaci\u00f3n.\nHenrique permanec\u00eda a salvo da guerra no castelo de Corfe en Dorset xunto a s\u00faa nai cando Xo\u00e1n morreu. No seu leito de morte, Xo\u00e1n nomeou un consello de trece membros para axudar a Henrique a reclamar o reino, e pediu que o seu fillo quedase baixo a tutela de William Marshal, un dos m\u00e1is co\u00f1ecidos cabaleiros de Inglaterra Os l\u00edderes leais ao rei decidiron coroar a Henrique inmediatamente para reforzar o seu dereito ao trono. William nomeouno cabaleiro e o cardeal Guala Bicchieri, o legado papal en Inglaterra, supervisou a s\u00faa coroaci\u00f3n na catedral de Gloucester o 28 de outubro de 1216. Debido \u00e1 ausencia dos arcebispos de Canterbury e York, Henrique foi unxido polos bispos de Worcester e Exeter, e coroado por Peter des Roches. A coroa real desapareceu, non se sabe se vendida ou perdida, durante a guerra civil, polo que na cerimonia se utilizou unha simple coroa dourada pertencente \u00e1 ra\u00ed\u00f1a Isabel.\nO novo rei herdou unha dif\u00edcil situaci\u00f3n, coa metade de Inglaterra ocupada polos rebeldes e a maior parte das posesi\u00f3ns continentais do seu pai a\u00ednda nas mans dos franceses. Tivo o importante apoio do cardeal Guala, quen tratou de ga\u00f1ar a guerra civil por el e castigar os rebeldes. Guala favoreceu as ligaz\u00f3ns entre Inglaterra e o Papado, comezando pola propia coroaci\u00f3n, onde Henrique homenaxeou o Papa reco\u00f1ec\u00e9ndoo como o seu se\u00f1or feudal. O papa Honorio III declarou que Henrique era o seu vasalo e tutelado, e que o seu legado ti\u00f1a a completa autoridade para protexer o novo rei e o seu reino. Como medida adicional, Henrique tomou a cruz, declar\u00e1ndose como un cruzado e con dereito a ter unha especial protecci\u00f3n de Roma.\nDous nobres de maior idade present\u00e1ronse como candidatos para dirixir o goberno da rexencia. O primeiro foi William, quen, a pesar da s\u00faa idade, foi reco\u00f1ecido pola s\u00faa lealdade e puido axudar na guerra cos seus propios homes e recursos. O segundo deles foi Ranulf de Blondeville, conde de Chester e un dos m\u00e1is poderosos bar\u00f3ns leais ao rei. William esperou diplomaticamente ata que Guala e Ranulf lle encargasen ocupar o posto antes de asumir o poder. William logo nomeou a Des Roches como titor do rei, liber\u00e1ndose as\u00ed el da tarefa e podendo asumir o esforzo militar.\nFinal da Guerra dos Bar\u00f3ns.\nA guerra non \u00eda ben para as tropas leais ao rei ata o punto que o novo goberno da rexencia considerou retirarse a Irlanda. O pr\u00edncipe Lu\u00eds de Francia e os bar\u00f3ns rebeldes tam\u00e9n tiveron dificultades para avanzar. A pesar de que Lu\u00eds controlaba a abad\u00eda de Westminster, non puido ser coroado como rei porque a Igrexa de Inglaterra e o papado apoiaban a Henrique. A morte do rei Xo\u00e1n relaxou algunhas das queixas dos bar\u00f3ns, e os castelos reais a\u00ednda resist\u00edan nalgunhas partes do pa\u00eds. Nun intento de tomar vantaxe disto, Henrique alentou os bar\u00f3ns para que se unisen \u00e1 s\u00faa causa en troco da devoluci\u00f3n das s\u00faas terras e unha versi\u00f3n reeditada da \"Carta Magna\", a pesar de eliminar algunhas das s\u00faas cl\u00e1usulas, inclu\u00eddas aquelas que eran desfavorables para o Papado. A estratexia do rei non tivo \u00e9xito e a oposici\u00f3n ao seu goberno aumentou a\u00ednda m\u00e1is.\nEn febreiro, Lu\u00eds regresou a Francia \u00e1 busca de reforzos. Na s\u00faa ausencia, comezaron as disputas ente os seus partidarios franceses e ingleses, e o cardeal Gaula declarou que a guerra de Henrique contra os rebeldes era unha cruzada relixiosa. Isto resultou nunha serie de deserci\u00f3ns do bando rebelde, e as tornas do conflito viraron para o lado de Henrique Lu\u00eds regresou no final de abril e retomou a s\u00faa campa\u00f1a, dividindo as forzas en dous grupos, enviando un ao norte para sitiar o castelo de Lincoln e mantendo o outro no sur para capturar o castelo de Dover. Cando William decatouse de que Lu\u00eds dividira o seu ex\u00e9rcito, apostou por derrotar os rebeldes nunha soa batalla. Marchou cara ao norte e atacou Lincoln o 20 de maio de 1217. Logrou romper o asedio entrando por unha porta lateral da cidade e conquistouna tras unha serie de batallas nas r\u00faas e saqueos nos edificios. Capturaron un gran n\u00famero de rebeldes, e o historiador David Carpenter considerou a batalla como \"unha das m\u00e1is decisivas na historia de Inglaterra\".\nComo resultado da batalla en Lincoln, as tropas leais ao rei detiv\u00e9ronse e non reiniciaron a campa\u00f1a ata xu\u00f1o, cando acordaron a liberaci\u00f3n dos prisioneiros. Namentres, o apoio \u00e1 campa\u00f1a de Lu\u00eds diminu\u00eda en Francia e conclu\u00edu en que a guerra en Inglaterra estaba perdida. O pr\u00edncipe franc\u00e9s negociou os termos co cardeal Guala, baixo os cales renunciaba aos seus dereitos ao trono ingl\u00e9s. En troco, os seus seguidores recuperaban as s\u00faas terras, calquera sentenza de excomu\u00f1\u00f3n quedaba revogada e o goberno de Henrique prometeu reforzar a \"Carta Magna\". As consecuencias do acordo proposto axi\u00f1a comezaron a tomar corpo, e alg\u00fans lealistas protestaron porque entenderon que era demasiado xeneroso cos rebeldes, particularmente co clero que se unira \u00e1 rebeli\u00f3n. Na falta dunha soluci\u00f3n, Lu\u00eds permaneceu en Londres xunto \u00e1s s\u00faas forzas restantes.\nO 24 de agosto de 1217, a frota francesa arribou \u00e1 costa de Sandwich, traendo m\u00e1is soldados, maquinaria de asedio e alimentos frescos. Hubert de Burgh, o \"justiciar\" de Henrique, sa\u00edu para interceptala, o que resultou na Batalla de Sandwich. A frota de De Burgh dispersou os franceses e capturou o seu buque insignia, liderado por Eustaquio o Monxe, quen foi executado. Cando as novas chegaron ata Lu\u00eds, comezou a negociar un novo acordo de paz. Henrique, Isabel, Lu\u00eds, Guala e William chegaron a un acordo por medio do Tratado de Lambeth, tam\u00e9n co\u00f1ecido como Tratado de Kingston, nos d\u00edas 12 e 13 de setembro dese ano. O tratado foi similar \u00e1 primeira oferta de paz, pero exclu\u00eda o clero rebelde, cuxas terras e equipos permaneceron confiscados. Lu\u00eds aceptou unha compensaci\u00f3n de 6\u00a0666 libras para acelerar a s\u00faa partida de Inglaterra, e prometeu persuadir o rei Filipe II para que devolvese as posesi\u00f3ns de Henrique en Francia. Lu\u00eds deixou Inglaterra como se acordou e uniuse \u00e1 Cruzada albixense no sur de Francia.\nRestablecemento da autoridade real.\nCoa fin da guerra civil, o goberno de Henrique afrontou a tarefa de restablecer a autoridade real ao longo de grandes partes do pa\u00eds. No final de 1217 moitos dos antigos rebeldes ignoraban de xeito habitual as instruci\u00f3ns que recib\u00edan, e ata mesmo aqueles que eran leais a Henrique manti\u00f1an un celoso control da s\u00faa independencia sobre os castelos reais. Constru\u00edronse ilegalmente fortificaci\u00f3ns, chamados \"castelos ad\u00falteros\", que floreceron ao longo da maior parte do pa\u00eds. A rede de sh\u00e9riffs dos condados colapsou, e con eles a posibilidade de subir os impostos e recoller os ingresos reais. O pr\u00edncipe gal\u00e9s Llywelyn presentou unha grande ameaza tanto en Gales como nas Marcas galesas.\nA pesar do \u00e9xito obtido tras ga\u00f1ar a guerra, William tivo menos \u00e9xito en restablecer o poder real tras a paz. En parte, isto debeuse a que William foi incapaz de ofrecer un mecenado significativo, a pesar das expectativas dos bar\u00f3ns leais de ser recompensados. William tratou de reforzar os tradicionais dereitos da Coroa de aprobar matrimonios e tutelas, pero non tivo moito \u00e9xito. Por\u00e9n, William si foi capaz de reconstitu\u00edr o tribunal real de xu\u00edces e de reabrir a tesourer\u00eda real. O goberno emitiu a Carta Forestal, pola que se pretend\u00eda reformar o goberno real dos bosques. A rexencia e Llywelyn chegaron a un acordo no Tratado de Worcester de 1218, pero os xenerosos termos puxeron en evidencia a debilidade da Coroa inglesa.\nA nai de Henrique non foi quen de establecer un papel para si mesma no goberno da rexencia e regresou a Francia en 1217, onde casou con Hugo de Lusignan, un poderoso nobre poitevino. William Marshal caeu enfermo e morreu en abril de 1219. O novo goberno formouse arredor de tres ministros: o novo legado papal Pandulf, o bispo Peter des Roches e o antigo \"justiciar\" Hubert de Burgh. Os tres foron nomeados por un gran consello de nobres celebrado en Oxford e o seu goberno pasou a depender destes consellos para ter autoridade. Hubert e Des Roches eran rivais pol\u00edticos, con Hubert apoiado por unha rede de bar\u00f3ns ingleses e Des Roches polos nobres dos territorios reais de Poitou e Touraine. Hubert actuou decisivamente contra Des Roches en 1221, acus\u00e1ndoo de traiz\u00f3n e apart\u00e1ndoo da custodia do rei. O bispo abandonou Inglaterra para se dirixir \u00e1s cruzadas. Pandulf foi chamado a regresar a Roma ese mesmo ano, deixando a Hubert como a figura dominante do goberno de Henrique.\nInicialmente o novo goberno non tivo moito \u00e9xito, pero en 1220 a s\u00faa fortuna mudou e comezou a mellorar. O papa permitiu a Henrique ser coroado por segunda vez, usando un novo conxunto de regal\u00eda real. A coroaci\u00f3n ti\u00f1a a intenci\u00f3n de confirmar a autoridade do rei. Henrique prometeu restaurar os poderes da Coroa, e os bar\u00f3ns xuraron que devolver\u00edan os castelos reais e pagar\u00edan as s\u00faas d\u00e9bedas coa Coroa, baixo ameaza de excomu\u00f1\u00f3n. Hubert, acompa\u00f1ado por Henrique, viaxou a Gales para conter a Llywelyn en 1223, e en Inglaterra as s\u00faas forzas reclamaron constantemente os castelos do rei. O esforzo contra os bar\u00f3ns recalcitrantes restantes chegou a un punto cr\u00edtico en 1224 co asedio co castelo de Bedford, o cal Henrique e Hubert asediaron durante oito semanas; finalmente. tras a s\u00faa ca\u00edda, toda a gornici\u00f3n restante foi executada.\nMentres, Lu\u00eds VIII de Francia aliouse con Hugo de Lusignan e invadiu Poitou e Gascu\u00f1a. O ex\u00e9rcito de Henrique en Poitou estaba sen recursos e carec\u00eda do apoio dos bar\u00f3ns locais, moitos dos cales se sentiran abandonados durante a minor\u00eda de idade do rei. Como resultado disto, a provincia caeu con facilidade. Quedou claro que Gascu\u00f1a tam\u00e9n caer\u00eda a menos que se enviasen reforzos desde Inglaterra. En principios de 1225 un gran consello aprobou un imposto de 40\u00a0000 libras para enviar un ex\u00e9rcito, que axi\u00f1a recuperou Gascu\u00f1a. En troco do acordo de apoio a Henrique, os bar\u00f3ns reclamaron que o rei reinstaurase a \"Carta Magna\" e a Carta Forestal. Neste momento o rei declarou que as cartas foran emitidas baixo a s\u00faa \"espont\u00e1nea e libre vontade\" e confirmounas co selo real, outorgando unha nova Gran Carta e unha Carta Forestal en 1225, con maior autoridade c\u00e1s versi\u00f3ns anteriores. Os bar\u00f3ns anticiparon que o rei actuar\u00eda de acordo con estas cartas definitivas, suxeito ao dereito e moderado polo consello da nobreza.\nPrimeiros anos de goberno (1227\u201334).\nInvasi\u00f3n de Francia.\nHenrique asumiu o control formal do seu goberno en xaneiro de 1227, a\u00ednda que alg\u00fans dos seus contempor\u00e1neos argumentaron que segu\u00eda sendo menor de idade ata que cumprise os 21 anos un ano m\u00e1is tarde. O rei recompensou a Hubert de Burgh polos seus servizos durante a s\u00faa minor\u00eda de idade, nome\u00e1ndoo Conde de Kent e outorg\u00e1ndolle unha gran cantidade de terras ao longo de Inglaterra e Gales. A pesar de chegar \u00e1 maior\u00eda de idade, Henrique continuaba fortemente influenciado polos seus conselleiros e durante os primeiros anos do seu mandato mantivo a Hubert como o seu \"justiciar\" para que dirixise o goberno, garant\u00edndolle a posici\u00f3n de xeito vitalicio.\nO destino das posesi\u00f3ns familiares de Henrique en Francia segu\u00eda a ser incerto. Reclamar esas terras era extremadamente importante para Henrique, quen utilizou termos como \"reclamar a s\u00faa herdanza\", \"restaurar os seus dereitos\" e \"defender as s\u00faas reclamaci\u00f3ns legais\" para referirse aos territorios nas correspondencias diplom\u00e1ticas. Os reis franceses ti\u00f1an unha vantaxe financeira, e incluso militar, sobre Henrique. Ata mesmo en tempos de Xo\u00e1n, a Coroa francesa gozou dunha considerable, a\u00ednda que non abafadora, vantaxe nos recursos, pero desde ent\u00f3n, as diferenzas aumentaron, cun incremento dos ingresos dos reis franceses que case se duplicou entre 1204 e 1221.\nLu\u00eds VIII de Francia finou en 1226, deixando o seu fillo Lu\u00eds IX de tan s\u00f3 12 anos como herdeiro, apoiado por unha rexencia. O novo rei franc\u00e9s estaba nunha posici\u00f3n m\u00e1is d\u00e9bil c\u00e1 do seu pai, e enfrontouse coa oposici\u00f3n de moitos dos nobres franceses que a\u00ednda manti\u00f1an ligaz\u00f3ns con Inglaterra, o que desembocou nunha serie de revoltas ao longo do reino. As\u00ed, no final de 1228 un grupo de rebeldes normandos e anxevinos chamaron a Henrique para que invadise Francia e reclamase a s\u00faa herdanza, e Pedro de Dreux, o duque da Breta\u00f1a, levantouse en armas contra Lu\u00eds xurando lealdade a Henrique.\nAs preparaci\u00f3ns para a invasi\u00f3n progresaron amodo, e cando finalmente Henrique chegou \u00e1 Breta\u00f1a co seu ex\u00e9rcito en maio de 1230, a campa\u00f1a non resultou frut\u00edfera. Posiblemente baixo consello de Hubert, o rei decidiu evitar a batalla cos franceses non invadindo Normand\u00eda. No seu lugar marchou ao sur cara a Poitou, onde montou o seu campamento durante o ver\u00e1n, antes de marchar \u00e1 seguridade das s\u00faas posesi\u00f3ns en Gascu\u00f1a. O rei acordou unha tregua con Lu\u00eds ata 1234 e regresou a Inglaterra sen conseguir nada. O historiador Huw Ridgeway describiu esta campa\u00f1a como un \"custoso fracaso\".\nA revolta de Richard Marshal.\nO ministro principal de Henrique, Hubert de Burgh perdeu o poder en 1232. O seu vello rival, Peter des Roches, regresou a Inglaterra das cruzadas en agosto de 1231 e aliouse co cada vez maior n\u00famero de opo\u00f1entes pol\u00edticos a Hubert. Expuxo o caso a Henrique de que o \"justiciar\" estivera malgastando o di\u00f1eiro real e as s\u00faas terras, e que fora responsable dunha serie de revoltas contra o clero estranxeiro. Hubert acolleuse a sagrado na capela de Merton College, pero Henrique mandouno arrestar e encerrar na Torre de Londres. Des Roches tomou o goberno, apoiado pola facci\u00f3n poitevina dos bar\u00f3ns en Inglaterra, que viron neste movemento a oportunidade de recuperar as s\u00faas terras perdidas \u00e1s mans dos seguidores de Hubert nas d\u00e9cadas pasadas.\nDes Roches utilizou a s\u00faa nova autoridade para despoxar os seus opo\u00f1entes das s\u00faas propiedades, eludindo os tribunais e procesos legais. As queixas de poderosos bar\u00f3ns como o fillo de William Marshal, Richard aumentaron, e afirmaron que Henrique estaba evitando protexer os seus dereitos legais acordados nas cartas de 1225. Deste xeito estoupou unha nova guerra civil entre os seguidores de des Roches e os de Marshal. Des Roches enviou ex\u00e9rcitos \u00e1s terras de Richard Marshal en Irlanda e no sur de Gales. En resposta, Richard aliouse co pr\u00edncipe Llywelyn, e os seus propios seguidores rebel\u00e1ronse en Inglaterra. Henrique foi incapaz de obter unha clara vantaxe militar e comezou a preocuparse de que Lu\u00eds de Francia vise a revolta como unha oportunidade para invadir a Breta\u00f1a \u2013onde a tregua estaba a piques de expirar\u2013 mentres el estaba distra\u00eddo na casa.\nEdmund Rich, o arcebispo de Canterbury, interveu en 1234 e celebrou varios grandes consellos, aconsellando a Henrique que aceptase a destituci\u00f3n de Des Roches. Henrique acordou a paz, pero antes de que as negociaci\u00f3ns rematasen, Richard morreu por mor das feridas no campo de batalla, deixando o seu irm\u00e1n Gilbert como herdeiro das s\u00faas terras. O acordo final foi asinado en maio e Henrique foi amplamente eloxiado pola s\u00faa humildade \u00f3 aceptar unha paz bastante vergonzosa. Mentres isto ocorr\u00eda, a tregua con Francia na Breta\u00f1a rematou, e o aliado de Henrique, o duque Pedro, pasou a estar baixo unha nova ameaza militar. Henrique tan s\u00f3 puido enviar unha pequena expedici\u00f3n de soldados na s\u00faa axuda, e a Breta\u00f1a acabou caendo nas mans de Lu\u00eds en novembro. Durante os seguintes 24 anos, Henrique gobernou persoalmente o seu reino, no canto de deixalo nas mans dos seus ministros.\nHenrique como rei.\nRealeza, goberno e lei.\nO goberno real en Inglaterra estivo tradicionalmente centrado en varias oficinas de Estado, ocupadas por bar\u00f3ns poderosos e independentes. Henrique abandonou esta pol\u00edtica, deixando o posto de \"justiciar\" vacante e convertendo o papel do chanceler da tesourer\u00eda nun menos importante. Formouse un pequeno consello real pero o seu papel estivo pouco definido: nomeamentos, padroados, e as pol\u00edticas decid\u00edanse directamente polo rei e os seus conselleiros m\u00e1is achegados, no canto de facelo nos grandes consellos que marcaron os primeiros anos do seu reinado. Os cambios fixeron m\u00e1is dif\u00edcil a aqueles que estaban f\u00f3ra do c\u00edrculo \u00edntimo do rei influ\u00edr na pol\u00edtica ou perseguir os agravios lex\u00edtimos, particularmente aqueles contra os amigos do rei.\nHenrique pensaba que os reis deb\u00edan gobernar Inglaterra dun xeito digno, rodeados dun ritual cerimonial e eclesi\u00e1stico. Pensaba que os seus predecesores permitiron que o status da Coroa se perdese e buscou restauralo durante o seu reinado. Os sucesos da guerra civil na s\u00faa mocidade afect\u00e1rono profundamente, e adoptou a Eduardo o Confesor como o seu santo patr\u00f3n, esperando imitalo na forma na que o monarca anglosax\u00f3n trouxo a paz a Inglaterra e reuniu as s\u00faas xentes en orde e harmon\u00eda. Henrique tratou de usar a s\u00faa autoridade real dun xeito indulxente, esperando acalmar as\u00ed os bar\u00f3ns m\u00e1is host\u00eds e manter a paz no seu reino.\nComo resultado disto, a pesar da \u00e9nfase simb\u00f3lica no poder real, o poder de Henrique foi relativamente constitucional e circunscrito. Xeralmente, actuou segundo os termos descritos nas cartas, o que prev\u00eda a Coroa de tomar acci\u00f3ns extraxudiciais contra os bar\u00f3ns, inclu\u00edndo as multas e expropiaci\u00f3ns que foran tan com\u00fans na \u00e9poca de Xo\u00e1n. As cartas non falaban dos aspectos sensibles do nomeamento dos conselleiros reais e a distribuci\u00f3n dos padroados, e carec\u00edan de calquera forma de aplicaci\u00f3n se o rei decid\u00eda ignoralas. O poder de Henrique converteuse en laxo e descoidado, o que resultou nunha reduci\u00f3n da autoridade real nas provincias e, en derradeira instancia, no colapso da s\u00faa autoridade na corte. A inconsistencia coa que aplicou as cartas durante o transcurso do seu reinado afastou do seu lado a moitos bar\u00f3ns, inclu\u00edndo a aqueles que estaban no seu bando.\nO termo \"parlamento\" apareceu por primeira vez nas d\u00e9cadas de 1230 e 1240 para describir as grandes reuni\u00f3ns da corte, e estas reuni\u00f3ns parlamentarias celebr\u00e1ronse periodicamente durante o reinado de Henrique. Estas reuni\u00f3ns utiliz\u00e1ronse para acordar os aumentos dos impostos que, durante o s\u00e9culo XIII, eran simples, \u00fanicos, tipicamente bens mobles, pensados para apoiar os ingresos do rei para proxectos particulares. Durante o reinado de Henrique, os condados comezaron a enviar delegaci\u00f3ns regulares a estes parlamentos, e comezaron a representar a unha comunidade m\u00e1is ampla que simplemente a dos bar\u00f3ns.\nA pesar das varias cartas, a provisi\u00f3n da xustiza real era inconsistente e conduc\u00edase pola necesidade de pol\u00edticas inmediatas: \u00e1s veces a acci\u00f3n lev\u00e1base a cabo para atender unha queixa lex\u00edtima dos bar\u00f3ns, noutras, o problema era simplemente ignorado. Os reais \"eyres\", uns tribunais que viaxaban polo pa\u00eds para outorgar xustiza a nivel local, tipicamente para aqueles bar\u00f3ns de m\u00e1is baixo status e reclamaci\u00f3ns contra os grandes se\u00f1ores, ti\u00f1an pouco poder, o que permit\u00eda aos grandes bar\u00f3ns dominar os sistemas de xustiza locais. O poder dos sh\u00e9riffs locais tam\u00e9n diminu\u00edu durante o reinado de Henrique. O posto pasou a estar ocupado en moitos casos por homes de clases m\u00e1is baixas nomeados polo tesoureiro, no canto de pertencer \u00e1s familias m\u00e1is importantes, e centr\u00e1banse en xerar ingresos para o rei. Os seus fortes intentos de impo\u00f1er multas e recoller d\u00e9bedas derivou nunha grande impopularidade entre as clases m\u00e1is baixas. Ao contrario de seu pai, Henrique non explotou as grandes d\u00e9bedas que os bar\u00f3ns deb\u00edan frecuentemente \u00e1 Coroa, e isto provocou que diminu\u00edse o ritmo de obtenci\u00f3n dos ingresos.\nCorte.\nA corte do rei estivo formada polos seus amigos m\u00e1is pr\u00f3ximos e de confianza, como Richard de Clare, os irm\u00e1ns Hugh e Roger Bigod, Humphrey de Bohun, as\u00ed como o seu propio irm\u00e1n, Ricardo. Henrique quer\u00eda utilizar a s\u00faa corte para unificar os seus s\u00fabditos continentais e ingleses, e inclu\u00edu nela a Simon de Montfort, orixinalmente un cabaleiro franc\u00e9s que casou con Leonor, a irm\u00e1 de Henrique e foi nomeado Conde de Leicester, as\u00ed como a afluencia posterior dos seus parentes savoianos e os Lusignan. A corte seguiu os estilos e tradici\u00f3ns europeos, e tivo unha grande influencia das tradici\u00f3ns anxevinas: o franc\u00e9s era a lingua habitual, ti\u00f1a estreitos v\u00ednculos coas cortes de Francia, Castela, o Sacro Imperio Romano Xerm\u00e1nico e o Reino de Sicilia. O rei tam\u00e9n promoveu aos escritores seguindo o costume doutros monarcas da \u00e9poca.\nViaxou menos que os anteriores monarcas, mantendo unha vida m\u00e1is tranquila e sosegada. Permanec\u00eda en cada un dos seus palacios durante longos per\u00edodos de tempo antes de mudarse. Posiblemente como resultado disto, puxo m\u00e1is atenci\u00f3n no coidado das s\u00faas propiedades. Segundo o historiador da arquitectura John Goodall, \"o patr\u00f3n de arte e arquitectura m\u00e1is obsesivo que ocupou o trono de Inglaterra\". Henrique estendeu o complexo real de Westminster en Londres, un dos seus favoritos, reconstru\u00edndo o palacio e a abad\u00eda cun custo de case 55\u00a0000 libras. Pasou en Westminster m\u00e1is tempo que calquera dos seus predecesores, organizando a formaci\u00f3n da capital do reino.\nGastou 58\u00a0000 libras nos seus castelos, especialmente na Torre de Londres e nos castelos de Lincoln e Dover. Fix\u00e9ronse importantes melloras tanto nas defensas militares como nas estancias interiores destes castelos. No castelo de Windsor, a gran reforma resultou nun espl\u00e9ndido complexo cuxo estilo e detalles inspirou a moitos dos dese\u00f1os posteriores tanto en Inglaterra coma en Gales. A Torre de Londres foi ampliada para formar unha fortaleza conc\u00e9ntrica con amplas vivendas, a\u00ednda que Henrique utilizou este castelo principalmente como un refuxio seguro en caso de guerra ou revolta civil. Henrique tam\u00e9n mantivo a \"m\u00e9nagerie\" da Torre, unha tradici\u00f3n comezada polo seu pai, na que se pod\u00edan atopar un elefante, un leopardo e un camelo.\nHenrique reformou o sistema de moedas de prata de Inglaterra en 1247, substitu\u00edndo os vellos peniques de prata co\u00f1ecidos como \"Short Cross\" polos novos \"Long Cross\" de novo dese\u00f1o. Debido ao custo inicial da transici\u00f3n entre unha moeda e outra, Henrique requiriu axuda financeira do seu irm\u00e1n Ricardo para levar a cabo a reforma, pero a recuperaci\u00f3n foi r\u00e1pida e eficiente. Entre 1243 e 1258, o rei reuniu d\u00faas grandes reservas de ouro. En 1257, Henrique necesitou gastar a segunda destas reservas e, no canto de vender o ouro axi\u00f1a e provocar a s\u00faa depreciaci\u00f3n, decidiu introducir os peniques de ouro no pa\u00eds, seguindo as\u00ed unha tendencia introducida en Italia con gran popularidade. Os peniques de ouro recordaban \u00e1s moedas de ouro que emitira Eduardo o Confesor, pero o elevado valor destas trouxo as queixas da cidade de Londres e finalmente quedaron en desuso.\nRelixi\u00f3n.\nHenrique foi co\u00f1ecido polas s\u00faas mostras p\u00fablicas de piedade, e semella que foi un gran devoto. Promoveu os ricos e luxosos servizos relixiosos e asist\u00eda a misa polo menos unha vez por d\u00eda, algo nada usual na s\u00faa \u00e9poca. Outorgaba xenerosas doaz\u00f3ns \u00e1s causas relixiosas, pagou para alimentar 500 pobres cada d\u00eda e axudou aos orfos. Xaxuaba antes de celebrar as festividades de Eduardo o Confesor, e probablemente lavou os p\u00e9s aos leprosos. Con regularidade \u00eda de peregrinaci\u00f3n, particularmente para as abad\u00edas de Bromholm, St Albans e Walsingham, a\u00ednda que se pensa que nalgunhas ocasi\u00f3ns empregaba estas peregrinaci\u00f3ns como forma de eludir os problemas das s\u00faas responsabilidades pol\u00edticas.\nHenrique compartiu moitas das s\u00faas visi\u00f3ns relixiosas con Lu\u00eds de Francia, e semella que tiveron unha pequena competici\u00f3n na s\u00faa piedade. No final do seu reinado, Henrique puido adoptar a pr\u00e1ctica de curar os enfermos de escr\u00f3fula, \u00e1s veces chamadas o \"demo do rei\", tan s\u00f3 toc\u00e1ndoos coa s\u00faa man, posiblemente emulando a Lu\u00eds, quen tam\u00e9n adoptou esta pr\u00e1ctica. Lu\u00eds ti\u00f1a unha famosa colecci\u00f3n de reliquias da paix\u00f3n que almacenaba na Sainte-Chapelle, e sacou en procesi\u00f3n por Par\u00eds un fragmento da Vera Cruz en 1241. Henrique fixo o propio cunha reliquia do Santo sangue en 1247, que acabou sendo instalada na Abad\u00eda de Westminster, nun intento de convertela nunha alternativa \u00e1 Sainte-Chapelle.\nHenrique deu especial apoio \u00e1s ordes mendicantes. Os seus confesores pertenc\u00edan \u00e1 orde dos Predicadores, e constru\u00edu numerosas casas mendicantes en Canterbury, Norwich, Oxford, Reading e York, axudando a atopar un espazo valioso para estas novas construci\u00f3ns nas xa masificadas aldeas e cidades. Tam\u00e9n deu apoio \u00e1s ordes militares cruzadas, e foi nomeado patr\u00f3n da orde Teut\u00f3nica en 1235. As emerxentes universidades de Oxford e Cambridge tam\u00e9n recibiron a atenci\u00f3n do rei, quen reforzou e regulou os seus poderes e animou aos eruditos a que marchasen da Universidade de Par\u00eds para ensinar nelas. A instituci\u00f3n rival de Northampton foi declarada polo rei como unha mera escola e non unha verdadeira universidade.\nO apoio recibido do papado durante os primeiros anos do seu reinado tivo unha grande influencia na s\u00faa actitude en relaci\u00f3n a Roma, defendendo dilixentemente a Igrexa durante o seu reinado. A Roma do s\u00e9culo XIII era tanto o centro da Igrexa europea, as\u00ed como o poder pol\u00edtico do centro de Italia, ameazada militarmente polo Sacro Imperio Romano. Durante o reinado de Henrique, o papado desenvolveu unha forte burocracia central, apoiada polos beneficios garantidos aos eclesi\u00e1sticos ausentes que traballaban en Roma. As tensi\u00f3ns creceron entre esta pr\u00e1ctica e as necesidades das parroquias locais, exemplificadas pola disputa entre Robert Grosseteste, o bispo de Lincoln, e o papado en 1250. A\u00ednda que a Igrexa escocesa ga\u00f1ou independencia da de Inglaterra durante este per\u00edodo, os legados pontificios axudaron a Henrique a manter a s\u00faa influencia sobre as s\u00faas actividades desde a distancia. Os intentos do papa Inocencio IV de aumentar os ingresos comezaron a atopar oposici\u00f3n na Igrexa de Inglaterra durante este per\u00edodo. En 1240, a chegada do emisario papal para a recollida das taxas para o pagamento da guerra contra Frederico II, resultou en protestas, nas que tiveron que intervir tanto o rei como o papa. M\u00e1is adiante, na d\u00e9cada de 1250 volveu suceder o mesmo coa recadaci\u00f3n do d\u00e9cimo para a cruzada do rei.\nPol\u00edticas cos xudeus.\nOs xudeus de Inglaterra consider\u00e1banse propiedade da Coroa, e tradicionalmente foron usados como fonte de pr\u00e9stamos baratos e impostos doados, en troco da protecci\u00f3n do rei contra o antisemitismo. Os xudeus sufriron unha considerable opresi\u00f3n durante a Primeira Guerra dos Bar\u00f3ns, pero durante os primeiros anos do goberno de Henrique a comunidade floreceu e pasou a ser unha das m\u00e1is pr\u00f3speras de Europa. Estas medidas deb\u00e9ronse principalmente \u00e1 postura adoptada polo goberno da rexencia, que tomou unha serie de medidas para protexelos e as\u00ed fomentar os pr\u00e9stamos, benefici\u00e1ndose deste xeito da forte comunidade xud\u00eda en Inglaterra. Estas pol\u00edticas \u00edan contra as instruci\u00f3ns emitidas polo papa, quen establecera unha serie de medidas anti-xud\u00edas no IV Concilio de Letr\u00e1n de 1215, por\u00e9n William Marshal continuou coas s\u00faas pol\u00edticas a pesar das queixas da Igrexa.\nEn 1239 Henrique introduciu unhas novas pol\u00edticas, posiblemente coa intenci\u00f3n de imitar as que establecera Lu\u00eds en Francia: os l\u00edderes xudeus en Inglaterra foron retidos e forzados a pagar unhas multas equivalentes a un terzo dos seus bens, e calquera pr\u00e9stamo pendente deb\u00eda ser cancelado. A isto seguiu unha gran demanda de cartos \u201340\u00a0000 libras en 1244, das cales dous terzos foron recollidas en cinco anos\u2013 destru\u00edndo a habilidade da comunidade para emprestar cartos aos comerciantes. Henrique constru\u00edu o \"Domus Conversorum\" en Londres en 1232 para axudar a converter os xudeus ao cristianismo, e os seus esforzos intensific\u00e1ronse despois de 1239. Preto do 10 % dos xudeus de Inglaterra convert\u00e9ronse ata o final da d\u00e9cada de 1250. As historias anti-xud\u00edas nas que estaban presentes os relatos de sacrificios de nenos, floreceron nesa d\u00e9cada de 1250, e en resposta, Henrique emitiu o Estatuto dos Xudeus en 1253, o cal tratou de segregar os xudeus e forzalos a levar uns distintivos xudeus. Desco\u00f1\u00e9cese ata que punto estiveron implantadas as medidas do estatuto xudeu.\nGoberno persoal (1234\u201358).\nMatrimonio.\nHenrique dispuxo dun amplo abano de posibles parellas para o matrimonio durante a s\u00faa mocidade, pero todas elas resultaron non ser axeitadas por mor das pol\u00edticas europeas e dom\u00e9sticas. En 1236 finalmente casou con Leonor da Provenza, a filla de Ram\u00f3n Berenguer IV, conde da Provenza e Beatriz de Savoia. Leonor era unha muller de bos modos, culta e expresiva, pero o principal motivo do matrimonio foi pol\u00edtico, xa que Henrique quer\u00eda crear unha serie de alianzas xunto aos monarcas do sur e sueste de Francia. Durante os seguintes anos, Leonor destacou por ser unha pol\u00edtica dura e firme. Os historiadores Margaret Howell e David Carpenter describ\u00edrona como \"m\u00e1is combativa\" e \"moito m\u00e1is loitadora e decidida que o seu marido\".\nO contrato de matrimonio confirmouse en 1235 e Leonor viaxou a Inglaterra para co\u00f1ecer a Henrique. A parella casou na catedral de Canterbury en xaneiro de 1236 e Leonor foi coroada como ra\u00ed\u00f1a en Westminster pouco despois nunha luxosa cerimonia dese\u00f1ada por Henrique. Hab\u00eda unha substancial diferenza na idade dos c\u00f3nxuxes, xa que Henrique ti\u00f1a 28 anos e Leonor s\u00f3 12. A historiadora Margaret Howell apunta que o rei \"foi xeneroso e c\u00e1lido e preparouse para coidar con luxos e afectos a s\u00faa esposa\". Henrique deu a Leonor grandes agasallos e puxo especial atenci\u00f3n en establecer e montar a s\u00faa casa. Tam\u00e9n a levou ata a s\u00faa profunda vida relixiosa, inclu\u00edndo a s\u00faa especial devoci\u00f3n por Eduardo o Confesor.\nA pesar das preocupaci\u00f3ns iniciais sobre a posible esterilidade da ra\u00ed\u00f1a, Henrique e Leonor tiveron cinco fillos xuntos. En 1239 Leonor tivo o seu primeiro fillo, Eduardo, quen recibiu o seu nome en honra ao Confesor. Henrique encheuse de alegr\u00eda e organizou grandes celebraci\u00f3ns, contribu\u00edu xenerosamente coa Igrexa e cos pobres para que Deus protexese o seu fillo. En 1240 naceu a s\u00faa primeira filla, Margarida, quen recibiu o seu nome pola irm\u00e1 de Leonor. O seu nacemento tam\u00e9n estivo acompa\u00f1ado de celebraci\u00f3ns e doaz\u00f3ns aos pobres. O terceiro descendente de Henrique foi unha nena, Beatriz, quen recibiu o seu nome en honra a s\u00faa madri\u00f1a, e naceu en 1242 durante a campa\u00f1a en Poitou. En 12145 naceu Edmundo, quen foi nomeado en honra a Edmundo o m\u00e1rtir, un santo do s\u00e9culo IX. Preocupado pola sa\u00fade de Leonor, Henrique doou grandes sumas de cartos \u00e1 Igrexa durante o embarazo. A terceira filla foi Catarina, quen naceu en 1253 e axi\u00f1a caeu enferma, posiblemente por mor dunha enfermidade dexenerativa como a s\u00edndrome de Rett, e foi incapaz de falar. Morreu en 1257 provocando unha gran perturbaci\u00f3n no seu pai. Os fillos de Henrique pasaron a maior parte da s\u00faa mocidade no castelo de Windsor e semella que o rei estivo moi unido a eles, e raramente pasou per\u00edodos longos afastado deles.\nTras a voda con Leonor, moitos dos seus parentes savoianos un\u00edronse a ela en Inglaterra. Polo menos 170 chegaron a Inglaterra despois de 1236, procedentes de Savoia, Borgo\u00f1a e Flandres, inclu\u00eddos os t\u00edos de Leonor: Bonifacio converteuse no arcebispo de Canterbury, e Guillerme foi o conselleiro de Henrique por un breve per\u00edodo. Henrique arranxou matrimonios para moitos deles con membros da nobreza inglesa, unha pr\u00e1ctica que inicialmente causou fricci\u00f3ns cos bar\u00f3ns ingleses, que se resist\u00edan que as s\u00faas propiedades pasasen \u00e1s mans estranxeiras. Os savoianos tiveron coidado de non exacerbar a situaci\u00f3n e pouco a pouco integr\u00e1ronse entre a sociedade dos bar\u00f3ns, formando unha importante base de poder para Leonor no pa\u00eds.\nPoitou e os Lusignans.\nEn 1241, os bar\u00f3ns de Poitou, inclu\u00eddo o padrasto de Henrique, Hugo de Lusignan, rebel\u00e1ronse contra o goberno de Lu\u00eds de Francia. Os rebeldes contaban con recibir a axuda de Henrique, por\u00e9n este non tivo moito apoio e a mobilizaci\u00f3n do ex\u00e9rcito f\u00edxose lentamente, non chegando a Francia ata o seguinte ver\u00e1n. A campa\u00f1a de Henrique foi esgotadora e socavada polo cambio de bando Hugo, quen volveu apoiar a Lu\u00eds O 20 de maio o ex\u00e9rcito de Henrique foi rodeado polo franc\u00e9s en Taillebourg. O irm\u00e1n de Henrique, Ricardo, persuadiu os franceses para que atrasasen o ataque e o rei tivo a oportunidade de escapar a Bordeos. Simon de Montfort, quen realizou unha xeitosa acci\u00f3n na retagarda durante a retirada, enfureceu pola incompetencia do rei e ameazouno dicindo que deb\u00eda ser encerrado como o monarca carolinxio do s\u00e9culo X Carlos o Simple. A rebeli\u00f3n de Poitou rematou e Henrique entrou nunha nova tregua de cinco anos. A s\u00faa campa\u00f1a fora un completo desastre e custou m\u00e1is de 80\u00a0000 libras.\nDespois da revolta, o poder franc\u00e9s estendeuse por Poitou, ameazando os intereses da familia Luignan. En 1247 Henrique animou aos seus parentes a que viaxasen a Inglaterra, onde ser\u00edan recompensados con grandes propiedades, na s\u00faa maior\u00eda \u00e1 custa dos bar\u00f3ns ingleses. Moitos poitevinos os acompa\u00f1aron, preto de 100 se estableceron en Inglaterra, e case dous terzos deles recibiron uns ingresos medios de 66 libras ou m\u00e1is de Henrique. O rei animou a alg\u00fans deles para que o axudasen no continente; outros actuando como mercenarios e axentes diplom\u00e1ticos, ou loitando no seu nome nas campa\u00f1as europeas. Moitos recibiron propiedades ao longo das Marcas Galesas, ou en Irlanda, onde protexeron as fronteiras. Para Henrique, a comunidade era un s\u00edmbolo importante das s\u00faas esperanzas de recuperar alg\u00fan d\u00eda Poitou e o resto das s\u00faas terras francesas, e moitos dos Lusignans trabaron boa amizade co seu fillo Eduardo.\nA presenza da familia de Henrique en Inglaterra resultou ser controvertida. Os cronistas contempor\u00e1neos mostraron a s\u00faa preocupaci\u00f3n \u2013especialmente Roger de Wendover e Mateu de Par\u00eds\u2013 sobre o elevado n\u00famero de estranxeiros en Inglaterra. O historiador Martin Aurell sinalou o ton xen\u00f3fobo destes comentarios. O termo \"Poitevino\" comezou a aplicarse libremente entre este grupo, a\u00ednda que moitos provi\u00f1an de Anjou e outras partes de Francia, e para a d\u00e9cada de 1250 hab\u00eda unha gran rivalidade entre os relativamente ben situados savoianos e os recentemente chegados poitevinos. Os Lusignans comezaron a incumprir a lei con impunidade, perseguindo agravios persoais contra os outros bar\u00f3ns e os savoianos, e Henrique apenas tomou medidas para contelos. Xa no 1258, o descontento xeneralizado cos poitevinos converteuse en odio, con Simon de Montfort como un dos seus principais cr\u00edticos.\nEscocia, Gales e Irlanda.\nA posici\u00f3n de Henrique en Gales viuse fortalecida durante as primeiras d\u00faas d\u00e9cadas do seu reinado. Tras a morte de Llywelyn o Grande en 1240, o poder do rei estendeuse a\u00ednda m\u00e1is na rexi\u00f3n. Nese ano lev\u00e1ronse a cabo tres campa\u00f1as militares, constru\u00edronse novos castelos e expand\u00edronse as posesi\u00f3ns reais no Condado de Chester, incrementando as\u00ed o dominio sobre os pr\u00edncipes galeses. Dafydd, o fillo de Llywelyn, resistiu as incursi\u00f3ns, pero finou en 1246, e Henrique confirmou o Tratado de Woodstock no ano seguinte con Owain e Llywelyn ap Gruffudd, os netos de Llywelyn, polo cal ced\u00edan terreo ao rei pero manti\u00f1an para eles o centro do principado en Gwynedd. No sur de Gales Henrique foi estendendo a s\u00faa autoridade, pero as campa\u00f1as non tiveron gran seguimento e o rei non puido facer nada para evitar que as Marcas aumentasen a s\u00faa independencia a respecto da coroa. En 1256, Llywelyn ap Gruffudd rebelouse contra Henrique e comezou as\u00ed unha onda de violencia por todo Gales. Henrique prometeu unha resposta militar, pero non chegou a cumprir coas s\u00faas ameazas.\nIrlanda tivo grande importancia para o rei, tanto como fonte de ingresos \u2013envi\u00e1banse unha media de 1\u00a0150 libras desde a illa para a Coroa anualmente\u2013 e a s\u00faa fonte de propiedades coas que pod\u00eda premiar os seus seguidores. Os maiores propietarios puxeron a mirada no leste para a corte de Henrique para obter liderado pol\u00edtico, e moitos tam\u00e9n posu\u00edan propiedades en Gales e Inglaterra. Durante a d\u00e9cada de 1240 houbo grande axitaci\u00f3n na propiedade das terras debido a un elevado n\u00famero de mortes entre os bar\u00f3ns, o que permitiu a Henrique redistribu\u00edr as terras irlandesas entre os seus partidarios. Na d\u00e9cada de 1250, o rei outorgou numerosas concesi\u00f3ns de terras ao longo da fronteira irlandesa aos seus partidarios, creando unha zona de amortecemento contra os nativos irlandeses. Os reis nativos de Irlanda comezaron a sufrir o acoso segundo os ingleses avanzaban pola rexi\u00f3n. Estas terras foron en moitos casos non rendibles para os bar\u00f3ns e o poder ingl\u00e9s chegou ao seu cume baixo o poder de Henrique. En 1254, Henrique garantiu Irlanda ao seu fillo, Eduardo, baixo a condici\u00f3n de que nunca a separar\u00eda da Coroa.\nHenrique mantivo a paz con Escocia durante o seu reinado, onde era o se\u00f1or feudal de Alexandre II. Henrique asumiu que ti\u00f1a o dereito de interferir nos asuntos escoceses e fixo uso da s\u00faa autoridade cos monarcas escoceses en momentos clave, pero careceu da inclinaci\u00f3n ou dos recursos para facer m\u00e1is. Alexandre ocupou partes do norte de Inglaterra durante a Primeira Guerra dos Bar\u00f3ns pero foi excomungado e obrigado a retroceder. M\u00e1is adiante a irm\u00e1 de Henrique, Xoana, casou co rei escoc\u00e9s en 1221, e tras isto ambos monarcas asinaron o Tratado de York en 1237, polo que se aseguraba a fronteira entre ambos os dous pa\u00edses. Henrique nomeou cabaleiro a Alexandre III antes de que este casase con Margarida en 1251 e, a pesar do rexeitamento de Alexandre de render homenaxe a Henrique desde Escocia, ambos gozaron dunha boa relaci\u00f3n. Henrique rescatou a Alexandre e Margarida do Castelo de Edimburgo cando foron feitos prisioneiros polos bar\u00f3ns rebeldes escoceses en 1255 e tomou medidas adicionais para manexar o goberno escoc\u00e9s durante o resto da minor\u00eda de idade de Alexandre.\nEstratexia europea.\nHenrique non tivo m\u00e1is oportunidades de reconquistar as s\u00faas posesi\u00f3ns en Francia tralo fracaso da s\u00faa campa\u00f1a militar en Taillebourg. Os seus recursos eran bastante inadecuados comparado cos da coroa francesa, e no final da d\u00e9cada de 1240 quedou claro que o rei Lu\u00eds xa ga\u00f1ara un poder preeminente sobre Francia. No seu lugar Henrique adoptou o que o historiador Michael Clanchy describiu como a \"estratexia europea\", tratando de recuperar as s\u00faas terras en Francia a trav\u00e9s da diplomacia no canto do uso da forza, constru\u00edno alianzas con outros estados preparados para facer presi\u00f3n militar sobre o rei franc\u00e9s. En particular, Henrique coidou a relaci\u00f3n con Frederico II, esperando que se volvese contra Lu\u00eds ou permitise \u00e1 nobreza alem\u00e1 que se unise \u00e1s s\u00faas campa\u00f1as. No proceso, a atenci\u00f3n de Henrique comezou a centrarse m\u00e1is na pol\u00edtica europea que na dom\u00e9stica.\nSa\u00edr de cruzada era unha causa popular no s\u00e9culo XIII e en 1248 o rei Lu\u00eds de Francia, despois de asinar unha nova tregua con Inglaterra e asegurarse de que o papa protexer\u00eda as s\u00faas terras, uniuse \u00e1 desastrosa s\u00e9tima cruzada. Henrique puido unirse tam\u00e9n \u00e1 cruzada, por\u00e9n a rivalidade entre os dous reis f\u00edxoo imposible e, logo da derrota de Lu\u00eds na batalla de Al-Mansurah en 1250, Henrique anunciou que emprender\u00eda a s\u00faa propia cruzada no Levante. O rei comezou a preparar os acordos para o paso a trav\u00e9s do Levante xunto a outros gobernantes amigos, impo\u00f1endo recortes eficientes na corte e conseguindo os barcos para o transporte. Os plans de Henrique reflicten as s\u00faas profundas crenzas relixiosas, pero tam\u00e9n lle deron m\u00e1is credibilidade internacional cando exix\u00eda a devoluci\u00f3n das s\u00faas terras en Francia.\nA cruzada de Henrique nunca sa\u00edu de porto, xa que o rei tivo que facer fronte a problemas en Gascu\u00f1a, onde as pol\u00edticas de Simon de Montfort provocaron un violento levantamento en 1252, que tivo o apoio do rei Afonso X da veci\u00f1a Castela. A corte inglesa dividiuse por mor do problema: Simon e Leonor afirmaron que os gasc\u00f3ns eran os culpables da crise, mentres que o rei, apoiado polos Lusignans, culpou a Simon. Henrique e Leonor pelexaron polo tema e non se reconciliaron ata o ano seguinte. Forzado a intervir persoalmente, Henrique levou a cabo unha efectiva, e cara, campa\u00f1a xunto aos Lusignans e estabilizou a provincia. Afonso asinou un tratado de alianza en 1254 e Gascu\u00f1a foi entregada ao pr\u00edncipe Eduardo, quen casou coa medio irm\u00e1 de Afonso, Leonor, traendo un longo per\u00edodo de paz con Castela.\nDe volta de Gascu\u00f1a, Henrique reuniuse con Lu\u00eds por primeira vez nun encontro propiciado polas s\u00faas esposas, e os dous reis trabaron unha boa amizade. A campa\u00f1a gasco\u00f1a custou m\u00e1is de 200\u00a0000 libras e acabou cos aforros que o rei ti\u00f1a preparados para a cruzada, deix\u00e1ndoo cunha gran d\u00e9beda e dependendo dos pr\u00e9stamos do seu irm\u00e1n e os Lusignans.\nO negocio siciliano.\nHenrique non perdeu a esperanza de emprender unha cruzada, pero quedou cada vez m\u00e1is absorbido no seu intento de conquistar o rico Reino de Sicilia para o seu fillo Edmundo. Sicilia estaba baixo o control de Frederico II do Sacro Imperio Romano Xerm\u00e1nico, rival do papa Inocencio IV. Tras a morte de Frederico en 1250, Inocencio comezou a pescudar por un novo gobernante que fose m\u00e1is d\u00f3cil co papado. Henrique viu en Sicilia tanto unha recompensa razoable para o seu fillo e unha excelente base para os seus plans de cruzada no leste. Sen case o consultar coa s\u00faa corte, Henrique chegou a un acordo co papa en 1254, polo que Edmundo ser\u00eda escollido como o seguinte rei. Inocencio urxiu a Henrique para que enviase o seu fillo axi\u00f1a cun ex\u00e9rcito para reclamar o trono siciliano fronte ao fillo de Frederico, Manfredo, ofrecendo contribu\u00edr nos gastos da campa\u00f1a.\nInocencio foi sucedido por Alexandre IV, quen se tivo que enfrontar ao aumento da presi\u00f3n militar por parte do Imperio. O novo papa non puido seguir mantendo o apoio financeiro aos gastos de Henrique, e exixiu ao rei unha compensaci\u00f3n polas 90\u00a0000 libras gastadas na guerra ata ese momento. Esta era unha suma moi elevada e Henrique foi ao parlamento para solicitar axuda en 1255, onde foi rexeitado. O rei fixo novos intentos, pero en 1257 o parlamento tan s\u00f3 ofreceu unha asistencia parcial. Alexandre comezou a molestarse pola prevaricaci\u00f3n do rei e en 1258 enviou un legado a Inglaterra, ameazando con excomungar a Henrique se non pagaba as s\u00faas d\u00e9bedas ao papado e enviaba o ex\u00e9rcito prometido a Sicilia. O parlamento rexeitou de novo axudar ao rei. No seu lugar Henrique comezou a facer extorsi\u00f3n ao clero, que foi obrigado a asinar cheques en branco, prometendo pagar efectivamente sumas ilimitadas de cartos en apoio aos esforzos do rei, recollendo arredor de 40\u00a0000 libras. A igrexa inglesa entendeu que o di\u00f1eiro se \u00eda malgastar e desvanecerse nunha prolongada guerra en Italia.\nNamentres, Henrique tratou de influ\u00edr nas elecci\u00f3ns do Sacro Imperio Romano Xerm\u00e1nico, nas que se \u00eda escoller ao novo Rei de Romanos. Cando os candidatos alem\u00e1ns non lograron ga\u00f1ar a atenci\u00f3n suficiente, Henrique comezou a apoiar a candidatura do seu irm\u00e1n Ricardo, dando importantes doaz\u00f3ns aos seus posibles apoios no Imperio. Ricardo foi escollido en 1256 coa esperanza de ser coroado emperador do Sacro Imperio Romano Xerm\u00e1nico, pero continuou xogando un importante papel na pol\u00edtica inglesa. A s\u00faa elecci\u00f3n tivo unha dobre resposta en Inglaterra. A\u00ednda que Henrique agora aumentara o seu apoio no Imperio para unha posible alianza contra Lu\u00eds de Francia, os dous reis avanzaban no proceso de po\u00f1er fin \u00e1s s\u00faas disputas pacificamente: para Henrique, un tratado de paz supo\u00f1\u00eda que pod\u00eda centrarse en Sicilia e na s\u00faa cruzada.\n\u00daltimos anos (1258\u201372).\nRevoluci\u00f3n.\nEn 1258, Henrique tivo que afrontar unha revolta dos bar\u00f3ns ingleses. O descontento crecera debido \u00e1 forma na que os oficiais do rei recadaban os impostos, a influencia dos pointevinos na corte e a impopular pol\u00edtica siciliana. Ata mesmo a Igrexa de Inglaterra se sent\u00eda agraviada polo tratamento do rei. Os galeses estaban a\u00ednda na s\u00faa revolta, e agora ali\u00e1ronse cos escoceses. Henrique experimentou dificultades econ\u00f3micas, e malia a\u00ednda conservar algunhas reservas de ouro e prata, estas eran insuficientes para cubrir os seus gastos potenciais, inclu\u00edndo a campa\u00f1a por Sicilia e as s\u00faas d\u00e9bedas co papado. Os cr\u00edticos suxiren que na realidade nunca pensou en unirse \u00e1s cruzadas, e que simplemente tratou de beneficiarse dos d\u00e9cimos cruzados. Para empeorar a situaci\u00f3n, as colleitas resultaron un desastre en Inglaterra. Na corte de Henrique hab\u00eda un amplo sentimento de que o rei era incapaz de dirixir o pa\u00eds con estes problemas.\nO descontento finalmente estoupou en abril, cando sete dos principais bar\u00f3ns ingleses e savoianos \u2013Simon de Montfort, Roger e Hugh Bigod, John Fitzgeoffrey, Peter de Montfort, Peter de Savoy e Richard de Clare\u2013 formaron en segredo unha alianza para expulsar os Lusignans da corte, o que probablemente contou cun discreto apoio da ra\u00ed\u00f1a. O 30 de abril, Roger Bigod marchou para Westminster no medio dun parlamento do rei, apoiado polos seus c\u00f3mplices, e deu un golpe de Estado. Henrique, temeroso de ser arrestado e enviado \u00e1 prisi\u00f3n, aceptou abandonar a s\u00faa pol\u00edtica de goberno persoal e aceptou gobernar a trav\u00e9s dun consello de 24 bar\u00f3ns e cl\u00e9rigos, dos cales a metade ser\u00edan escollidos polo rei e a outra metade polos propios bar\u00f3ns. Os seus propios escollidos para facer parte do consello base\u00e1ronse en larga medida nos odiados Lusignans.\nA presi\u00f3n para levar a cabo reformas continuou crecendo sen parar e un novo parlamento reuniuse en xu\u00f1o. Este parlamento aprobou unha serie de medidas co\u00f1ecidas como as Provisi\u00f3ns de Oxford que Henrique xurou manter. Estas provisi\u00f3ns crearon un consello m\u00e1is pequeno composto por 15 membros, elixidos unicamente polos bar\u00f3ns, os cales ti\u00f1an o poder para nomear o \"justiciar\" de Inglaterra, o chanceler e o tesoureiro, e que pod\u00eda ser vixiado por parlamentos trianuais. A presi\u00f3n por parte dos bar\u00f3ns m\u00e1is baixos e a burgues\u00eda presente en Oxford tam\u00e9n axudou a impulsar a reforma, pensada para limitar os abusos de poder dos oficiais do rei e os principais bar\u00f3ns. O consello electo inclu\u00eda representantes da facci\u00f3n savoiana pero non dos poitevinos, e o novo goberno axi\u00f1a tomou medidas para exiliar os Lusignan e apoderarse de importantes castelos ao longo do pa\u00eds.\nOs desacordos entre os principais bar\u00f3ns involucrados na revolta axi\u00f1a se fixeron evidentes. De Montfort defendeu reformas radicais que supo\u00f1\u00edan m\u00e1is l\u00edmites a autoridade e o poder dos bar\u00f3ns as\u00ed como da Coroa. Outros como Hugh Bigod, promoveron s\u00f3 un cambio moderado, mentres que os m\u00e1is conservadores, como de Clare, expresaron a s\u00faa preocupaci\u00f3n a respecto das existentes limitaci\u00f3ns ao poder do rei. O fillo de Henrique, Eduardo, opo\u00f1\u00edase inicialmente a revoluci\u00f3n, pero m\u00e1is adiante aliouse con de Montfort, a quen axudou para aprobar as radicais Provisi\u00f3ns de Westminster de 1259, que introduc\u00edan maiores l\u00edmites ao poder dos bar\u00f3ns e os oficiais reais.\nSegunda Guerra dos Bar\u00f3ns.\nDe Montfort regresou a Inglaterra en abril de 1263 e convocou un consello de bar\u00f3ns rebeldes en Oxford para establecer unha renovada axenda anti-poitevina. A revolta estoupou pouco despois nas marcas galesas e, para outubro, Inglaterra enfront\u00e1base a unha guerra civil entre Henrique, apoiado por Eduardo, Bigod e os bar\u00f3ns conservadores, e de Montfort, de Clare e os radicais. De Montfort avanzou cara ao leste xunto a un ex\u00e9rcito e Londres sumiuse nunha revolta. Henrique e Leonor quedaron atrapados na Torre de Londres polos rebeldes. A ra\u00ed\u00f1a tratou de escapar a trav\u00e9s do r\u00edo T\u00e1mese para unirse ao ex\u00e9rcito de Eduardo en Windsor, pero foi obrigada a retirarse polas multitudes da cidade. De Montfort tomou a parella prisioneira, e a\u00ednda que mantivo a ficci\u00f3n de gobernar en nome do rei, os rebeldes substitu\u00edron o goberno real e a corte cos seus propios homes de confianza.\nA coalici\u00f3n de De Montfort comezou pronto a fragmentarse, Henrique ga\u00f1ou a s\u00faa liberdade de movemento e un renovado caos estendeuse por Inglaterra. Henrique apelou a Lu\u00eds de Francia para que arbitrase na disputa, como se dispuxera no seu d\u00eda no Tratado de Kingston. De Montfort mostrouse inicialmente contrario a esta idea, pero, cando a guerra parec\u00eda que se inclinaba para o seu lado decidiu someterse tam\u00e9n \u00e1 arbitraxe francesa. Henrique marchou para Par\u00eds, acompa\u00f1ado polos representantes do l\u00edder rebelde. Inicialmente predominaron os argumentos legais de de Montfort, pero en xaneiro de 1264 Lu\u00eds anunciou o Acordo de Amiens, polo que condenaba aos rebeldes, defendendo os dereitos do rei e anulando as Provisi\u00f3ns de Oxford. Lu\u00eds ti\u00f1a a s\u00faa propia visi\u00f3n dos dereitos dos reis sobre os dos bar\u00f3ns, pero tam\u00e9n estivo influ\u00eddo pola s\u00faa esposa, Margarida, que era a irm\u00e1 de Leonor, e polo papa. Deixando a Leonor en Par\u00eds para armar os reforzos mercenarios, Henrique regresou a Inglaterra en febreiro de 1264, onde a violencia creceu como resposta \u00e1 impopular decisi\u00f3n do franc\u00e9s.\nA Segunda Guerra dos Bar\u00f3ns estoupou finalmente en abril de 1264, cando Henrique dirixiu un ex\u00e9rcito aos territorios de de Montfort nas Midlands, e avanzou cara ao sueste para recuperar a importante ruta cara a Francia. Desesperado, de Monfort marchou a perseguir ao rei e os dous ex\u00e9rcitos enfront\u00e1ronse na batalla de Lewes o 14 de maio dese ano. A pesar da superioridade num\u00e9rica, as forzas de Henrique quedaron esmagadas. O seu irm\u00e1n Ricardo foi capturado, e Henrique e Eduardo retir\u00e1ronse ata un priorado local e rend\u00e9ronse o d\u00eda seguinte. Henrique foi obrigado a perdoar os bar\u00f3ns rebeldes e reinstaurar as Provisi\u00f3ns de Oxford, deix\u00e1ndoo, segundo o describe o historiador Adrian Jobson, como \"pouco m\u00e1is que un monicreque\".\nDe Montfort foi incapaz de consolidar a s\u00faa vitoria e a desorde seguiu expand\u00edndose polo pa\u00eds. En Francia, Leonor fixo plans para a invasi\u00f3n de Inglaterra co apoio de Lu\u00eds, mentres que Eduardo escapou dos seus raptores en maio e reuniu un novo ex\u00e9rcito. Eduardo perseguiu as forzas de de Montfort a trav\u00e9s das marcas galesas, antes de golpear no leste e atacar a fortaleza de Kenilworth e converterse de novo no l\u00edder rebelde. De Montfort, acompa\u00f1ado polo retido Henrique, non foi quen de retirarse, tendo lugar a batalla de Evesham. Eduardo resultou vitorioso e de Montfort foi mutilado polos vencedores. Henrique que levaba unha armadura prestada, foi case asasinado polas forzas de Eduardo durante a loita antes de ser reco\u00f1ecido e escoltado a un lugar seguro. Nalg\u00fans lugares, a xa escabezada rebeli\u00f3n, continuou. Alg\u00fans rebeldes refuxi\u00e1ronse en Kenilworth, que Henrique e Eduardo capturaron tras un longo asedio en 1266. Os remanentes da resistencia foron eliminados e os \u00faltimos rebeldes refuxi\u00e1ronse na illa de Ely, onde finalmente se renderon en xullo de 1267, po\u00f1endo fin \u00e1 guerra.\nReconciliaci\u00f3n e reconstruci\u00f3n.\nHenrique vingouse axi\u00f1a dos seus inimigos tras a batalla de Evesham. Inmediatamente ordenou o embargamento de todas as terras dos rebeldes, desencadeando unha ca\u00f3tica onda de saqueos en todo o pa\u00eds. Henrique rexeitou inicialmente calquera chamada a moderaci\u00f3n, pero en outubro de 1266 foi persuadido polo legado papal, Ottobuono de' Fieschi, para que emitise unha pol\u00edtica menos draconiana, chamada Dictum de Kenilworth, na cal permit\u00eda a devoluci\u00f3n das terras dos rebeldes, en troco do pagamento de severas multas. A isto seguiu o estatuto de Marlborough de novembro de 1267, o cal restablec\u00eda efectivamente moitas das provisi\u00f3ns de Westminster, establecendo l\u00edmites nos poderes dos oficiais locais e os bar\u00f3ns m\u00e1is poderosos, pero sen restrinxir a autoridade real. Moitos dos poitevinos exiliados comezaron a regresar a Inglaterra tras a guerra. En setembro de 1267, Henrique asinou o Tratado de Montgomery con Llywelyn, no que o reco\u00f1ec\u00eda como pr\u00edncipe de Gales e lle outorgaba grandes concesi\u00f3ns de terras.\nNos \u00faltimos anos do seu reinado Henrique mostrouse cada vez m\u00e1is enfermizo e centrado en asegurar a paz no seu reino, as\u00ed como centrado as s\u00faas devoci\u00f3ns relixiosas. Eduardo foi nomeado Administrador de Inglaterra e comezou a prestar un papel cada vez m\u00e1is importante no goberno. As finanzas do rei estaban nun estado precario como resultado da guerra, e cando Eduardo decidiu unirse \u00e1s cruzadas en 1268 quedou claro que eran necesarios m\u00e1is impostos. Ao rei preocup\u00e1balle que a ausencia de Eduardo puidese causar novas revoltas, pero foi influ\u00eddo por este para que negociase con m\u00faltiplos parlamentos durante os seguintes dous anos para obter o di\u00f1eiro. De Montfort exixira severas sanci\u00f3ns aos xudeus que Henrique cancelou inicialmente, pero acabou reintroducindo xunto a unha serie de medidas anti-xud\u00edas baixo presi\u00f3n do parlamento nos anos finais do seu reinado. O rei continuou o seu investimento na Abad\u00eda de Westminster, que pasou a ser o substituto do mausoleo anxevino da abad\u00eda de Fontevraud, e na que en 1269 se celebrou unha gran cerimonia para levar o corpo de Eduardo o Confesor ata un novo santuario. O propio rei axudou a levar o corpo ata o seu novo lugar de repouso.\nCrise.\nDurante os seguintes catro anos nin Henrique nin os bar\u00f3ns foron capaces de restaurar a estabilidade en Inglaterra, e o poder mudou de mans en varias ocasi\u00f3ns entre as diferentes facci\u00f3ns. Unha das prioridades do novo r\u00e9xime foi resolver a prolongada disputa con Francia, e no final de 1259 Henrique e Leonor marcharon para Par\u00eds, para negociar os detalles finais do tratado de paz co rei Lu\u00eds, escoltados por Simon de Montfort e gran parte do goberno dos bar\u00f3ns. No tratado, Henrique deixou de lado calquera reclamaci\u00f3n \u00e1s posesi\u00f3ns familiares no norte de Francia, pero foi confirmado como o gobernante lex\u00edtimo de Gascu\u00f1a e varios territorios adxacentes no sur, rendendo homenaxe e reco\u00f1ecendo a Lu\u00eds como o seu se\u00f1or feudal por estas posesi\u00f3ns.\nCando de Montfort regresou a Inglaterra, Henrique, co apoio de Leonor, permaneceu en Par\u00eds onde aproveitou a oportunidade para reafirmar a autoridade real e comezou a emitir ordes reais independentemente dos bar\u00f3ns. Finalmente regresou para recuperar o poder en Inglaterra en abril de 1260, onde o conflito estoupara entre as forzas de De Clare e as de De Montfort e Eduardo. O irm\u00e1n de Henrique, Ricardo, mediou entre ambas as d\u00faas partes e evitou a confrontaci\u00f3n armada. Eduardo reconciliouse co seu pai e de Montfort foi sometido a xu\u00edzo polas s\u00faas acci\u00f3ns contra o rei. Henrique non foi quen de manter o poder e en outubro unha coalici\u00f3n liderada por de Montfort, de Clare e Eduardo tomou de novo o control por un breve per\u00edodo. Durante este tempo, o seu consello dos bar\u00f3ns tam\u00e9n se sumiu no caos.\nHenrique continuou apoiando publicamente as Provisi\u00f3ns de Oxford, pero en segredo comezou as discusi\u00f3ns co papa Urbano IV, coa esperanza de ser liberado do acordo que fixera en Oxford. En xu\u00f1o de 1261, o rei anunciou que Roma o liberara das s\u00faas promesas e axi\u00f1a deu un contra golpe co apoio de Eduardo. Purgou os rangos dos sh\u00e9riffs dos seus inimigos e retomou o control de moitos dos castelos da Coroa. A oposici\u00f3n dos bar\u00f3ns, liderada por de Montfort e de Clare, reuniuse temporalmente na s\u00faa oposici\u00f3n \u00e1s acci\u00f3ns do rei, formando o seu propio parlamento, independente do oficial, e establecendo un sistema rival de control gobernamental sobre Inglaterra. Henrique e Leonor mobilizaron os seus apoios e reuniron un ex\u00e9rcito de mercenarios. Baixo a ameaza dunha guerra civil aberta, os bar\u00f3ns retrocederon: de Clare mudou de novo de bando, de Montfort marchou ao exilio en Francia e a resistencia dos bar\u00f3ns colapsou.\nO goberno de Henrique recaeu principalmente en Leonor e nos seus partidarios savoianos. O rei tratou de solucionar a crise permanentemente forzando aos bar\u00f3ns a acordar o Tratado de Kingston. Este tratado reintroduc\u00eda o sistema de arbitraxe para resolver as disputas entre o rei e os bar\u00f3ns, e tivo a Ricardo como o seu adxudicador inicial, co apoio de Lu\u00eds de Francia. Henrique relaxou algunhas das s\u00faas pol\u00edticas en resposta \u00e1s preocupaci\u00f3ns dos bar\u00f3ns, mais axi\u00f1a comezou a sinalar os seus inimigos pol\u00edticos e reintroducir a s\u00faa impopular pol\u00edtica siciliana. O goberno de Henrique quedou debilitado pola morte de De Clare, posto que o seu herdeiro, Gilbert, situouse xunto aos radicais. A posici\u00f3n do rei foi deteriorada polas incursi\u00f3ns galesas nas Marcas e a decisi\u00f3n do papa de reverter o seu xu\u00edzo sobre as Provisi\u00f3ns, desta vez confirm\u00e1ndoas como lex\u00edtimas. En principios de 1263 a autoridade do rei estaba desintegrada e o pa\u00eds estaba de novo a piques de sumirse nunha nova guerra civil.\nMorte.\nEduardo partiu para combater na Oitava Cruzada, dirixida por Lu\u00eds de Francia, no 1270, pero Henrique p\u00faxose cada vez m\u00e1is enfermo. Creceron as sospeitas sobre unha nova rebeli\u00f3n e no ano seguinte o rei escribiu ao seu fillo para que regresase a Inglaterra, pero este non atendeu a petici\u00f3n. A sa\u00fade de Henrique mellorou lixeiramente e anunciou a s\u00faa renovada intenci\u00f3n de unirse \u00e1s cruzadas el mesmo, pero nunca chegou a estar completamente recuperado e no solpor do 16 de novembro de 1272 finou en Westminster, probablemente baixo os coidados de Leonor. Foi sucedido por Eduardo, quen regresou amodo para Inglaterra a trav\u00e9s de Gascu\u00f1a, para finalmente chegar a Inglaterra en agosto de 1274.\nPor petici\u00f3n propia, Henrique foi enterrado na Abad\u00eda de Westminster en fronte do altar maior, o antigo lugar de repouso de Eduardo o Confesor. Ao cabo duns poucos anos comezouse a traballar para constru\u00edr unha tumba m\u00e1is grande para o rei, e en 1290 Eduardo moveu o corpo do seu pai ata o seu lugar actual na abad\u00eda. A s\u00faa efixie funeraria, dourada e de lat\u00f3n, foi dese\u00f1ada nos sotos da abad\u00eda por William Torell. Ao contrario das demais efixies da \u00e9poca, a de Henrique \u00e9 particularmente realista, pero probablemente non mant\u00e9n un gran parecido co rei.\nLeonor probablemente esperaba que Henrique fose reco\u00f1ecido como un santo, como o seu contempor\u00e1neo Lu\u00eds IX de Francia. De feito o sepulcro final de Henrique semella o lampo dun santo, e cont\u00e9n nichos coa posible intenci\u00f3n de albergar reliquias. Cando o corpo do rei foi exhumado en 1290, os contempor\u00e1neos apuntaron que o corpo estaba en perfectas condici\u00f3ns e que a longa barba do rei permanec\u00eda en perfecto estado, o que no seu tempo se consideraba un indicativo da pureza da santidade. Comezaron a reportarse milagres na tumba, pero Eduardo mostrouse esc\u00e9ptico a respecto destas historias. Os reportes cesaron e Henrique nunca foi canonizado. En 1292 o coraz\u00f3n do rei foi retirado do seu corpo e levado ata a abad\u00eda de Fontevraud xunto cos corpos dos demais membros da familia anxevina.\nLegado.\nNa cultura popular.\nA vida de Henrique foi representada nunha serie de ilustraci\u00f3ns debuxadas e coloreadas polo cronista contempor\u00e1neo Mateu de Par\u00eds, na s\u00faa maior parte debuxadas nas marxes da \"Chronica majora\". Par\u00eds co\u00f1eceu a Henrique en 1236 e gozou dunha boa relaci\u00f3n co monarca, a\u00ednda que non aprobara moitas das s\u00faas acci\u00f3ns e as s\u00faas ilustraci\u00f3ns resultasen frecuentemente pouco aduladoras. Henrique tam\u00e9n aparece na poes\u00eda do italiano Dante, quen representou o rei na s\u00faa \"Divina Comedia\" como un exemplo dun monarca neglixente, sentado s\u00f3 no purgatorio a un lado doutros reis fracasados. Non est\u00e1 claro por que aparece afastado doutros dos seus contempor\u00e1neos, a\u00ednda que as posibles explicaci\u00f3ns sexan que foi un c\u00f3digo de Dante para representar que Inglaterra non fac\u00eda parte do Sacro Imperio Romano Xerm\u00e1nico, ou como un comentario favorable ao rei, destacando a s\u00faa pouco usual piedade Ao contrario doutros monarcas medievais, Henrique non tivo un papel importante nas obras de William Shakespeare, e na \u00e9poca moderna non foi representado en filmes, teatro ou televisi\u00f3n, tendo tan s\u00f3 un pequeno papel na cultura popular.\nXenealox\u00eda.\nDescendencia.\nHenrique e Leonor tiveron cinco fillos:\nHenrique non tivo fillos ilex\u00edtimos.\nAscendencia.\nA ascendencia de Henrique\u00a0III foi a seguinte: "}
{"id": "78463", "revid": "22570", "url": "https://gl.wikipedia.org/wiki?curid=78463", "title": "Ducia do panadeiro", "text": "Na cultura anglosaxoa, unha ducia do panadeiro, co\u00f1ecida tam\u00e9n como ducia longa, ref\u00edrese a trece unidades de algo, unha m\u00e1is que unha ducia normal."}
{"id": "78467", "revid": "98629", "url": "https://gl.wikipedia.org/wiki?curid=78467", "title": "Landulfo II de Capua", "text": "Landulfo II, nado sobre 825 e finado en 879, foi bispo e gastald (conde) de Capua.\nTraxectoria.\nEra o m\u00e1is novo dos catro fillos de Landulfo I, Gastald de Capua. Cando era novo ingresou na igrexa e cando seu pai morreu, seu irm\u00e1n m\u00e1is vello, Lando, sucedeuno como Lando I.\n\u00c1 morte de Paulino, Bispo de Capua, o conde Lando I nomeou \u00f3 seu irm\u00e1n Landulfo bispo desa cidade. Lando morreu no ano 861 e o seu fillo m\u00e1is novo, Lando II de Capou morreu uns meses despois, sendo sucedido polo seu t\u00edo e irm\u00e1n m\u00e1is vello de Landulfo, Pando de Capua. Pando tam\u00e9n morreu pouco despois e estalou unha crise sucesoria. O fillo de Pandon, Pandenulfo, foi apartado da sucesi\u00f3n e Landulfo, a pesar da s\u00faa condici\u00f3n de bispo, apoderouse do trono de Capua no ano 863. Pronto foi reco\u00f1ecido polo duque Lamberto I de Spoleto. No ano 866 o bispo-conde foi atacado polo emperador Lu\u00eds II, pero posteriormente negouse a participar na rebeli\u00f3n contra el liderada por Adelchis de Benevento no ano 871. \u00c1 morte do emperador Lu\u00eds (875), que establecera unha paz cos habitantes de Mezzogiorno, Landulfo aliouse cos sarracenos de Sicilia, pero no ano 877 o Papa Xo\u00e1n VIII convenceuno de que abandonara esa alianza e se unise \u00f3s cristi\u00e1ns contra os musulm\u00e1ns. Pasou os anos seguintes defendendo a costa de Amalfi co seu nav\u00edo persoal a cambio de tributo. Morreu no ano 879, sendo a\u00ednda conde de Capua, e coa s\u00faa morte estalou outra crise sucesoria. Na cr\u00f3nica de Erchemperto, de quen foi contempor\u00e1neo, \u00e9 considerado un terrible vil\u00e1n."}
{"id": "78468", "revid": "56817", "url": "https://gl.wikipedia.org/wiki?curid=78468", "title": "-2114", "text": "V\u00e9xase tam\u00e9n.\nOutros artigos.\nHistoria ano a ano"}
{"id": "78469", "revid": "56817", "url": "https://gl.wikipedia.org/wiki?curid=78469", "title": "-2113", "text": "V\u00e9xase tam\u00e9n.\nOutros artigos.\nHistoria ano a ano"}
{"id": "78470", "revid": "56817", "url": "https://gl.wikipedia.org/wiki?curid=78470", "title": "-2109", "text": "V\u00e9xase tam\u00e9n.\nOutros artigos.\nHistoria ano a ano"}
{"id": "78471", "revid": "56817", "url": "https://gl.wikipedia.org/wiki?curid=78471", "title": "-2096", "text": "V\u00e9xase tam\u00e9n.\nOutros artigos.\nHistoria ano a ano"}
{"id": "78472", "revid": "56817", "url": "https://gl.wikipedia.org/wiki?curid=78472", "title": "-2095", "text": "V\u00e9xase tam\u00e9n.\nOutros artigos.\nHistoria ano a ano"}
{"id": "78473", "revid": "56817", "url": "https://gl.wikipedia.org/wiki?curid=78473", "title": "-2048", "text": ""}
{"id": "78474", "revid": "56817", "url": "https://gl.wikipedia.org/wiki?curid=78474", "title": "-2047", "text": "V\u00e9xase tam\u00e9n.\nOutros artigos.\nHistoria ano a ano"}
{"id": "78475", "revid": "5863", "url": "https://gl.wikipedia.org/wiki?curid=78475", "title": "-2046", "text": ""}
{"id": "78476", "revid": "56817", "url": "https://gl.wikipedia.org/wiki?curid=78476", "title": "-2039", "text": ""}
{"id": "78477", "revid": "56817", "url": "https://gl.wikipedia.org/wiki?curid=78477", "title": "-2038", "text": ""}
{"id": "78478", "revid": "85894", "url": "https://gl.wikipedia.org/wiki?curid=78478", "title": "Br\u00edndisi", "text": "Br\u00edndisi ou Brindisi \u00e9 a capital da provincia de Brindisi, na rexi\u00f3n da Puglia, Italia, local\u00edzase na costa do Adri\u00e1tico. Ten 88.667 habitantes. Historicamente, a cidade xogou un importante papel no comercio e na cultura pola s\u00faa posici\u00f3n estrat\u00e9xica na pen\u00ednsula It\u00e1lica e como porto natural no Adri\u00e1tico, permanecendo como un importante porto para o comercio con Grecia e Oriente Medio e contando con aeroporto internacional."}
{"id": "78480", "revid": "25871", "url": "https://gl.wikipedia.org/wiki?curid=78480", "title": "Potenza", "text": "Potenza \u00e9 un concello italiano capital da provincia hom\u00f3nima, na rexi\u00f3n de Basilicata. Ten 68.060 habitantes (en 2008) e est\u00e9ndese por unha \u00e1rea de 173 km\u00b2, cunha densidade de poboaci\u00f3n de 393 hab/km\u00b2. \nFai fronteira cos concellos de: Anzi, Avigliano, Brindisi Montagna, Picerno, Pietragalla, Pignola, Ruoti, Tito e Vaglio Basilicata."}
{"id": "78483", "revid": "5863", "url": "https://gl.wikipedia.org/wiki?curid=78483", "title": "Arezzo", "text": "Arezzo \u00e9 unha cidade do centro da Italia na rexi\u00f3n de Toscana, capital da provincia do mesmo nome. Est\u00e9ndese por unha \u00e1rea de 386,25\u00a0km2, cunha poboaci\u00f3n de 96.494 (2007) habitantes e tendo unha densidade de poboaci\u00f3n de 249,82 hab/km2."}
{"id": "78485", "revid": "10568", "url": "https://gl.wikipedia.org/wiki?curid=78485", "title": "Casa de Estuardo", "text": "A Casa de Estuardo (\"Stuart\" ou \"Stewart\" en ingl\u00e9s) \u00e9 o nome dunha dinast\u00eda de soberanos que reinaron en Escocia entre 1371 e 1714, e en Inglaterra, Irlanda e o Pa\u00eds de Gales entre 1603 e 1714. O fundador da casa Estuardo foi un emigrante bret\u00f3n, Alan Fitzflaald, que morreu cara a 1114. Este permaneceu fiel ao futuro rei de Inglaterra Guillerme o Conquistador. O rei de Escocia, David I (1124-1153) deulle o t\u00edtulo de \"gran \"stewart\", ou senescal, ao neto de Fitzflaald, Walter. \u00c1 morte deste, en 1177, o t\u00edtulo pasou de pai a fillos e aos poucos converteuse nun apelido que se transformou en \"Stuart\"\".\nO primeiro Estuardo en subir ao trono de Escocia foi Roberto II Estuardo, sobri\u00f1o do rei precedente, David II Bruce (1329-1371), en 1371, fundando as\u00ed a dinast\u00eda dos Estuardo."}
{"id": "78487", "revid": "89787", "url": "https://gl.wikipedia.org/wiki?curid=78487", "title": "Rudolf M\u00f6\u00dfbauer", "text": "Rudolf Ludwig M\u00f6\u00dfbauer, nado en M\u00fanic o 31 de xaneiro de 1929 e finado en M\u00fanic o 14 de setembro de 2011, foi un f\u00edsico e profesor universitario alem\u00e1n galardoado co Premio Nobel de F\u00edsica no ano 1961.\nTraxectoria.\nLicenciado en f\u00edsica pola Universidade de Tecnolox\u00eda de M\u00fanic, en 1961 foi profesor de f\u00edsica no Instituto Tecnol\u00f3xico de California.\nDurante a s\u00faa etapa estudantil interesouse nos raios gamma, estudando as s\u00faas transici\u00f3ns nucleares e descubrindo no ano 1957 o que posteriormente se denominar\u00eda efecto M\u00f6\u00dfbauer. En 1961 foi galardoado, xunto co f\u00edsico norteamericano Robert Hofstadter, co Premio Nobel de F\u00edsica \"polos seus traballos sobre a absorci\u00f3n de radiaci\u00f3n gamma\"."}
{"id": "78488", "revid": "2269", "url": "https://gl.wikipedia.org/wiki?curid=78488", "title": "Rudolf Ludwig M\u00f6ssbauer", "text": ""}
{"id": "78489", "revid": "88215", "url": "https://gl.wikipedia.org/wiki?curid=78489", "title": "Lev Landau", "text": "Lev Davidovich Landau (en ruso \u041b\u0435\u0432 \u0414\u0430\u0432\u0438\u0434\u043e\u0432\u0438\u0447 \u041b\u0430\u043d\u0434\u0430\u0443), nado en Bak\u00fa o 22 de xaneiro de 1908 e finado en Moscova o 1 de abril de 1968, foi un f\u00edsico e matem\u00e1tico sovi\u00e9tico galardoado co Premio Nobel de F\u00edsica no ano 1962.\nTraxectoria.\nNaceu en Bak\u00fa, hoxe en d\u00eda capital de Acerbaix\u00e1n e ent\u00f3n parte do Imperio Ruso, nunha familia de ascendencia xud\u00eda. Cando era novo tivo interese nas matem\u00e1ticas, ingresando en 1922 na Universidade Estatal de Bak\u00fa estudando \u00e1 vez f\u00edsica, matem\u00e1ticas e qu\u00edmica. En 1924 trasladouse \u00e1 Universidade Estatal de San Petersburgo e en 1927 licenciouse en f\u00edsica.\nA escola Landau.\nEn 1929 realizou unha viaxe a Copenhague para co\u00f1ecer a Niels Bohr co cal discutiu longamente sobre f\u00edsica te\u00f3rica, introducindo a gran tradici\u00f3n na f\u00edsica te\u00f3rica na Uni\u00f3n Sovi\u00e9tica. Tivo un amplo campo de traballo, que incl\u00fae a teor\u00eda da supercondutividade e a superfluidez, a electrodin\u00e1mica cu\u00e1ntica, a f\u00edsica nuclear e a f\u00edsica de part\u00edculas. Foi a cabeza da divisi\u00f3n te\u00f3rica do Instituto para os Problemas F\u00edsicos a partir de 1937, cargo que ocupou ata o ano 1962 que, como resultado dun accidente de coche no cal sufriu lesi\u00f3ns das cales nunca se recuperou, renunciou ao seu cargo. Baixo as s\u00faas ordes tivo un bo grupo de investigadores como Lev Pitaevskii, Alexei Alexeevich Abrikosov, Evgeny Lifshitz, Lev Gorkov, Isaak Khalatnikov ou Boris Ioffe.\nFoi arrestado por mandato de Iosif Stalin e Lavrenti Beria durante a Gran Purga de 1938, sendo expulsado de Moscova entre o 27 de abril daquel ano e o 29 de abril de 1939, tras a intervenci\u00f3n do f\u00edsico Petr Kapitsa.\nObtivo o Premio Nobel de F\u00edsica no ano 1962 pola s\u00faa teor\u00eda da materia condensada, en particular do helio l\u00edquido. En compa\u00f1\u00eda de Evgeny Lifshitz realizou unha gran tarefa de difusi\u00f3n cient\u00edfica a trav\u00e9s de series de libros de texto.\nReco\u00f1ecementos.\nNa s\u00faa honra denominouse o cr\u00e1ter Landau da L\u00faa as\u00ed como o asteroide (2142) Landau descuberto o 3 de abril de 1972 por Lyudmila Chernykh."}
{"id": "78491", "revid": "2270", "url": "https://gl.wikipedia.org/wiki?curid=78491", "title": "Tudor", "text": ""}
{"id": "78493", "revid": "22570", "url": "https://gl.wikipedia.org/wiki?curid=78493", "title": "Cultura trobadoresca", "text": "A cultura trobadoresca \u00e9 un movemento cultural que tivo lugar na Europa do s\u00e9culo XI.\nEse per\u00edodo da Idade Media foi un momento de prosperidade econ\u00f3mica que beneficiou o desenvolvemento de actividades culturais e art\u00edsticas. Neste tempo as clases privilexiadas foron alfabetiz\u00e1ndose e os contactos coa cultura \u00e1rabe debido \u00e1s cruzadas trouxeron consigo novas influencias. Todo isto chegou a Galiza sobre todo por d\u00faas v\u00edas: o Cami\u00f1o de Santiago (os nobres, trobadores, franceses e occitanos) e a orde monacal de Cluny.\nCaracter\u00edsticas.\nNo sur de Francia, na Provenza, a partir do s\u00e9culo XII, nace o amor cort\u00e9s que deu lugar \u00e1 can\u00e7\u00f3 provenzal. Esta vai influ\u00edr na cantiga de amor galego-portuguesa. Como tema de composici\u00f3n po\u00e9tica, o amor cort\u00e9s combinaba a cultura cabaleiresca (o poeta traslada a relaci\u00f3n de vasalaxe militar \u00f3 c\u00f3digo amoroso onde el \u00e9 o vasalo e o se\u00f1or \u00e9 a dama ou dona. Ela debe ter mesura (discreci\u00f3n)) e gardar un comportamento plat\u00f3nico, pero tam\u00e9n observar uns principios relixiosos. A dama \u00e9 perfecta moral e fisicamente, e polo tanto merece adoraci\u00f3n.\nNa can\u00e7\u00f3 provenzal o trobador establece unha relaci\u00f3n coa dama que pasa por varios graos de aproximaci\u00f3n.\nAdemais de abundar as descrici\u00f3ns f\u00edsicas e morais da se\u00f1or tam\u00e9n poden aparecer no comezo das composici\u00f3ns un exordio primaveral.\nCantiga de amor galego-portuguesa.\nA cantiga de amor galego-portuguesa constit\u00fae unha imitaci\u00f3n consciente da \"can\u00e7\u00f3\" provenzal. Difer\u00e9nciase en que nesa relaci\u00f3n amorosa non adoita haber m\u00e1is que os dous primeiros graos da relaci\u00f3n entre o trobador e a dona, os sentimentos que se expresan case sempre rematan en coita (penitencia) ou loucura de amor. A dama aparece descrita dunha maneira m\u00e1is esquem\u00e1tica e non hai referencias \u00e1 natureza."}
{"id": "78494", "revid": "2270", "url": "https://gl.wikipedia.org/wiki?curid=78494", "title": "Estuardo", "text": ""}
{"id": "78500", "revid": "56817", "url": "https://gl.wikipedia.org/wiki?curid=78500", "title": "Bastiagueiro", "text": "O top\u00f3nimo galego Bastiagueiro pode referirse a:"}
{"id": "78501", "revid": "1093", "url": "https://gl.wikipedia.org/wiki?curid=78501", "title": "Adolfo Su\u00e1rez Gonz\u00e1lez", "text": ""}
{"id": "78503", "revid": "880", "url": "https://gl.wikipedia.org/wiki?curid=78503", "title": "Abdul Rahman de Khalid de Walid", "text": ""}
{"id": "78505", "revid": "736", "url": "https://gl.wikipedia.org/wiki?curid=78505", "title": "Luis Michelena", "text": ""}
{"id": "78507", "revid": "23204", "url": "https://gl.wikipedia.org/wiki?curid=78507", "title": "Termosfera", "text": "A termosfera \u00e9 unha capa que pertence a heterosfera. Vai dende a mesopausa ata os 500\u00a0km e nela a temperatura aumenta ata os 1000\u00a0\u00b0C debido \u00e1 absorci\u00f3n das radiaci\u00f3ns solares polas mol\u00e9culas de nitr\u00f3xeno e os\u00edxeno que se tranformaran en i\u00f3ns de carga negativa liberando electr\u00f3ns. Dende a ionosfera fl\u00faen cargas positivas cara a superficie e dende a superficie fl\u00faen cargas negativas cara a ionosfera. Nesta capa rebotan as ondas de radio que se emiten dende a terra e que fan posibles a comunicaci\u00f3n. Nalgunhas ocasi\u00f3ns o rozamento dos electr\u00f3ns produce auroras boreais."}
{"id": "78511", "revid": "98629", "url": "https://gl.wikipedia.org/wiki?curid=78511", "title": "Justine ou os infortunios da virtude", "text": "Justine ou os infortunios da virtude, na versi\u00f3n orixinal en franc\u00e9s Justine ou les Malheurs de la vertu, \u00e9 unha novela de Donatien-Alphonse-Fran\u00e7ois de Sade, m\u00e1is co\u00f1ecido na historia da literatura como o Marqu\u00e9s de Sade. A s\u00faa primeira versi\u00f3n foi escrita en 1787, e apareceu editada por primeira vez en 1791, e reeditada noutra versi\u00f3n en 1797. \u00c9 unha das obras m\u00e1is importantes e influentes da s\u00faa obra, xunto con \"Les Cent Vingt Journ\u00e9es de Sodome ou l\u2019\u00c9cole du libertinage\" (\"Os 120 d\u00edas de Sodoma\") e \"La Philosophie dans le boudoir\" (\"A filosof\u00eda no toucador\").\nX\u00e9nese da obra.\nOs seus t\u00edtulos orixinais foron, sucesivamente, \"Les infortunes de la vertu\", \"Justine ou les Malheurs de la vertu\" e \"La nouvelle Justine ou les Malheurs de la vertu\". A obra foi escrita polo marqu\u00e9s de Sade durante unha das s\u00faas prolongadas estancias en prisi\u00f3n, na Bastilla. A primeira versi\u00f3n redactouna en s\u00f3 quince d\u00edas, d\u00e1ndoa por terminada o 8 de xullo de 1787, permanecendo in\u00e9dita ata que Apollinaire rescatou o seu manuscrito do \"inferno\" da Biblioteca Nacional Francesa a principios do s\u00e9culo XX. Esta versi\u00f3n inicial \u00e9 sensiblemente inferior en extensi\u00f3n \u00e1s definitivas, a\u00ednda que nela xa est\u00e1n presentes o argumento, situaci\u00f3ns e desenvolvemento. Trala s\u00faa sa\u00edda de prisi\u00f3n en 1790 (merc\u00e9 a un decreto da Asemblea Constitu\u00ednte), imprimiuse en xu\u00f1o de 1791 unha segunda versi\u00f3n m\u00e1is expl\u00edcita na que se ampl\u00edan considerablemente as peripecias narradas.\nEn 1797 publicouse unha terceira versi\u00f3n da obra, tam\u00e9n atribu\u00edda a Sade, e ampliada con respecto \u00e1 edici\u00f3n anterior.\nA publicaci\u00f3n de Justine supuxo un enorme esc\u00e1ndalo e suscitou as m\u00e1is virulentas cr\u00edticas. Sade foi cualificado de \"autor infame de novelas detestables\". Malia ser publicada clandestinamente e que Sade sempre negou a s\u00faa autor\u00eda, foi a principal causa para encerralo de por vida en diferentes instituci\u00f3ns sanitarias acusado de \"demencia libertina\".\nXa en vida de Sade a obra tivo unha gran difusi\u00f3n, imprim\u00edndose seis edici\u00f3ns en dez anos. Converteuse nunha obra maldita que circulou clandestinamente durante todo o s\u00e9culo XIX. Reco\u00f1\u00e9cese a s\u00faa influencia nas novelas de Flaubert, Dostoievski e na poes\u00eda de Baudelaire, a\u00ednda que a lista de escritores do s\u00e9culo XIX nos que se aprecia a influencia de Sade, e m\u00e1is concretamente da s\u00faa novela Justine \u00e9 extensa. A principios do s\u00e9culo XX Apollinaire publica a s\u00faa obra e os surrealistas rescatan a memoria de Sade. Desde ent\u00f3n numerosos autores interes\u00e1ronse pola s\u00faa obra, pero debeuse esperar ata mediados do s\u00e9culo XX para que se normalizase a s\u00faa publicaci\u00f3n.\nEstrutura.\nComo na maior\u00eda das obras de Sade, poden observarse dous niveis de contido: por unha banda, unha serie de escenas de violencia sexual; por outra, os sofismas daqueles personaxes que protagonizan esta violencia, xustific\u00e1ndoa. A maior\u00eda dos analistas da obra de Sade ven nas argumentaci\u00f3ns destes personaxes o propio pensamento de Sade, un sistema filos\u00f3fico e pol\u00edtico baseado no materialismo ateo da Ilustraci\u00f3n francesa, oposto \u00e1s ideas de Jean-Jacques Rousseau sobre a bondade innata do ser humano.\nXa na s\u00faa \u00e9poca Sade sufriu as cr\u00edticas polos \"sistemas filos\u00f3ficos\" que expu\u00f1an os seus personaxes libertinos. En contestaci\u00f3n a esas cr\u00edticas escribiu:\n\u00c9 nesta obra de Sade onde m\u00e1is claramente se pode apreciar a influencia de Voltaire e os seus contos filos\u00f3ficos (concretamente lembra a C\u00e1ndido). Como adoita suceder nas obras do Marqu\u00e9s, as peripecias narradas parecen ser unha escusa para posibilitar a exposici\u00f3n de diferentes sistemas filos\u00f3ficos.\nEn \"Justine\", Sade v\u00e1lese da protagonista para simbolizar a virtude e manifestar a s\u00faa pesimista tese segundo a que a virtude \u00e9 sistematicamente esmagada polo vicio, mentres que o vicio, libre de valores e principios, cobra vantaxe e prospera. Partindo desa tese, Sade, na introduci\u00f3n, preoc\u00fapase por aqueles que carentes dunha formaci\u00f3n moral s\u00f3lida poidan chegar \u00e1 conclusi\u00f3n de que \u00e9 mellor, m\u00e1is vantaxoso, practicar o vicio e non a virtude.\nArgumento.\nSade v\u00e1lese na obra da f\u00f3rmula do narrador omnisciente, que comenta o desenvolvemento da trama, extrae conclusi\u00f3ns e exhorta o lector utilizando a segunda persoa do plural. \"Justine\" trata da vida desgraciada de Justine, unha moci\u00f1a \u00e1 que a natureza dotou dun irresistible impulso cara \u00e1 virtude, pero \u00f3 quedar orfa, enfr\u00f3ntase a un mundo cheo de libertinos. Ela e a s\u00faa irm\u00e1 Juliette vense obrigadas a buscarse a vida como poden, pero mentres que Juliette, inclinada naturalmente \u00f3 vicio, decide prostitu\u00edrse, o que a leva a acadar o \u00e9xito e a respetabilidade, a boa de Justine emp\u00e9\u00f1ase, contra vento e marea, en querer levar unha vida virtuosa.\nCase vinte anos despois da s\u00faa separaci\u00f3n, as d\u00faas irm\u00e1s at\u00f3panse, sen se reco\u00f1eceren. Juliette \u00e9 a esposa dun importante personaxe, e Justine enc\u00f3ntrase nun absoluto desvalemento. A segunda refire \u00e1 primeira as s\u00faas desventuras en primeira persoa: como, pola s\u00faa inclinaci\u00f3n \u00e1 virtude, foi unha e outra vez vexada, sen atopar nunca a paz. O relato de Justine ocupa a maior parte do libro. \u00d3 rematar, Justine \u00e9 reco\u00f1ecida por Juliette, que decide axudala, pero, pouco despois, Justine \u00e9 atinxida por un raio, sen posibilidade de gozar da vida tranquila que a s\u00faa irm\u00e1 est\u00e1 resolta a proporcionarlle.\nSade concede \u00f3 lector un final convencional: a morte de Justine non debe resultar est\u00e9ril. Na introduci\u00f3n adianta o plan da obra:\nE consonte ese plan, Juliette, conmovida polos infortunios da s\u00faa irm\u00e1, comprende a grandeza da virtude, e, rexener\u00e1ndose, comprom\u00e9tese a levar unha vida piadosa. As\u00ed terminan as d\u00faas primeiras versi\u00f3ns, non as\u00ed na terceira, onde Juliette continuar\u00e1 sumida na m\u00e1is extrema libertinaxe. O narrador, pouco convincentemente, concl\u00fae no derradeiro par\u00e1grafo da novela que a virtude de Justine achar\u00e1 a s\u00faa recompensa no al\u00e9n.\nA propia trama e as ideas expostas na novela son extremadamente radicais para a s\u00faa \u00e9poca, con fortes cr\u00edticas \u00e1 organizaci\u00f3n social e \u00e1 relixi\u00f3n e igrexa. A virulencia das s\u00faas cr\u00edticas contra o r\u00e9xime establecido e as posibles referencias a influentes personaxes da \u00e9poca -unido \u00e1 avaricia dos seus familiares, que desexaban apoderarse do seu patrimonio- valeron a Sade a reclusi\u00f3n de por vida no manicomio de Charenton.\nEn 1967 rodouse en Italia a escenificaci\u00f3n cinematogr\u00e1fica da pel\u00edcula, \"Justine ovvero le disavventure della virt\u00f9\", titulada en castel\u00e1n \"Pasi\u00f3n Mortal\". Estivo dirixida por Jess Franco, con Klaus Kinski e Romina Power como figuras principais. Posteriormente, houbo outras adaptaci\u00f3ns \u00f3 cine da obra.\nIdeas b\u00e1sicas na obra.\nJustine (unha adolescente) recorre a t\u00f3dolos estamentos sociais para preservar a s\u00faa virtude, e en t\u00f3dolos casos, no canto de recibir axuda o que atopa son incitaci\u00f3ns \u00f3 vicio. Justine simboliza a virtude que cunha escasa intelixencia debe enfrontarse ao comech\u00f3n do vicio e, contrariamente \u00f3 que caber\u00eda esperar, no canto de ser recompensada por manter a s\u00faa virtude, o que recibe \u00e9 toda clase de agravios. Pola contra, os libertinos que abusan dela vense recompensados con toda clase de parab\u00e9ns.\nSade verte nesta obra a s\u00faa misantrop\u00eda, describe como, na sociedade na que lle tocou vivir, practicar a virtude sempre resulta oneroso, mentres que quen practica o vicio encontra unha sociedade c\u00f3mplice e corrompida, o que lle permite adquirir vantaxe."}
{"id": "78513", "revid": "1822", "url": "https://gl.wikipedia.org/wiki?curid=78513", "title": "Cadmo", "text": "Cadmo (ou Cadmos) \u00e9 unha figura da mitolox\u00eda grega, fundador da cidade grega de Tebas. Era fillo de Axenor, rei de Tiro (Fenicia) e de Telefasa, e irm\u00e1n de Europa.\nCando Zeus, transformado nun touro, raptou \u00e1 bela Europa, o pai, Axenor, enviouno xunto con seus irm\u00e1ns F\u00e9nix e Cilix, na s\u00faa busca, avis\u00e1ndoos de que non volvesen at\u00e9 que a atopasen. Cadmo despois de percorrer boa parte da Terra sen achar \u00e1 irm\u00e1, decidiu non tornar ao seu pa\u00eds. Achegouse a Delfos e consultou o c\u00e9lebre or\u00e1culo, sobre o lugar onde deber\u00eda vivir. O or\u00e1culo aconsellou que cando atopase unha vaca que non co\u00f1ecese xugo a seguise, e onde parase a pastar, que fundase unha cidade e chamase ao pa\u00eds Beocia.\nAo pouco tempo de abandonar Delfos, encontrou Cadmo a vaca, e cando se parou esta, decidiu facer un sacrificio na honra de Atenea. Pediu aos seus compa\u00f1eiros que fosen buscar auga dunha fonte pr\u00f3xima, sita nunha cova. Cando os compa\u00f1eiros cumpriron o mandado, atoparon cun drag\u00f3n que custodiaba a gruta. O drag\u00f3n acabou con todos.\nEstra\u00f1ado da tardanza dos seus amigos, Cadmo armado, dir\u00edxese cara a cova. Contempla horrorizado a matanza, mais non dubida en atacar o monstro e matalo. Apar\u00e9ceselle ent\u00f3n Atenea e acons\u00e9llalle que semente en terra os dentes do drag\u00f3n a fin de obter \"un novo pobo\". Confundido sobre o sentido do consello, Cadmo, por\u00e9n, realiza o mandado: ara os campos e bota nos regos os dentes. Dos dentes xorden logo homes armados, que pelexan entre si. Fican s\u00f3 cinco vivos, que se converten nos novos compa\u00f1eiros de Cadmo e o axudan a constru\u00edr a cidade. Recibe o nome de Tebas.\nPor\u00e9n a esposa de Zeus, Hera, que non pod\u00eda esquecer que Cadmo era irm\u00e1n de Europa, amante do seu home, non estaba contenta e atraeu a desgraza \u00e1 s\u00faa familia: Ino botouse no mar, nun arrouto; S\u00e9mele morreu v\u00edtima dos raios de Zeus; un neto, Penteo foi esnaquizado polas m\u00e9nades, e outro, Acte\u00f3n, foi devorado polos seus propios cans. Por \u00faltimo o seu propio pobo tebano levantouse contra el, e o mesmo Dioniso destru\u00edu o seu palacio, de xeito que Cadmo e a s\u00faa esposa, Harmon\u00eda, xa anci\u00e1ns, buscaron refuxio na Iliria, onde foron finalmente transformados en serpes."}
{"id": "78514", "revid": "98629", "url": "https://gl.wikipedia.org/wiki?curid=78514", "title": "Arizona Dream", "text": "Arizona Dream \u00e9 unha pel\u00edcula do director bosn\u00edaco Emir Kusturica, rodada en 1991 e estreada en 1993.\nTrama.\nNarra a historia dun mozo residente en Nova York que se ve obrigado a regresar \u00e1s s\u00faas orixes en Arizona, onde comeza unha nova etapa da s\u00faa vida na que a s\u00faa principal prioridade ser\u00e1 facer realidade os seus so\u00f1os e os dos que o rodean. Coma noutras das s\u00faas pel\u00edculas, Kusturica reflicte a fantas\u00eda e os so\u00f1os dos seus personaxes entrelazados coa cr\u00faa realidade, na que todo acaba en traxedia."}
{"id": "78515", "revid": "1822", "url": "https://gl.wikipedia.org/wiki?curid=78515", "title": "Laomedonte", "text": "Laomedonte \u00e9 unha figura da mitolox\u00eda grega, rei de Troia e pai de Pr\u00edamo, Titono e Hes\u00edone.\nHistora e caracter\u00edsticas.\nPara constru\u00edr a muralla da cidadela Laomedonte pregou axuda a Zeus, que mandou a Poseid\u00f3n e Apolo que o axudasen, como castigo por terse rebelado contra o rei do Olimpo. En troco da axuda, Laomedonte prometeulles uns cabalos invenc\u00edbeis que Zeus lle regalara, mais cando o labor estivo rematado negouse a entregar o convido e a\u00ednda os ameazou.\nPoseid\u00f3n destru\u00edu os muros e envioulle un monstro mari\u00f1o. Laomedonte non tivo outro remedio que ofrecer a s\u00faa propia filla, Hes\u00edone, en sacrificio ao monstro. Atada a unhas rochas, agardaba a s\u00faa sorte a rapaza, cando a fortuna quixo que por al\u00ed pasasen os Argonautas cami\u00f1o da C\u00f3lquida. O mesmo H\u00e9rcules desencadeou a Hes\u00edone e matou o monstro, logo de que Laomedonte lle ofrecese os cabalos ent\u00f3n ao heroe. Por\u00e9n, unha vez realizado o traballo, Laomedonte negouse a entregar os animais.\nFurioso, H\u00e9rcules arrasou Troia e matou a Laomedonte e os seus fillos, mais levou consigo a Hes\u00edone e entregouna como esposa ao soberano de Salamina, Telam\u00f3n."}
{"id": "78518", "revid": "85894", "url": "https://gl.wikipedia.org/wiki?curid=78518", "title": "Caixa Galicia", "text": "Caixa Galicia foi unha entidade financeira de Galiza, activa entre 1978 e 2010. Foi a maior de Galiza e unha das dez maiores de Espa\u00f1a nos anos finais do s\u00e9culo XX. Cunha rede superior \u00e1s 800 oficinas en todas as comunidades aut\u00f3nomas espa\u00f1olas, a entidade estaba tam\u00e9n presente en dez pa\u00edses de Europa e Am\u00e9rica, inclu\u00edndo as s\u00faas \u00faltimas aberturas en Miami, Panam\u00e1, e o Brasil. Logo dunha importante crise econ\u00f3mica e financeira, en 2010 anunciouse a s\u00faa fusi\u00f3n con Caixanova, dando lugar a Novacaixagalicia e posteriormente a Abanca.\nHistoria e caracter\u00edsticas.\nCaixa Galicia constitu\u00eduse en 1978 coa fusi\u00f3n da Caixa de Aforros e Monte de Piedade da Coru\u00f1a e Lugo (que \u00e1 s\u00faa vez se fusionaran en 1944) coa Caixa Xeral de Aforros e Monte de Piedade de Ferrol.. Dous anos despois uniuse a Caixa Galicia a Caixa de Aforros de Santiago de Compostela.\nAs caixas existentes nas cidades galegas comezaron un proceso de fusi\u00f3ns e absorci\u00f3ns ata quedar no norte Caixa Galicia e no sur Caixanova. No ano 2006 Caixa Galicia conseguiu un beneficio atribu\u00eddo de 443 mill\u00f3ns de euros, cun aumento do 76% respecto do ano 2005. Incrementou un 37% o volume de negocio xestionado e un 46% o volume de investimento crediticio, cun 58% de incremento en investimento a empresas. Deste xeito a entidade finalizou o primeiro exercicio do seu Plan Estrat\u00e9xico 2006-2010 superando os obxectivos establecidos e consolidando a organizaci\u00f3n como unha gran plataforma comercial, con unidades especializadas no dese\u00f1o de produtos pensados para o cliente e unha estrutura de canles de distribuci\u00f3n dedicados \u00e1 venda e o servizo de cualidade.\nCXG Corporaci\u00f3n Caixagalicia.\nA actividade b\u00e1sica da sociedade Corporaci\u00f3n CaixaGalicia consist\u00eda en agrupar as participaci\u00f3ns empresariais da matriz en sectores econ\u00f3micos fundamentais para o desenvolvemento de Galiza. Entre as empresas que contaban coa presenza de Caixa Galicia no seu accionariado estaban Pescanova, o Banco Etcheverr\u00eda, Sacyr Vallehermoso, Galp, Astroc, Tecnocom ou Uni\u00f3n Fenosa. Ademais, posu\u00eda un grupo empresarial propio con importantes empresas en diversos sectores econ\u00f3micos. En total, 120 empresas de 20 sectores econ\u00f3micos.\nActividade sociocultural.\nNo ano 2007 a entidade implicouse nunha intensa actividade sociocultural, \u00e1 que contribu\u00edu con 89,55 mill\u00f3ns de euros, na que a conservaci\u00f3n ambiental ten un papel destacado, ao lado das li\u00f1as tradicionais do seu programa estrat\u00e9xico, como a Cultura, a Arte, os Maiores, o voluntariado, a loita contra a exclusi\u00f3n dixital ou o programa de microcr\u00e9ditos. \u00c9 a terceira maior contribuci\u00f3n a actividades socioculturais entre as caixas espa\u00f1olas."}
{"id": "78519", "revid": "130814", "url": "https://gl.wikipedia.org/wiki?curid=78519", "title": "Pescanova", "text": "Pescanova \u00e9 unha empresa pesqueira galega con sede en Chapela, Redondela. O porto de Vigo \u00e9 a s\u00faa base de operaci\u00f3ns.\nHistoria.\nPescanova foi fundada en 1960 en Vigo por Xos\u00e9 Fern\u00e1ndez L\u00f3pez. Desde os seus inicios desenvolveu unha tecnolox\u00eda avanzada para o proceso completo de manufacturaci\u00f3n de peixe mediante o uso de grandes barcos conxeladores que procesaban e ultraconxelaban as capturas a bordo do propio barco. Esta innovaci\u00f3n constitu\u00edu unha revoluci\u00f3n no sector do peixe ultraconxelado, e permitiulle \u00e1 empresa medrar grandemente e posicionarse como l\u00edder indiscutible do mercado nacional e internacional.\nEn 1980 Manuel Fern\u00e1ndez de Sousa-Faro, fillo do fundador accedeu \u00e1 presidencia, e iniciou un proceso de reestruturaci\u00f3n da firma. En 1985 comezou a cotizar na Bolsa de Madrid. \nA mercadotecnia de Pescanova estivo sempre ligado a unha imaxe de marca moi familiar e que ofrece produtos de cualidade e confianza. Destacou a repercusi\u00f3n social do slogan \"O bo sabe ben\" a\u00ednda en uso, ou personaxes empregados en campa\u00f1as publicitarias como \"Rodolfo Langostino\" (anos 80) ou o \"Capit\u00e1n Pescanova\" (a finais dos 90). A comezos do s\u00e9culo XXI abriu en Vigo o primeiro restaurante de comida r\u00e1pida especializado en peixe.\nEntre agosto de 2012 e febreiro de 2013, Alfonso Paz-Andrade, ex conselleiro delegado da entidade desfaise de 353 188 acci\u00f3ns da empresa, quedando coma primeiros accionistas: Manuel Fern\u00e1ndez de Sousa-Faro (14,426%), a Sociedad An\u00f3nima Damm (6,183%,; Luxempart (5,837%), Alqueire (5,050%), FBA-The Icelandic Investment Bank (5%) e Silicon Metals Holding (5%).\nO 1 de marzo de 2013 a empresa presentou un preconcurso de acredores ao non poder formalizar as s\u00faas contas de 2012 perante a \"Comisi\u00f3n Nacional del Mercado de Valores (CNMV)\"\nEstrutura.\nO grupo Pescanova est\u00e1 formado por un conglomerado de empresas dedicadas \u00e1 captura, procesado, elaboraci\u00f3n e distribuci\u00f3n de produtos do mar, precoci\u00f1ados, pratos preparados e ultraconxelados. Empresas do grupo Pescanova son Pescanova Alimentaci\u00f3n, S.A. (comercializaci\u00f3n dos produtos Pescanova), Friser (distribuci\u00f3n de ultraconxelados a domicilio), Cofr\u00edo (produtos conxelados para grosistas), Frinova (elaboraci\u00f3n de produtos fritidos ultraconxelados) e Caternova (c\u00e1tering para restauraci\u00f3n)."}
{"id": "78520", "revid": "5312", "url": "https://gl.wikipedia.org/wiki?curid=78520", "title": "Fadesa", "text": "FADESA foi un dos principais grupos inmobiliarios espa\u00f1ois, que naceu con capital galego e que tivo a sede na Coru\u00f1a. Entrou en liquidaci\u00f3n en 2015.\nHistoria.\nFoi creada na Coru\u00f1a en 1993 polo empresario Manuel Jove. Este asociouse con outros tres investidores (Faustino Fern\u00e1ndez, Demetrio e Severino) que conformaban a inmobiliaria Fadese para a compra unha gran parcela de terreos en Oleiros. Finalmente Jove terminou comprando e cambiando o nome da sociedade a Fadesa.\nEspecializouse ao comezo no desenvolvemento de grandes proxectos de vivenda protexida. En 1993 comezou a s\u00faa expansi\u00f3n f\u00f3ra de Galiza, empezando por Castela e Le\u00f3n. En 1999 deu o salto internacional, entrando no mercado de Portugal, e no 2000 abriu a s\u00faa delegaci\u00f3n en Marrocos. Diversificou a s\u00faa actividade con investimentos patrimoniais en hoteis, campos de golf, adegas de vi\u00f1o...).\nNo 2006 a inmobiliaria Martinsa, presidida por Fernando Mart\u00edn, lanzou unha OPA amigable polo 100% de Fadesa por 4.045,2 mill\u00f3ns de euros. O 14 de decembro de 2007 levouse a cabo a fusi\u00f3n entre Fadesa e Martinsa, dando lugar a un novo grupo cotizado co nome de Martinsa-Fadesa.\nMartinsa-Fadesa reduciu a venda de vivendas en 2007 nun 36 %, con 6.691 vivendas fronte \u00e1s 10.446 do 2006. Chegou a ter presenza na pr\u00e1ctica totalidade do estado a trav\u00e9s de 20 delegaci\u00f3ns e m\u00e1is de 50 puntos de venda. A nivel internacional participa en grandes proxectos, como o maior resort tur\u00edstico de Marrocos, cunha superficie de 300.000 metros cadrados. O novo grupo ten previsto diversificar a s\u00faa actividade cara \u00e1 obra civil e cara \u00e1s enerx\u00edas renovables e, malia que trasladar\u00e1 a sede operativa a Madrid, manter\u00e1 a sede social na Coru\u00f1a.\nEn 2008 anunciouse a quebra de Martinsa-Fadesa, cunha gran d\u00e9beda contra\u00edda en boa medida durante o proceso de fusi\u00f3n. O 14 de xullo dese ano convocouse un concurso de acredores, o maior de Espa\u00f1a at\u00e9 ese momento. A decisi\u00f3n do consello de administraci\u00f3n foi presentada nos xulgados da Coru\u00f1a, e prop\u00faxose ao Ministerio de Traballo un expediente de regulaci\u00f3n de emprego que afectou a 234 persoas empregadas (o 26,5 % do cadro de persoal).\nO concurso de acredores foi superado en xaneiro de 2011.\nEn 2015 o grupo entrou en liquidaci\u00f3n cunha d\u00e9beda de 3 200 mill\u00f3ns de euros.\nCr\u00edticas.\nNo 2004, 1.200 veci\u00f1os agrupados no Colectivo Nacional de Afectados S\u00edndrome Fadesa, iniciaron a v\u00eda penal contra a compa\u00f1\u00eda, baixo as acusaci\u00f3ns de delito de risco, falsidade documental e estafa. O proceso xudicial non foi iniciado."}
{"id": "78521", "revid": "96271", "url": "https://gl.wikipedia.org/wiki?curid=78521", "title": "Flanagan", "text": "Flanagan, de nome real Joan Anguera Ca\u00f1abate, \u00e9 un personaxe creado polos escritores Andreu Mart\u00edn e Jaume Ribera. Tr\u00e1tase dun detective privado que vive nun barrio obreiro de Barcelona.\nHistoria e caracter\u00edsticas.\nComeza a s\u00faa xeira en oitavo de EXB, con 13 anos. As s\u00faas aventuras aumentan en importancia conforme vai medrando. As\u00ed, empeza por adivi\u00f1ar talles de suxeitadores, e remata resolvendo casos de pedofilia, maltrato, secuestros ou tr\u00e1fico de beb\u00e9s, pero sempre desde unha perspectiva amena, did\u00e1ctica e xuvenil.\nCada un dos libros \u00e9 independente dos anteriores. Por\u00e9n, adoitan comezar explicando como terminaron os asuntos pendentes no anterior, especialmente no aspecto sentimental.\nFixo unha incursi\u00f3n no terreo da sexualidade co libro \"O diario vermello de Flanagan\", paralelo a \"O diario vermello de Carlota\", de Gemma Lienas. Ambos describen a experiencia sexual vivida xuntos, pero desde puntos de vista diferentes. Este libro af\u00e1stase un pouco do estilo dos outros e constit\u00fae en si mesmo unha aventura independente.\nEntre as s\u00faas parellas est\u00e1n Clara Longo, Carmen Ruano, Nines, Mar\u00eda Gual, Blanca \"Online\" e Carlota. Ten flirteado con Bruna e con Eva Ferrer.\nAo longo das trece novelas o personaxe foi crecendo e madurando, tanto nas s\u00faas deduci\u00f3ns como na s\u00faa forma de pensar e nas situaci\u00f3ns en que se involucra. Os autores deixan ver as s\u00faas influencias con menci\u00f3ns a Philip Marlowe ou Sherlock Holmes, as\u00ed como os seus gustos musicais (Creedence Clearwater Revival ou Guns N' Roses).\nFlanagan aparece tam\u00e9n noutra novela dos autores, na saga do detective \u00c0ngel Esquius."}
{"id": "78522", "revid": "25871", "url": "https://gl.wikipedia.org/wiki?curid=78522", "title": "Carlos Ruiz Zaf\u00f3n", "text": "Carlos Ruiz Zaf\u00f3n, nado en Barcelona o 25 de setembro de 1964 e finado nos \u00c1nxeles o 19 de xu\u00f1o de 2020, foi un escritor catal\u00e1n en lingua castel\u00e1.\nTraxectoria.\nDesde 1993 viviu nos \u00c1nxeles (California), onde se dedicou uns anos a escribir gui\u00f3ns de cine antes de dedicarse plenamente \u00e1 s\u00faa carreira como novelista. A s\u00faa primeira novela para adultos, \"La sombra del viento\", foi un grande \u00e9xito de vendas, sendo traducido a 36 linguas, vendendo m\u00e1is de 8 mill\u00f3ns de exemplares e obtendo numerosos premios internacionais.\nA s\u00faa obra caracter\u00edzase por un estilo moi elaborado con grande influencia da narrativa audiovisual, unha est\u00e9tica g\u00f3tica e expresionista e a combinaci\u00f3n de moitos elementos narrativos. Combina esa t\u00e9cnica cun gran dominio da linguaxe e da estrutura narrativa, combinando elementos dispares, desde a tradicional novela do s\u00e9culo XIX a un emprego impactante de imaxes e texturas de gran forza sensorial."}
{"id": "78523", "revid": "98629", "url": "https://gl.wikipedia.org/wiki?curid=78523", "title": "O pr\u00edncipe da br\u00e9tema", "text": "O pr\u00edncipe da br\u00e9tema \u00e9 unha novela xuvenil de Carlos Ruiz Zaf\u00f3n. Foi publicada orixinalmente en lingua castel\u00e1 en 1993 co t\u00edtulo de El pr\u00edncipe de la niebla, acadando ese mesmo ano o Premio Edeb\u00e9 de Literatura Xuvenil. En maio de 2007 foi reeditada en \"La Trilog\u00eda de la Niebla\", xunto a \"El palacio de la medianoche\" e \"Las luces de septiembre\".\nTrama.\nA historia est\u00e1 ambientada en xu\u00f1o de 1943. Unha familia escapa da segunda guerra mundial, indo vivir a unha vila na costa atl\u00e1ntica, instal\u00e1ndose nunha casa moi grande. O protagonista (Max de 13 anos), e a s\u00faa irm\u00e1 (Alicia, de 15 anos) co\u00f1ecen a Roland, outro rapaz da vila, que lles amosa a gran cantidade de maxia e fantas\u00eda que rodea \u00e1 vila, \u00f3 mar, e \u00e1 s\u00faa casa.\nOs anteriores propietarios da casa sufriran a persecuci\u00f3n dun estra\u00f1o personaxe que seguir\u00e1 perseguindo \u00e1 familia de Max e \u00e1 de Roland ata saldar unha antiga d\u00e9beda.\nTraduci\u00f3ns.\nA novela foi traducida ao galego por In\u00e9s Sixto Garc\u00eda e publicada pola editorial Rodeira en 2000. Reeditouse en 2002."}
{"id": "78524", "revid": "98629", "url": "https://gl.wikipedia.org/wiki?curid=78524", "title": "Luar no inferno", "text": "Luar no inferno \u00e9 unha novela negra escrita en 2006 por Miguel Anxo Fern\u00e1ndez Fern\u00e1ndez. \u00c9 a segunda entrega das aventuras do detective de orixe galega residente nos \u00c1nxeles Frank Soutelo.\nTrama.\nFrank Soutelo recibe a visita do seu sobri\u00f1o Robert, un mozo director de cine independente cun valioso contrato cunha gran produtora para facer unha pel\u00edcula, pero con pouca liberdade \u00e1 hora de rodar. Robert ten un gui\u00f3n sobre a contrataci\u00f3n de mozas mexicanas que chegan enganadas a Hollywood, onde terminan facendo pel\u00edculas porno, explotadas como prostitutas, ou asasinadas en \"snuff movies\". \u00d3 produtor non lle interesa que iso saia \u00e1 luz, pero como o detective descobre, por algo persoal.\nNarraci\u00f3n.\nNo libro am\u00f3sase de primeira man o mundo das altas esferas da produci\u00f3n de Hollywood, e as relaci\u00f3ns cos magnates da prostituci\u00f3n, empresas funerarias, e polic\u00edas corruptos. As\u00ed mesmo, crit\u00edcase non s\u00f3 a explotaci\u00f3n de persoas, sen\u00f3n tam\u00e9n o engano \u00e1 cidadan\u00eda estadounidense mediante os tratos de favor, compras de silencio, e outros m\u00e9todos de corrupci\u00f3n. Tam\u00e9n aparece o FBI, \u00f3 que tam\u00e9n critica pola s\u00faa irresponsabilidade \u00e1 hora de protexelo, e o CSI.\nO libro est\u00e1 narrado en primeira persoa, pero con moitas chiscadelas* \u00f3 lector. Ten moita acci\u00f3n, sen recrearse moito nas paisaxes, como Raymond Chandler, sen\u00f3n que fala m\u00e1is do estado an\u00edmico do detective. Como todo bo detective que se precie, sempre di a \u00faltima palabra, sen dubidar \u00e1 hora de coller \u00f3 inimigo pola solapa da chaqueta, pero recibe unhas cantas pu\u00f1adas. Pero, malia que os devolve, non remata sempre con frases que pasen \u00e1 posteridade. Destacan, m\u00e1is que esas, frases galegas, co esp\u00edrito de \"depende\", \"amigui\u00f1os si...\", ou \"arrieiros somos...\".\nNarra moi ben os momentos de acci\u00f3n, mesmo con co\u00f1ecementos de bal\u00edstica ou anatom\u00eda, aparici\u00f3n de bombas en caixas de DVD's, ou persecuci\u00f3ns.\nO autor describe moi ben os barrios da cidade californiana, como nas historias de Chandler, Charles Bukowski ou John Fante. Conta con referencias expl\u00edcitas a cl\u00e1sicos do cine e a literatura, como Frank Kapra, non s\u00f3 en referencia \u00e1 acci\u00f3n, sen\u00f3n tam\u00e9n como homenaxe \u00f3s mestres. Tam\u00e9n hai homenaxes ademais de \u00e1 gastronom\u00eda, \u00e1 cultura galega, como Luar na Lubre ou os vi\u00f1os da terra."}
{"id": "78525", "revid": "111586", "url": "https://gl.wikipedia.org/wiki?curid=78525", "title": "Pepe Carvalho", "text": "Pepe Carvalho \u00e9 o protagonista dunha serie de novelas de ficci\u00f3n escritas por Manuel V\u00e1zquez Montalb\u00e1n.\nCaracter\u00edsticas.\nDe orixe galega, Carvalho \u00e9 un at\u00edpico detective privado de personalidade rica, complexa e contraditoria. As s\u00faas aventuras serviron \u00f3 autor para retratar, e decot\u00edo criticar, a situaci\u00f3n pol\u00edtica e cultural da mudante sociedade espa\u00f1ola da \u00faltima metade do s\u00e9culo XX. Por exemplo, o proceso autodestrutivo do Partido Comunista nos primeiros tempos da transici\u00f3n descr\u00edbese en \"Asesinato en el comit\u00e9 central\", a ca\u00edda do felipismo nos anos 90 \u00e9 o pano de fondo de \"El Premio\", ou o discutido proceso de transformaci\u00f3n de Barcelona con motivo das Olimp\u00edadas de 1992 est\u00e1 presente en \"Sabotaje Ol\u00edmpico\"\nA saga de Carvalho tivo o seu punto final coa publicaci\u00f3n p\u00f3stuma de \"Milenio Carvalho\", onde o protagonista, acompa\u00f1ado do seu inseparable Biscuter, autoimponse unha \u00faltima aventura en forma de volta \u00f3 mundo que acaba convert\u00e9ndose nunha mirada amarga e melanc\u00f3lica sobre a situaci\u00f3n sociopol\u00edtica mundial e o paso do tempo.\nCarvalho foi na s\u00faa mocidade (durante os anos 50) militante do Partido Comunista. O seu activismo contra o r\u00e9xime franquista levouno \u00f3 c\u00e1rcere. Desenganado do comunismo, cada vez m\u00e1is desencantado e sempre contraditorio, acabou exercendo durante catro anos como axente da CIA.\nA paix\u00f3n gastron\u00f3mica de Carvalho e Biscuter \u00e9 a mesma que sent\u00eda o autor, polo que non faltan nas novelas apaixonadas descrici\u00f3ns culinarias dos pratos m\u00e1is diversos.\nHome de vasta cultura, outro chocante trazo da s\u00faa personalidade \u00e9 a s\u00faa c\u00ednica afecci\u00f3n por condenar \u00e1 fogueira libros da s\u00faa nutrida biblioteca desde comezos da d\u00e9cada de 1970.\nMalia a s\u00faa orixe galega, Barcelona \u00e9 a s\u00faa cidade. Se ben \u00e9 un gran viaxeiro e moitas das s\u00faas aventuras transcorren noutros lugares, a importancia do personaxe deu \u00e1 capital catal\u00e1 un aire de cidade literaria m\u00edtica que tanto apreciaba o propio Carvalho noutras cidades, como o Singapur de William Somerset Maugham.\nAdaptaci\u00f3ns para a pantalla.\nDiversas novelas protagonizadas por Carvalho foron adaptadas para a televisi\u00f3n, sen excesivo \u00e9xito nin de cr\u00edtica nin de p\u00fablico. Primeiro, nunha serie de TVE protagonizada por Eusebio Poncela nos anos 80. Posteriormente nunha serie hispano-arxentina cancelada logo do primeiro episodio, con Juan Diego no papel de Carvalho. M\u00e1is recentemente, nunha serie italo-espa\u00f1ola de 10 episodios protagonizada por Juanjo Puigcorb\u00e9.\nRealiz\u00e1ronse catro adaptaci\u00f3ns \u00f3 cine:\nAdemais, en 1985 realizouse a pel\u00edcula \"Ol\u00edmpicamente mort\" directamente para o mercado televisivo onde Constantino Romero interpretaba \u00f3 detective e o propio V\u00e1zquez Montalb\u00e1n era o narrador. A pel\u00edcula tam\u00e9n contou coa direcci\u00f3n de Manuel Esteban e coa aparici\u00f3n estelar do escritor espa\u00f1ol de novela negra Andreu Mart\u00edn."}
{"id": "78526", "revid": "89787", "url": "https://gl.wikipedia.org/wiki?curid=78526", "title": "No Logo", "text": "No Logo: Taking Aim at the Brand Bullies \u00e9 un libro da canadense Naomi Klein, publicado en ingl\u00e9s en 2000 por Knopf Canada.\nContido.\nM\u00e1is co\u00f1ecido como No logo, \u00e9 un ensaio que trata de analizar a influencia das marcas na sociedade actual. Comeza narrando a orixe e crecemento das grandes empresas que basean o seu negocio na imaxe de marca, e prosegue analizando os efectos en todo o mundo, desde o mercado de traballo, tanto no primeiro como no terceiro mundo, como o mercado de consumo. Explica as t\u00e1cticas que as marcas seguen para expandirse e relata moitos actos de rebeld\u00eda xurdidos como resposta.\nNo primeiro mundo analiza fundamentalmente a situaci\u00f3n en Estados Unidose Canad\u00e1 e, en menor medida, en Europa occidental.\nO enfoque \u00e9 de cr\u00edtica feroz \u00f3 comportamento das empresas."}
{"id": "78527", "revid": "1131", "url": "https://gl.wikipedia.org/wiki?curid=78527", "title": "Alejo Carrera", "text": "Alejo Carrera Mu\u00f1oz, nado en Vilasobroso (Mondariz), o 17 de febreiro de 1893 e finado tam\u00e9n en Vilasobroso o 18 de xullo de 1967, foi un xornalista galego, dono do castelo de Sobroso.\nTraxectoria.\nFoi correspondente da prensa internacional en Lisboa, e posteriormente desenvolveu traballos consulares na cidade. Desde 1916 foi membro correspondente da Real Academia Galega.\nEn 1923 mercoulle o castelo de Sobroso a Manuel B\u00e1rcena Andr\u00e9s, conde de Torrecedeira, por cinco mil pesetas. Estaba nun estado ruinoso e iniciou a s\u00faa reconstruci\u00f3n. Foi o fundador e primeiro alcalde ped\u00e1neo da entidade local menor de Portela o 13 de setembro de 1924, e en 1926 logrou que se mudase o nome da parroquia polo de Vilasobroso. Integrouse no Partido Republicano Radical e converteuse no primeiro alcalde republicano de Mondariz en 1931. Foi destitu\u00eddo en maio dese ano, e en setembro fundou o xornal \"El Sobroso\".\nNos derradeiros anos da s\u00faa vida colaboraba con artigos literarios como correspondente honorario do xornal \"Faro de Vigo\". Proseguiu a reconstruci\u00f3n do castelo, sen axuda econ\u00f3mica do Estado, mais quedou inconclusa tras o seu falecemento en 1967. No castelo organizaba actividades literarias e culturais. A s\u00faa filla herdou o castelo e posteriormente vendeullo ao concello de Ponteareas.\nVida persoal.\nCasou con Adelaida Amaral Ferreira, e foi pai de Zita-Teresa Carrera Ferreira. Est\u00e1 soterrado xunto \u00e1 entrada do castelo, no cemiterio de Vilasobroso, no seu mausoleo familiar."}
{"id": "78528", "revid": "22570", "url": "https://gl.wikipedia.org/wiki?curid=78528", "title": "Marquesado de Sobroso", "text": "O marquesado de Sobroso \u00e9 un t\u00edtulo nobiliario creado o 18 de maio de 1625, herdeiro do se\u00f1or\u00edo de Sobroso. En orixe, eran propietarios do castelo de Sobroso, situado dentro da Entidade Local Menor en Vilasobroso (Mondariz)."}
{"id": "78564", "revid": "1093", "url": "https://gl.wikipedia.org/wiki?curid=78564", "title": "FADESA", "text": ""}
{"id": "78565", "revid": "1131", "url": "https://gl.wikipedia.org/wiki?curid=78565", "title": "Fragata Santa Mar\u00eda Magdalena", "text": "A Santa Mar\u00eda Magdalena foi unha fragata de guerra da Armada Espa\u00f1ola naufragada xunto co bergant\u00edn Palomo en 1810 na r\u00eda de Viveiro. A Santa Mar\u00eda Magdalena, baixo o mando do capit\u00e1n Blas de Salcedo, fora constru\u00edda en 1773 no Arsenal de Ferrol e montaba 38 can\u00f3ns. O bergant\u00edn Palomo, mandado polo tenente de fragata Diego de Quevedo fora constru\u00eddo en 1793 no mesmo arsenal e montaba 18 can\u00f3ns.\nOs dous buques formaban parte da frota hispano-inglesa que, baixo o mando do capit\u00e1n Joaqu\u00edn Zarauz, ti\u00f1a como misi\u00f3n defender a costa cant\u00e1brica fronte aos franceses.\nCompletaban a frota o corsario Insurgente Roncalesa, unha balandra inglesa e 20 buques de transporte.\nOs d\u00edas previos.\nLevanta \u00e1ncora da Coru\u00f1a o 14 de outubro de 1810. Ao pasar por Ribadeo \u00fanenselle a goleta Liniers e os canoneiros Corzo, Estrago, Gorri\u00f3n e Sorpresa e quince transportes. Na tarde do 18 fondea na cuncha de Xix\u00f3n para desembarcar ao d\u00eda seguinte as forzas do ex\u00e9rcito que atacar\u00eda a cidade asturiana, conseguindo as\u00ed que as forzas francesas se repregasen. Rematada a acci\u00f3n, dir\u00edxense a Santo\u00f1a o d\u00eda 23, xusto cando se declara un noroeste moi forte. Isto provoca que os buques m\u00e1is grandes piquen cabos, mentres que os catro canoneiros se afunden, a\u00ednda que as s\u00faas respectivas tripulaci\u00f3ns son salvadas.\nA traxedia.\nCoa mellora do tempo e dispersada a frota, dir\u00edxense o d\u00eda 29 ao porto de Viveiro a fragata Magdalena, o Palomo, dous transportes e a fragata inglesa Narcisus. O 2 de novembro decl\u00e1rase un temporal de vento norte e esa noite piden auxilio con bengalas e canonazos. As dificultades eran especiais para o Magdalena e o Palomo que s\u00f3 contaban con d\u00faas \u00e1ncoras, xa que as outras quedaran en Santo\u00f1a. \nO temporal desfixo o casco do Magdalena e non tardou en irse a pique. O Palomo foi levado \u00e1 praia de Sacido polas ondas.\nDo total da tripulaci\u00f3n da fragata, s\u00f3 conseguiron chegar \u00e1 costa oito homes, dos que sobrevivir\u00edan tres e a cifra de mortos el\u00e9vase \u00e1 480. A case totalidade dos mortos foron arrebolados polo mar ao longo desa noite \u00e1 praia de Covas. Morreron 70 homes do Palomo, polo que a cifra total de mortos (550) conv\u00e9rteo nunha das maiores traxedias mar\u00edtimas co\u00f1ecida nestas costas.\nA maior\u00eda dos mortos foron soterrados nun cemiterio improvisado ao longo da praia de Covas e a principios do s\u00e9culo XX a\u00ednda se conservaban as cruces.\nEsta traxedia tivo unha enorme repercusi\u00f3n en todo o estado. O feito de que aparecese o corpo do capit\u00e1n Blas Salcedo abrazado ao do seu fillo fixo que a Armada prohibise o embarque de pais con fillos ou de irm\u00e1ns no mesmo barco.\nA traxedia na cultura popular.\nO naufraxio fixo que corresen lendas sobre o feito e que aparecesen coplas e romances: \n&lt;poem&gt;\n\"Dime, bergant\u00edn Palomo,\n\"\u00bfd\u00f3nde fue tu perdici\u00f3n?\n\"En la r\u00eda de Vivero\n\"al toque de la oraci\u00f3n.\n\"Di fragata Magdalena,\n\" \u00bfqu\u00e9 mal viento te di\u00f3 el mar?\n\"Todos los vientos son buenos\n\"si Dios no da tempestad.\n&lt;/poem&gt;"}
{"id": "78605", "revid": "89787", "url": "https://gl.wikipedia.org/wiki?curid=78605", "title": "Tonsura", "text": "Ch\u00e1mase tonsura ao primeiro dos graos clericais o cal confer\u00edase por man do bispo como disposici\u00f3n e preparaci\u00f3n para recibir o sacramento da orde e cuxa cerimonia execut\u00e1base cortando unha parte do cabelo, o situado na coroa da cabeza. Tam\u00e9n se chama tonsura ao corte rapado resultante deste rito.\nSigno de renuncia ao mundo, \u00e9 tam\u00e9n, coa adopci\u00f3n do h\u00e1bito e o cambio de nome, un elemento dun ritual de morte e de renacemento que borra os pecados anteriores. A tonsura \u00e9 unha pr\u00e1ctica nacida a principios da Idade Media; non \u00e9 co\u00f1ecida durante os primeiros tempos da Igrexa e Xerome de Estrid\u00f3n ata a rexeitaba.\nO cardeal cat\u00f3lico romano John Henry Newman, do s\u00e9culo XIX, escribiu o seguinte no seu \"Essay on the Development of Christian Doctrine\" (Ensaio sobre o desenvolvemento da doutrina cristi\u00e1): \u201cO uso de [...] a tonsura [..] todos son de orixe pag\u00e1, e santificados pola s\u00faa adopci\u00f3n na Igrexa\u201d.\nDistingu\u00edanse os seguintes tipos de tonsura:\nNo seo da Igrexa Cat\u00f3lica, a tonsura romana predominaba sobre as d\u00faas outras formas e permaneceu vixente ata 1972, data na cal Paulo VI na s\u00faa Carta apost\u00f3lica en forma de \"motu proprio\", Ministeria qu\u00e6dam, establece que \u201cEn diante non se confire xa a Primeira Tonsura\u201d."}
{"id": "78607", "revid": "17467", "url": "https://gl.wikipedia.org/wiki?curid=78607", "title": "Anglicanismo", "text": ""}
{"id": "78609", "revid": "85894", "url": "https://gl.wikipedia.org/wiki?curid=78609", "title": "San Xos\u00e9, Costa Rica", "text": "San Xos\u00e9 (en castel\u00e1n San Jos\u00e9) \u00e9 a capital e a cidade principal de Costa Rica. \u00c9 tam\u00e9n a capital da provincia hom\u00f3nima. Est\u00e1 situada no centro do pa\u00eds, nun planalto monta\u00f1oso a 1.161 m sobre o nivel do mar, o que tempera o clima tropical do territorio.\nConsonte o censo do ano 2006, o municipio (\"cant\u00f3n\") de San Xos\u00e9 ti\u00f1a 339.588 habitantes, cosa que indica o seu r\u00e1pido medramento os \u00faltimos anos, xa que en 1950 apenas alcanzaba os 87.000. Mais a \u00e1rea metropolitana supera os 2.500.000 de habitantes.\nEn 1843 estabeleceuse a Universidade de Costa Rica, hoxe denominada \"Universidade de Santo Tom\u00e1s\". San Xos\u00e9 \u00e9 tam\u00e9n a sede do Tribunal Interamericano de Dereitos Humanos. As conexi\u00f3ns a\u00e9reas co resto do mundo real\u00edzanse a trav\u00e9s do Aeroporto Internacional Juan Santamar\u00eda, localizado a 23\u00a0km ao oeste do centro urbano, preto da localidade de Alajuela.\nXeograf\u00eda.\nA cidade fica no centro do pa\u00eds, na meseta do Valle Central, a 1.161 m de altitude media. Dista 130 quil\u00f3metros de Puerto Lim\u00f3n, na costa do Mar Caribe e 115\u00a0km de Puntarenas, no litoral do Oc\u00e9ano Pac\u00edfico.\nHistoria.\nFundado en 1737, San Xos\u00e9 era un pequeno poboado de escasa importancia arredor de 1824, ano no que o primeiro xefe de estado de Costa Rica, o liberal Juan Mora Fern\u00e1ndez, decidiu delocar para aqu\u00ed o goberno, que antes resid\u00eda en Cartago, a antiga capital colonial, para convertela nunha cidade de novo cu\u00f1o. Era unha \u00e9poca de grande euforia na recentemente independizada Federaci\u00f3n de Centroam\u00e9rica, da que Costa Rica era un dos estados integrantes. A nova capital medrou con rapidez, estend\u00e9ndose polo val. A causa da s\u00faa orixe serodia no s\u00e9culo XVIII, en San Xos\u00e9 non fican apenas vestixios de arquitectura colonial, tan habitual noutras capitais de Latinoam\u00e9rica. No 9 de agosto de 1884, San Xos\u00e9 tornouse na primeira cidade da Am\u00e9rica Latina que foi iluminada por enerx\u00eda el\u00e9ctrica.\nLugares de interese.\nComo sitios destacados da cidade han de se cita os edificios do \"Banco Central\" de Costa Rica e do \"Banco Nacional\" (este \u00faltimo moito m\u00e1is alto que as edificaci\u00f3ns dos arredoress, algo que conforma o perfil peculiar da urbe), o \"parque metropolitano de La Sabana\" ou a \"Avenida Central\" (r\u00faa peonal que \u00e9 unha das principais \u00e1reas comerciais da cidade). O \"Parque Moraz\u00e1n\" e a Praza da Cultura son visitados por miles de traballadores e turistas cada d\u00eda. Outros edificios salientes do centro urbano son o \"Teatro Nacional de Costa Rica\" e o \"Teatro Melico Salazar\", centros da vida cultural, e a \"Catedral\". Na parte sur, debemos lembrar a \"Cl\u00ednica B\u00edblica\" (un hospital privado) e a \"estaci\u00f3n do Ferrocarril del Pac\u00edfico\".\nA cidade pos\u00fae varios museos, como o \"Museo do Ouro\", con mostras das antigas civilizaci\u00f3ns precolombianas; o \"Museo de Arte e Dese\u00f1o Contempor\u00e1neo\", o \"Museo de Xade\", o \"Museo Nacional\", dedicado \u00e1 historia do pa\u00eds, o \"Museo de Arte Costarrique\u00f1o\" etc.\nSan Xos\u00e9 ten unha animada vida nocturna en zonas como \"El Pueblo\", a \"Calle de la Amargura de San Pedro\", \"Heredia\", \"Escaz\u00fa\" e Santa Ana.\nNas aforas da cidade est\u00e1 situado o \"Xard\u00edn Bot\u00e1nico Lankester\", de 11 hect\u00e1reas, no que sobresae a colecci\u00f3n de orqu\u00eddeas.\nCidades irmandadas.\nEntre outras:"}
{"id": "78610", "revid": "89787", "url": "https://gl.wikipedia.org/wiki?curid=78610", "title": "Elecci\u00f3ns xerais de Espa\u00f1a de 2008", "text": "O 9 de marzo de 2008 tiveron lugar as elecci\u00f3ns a Cortes Xerais en Espa\u00f1a (9-M). Foron as d\u00e9cimas elecci\u00f3ns xerais que tiveron lugar dende a Transici\u00f3n, e serviron pra renovar os 350 escanos do Congreso dos Deputados e 208 do Senado. Estas elecci\u00f3ns deron paso \u00e1 IX Lexislatura. Ese mesmo d\u00eda tam\u00e9n se celebraron as elecci\u00f3ns auton\u00f3micas na comunidade aut\u00f3noma de Andaluc\u00eda.\nCaracter\u00edsticas.\nEn total, concorreron os comicios un total de 92 partidos pol\u00edticos, sumando un total de 1130 candidaturas ao Congreso e 1235 ao Senado, un 30 % m\u00e1is das listas que se rexistraron para as elecci\u00f3ns xerais espa\u00f1olas de 2004. As xuntas electorais rexeitaron un total de 40 candidaturas, entre as que destacan as listas de Acci\u00f3n Nacionalista Vasca e as da coalici\u00f3n Centro Democr\u00e1tico y Social-Uni\u00f3n Centrista Liberal, as d\u00faas \u00fanicas formaci\u00f3ns nas que foron anuladas todas as s\u00faas candidaturas.\nOs resultados das elecci\u00f3ns xerais deron como vencedor ao Partido Socialista Obrero Espa\u00f1ol (PSOE) que obtivo 169 escanos ao Congreso dos Deputados (5 m\u00e1is c\u00e1 no 2004) e un 43,87 % de votos fronte ao Partido Popular (PP) que obtivo 154 deputados (6 m\u00e1is c\u00e1 no 2004) e un 39,94 % de votos. Convergencia i Uni\u00f3 (CiU) logrou os mesmos deputados que en 2004, 10 en total. Izquierda Unida (IU) perdeu o grupo propio no Congreso dos Deputados ao conseguir soamente 2 escanos o que o deixa no grupo mixto. Por outra parte o Partido Nacionalista Vasco (PNV) perde un escano, pasando de 7 a 6 deputados, ao igual que Coalici\u00f3n Canaria (CC), que pasa de 3 a 2 deputados. O Bloque Nacionalista Galego (BNG) e Nafarroa Bai (Na-Bai) mantiveron os seus escanos, mentres que Esquerra Republicana de Catalunya (ERC) perdeu 5 deputados. Uni\u00f3n Progreso y Democracia (UPyD) conseguiu un deputado en Madrid, polo que Rosa D\u00edez entra no Congreso. As\u00ed mesmo Eusko Alkartasuna (EA), Chunta Aragonesista (CHA) e Nueva Canarias (NC) perderon a s\u00faa representaci\u00f3n parlamentaria.\nNo Senado o PSOE obtivo 89 postos, oito m\u00e1is ca no 2004, mentres que o Partido Popular perdeu un para quedar con 101. A Entesa Catalana de Progr\u00e9s, que abrangue PSC, ERC, ICV e EUiA obtivo 12 senadores.\nNas elecci\u00f3ns ao Parlamento de Andaluc\u00eda venceu o PSOE que obtivo 56 escanos, cinco menos que en 2004 pero que lle permiten gobernar con maior\u00eda absoluta. O Partido Popular obtivo 47 escanos, dez m\u00e1is que en 2004, Izquierda Unida mant\u00edvose con 6 escanos e a Coalici\u00f3n Andalucista perdeu os cinco escanos que obtivera en 2004.\nConvocatoria electoral.\nO 14 de febreiro o goberno aprobou o decreto de disoluci\u00f3n das Cortes Xerais e de convocatoria das elecci\u00f3ns, que se celebrar\u00e1n o domingo 9 de marzo de 2008 (xa fora avanzado, de forma oficiosa, por diversos medios de comunicaci\u00f3n e confirmado posteriormente polo presidente do goberno. As Cortes disolv\u00e9ronse o 14 de xaneiro, a campa\u00f1a electoral comezou o 22 de febreiro e concluir\u00e1 o 7 de marzo. O d\u00eda coincidiu coas elecci\u00f3ns ao parlamento andaluz e esgota a lexislatura ao m\u00e1ximo (as anteriores elecci\u00f3ns celebr\u00e1ranse o 14 de marzo de 2004).\nResultados das elecci\u00f3ns de 2004.\nOs resultados das \u00faltimas elecci\u00f3ns \u00e1s Cortes (14 de marzo de 2004) foron os seguintes:\nPrecampa\u00f1a electoral e preparaci\u00f3n das candidaturas.\nPartido Socialista Obrero Espa\u00f1ol.\nO PSOE afronta as elecci\u00f3ns liderado por Jos\u00e9 Luis Rodr\u00edguez Zapatero, que foi proclamado como candidato \u00e1 presidencia do Goberno o 25 de novembro de 2007. Ning\u00fan outro membro do partido anunciou a s\u00faa intenci\u00f3n de presentarse como candidato.\nCandidatos en Galicia.\nAs listas do PSdeG-PSOE \u00e1s elecci\u00f3ns de marzo de 2008 estar\u00e1n encabezadas por:\nOutros candidatos do PSOE.\nA vicepresidenta primeira do Goberno, Mar\u00eda Teresa Fern\u00e1ndez de la Vega, anunciou o 20 de outubro de 2007 nun acto p\u00fablico no Palacio de Congresos de Valencia que se presentar\u00eda como cabeza de lista pola circunscrici\u00f3n de Valencia. O vicepresidente segundo do Goberno, Pedro Solbes, que xa superou a idade de xubilaci\u00f3n, confirmou nunhas declaraci\u00f3ns que Zapatero lle ofrecera seguir como ministro de Econom\u00eda, e que a\u00ednda non tomara unha decisi\u00f3n ao respecto. Finalmente, o 16 de novembro, Solbes aceptou continuar no Goberno, polo menos at\u00e9 mediados da Lexislatura.\nO presidente do Congreso, Manuel Mar\u00edn, anunciou o 15 de novembro de 2007 que deixar\u00eda a pol\u00edtica ao final da lexislatura para dedicarse \u00e1 loita contra o cambio clim\u00e1tico nas universidades.. Meses antes filtr\u00e1rase que Zapatero lle propuxera ao exministro de Defensa, Jos\u00e9 Bono, que volvese \u00e1 pol\u00edtica como cabeza de lista pola circunscrici\u00f3n de Toledo, co fin de ocupar a presidencia da C\u00e1mara Baixa en substituci\u00f3n de Mar\u00edn.\nPrograma electoral.\nO coordinador do programa electoral do PSOE \u00e9 o ministro de Traballo, Jes\u00fas Caldera. O partido iniciou a s\u00faa precampa\u00f1a o 18 de outubro de 2007, e empregou a frase \"Con Z de Zapatero\" como lema preelectoral. A presentaci\u00f3n desta campa\u00f1a realizouse mediante un v\u00eddeo onde o presidente xogaba coa s\u00faa forma de falar (pronunciaci\u00f3n do \"d\" ao final de palabra como \"z\") e presentaba as acci\u00f3ns do Goberno durante a lexislatura.\nPara a elaboraci\u00f3n do programa electoral, o PSOE contou co asesoramento dun panel de intelectuais formado por 14 persoas: o Nobel de Econom\u00eda Josep Stiglitz; as Nobel da Paz Wangari Maathai e Helen Caldiccot, os expertos en econom\u00eda Nicholas Stern, Jeremy Rifkin, Andr\u00e9 Sapir, Torben Iversen e Mar\u00eda Jo\u00e3o Rodrigues; os expertos en ciencias pol\u00edticas Philip Pettit, Wolfgang Merkel e Guillermo O'Donell; e intelectuais noutros \u00e1mbitos, como a soci\u00f3loga Marie Duru-Bellat, o fil\u00f3sofo George Lakoff e a escritora Barbara Probst Solomon.\nPartido Popular.\nCandidato.\nMariano Rajoy, que liderou o PP durante toda a lexislatura, foi designado candidato oficial \u00e1s elecci\u00f3ns nunha xunta directiva que o seu partido levou a cabo o 10 de setembro de 2007 . A proclamaci\u00f3n da s\u00faa candidatura tivo lugar o 27 de outubro en Valencia.. Ning\u00fan outro membro do PP anunciou a s\u00faa intenci\u00f3n de presentarse como candidato.\nCandidatos por Galicia.\nOs candidatos do Partido Popular polas circunscrici\u00f3ns galegas a\u00ednda non foron elixidos oficialmente, pero os seus nomes ser\u00e1n segundo algunhas fontes:\nOutros candidatos do PP.\nO alcalde de Madrid, Alberto Ruiz-Gallard\u00f3n, manifestou en repetidas ocasi\u00f3ns durante o ver\u00e1n de 2007 a s\u00faa interese por ir nas listas do PP para conseguir un escano no Congreso dos Deputados.. Finalmente, Gallard\u00f3n foi exclu\u00eddo das listas, o que motivou a s\u00faa decisi\u00f3n de abandonar a pol\u00edtica despois dos comicios de marzo.\nPrograma electoral.\nO coordinador do programa electoral do PP foi o ex ministro de Ciencia e Tecnolox\u00eda, Juan Costa. O acto central de inicio de precampa\u00f1a tivo lugar durante a terceira fin de semana de novembro de 2007, coa celebraci\u00f3n dunha conferencia pol\u00edtica na que o PP expuxo as s\u00faas li\u00f1as xerais do seu programa electoral. O feito de que ese acto fose unha conferencia e non unha convenci\u00f3n (de ser unha convenci\u00f3n ter\u00eda que ser inaugurada polos presidentes de honra do partido Manuel Fraga e Jos\u00e9 Mar\u00eda Aznar) foi interpretado por alg\u00fans medios como unha estratexia para non restarlle protagonismo ao candidato..\nIzquierda Unida.\nGaspar Llamazares foi designado candidato por Izquierda Unida \u00e1s elecci\u00f3ns xerais do 2008, tras vencer nas primarias do seu partido co 62,5% dos votos. A outra candidata, Marga Sanz, obtivo o 37,5%. O Consello Pol\u00edtico Federal IU ratificou a candidatura de Llamazares.\nBloque Nacionalista Galego.\nO 23 de outubro de 2007 a Executiva Nacional do BNG propuxo os candidatos a encabezar as listas electorais nas catro circunscrici\u00f3ns galegas:\nEsta decisi\u00f3n foi aprobada polo Consello Nacional o 9 de novembro. O seu primeiro lema de precampa\u00f1a foi \"M\u00e1is forza en Madrid!\" e o segundo \"Contigo Galiza decide\".\nCandidatos.\nCandidatos \u00e1 presidente do Goberno de Espa\u00f1a:\nOutras formaci\u00f3ns non presentan candidatos a presidente; estes son os candidatos polas provincias m\u00e1is importantes ou que tradicionalmente ocuparon o posto de voceiros.\nTam\u00e9n presentaran candidaturas outras formaci\u00f3ns, entre elas Acci\u00f3n Nacionalista Vasca, que foi anulada polo Tribunal Supremo.\nCampa\u00f1a electoral.\nA campa\u00f1a electoral comezou o 21 de febreiro de 2008 e estendeuse ata o 7 de marzo, cando foi suspendida anticipadamente unhas dez horas antes do seu remate, por todos os partidos pol\u00edticos ag\u00e1s CIU por mor dun atentado de ETA. Nel foi asasinado Isa\u00edas Carrasco Miguel, un ex-concelleiro do PSE, despois de ser tiroteado \u00e1s portas da s\u00faa casa, na localidade guipuscoana de Arrasate-Mondrag\u00f3n.\nDurante a campa\u00f1a celebr\u00e1ronse dous debates electorais entre os l\u00edderes do Partido Socialista e do Partido Popular, que foron televisados e que tiveron unha grande audiencia. Ademais, as tres principais forzas pol\u00edticas galegas celebraron tam\u00e9n un debate televisado pola TVG, onde intervi\u00f1eron os l\u00edderes dos partidos Alberto N\u00fa\u00f1ez Feij\u00f3o (PPdeG), Emilio P\u00e9rez Touri\u00f1o (PSdeG e Anxo Quintana (BNG).\nSondaxes.\nAs sondaxes electorais ofreceron ao longo da precampa\u00f1a e da campa\u00f1a uns resultados bastante semellantes. Todas as enquisas deron como vencedor ao Partido Socialista Obrero Espa\u00f1ol, con marxes que \u00edan dende un punto de vantaxe ata seis, e cunha repartici\u00f3n de escanos que apuntaba \u00e1 maior\u00eda simple. Ningunha enquisa manexou a posibilidade da maior\u00eda absoluta. Todas as sondaxes sinalaban lenes aumentos do PSOE e mais do principal partido da oposici\u00f3n, o Partido Popular, mentres que prognosticaban o retroceso tam\u00e9n pequeno das forzas nacionalistas e de Izquierda Unida, se ben neste caso hab\u00eda sondaxes que apuntaban a tendencia contraria. As enquisas calcularon unha participaci\u00f3n entre igual e superior \u00e1 convocatoria de 2004.\nPolo que respecta a Galicia, as sondaxes sinalaban unha mellora dos resultados do PSdeG, que pod\u00eda manter os seus escanos ou aumentar dous, que pod\u00edan perder ou ben o Partido Popular ou ben o BNG. Estas foron as principais sondaxes distribu\u00eddas durante a precampa\u00f1a e a campa\u00f1a electorais:\nSondaxes do CIS.\nSondaxes do Centro de Investigaci\u00f3ns Sociol\u00f3xicas, dependente do goberno.\nResultados.\nOs resultados ao Congreso dos Deputados foron os seguintes, segundo datos do Ministerio do Interior :"}
{"id": "78611", "revid": "1987", "url": "https://gl.wikipedia.org/wiki?curid=78611", "title": "Merexo, San Marti\u00f1o de Oz\u00f3n, Mux\u00eda", "text": "Merexo \u00e9 un lugar da parroquia de San Marti\u00f1o de Oz\u00f3n no concello coru\u00f1\u00e9s de Mux\u00eda na comarca de Fisterra. Ti\u00f1a 133 habitantes no ano 2009 segundo datos do Instituto Nacional de Estad\u00edstica, dos cales 65 eran homes e 68 eran mulleres.\nEsta situada na ladeira oeste dun pequeno monte, presidindo unha enseada. \u00c9 un lugar moi t\u00edpico, tanto polos seus h\u00f3rreos como polas s\u00faas casas tradicionais, varias delas restauradas fai pouco tempo.\nEntre os seus atractivos tur\u00edsticos at\u00f3pase a praia do Lago, cuxa parte meridional se acha neste lugar.\nPor este lugar pasa a 6\u00aa etapa da ruta de sendeirismo do Cami\u00f1o dos Faros\nEconom\u00eda.\nNa punta de Merexo houbo unha f\u00e1brica de salgadura, a\u00ednda que na actualidade instalouse unha piscifactor\u00eda que se dedica \u00e1 produci\u00f3n do rodaballo.\nActualmente at\u00f3pase nunha disputa entre a Xunta, que quere constru\u00edr unha planta de acuicultura de m\u00e1is 270.000 m2, e os veci\u00f1os do lugar, que non a queren."}
{"id": "78613", "revid": "89787", "url": "https://gl.wikipedia.org/wiki?curid=78613", "title": "Lista de monarcas de Francia", "text": "Os monarcas de Francia gobernaron desde o establecemento do Reino dos Francos no 486 ata a ca\u00edda do Segundo Imperio Franc\u00e9s en 1870. A primeira dinast\u00eda de reis foi a merovinxia, que estivo no poder ata o 751, seguida da dinast\u00eda carolinxia, que gobernou ata o 987 (con algunhas interrupci\u00f3ns). A terceira das dinast\u00edas gobernantes foi a capetiana, procedente dos descendentes directos por v\u00eda masculina de Hugo Capeto, que gobernou entre o 987 ata 1792 e de novo entre 1814\u00a0e 1848. As ramas desta dinast\u00eda que gobernaron desde 1328, reciben xeralmente nomes espec\u00edficos, como Valois (ata 1589) e Borb\u00f3n (ata 1848).\nCoa Casa de Bonaparte e a Restauraci\u00f3n dos Borb\u00f3ns no s\u00e9culo XIX, o t\u00edtulo pasou a ser co\u00f1ecido como \"Rei dos Franceses\" e \"Emperador dos Franceses\", entre 1814\u00a0e 1870.\nAdemais dos monarcas indicados m\u00e1is abaixo, a lista de monarcas brit\u00e1nicos desde 1340-60 e 1369-1801 tam\u00e9n foron pretendentes ao trono de Francia.\nDurante un breve per\u00edodo de tempo, isto tivo a s\u00faa base nos termos do Tratado de Troyes en 1420, cando Carlos VI de Francia reco\u00f1eceu ao seu xenro Henrique V de Inglaterra como rexente e herdeiro. Henrique V finou antes que Carlos VI e polo tanto, Henrique VI de Inglaterra, sucedeu ao seu av\u00f3 Carlos VI como Rei de Francia. A maior parte do norte de Francia estivo en mans inglesas ata 1435, pero en 1453 os ingleses xa foran expulsados de case toda a zona salvo de Calais, que acabar\u00eda volvendo a Francia en 1558. Por\u00e9n, os monarcas ingleses, e m\u00e1is tarde os brit\u00e1nicos, continuaron reclamando o seu dereito ao trono de Francia ata a creaci\u00f3n do Reino Unido de Gran Breta\u00f1a e Irlanda\u00a0en 1801.\nDinast\u00eda merovinxia (486-751).\nOs Merovinxios foron unha dinast\u00eda Franco-Salia que gobernou aos Francos arredor de 300 anos na rexi\u00f3n co\u00f1ecida como \"Francia\" en lat\u00edn, desde mediados do s\u00e9culo V. O seu territorio correspond\u00eda ao da Galia, as\u00ed como ao das Provincias romanas de Raetia, Xermania Superior e a parte sur de Xermania. A dinast\u00eda merovinxia acadou relevancia hist\u00f3rica con Khilderico I (457-481), fillo de Meroveo, l\u00edder dos salios, pero foi Clodoveo I (481-511) o que unificou a Galia baixo o mandato dos merovinxios.\nDinast\u00eda carolinxia (751-888).\nA dinast\u00eda carolinxia foi unha familia da nobreza franca con orixes nos clans dos Pip\u00ednidos e Arn\u00falfidos do s\u00e9culo VII. A familia consolidou o seu poder a finais do s\u00e9culo VIII, exercendo cargos como o de mordomo de palacio e \"dux et princeps Francorum\" de xeito hereditario e convert\u00e9ndose no verdadeiro poder detr\u00e1s dos reis merovinxios. No 751, Pipino o Breve, destronou aos merovinxios co consentimento do Papado e a aristocracia e converteuse no Rei dos Francos.\nDinast\u00eda robertina (888-898).\nOs Robertinos eran unha familia da nobreza franca que deb\u00edan lealdade aos Carolinxios, e antepasados da Dinast\u00eda capetiana. Eudes, Conde de Par\u00eds, foi escollido polos Francos occidentais para ser o seu rei logo de derrocar a Carlos III o Gordo. Foi coroado en Compi\u00e8gne en febreiro do 888 polo arcebispo de Sens.\nDinast\u00eda carolinxia (893\u2013922).\nCarlos, o fillo p\u00f3stumo de Lu\u00eds II, foi coroado por unha facci\u00f3n oposta a Eudes na Catedral de Reims. Por\u00e9n, s\u00f3 se converteu en monarca trala morte deste no 898.\nDinast\u00eda bos\u00f3nida (923\u2013936).\nOs Bos\u00f3nidas foron unha familia nobre descendente de Bos\u00f3n o Vello. Un membro da dinast\u00eda foi elixido Rei dos Francos no 923.\nDinast\u00eda capetiana (987-1792).\nTrala morte de Lu\u00eds V de Francia, o fillo de Hugo o Grande e neto de Roberto I, Hugo Capeto, foi elixido pola nobreza como Rei de Francia. A dinast\u00eda capetiana, composta por descendentes directos var\u00f3ns de Hugo Capeto, gobernou Francia de xeito continuado desde o 987 ata 1792 e m\u00e1is tarde de novo entre 1814 e 1848. Eran descendentes directos dos reis robertinos. As ramas menores desta dinast\u00eda, que gobernaron a partir de 1328, adoitan recibir os nomes de \"Valois\" e \"Borb\u00f3n\". \nRama principal (987-1328).\nA li\u00f1a principal de descendentes de Hugo Capeto adoita co\u00f1ecerse como os \"Capetos directos\". Esta li\u00f1a extingu\u00eduse en 1328, provocando unha crise sucesoria co\u00f1ecida como a guerra dos Cen Anos. A\u00ednda que houbo moitas ramas de pretendentes, as m\u00e1is importantes foron a Casa de Valois e a Casa de Plantagenet.\nCasa de Valois (1328-1589).\nA morte do \u00faltimo descendente directo de Hugo Capeto foi a causa da guerra dos Cen Anos entre a Casa de Valois e a Casa de Plantagenet polo control do trono de Francia. Os Valois reclamaban o dereito de sucesi\u00f3n por li\u00f1a masculina de primoxenitura tendo eles o descendente directo m\u00e1is pr\u00f3ximo ao \u00faltimo rei franc\u00e9s, sendo este descendente do cuarto fillo de Filipe III. Os Plantagenet basearon as s\u00faas reclamaci\u00f3ns en que eran descendentes dun rei m\u00e1is recente, Filipe IV a trav\u00e9s de Isabel de Francia\u00a0e o seu fillo Eduardo III. As d\u00faas casas reais combateron na guerra dos Cen Anos para reforzar as s\u00faas reclamaci\u00f3ns, resultando finalmente vitoriosos os Valois. Un Plantagenet, Henrique VI de Inglaterra, exerceu o control \"de jure\" do trono franc\u00e9s grazas ao Tratado de Troyes, que foi a base da reclamaci\u00f3n dos monarcas ingleses do trono franc\u00e9s ata 1801. A rama dos Valois viu extinta a s\u00faa rama principal en 1422, durante as guerras de relixi\u00f3n de Francia.\nCasa de Borb\u00f3n (1589-1792).\nA Casa de Valois parec\u00eda forte trala morte de Henrique II, quen deixou tres herdeiros var\u00f3ns. O primeiro deles, Francisco, morreu sendo menor de idade. O segundo, Carlos IX non tivo herdeiros lex\u00edtimos para herdar. Tralo asasinato de Henrique III, Francia volveu a sumirse nunha crise sucesoria na que un curm\u00e1n distante do rei herdar\u00eda o trono. O pretendente mellor situado foi o rei Henrique de Navarra, mais era protestante, un feito inaceptable para a maior parte da nobreza francesa. Tras ga\u00f1ar numerosas batallas na defensa dos seus dereitos, Henrique converteuse ao catolicismo e foi coroado rei, nacendo as\u00ed a Casa de Borb\u00f3n.\nPrimeira Rep\u00fablica Francesa (1792-1804).\nA Primeira Rep\u00fablica Francesa estivo vixente desde 1792 ata 1802, cando o Primeiro C\u00f3nsul Napole\u00f3n Bonaparte, foi proclamado \"Emperador dos Franceses\".\nDinast\u00eda capetiana (1814\u20131815).\nTrala derrota de Napole\u00f3n e o seu exilio na Illa de Elba, a monarqu\u00eda dos Borb\u00f3ns foi restaurada. O irm\u00e1n do destronado Lu\u00eds XVI, foi coroado rei baixo o nome de Lu\u00eds XVIII de Francia. O fillo de Lu\u00eds XVI foi considerado por moitos mon\u00e1rquicos como Lu\u00eds XVII, a\u00ednda que nunca foi coroado e nunca gobernou antes da s\u00faa morte. Napole\u00f3n regresar\u00eda ao poder durante o per\u00edodo co\u00f1ecido como os Cen D\u00edas en 1815. Trala s\u00faa derrota definitiva na Batalla de Waterloo, os Borb\u00f3ns volveron a ascender ao trono e continuaron gobernando Francia ata a Revoluci\u00f3n de Xullo de 1830 na que foron substitu\u00eddos por unha rama menor, a Casa de Orle\u00e1ns.\nDinast\u00eda capetiana (1815\u20131848).\nCasa de Orle\u00e1ns (1830\u20131848).\nA Restauraci\u00f3n dos Borb\u00f3ns chegou ao seu fin coa Revoluci\u00f3n de Xullo\u00a0de 1830, na que se depuxo a Carlos X e ascendeu ao trono Lu\u00eds Filipe de Orle\u00e1ns. A monarqu\u00eda cambiou as costumes do Antigo R\u00e9xime, substitu\u00edndoas por costumes m\u00e1is populistas (o t\u00edtulo de \"Rei de Francia\" pasou a ser de novo \"Rei dos Franceses\"). Lu\u00eds Filipe mant\u00edvose no poder ata a Revoluci\u00f3n de 1848, na que se instaurou a Segunda Rep\u00fablica Francesa. \nSegunda Rep\u00fablica Francesa (1848-1852).\nA Segunda Rep\u00fablica Francesa estivo vixente desde 1848 ata 1852, cando o seu presidente Lu\u00eds Napole\u00f3n Bonaparte, foi proclamado \"Emperador dos Franceses\".\nCasa de Bonaparte, Segundo Imperio (1852-1870).\nCando foi proclamado emperador, Lu\u00eds Napole\u00f3n Bonaparte tomou o nome de Napole\u00f3n III de Francia. Anos m\u00e1is tarde foi derrocado durante a guerra franco-prusiana. Foi o \u00faltimo monarca que gobernou en Francia, desde ent\u00f3n suced\u00e9ronse no pa\u00eds varios Gobernos republicanos. \nPretendentes ao trono de Francia.\nVarios pretendentes descendentes dos monarcas franceses reclamaron o seu dereito a ser o lex\u00edtimo monarca de Francia, rexeitando as reclamaci\u00f3ns do Presidente de Francia, e as dos outros. Estes grupos son:"}
{"id": "78614", "revid": "98629", "url": "https://gl.wikipedia.org/wiki?curid=78614", "title": "R\u00edo Indo", "text": "O r\u00edo Indo (en sindhi \u0938\u093f\u0928\u094d\u200d\u0927\u0941 \u0928\u0926\u0940, \"Sindhu nadi\", co\u00f1ecido como \"Sindhu\" en s\u00e1nscrito; grego antigo, \"Sinthos\", lat\u00edn \"Sintus\") \u00e9 un dos r\u00edos m\u00e1is longos da Asia meridional que discorre polo subcontinente indio as\u00ed como un dos m\u00e1is longos do continente asiatico, \u00e9 o m\u00e1is importante de Paquist\u00e1n e un dos principais da India (e que tam\u00e9n percorre no seu curso alto a China). Orixinario da meseta tibetana do oeste da China, na Rexi\u00f3n Aut\u00f3noma do T\u00edbet, o r\u00edo discorre a trav\u00e9s do distrito de Ladakh de Jammu e Caxemira e logo entra en Paquist\u00e1n a trav\u00e9s dos Territorios do Norte (Gilgit-Baltist\u00e1n); segue despois desde o norte do pa\u00eds en direcci\u00f3n sur cruzando ao longo todo Paquist\u00e1n, ata desembocar no mar Ar\u00e1bigo, preto da cidade portuaria de Karachi en Sind.\nA lonxitude total do r\u00edo \u00e9 de 3.180\u00a0km, sendo o r\u00edo m\u00e1is longo de Paquist\u00e1n. Drena unha gran conca de m\u00e1is de 1.165.000\u00a0km\u00b2 e ten un caudal anual estimado nuns 207\u00a0km\u00b3, o que o converten no 21\u00ba m\u00e1is caudaloso do mundo. Nace nos glaciares m\u00e1is altos do mundo, o r\u00edo alimenta un ecosistema de bosques temperados, chairas e paisaxes \u00e1ridos. Xunto cos r\u00edos Jhelum, Chenab, Ravi, Sutlej, Beas e dous afluentes desde a Khyber Pakhtunkhwa e Afganist\u00e1n, o Indo forma o delta do Indo de Paquist\u00e1n, mencionado no \"Rigveda\" (o texto m\u00e1is antigo da India, de mediados do II milenio a. C.) como \"Sapta Sindhu\" e no texto iranio \"Zend Avesta\" como Hapta Hindu (significando ambos termos, \"sete r\u00edos).\nO r\u00edo Indo proporciona os recursos h\u00eddricos clave para a econom\u00eda de Paquist\u00e1n -especialmente o \"celeiro\" da provincia de Punjab, que representa a maior parte da produci\u00f3n agr\u00edcola da naci\u00f3n, e de Sindh. O Indo tam\u00e9n soporta moitas industrias pesadas e constit\u00fae o principal fornezo de auga potable en Paquist\u00e1n. Os \"cinco r\u00edos\" que dan nome ao Punjab son o Jhelum, Chenab, o Ravi, o Beas e o Sutlej.\nAntes da divisi\u00f3n en 1947 da antiga India nos modernos estados da India e Paquist\u00e1n, o Indo era o segundo r\u00edo en importancia da rexi\u00f3n, despois do r\u00edo Ganxes, tanto en termos culturais como comerciais. Na actualidade o r\u00edo tam\u00e9n d\u00e1 nome \u00e1 provincia paquistan\u00ed de Sind.\nO r\u00edo foi unha fonte de asombro durante o per\u00edodo cl\u00e1sico. O rei Dar\u00edo I de Persia enviou a Esc\u00edlax de Carianda a explorar o Indo entre os anos 519 e 512 a. C., este descendeuno ata chegar ao mar. Chamado Hind\u00f3s ou Ind\u00f3s polos gregos e logo Indus polos autores latinos, foi sempre co\u00f1ecido en Occidente polo seu nome latinizado que tam\u00e9n deu nome \u00e1 India (Bharat).\nO Indo \u00e9 un dos sete r\u00edos sagrados da India.\nHistoria.\nAtoparonse sitios da \u00e9poca do paleol\u00edtico no val do Indo en Pothohar, preto de Islamabad, a capital de Paquist\u00e1n, con ferramentas de pedra da cultura Soan. As\u00ed mesmo en Mardan, na antiga rexi\u00f3n de Gandhara (tam\u00e9n preto de Islamabad), hai evidencias de covas habitadas desde hai 15.000 anos.\nTam\u00e9n se desenvolveu entre 2300 e 1750 a. C. a cultura do val do Indo, unha cultura prehist\u00f3rica que aparentemente non chegou a co\u00f1ecer a cultura dos arios e que co\u00f1eceu varias etapas, desde o 7000 a. C.\nAs principais cidades desta civilizaci\u00f3n, Harappa e Mohenjo-daro, rem\u00f3ntanse a ao redor de 3300 a. C., e representan alg\u00fans dos maiores asentamentos humanos do mundo antigo. A civilizaci\u00f3n do val do Indo estend\u00edase por todo o Paquist\u00e1n, o noroeste da India polo leste do r\u00edo Jhelum ata alcanzar Rupnagar, no Sutlej superior. Os asentamentos da costa estend\u00edanse desde Sutkagan Dor, en Paquist\u00e1n, na fronteira de Ir\u00e1n, ata Kutch, no extremo oriental de Paquist\u00e1n. Hai un sitio arqueol\u00f3xico desta cultura do Indo no Amu Daria en Shortughai, no norte de Afganist\u00e1n, e outro en Alamgirpur no r\u00edo Hindon (un afluente do r\u00edo Yamuna, e xa que logo, do Ganxes) que se atopa a s\u00f3 28\u00a0km de Nova Delhi. Ata a data, atop\u00e1ronse m\u00e1is de 1.052 cidades e poboados, principalmente na rexi\u00f3n xeral do r\u00edo Ghaggar Hakra e os seus afluentes. Entre os asentamentos est\u00e1n os que foron principais centros urbanos de Harappa e Mohenjo-Daro, as\u00ed como Lothal, Dholavira, Ganeriwala e Rakhigarhi. S\u00f3 de 90 a 96 dos 800 sitios m\u00e1is co\u00f1ecidos da cultura do val do Indo se descubrir\u00f3n no r\u00edo Indo e nos seus afluentes. O Sutlej, agora un afluente do Indo, en \u00e9pocas de Harappa, desembocaba \u00e1s veces no Ghaggar-Hakra, en cuxa conca at\u00f3panse m\u00e1is sitios da cultura de Harappa que ao longo do propio Indo.\nA maior\u00eda de estudosos cren que os asentamentos da cultura das tumbas de Gandhara dos primeiros indo-arios floreceron na rexi\u00f3n de Gandhara a partir do 1700 a. C. ata o 600 a. C., cando Mohenjo-Daro e Harappa xa foran abandonadas.\nOs primeiros europeos que se sabe que reco\u00f1eceron este r\u00edo foron as trpas greco-macedonias de Alexandre o Grande que no Indo practicamente atopou o l\u00edmite oriental do seu imperio, xa que as s\u00faas forzas retir\u00e1ronse ao longo do curso meridional do r\u00edo ao final da campa\u00f1a de Asia logo da conquista do que hoxe \u00e9 Paquist\u00e1n, un\u00edndoo ao Imperio hel\u00e9nico. O nome Indus util\u00edzase no libro de Meg\u00e1stenes \"Indica\" para o poderoso r\u00edo cruzado por Alexandre, base\u00e1ndose no relato contempor\u00e1neo de Nearchus. \u00abIndus\u00bb \u00e9 un derivado hel\u00e9nico do iranio Sindus, que \u00e1 s\u00faa vez deriva de Sindhu, o nome do Indo no \"Rigveda\", xa que o r\u00edo est\u00e1 considerado, polos hindu\u00edstas, un dos sete r\u00edos sagrados da India. O termo s\u00e1nscrito \"sindhu\" significa xenericamente \u2019r\u00edo\u2019 ou \u2019mar\u2019, probablemente a partir dunha ra\u00edz \"sidh\" que significa \u2019afastar\u2019. O termo Sindhu aparece 176 veces no \"Rigveda\", 95 veces en plural, utilizado m\u00e1is a mi\u00fado no significado xen\u00e9rico. Xa no \"Rigveda\", sobre todo nos \u00faltimos himnos, o significado da palabra red\u00facese ao referirse ao r\u00edo Indo en particular, por exemplo, na lista dos r\u00edos do \"Nadistuti sukta\". Isto deu lugar \u00e1 anomal\u00eda dun r\u00edo de x\u00e9nero masculino: todos os demais r\u00edos rigv\u00e9dicos son femininos, non s\u00f3 gramaticalmente, sendo imaxinados como deusas e comparados con vacas e eguas que daban leite e manteiga.\nA partir dos datos achegados polos autores gregos que comezaron a mencionar a palabra \"India\" en referencia a todo o subcontinente indio, daquela os autores latinos falar\u00edan dunha India cisganx\u00e9tica (a India deste lado do Ganxes) e dunha India transganx\u00e9tica (a India do outro lado do Ganxes).\nAntigamente os persas e outros pobos de linguas iranias chamaban Sindhu a este r\u00edo, estendendo ese nome aos habitantes de todo o subcontinente indio, co nome de Sindhust\u00e1n (\u2019pa\u00eds [do] Sindhu\u2019).\nO Indo formou unha fronteira natural entre o subcontinente indio e a s\u00faa fronteira coa meseta iraniana, unha rexi\u00f3n que incl\u00fae o Baluchist\u00e1n paquistan\u00ed, Jaiber Pastunju\u00e1, as\u00ed como Afganist\u00e1n, Taxikist\u00e1n e Ir\u00e1n. Foi cruzado polos ex\u00e9rcitos de Alexandre o Grande -as s\u00faas forzas macedonias retir\u00e1ronse ao longo do curso meridional do r\u00edo ao final da campa\u00f1a de Asia logo da conquista o que hoxe \u00e9 Paquist\u00e1n e un\u00edrono ao Imperio hel\u00e9nico. As chairas do Indo tam\u00e9n estiveron baixo a dominaci\u00f3n do imperio persa e do imperio de Kushan. Os ex\u00e9rcitos musulm\u00e1ns de Muhammad bin Qasim, Mahmud de Gazni, Mohammed de Ghor, Tamerl\u00e1n e Babur tam\u00e9n cruzaron o r\u00edo para golpear nas rexi\u00f3ns interiores do Panxab e m\u00e1is ao sueste.\nA palabra \u00abIndia\u00bb deriva do r\u00edo Indo. Na Antig\u00fcidade, inicialmente \u00abIndia\u00bb refer\u00edase \u00e1 rexi\u00f3n de Paquist\u00e1n que se sit\u00faa ao longo da beira leste do r\u00edo Indo, pero cara ao ano 300 a.C., os escritores gregos como Megasthenes aplicaron o termo ao subcontinente que se estende m\u00e1is cara ao leste.\nA fonte tradicional do r\u00edo \u00e9 Senge Khabab (\u2018boca do le\u00f3n\u2019), un manancial perenne, non moi lonxe do sagrado monte Kailash, e caracter\u00edzase por unha longa li\u00f1a de baixo de tibetanos chortens. Hai outros afluentes pr\u00f3ximos que posiblemente poden formar un curso de auga m\u00e1is longo que o Senge Khabab, pero a difencia deste, todos dependen da neve derretida. O r\u00edo Zanskar, que desemboca no r\u00edo Indo en Ladakh, ten un volume de auga maior que o propio Indo antes dese punto.\nNo ver\u00e1n de 2010 o r\u00edo viuse desbordado en numerosos puntos provocando unha das maiores inundaci\u00f3ns da historia de Paquist\u00e1n.\nXeograf\u00eda.\nO r\u00edo Indo nace no T\u00edbet (China), a unha altura de 5500 msnm, seguindo o seu curso en direcci\u00f3n noroeste, para logo atravesar a rexi\u00f3n de Caxemira e xirar cara ao sur para penetrar no Paquist\u00e1n e percorrelo todo ao longo. Tras pasar pola cidade de Hyderabad, desemboca nun delta ba\u00f1ando as costas do porto de Karachi, primeira capital do Paquist\u00e1n.\nA lonxitude total do r\u00edo varia, segundo as fontes, entre os 2.900 e os 3.180\u00a0km. O caudal medio \u00e9 de 6.700 m\u00b3/s e drena unha ampla conca de 1.081.700 km\u00b2. Na s\u00faa desembocadura no mar de Om\u00e1n, o Indo forma un extenso e f\u00e9rtil delta, cunha superficie de 7.770\u00a0km\u00b2.\nCurso do Indo na China.\nO Indo, nominalmente, comeza moi preto da fronteira oriental da Rexi\u00f3n Aut\u00f3noma do T\u00edbet, na China, na pequena localidade de Shiquanhe, na confluencia dos r\u00edos S\u00eangg\u00ea Zangbo e Gar, que drenan as cordilleiras de Nganglong Kangri e Gangdise Shan e discorren por alg\u00fan dos vales principais da cordilleira do Himalaia. O Sengge (), tam\u00e9n Shiquan ou \"Shiquan Hei\" (), a fonte m\u00e1is afastada cunha lonxitude de 430\u00a0km, nace nas inmediaci\u00f3ns do sagrado lago Mana Sarovar, a unha altura de 5500\u00a0m e discorre en direcci\u00f3n noroeste. O Indo, como tal, tam\u00e9n fl\u00fae cara ao noroeste e cruza enseguida a fronteira chinesa e ingresa na India.\nCurso do Indo na India.\nNa India, onde adoita chamarse r\u00edo Sind, discorre a trav\u00e9s do estado de Jammu e Caxemira, na rexi\u00f3n Ladakh, xusto ao sur da cordilleira do Karakorum para despois virar gradualmente para o sur, abandonando os outeiros entre Peshawar e Rawalpindi. Neste tramo unha presa forma o encoro de Tarbela. Tras pasar polas pequenas localidades de Nyoma (1.350 hab.) e Upshi (165\u00a0hab.). A partir de aqu\u00ed a estrada NH-21 acompa\u00f1a ao r\u00edo, que chega a unha zona na que hai bastantes mosteiros, como os de Stakna, Mashro, Thikse e Shey, e chega a Leh (27.513\u00a0hab. en 2001), a antiga capital do reino de Ladakh. No val unha nova estrada acompa\u00f1a ao r\u00edo, a NH-1D, e pronto chega a Phey (331 hab.). Recibe despois pola esquerda ao primeiro dos seus afluentes de importancia, o r\u00edo Zanskar. Segue polas pequenas aldeas de Nimu, Alchi e Tingmosgang e nesta zona o Indo bordea polo norte o gran Parque Nacional Hemit, con 4400\u00a0km\u00b2, o maior parque indio, establecido en 1981. Tras manter a direcci\u00f3n noroeste, sae da India e ingresa en Paquist\u00e1n.\nCurso do Indo en Paquist\u00e1n.\nAo pouco de entrar en Paquist\u00e1n, na rexi\u00f3n do Baltist\u00e1n, na provincia de Gilgit-Baltist\u00e1n, recibe pola esquerda, procedente do sur, ao r\u00edo Suru e logo, pola dereita, os r\u00edos Shyok (550 km) e o Shigar (62 km), en cuxa confluencia est\u00e1 a pequena cidade de Skardu (uns 30.000 hab. en 2000), que conta cun pequeno aeroporto moi usado polos afeccionados ao sendeirismo. Contin\u00faa en direcci\u00f3n noroeste e v\u00f3lvese cara ao sur, xusto ao recibir, pola dereita, o r\u00edo Gilgit (450 km). Desde aqu\u00ed segue o val a N-35 (que chega desde o val do Gilgit), co\u00f1ecida como estrada do Karak\u00f3rum, que conecta a cidade chinesa de Kashgar coa capital paquistan\u00ed, Islamabad (cun percorrido de 1.200 km). Bordea polo norte o Nanga Parbat, discorrendo entre xigantescas gargantas, de 4.500-5.200 m de profundidade.\nPasa por Chilas e ao pouco ch\u00e9gase a un lugar onde se iniciou en outubro de 2011 a construci\u00f3n da presa de Diamer-Bhasha, que ter\u00e1 unha potencia instalada de 4500\u00a0MW, situada case na fronteira da India. Chega despois un curto tramo, entre Dudishaj e Sazin no que o r\u00edo sinala a fronteira entre Gilgit-Baltist\u00e1n e Jaiber Pajtunju\u00e1 (Khyber Pakhtunkhwa).\nRecibe despois ao pequeno r\u00edo Kondia, pola dereita, e alcanza a localidade de Dassu, Pas e Besha. Alc\u00e1nzase logo a longa cola do encoro de Tarbela (cunha superficie de 250\u00a0km\u00b2 e unha lonxitude duns 60-70\u00a0km), que tam\u00e9n recibe as augas dos r\u00edos Dor e Siran. A presa, constru\u00edda entre 1968 e 1974, contrib\u00fae ao control das inundaci\u00f3ns, \u00e1 irrigaci\u00f3n e \u00e1 xeraci\u00f3n hidroel\u00e9ctrica (3478\u00a0MW). Xusto despois da presa o r\u00edo sae das monta\u00f1as e ingresa nas amplas chairas do Punjab, entre as importantes cidades de Peshawar e Rawalpindi. Segue un pequeno tramo no que o seu curso div\u00eddese en moitos ramais, entrelazados e cambiantes, con bastantes pequenas illas entre eles. Desde aqu\u00ed e durante un bo tramo, o Indo ser\u00e1 o l\u00edmite entre as provincias de Pastunjua J\u00e1iber e a do Punjab, ao leste. O r\u00edo Cabul (700\u00a0km) \u00faneselle enseguida, pola dereita, preto da localidade de Attock (69\u00a0588\u00a0hab. en 1998), a partir deste punto o Indo xa naveg\u00e1bel.\nSegue o seu cami\u00f1o polas chairas do Punjab en direcci\u00f3n xeralmente cara o sur, recibindo r\u00edos por ambas as marxes, como o Kohat Toi (dereita). Pasa pola hist\u00f3rica cidade de Makhad, despois recibe ao r\u00edo Soan (250 km), pola esquerda, e chega a Mari. Segue augas abaixo por Dera Ismail Khan (109.686 hab., est. en 2009) e recibe, pola dereita, o Gumal (400 km), e despois, pola esquerda, algo antes de chegar \u00e1 cidade de Mithankot ao m\u00e1is importante dos seus afluentes, o r\u00edo Panijnad, un curto r\u00edo de s\u00f3 71 km que leva as augas dos cinco r\u00edos do Punjab (est\u00e1 formado pola confluencia de dous longos r\u00edos: o r\u00edo Chenab (1.242 km) \u2014cos seus subafluentes o r\u00edo Jhelam (740 km) o Ravi (725 km)\u2014 e o Sutlej (1.370 km) \u2014co seu subafluente o r\u00edo Beas, 470 km). M\u00e1is al\u00f3 desta confluencia, o r\u00edo foi chamado algunha vez r\u00edo Satnad (\"Sat\" = sete, \"Nadi\" = r\u00edo), xa que leva nese momento as augas do Cabul, do Indo e dos cinco r\u00edos do Punjab.\nAlcanza despois a presa de Guddu, constru\u00edda entre 1957-62 para o control das crecidas do Indo, xusto na fronteira coa provincia de Sind. Segue por Rohri (224.362 hab. en 2002), Sanghar e chega a unha nova presa, a de Sukkur, constru\u00edda entre 1923-32, para a rega e control das inundaci\u00f3ns, preto da hom\u00f3nima cidade de Sukkur (493.438 hab.). Pasa despois por Larkana (456.544 hab.) e moi preto das ru\u00ednas de Mohenjo Daro. Segue por Sehwan (35.264 hab.), \u00e1 beira do lago Manchar, un encoro constru\u00eddo nos anos 1930 de entre 350-520 km\u00b2 alimentado por d\u00faas canles derivadas do Indo. Chega despois a Jamshoro e atravesa \u00e1 cidade de Hyderabad (1.578.367 hab.), a cidade m\u00e1is poboada de todo o seu curso. Pasa preto do lago Keenjhar antes de desembocar no mar Ar\u00e1bigo nun gran delta areoso de 7.770\u00a0km\u00b2, que abarca uns 200\u00a0km de costa, ao sueste de Karachi e ao leste de Thatta, e que \u00e9 considerado como unha das rexi\u00f3ns ecol\u00f3xicas das m\u00e1is importantes do mundo.\nO Indo \u00e9 un dos poucos r\u00edos do mundo que experimentan o fen\u00f3meno do macareu. O sistema do Indo \u00e9 en gran parte alimentado polas neves e os glaciares das cordilleiras tibetanas do Himalaia, Karakorum e Hindu Kush; das augas do estado indio de Jammu e Caxemira e das das \u00c1reas do Norte de Paquist\u00e1n, respectivamente. O caudal do r\u00edo est\u00e1 determinado tam\u00e9n polas estaci\u00f3ns do ano \u2014diminu\u00edndo moito no inverno e experimentando inundaci\u00f3ns das s\u00faas beiras nos meses do monz\u00f3n, de xullo a setembro. Tam\u00e9n hai evidencias de cambios constantes no curso do r\u00edo desde a prehistoria \u2014desviouse cara ao oeste desde a desembocadura no Rann de Kutch e xunto \u00e1s prader\u00edas de Banni despois do terremoto de 1816.\nPrincipais afluentes.\nOs principais afluentes do r\u00edo Indo, no sentido do curso auga, son os seguintes:\n! Pola dereita !! Distancia desde o nacemento !! Punto de conflu\u00e8ncia !! Altitude (en m.)da conflu\u00e8ncia !! m. lonxitude&lt;br&gt;curso principal!! m da s\u00faa&lt;br&gt;rede hidrogr\u00e0fica !! Ha. da s\u00faa&lt;br&gt;conca !! Pola esquerda\nXeolox\u00eda.\nO r\u00edo Indo alimenta o abanico submarino do Indo, que \u00e9 o segundo corpo sedimentario m\u00e1is grande da Terra, cuns 5 mill\u00f3ns de km\u00b3 de material erosionado das monta\u00f1as. Os estudos dos sedimentos no moderno r\u00edo indican que as monta\u00f1as do Karakorum, no norte de Paquist\u00e1n, son a fonte m\u00e1is importante de material, sendo o Himalaia a seguinte maior contribuci\u00f3n, na s\u00faa maior\u00eda a trav\u00e9s dos grandes r\u00edos do Punjab (\u00e9 dicir, o Jhelum, o Chenab, o Ravi, o Sutlej e o Beas). A an\u00e1lise dos sedimentos do mar Ar\u00e1bigo demostrou que hai m\u00e1is de cinco mill\u00f3ns de anos, o Indo non estaba conectado cos r\u00edos do Punjab que flu\u00edan no seu lugar cara ao leste no Ganxes e que foron capturados m\u00e1is tarde. Traballos pioneiros mostraron que a area e o limo do oeste do T\u00edbet, levaban chegando ao mar Ar\u00e1bigo desde hab\u00eda 45 mill\u00f3ns de anos, o que implicar\u00eda a existencia dun antigo r\u00edo Indo, nese momento. O delta deste proto-r\u00edo Indo foi posteriormente atopado na conca de Katawaz, na fronteira entre Afganist\u00e1n e Paquist\u00e1n. O Indo, de acordo co antiga Rigveda, era o Sarasvati que flu\u00eda desde o Himalaia a trav\u00e9s de Paquist\u00e1n cara ao mar Ar\u00e1bigo.\nNa rexi\u00f3n de Nanga Parbat, as cantidades masivas de erosi\u00f3n causadas polo r\u00edo Indo, que seguiron \u00e1 captura e o desv\u00edo a trav\u00e9s desta \u00e1rea, p\u00e9nsase que carrexaron rochas da cortiza media e inferior \u00e1 superficie.\nVida salvaxe.\nA zona do delta do Indo est\u00e1 considerada como unha das rexi\u00f3ns ecol\u00f3xicas m\u00e1is importantes do planeta. Os relatos sobre o val do Indo desde os tempos da campa\u00f1a de Alexandre o Grande indican que hab\u00eda unha cobertura forestal saudable na rexi\u00f3n, que retrocedeu considerablemente. O emperador mogol Babur escribiu nas s\u00faas memorias (o Baburnama) que atopou rinocerontes nas s\u00faas ribeiras. A ampla deforestaci\u00f3n e a interferencia humana na ecolox\u00eda dos outeiros Shivalik deu lugar a unha marcada deterioraci\u00f3n da vexetaci\u00f3n e das condici\u00f3ns de crecemento. As rexi\u00f3ns do val do Indo son agora \u00e1ridas con escasa vexetaci\u00f3n. A agricultura sust\u00e9ntase en gran parte debido \u00e1s obras de irrigaci\u00f3n.\nGolfi\u00f1o cego do r\u00edo Indo.\nNeste r\u00edo p\u00f3dese atopar un dos animais m\u00e1is salientes e curiosos que habitan as s\u00faas augas, unha subespecie \u00fanica de golfi\u00f1o, o co\u00f1ecido como golfi\u00f1o cego do r\u00edo Indo (\"Platanista minor\"), especie moi parecida \u00e1 que habita no r\u00edo Ganxes. Desde a d\u00e9cada de 1930 as numeosas presas constru\u00eddas para rega e a xeraci\u00f3n de electricidade afectadon profundamente aos seus movementos e \u00e1 s\u00faa distribuci\u00f3n, dispersando a poboaci\u00f3n en grupos illados. Segundo un censo efectuado no 2001 hab\u00eda un total de 1.100 exemplares vivos deste cet\u00e1ceo a\u00ednda que segundo a Uni\u00f3n Internacional para a Conservaci\u00f3n da Natureza (UICN) determinar o estado desta especie \u00e9 especialmente problem\u00e1tico debido \u00e1 carencia de datos cuantitativos rigorosos (actuais ou hist\u00f3ricos) en n\u00famero, mortandade, grao de ocorrencia e \u00e1rea de distribuci\u00f3n. Por\u00e9n, a diversidade e a escala das ameazas \u2014recentes, actuais e proxectadas\u2014 son tales que xustifican que no ano 2012 a UICN cualificase o estado desta especie como \"EN\" (\"risco baixo\"). \nEstudos xen\u00e9ticos demostraron que o arroaz do Indo e o do Ganxes (\"Platanista gangetica\"), que eran considerados antes como distintos, forman en realidade unha soa e mesma especie.\nPeixes.\nO tenualosa ilisha (peixe palla) \u00e9 unha delicia de peixe para as persoas que viven ao longo do r\u00edo. A poboaci\u00f3n de peixes no r\u00edo \u00e9 moderadamente alta, sendo Sukkur, Thatta e Kotri os principais centros pesqueiros, todos no curso inferior do Sindh. Con todo, as presas e a rega fixeron da piscicultura unha actividade econ\u00f3mica importante. O gran delta, situado ao sueste de Karachi, foi reco\u00f1ecido polos conservacionistas como unha das rexi\u00f3ns ecol\u00f3xicas m\u00e1is importantes do mundo. Aqu\u00ed o r\u00edo conv\u00e9rtese en pantanos, arroios e regatos e at\u00f3pase co mar en niveis superficiais. Os peixes mari\u00f1os at\u00f3panse aqu\u00ed en abundancia, inclu\u00edndo reinetas e camar\u00f3ns.\nEconom\u00eda.\nO Indo \u00e9 o provedor de recursos h\u00eddricos m\u00e1is importantes nas chairas de Punjab e de Sindh (que constit\u00faen a columna vertebral da agricultura e a produci\u00f3n de comida de Paquist\u00e1n). O r\u00edo \u00e9 especialmente importante, xa que a choiva \u00e9 escasa na parte baixa do val do Indo. As canles de rego foron inicialmente constru\u00eddas pola xente da civilizaci\u00f3n do val do Indo, e posteriormente por enxe\u00f1eiros do Imperio Cuxano e do Imperio mogol. A moderna irrigaci\u00f3n foi introducida pola British East India Company en 1850 (a construci\u00f3n de modernas canles foi acompa\u00f1ada co arranxo das vellas). Os brit\u00e1nicos supervisaron a construci\u00f3n dunha das m\u00e1is complexas redes de rego do mundo. A presa de Guddu ten 1 350 m de longo e rega Sukkur, Jacobabad, Larkana e Kalat. A presa de Sukkur atende a m\u00e1is de 20.000 km\u00b2.\nDespois da aparici\u00f3n de Paquist\u00e1n, asinouse en 1960 un tratado de control de augas entre a India e Paquist\u00e1n, garantindo que este \u00faltimo pa\u00eds recibir\u00eda auga do Indo e dos seus afluentes do oeste. O Proxecto Conca do Indo consit\u00edu primeiramente na construci\u00f3n de d\u00faas presas principais, a de Mangala no r\u00edo Jhelum River e a de Tarbela no Indo, xunto coas s\u00faas presas subsidiarias. A Autoridade Paquistan\u00ed de Desenvolvemento de Auga e Enerx\u00eda levou a cabo a construci\u00f3n da canle Chashma-Jheluml (unindo as augas dos r\u00edos Indo e Jhelum), estendendo a subministraci\u00f3n de auga \u00e1s rexi\u00f3ns de Bahawalpur e Multan. Paquist\u00e1n constru\u00edu a presa de Tarbela preto de Rawalpindi (de 2 743 metros de longo e 143 de altura, cun dep\u00f3sito de 80\u00a0km). A presa de Kotri, presto de Hyderabad ten 915 metros de longo e proporciona recursos adicionais a Karachi. A presa de Taunsa, preto de Dera Ghazi Khan produce 100 000 quilowatios de electricidade. A extensa vinculaci\u00f3n dos afluentes co Indo axudou a difundir os recursos h\u00eddricos ao val de Peshawar, en Khyber Pakhtunkhwa. Os amplos proxectos de rego e presas proporcionan as bases para a gran produci\u00f3n de cultivos en Paquist\u00e1n, como algod\u00f3n, cana de azucre e trigo. As presas tam\u00e9n xeran electricidade para as industrias pesadas e os centros urbanos.\nPoboadores.\nOs habitantes das rexi\u00f3ns que atravesa o r\u00edo Indo son diversos en etnia, relixi\u00f3n, orixes nacionais e ling\u00fc\u00edsticas. No curso norte do r\u00edo, no estado indio de Jammu e Caxemira, vive o pobo budista de Ladakh, de valores tibetanos, e os dards da familia indo-ario ou d\u00e1rdica, que practican o budismo e o islamismo. Logo desc\u00e9ndese en Baltist\u00e1n, no norte de Paquist\u00e1n, pasando pola principal cidade balti, Skardu. A medida que contin\u00faa a trav\u00e9s de Paquist\u00e1n, o Indo forma unha fronteira distintiva de etnicidade e culturas: na ribeira occidental a poboaci\u00f3n \u00e9 maioritariamente paxto, baluchi, e doutros iranios de valores, con estreitos lazos culturais, econ\u00f3micos e \u00e9tnicos co leste de Afganist\u00e1n e partes de Ir\u00e1n; as ribeiras orientais est\u00e1n en gran parte poboadas por pobos indoarios, como os punjab\u00eds e os sindhis. No norte do Punjab e en Khyber Pakhtunkhwa, conviven tribos de etnia past\u00fan con pobos dardic nos outeiros (Khowar, Kalash, Shina etc.), burushos (no val de Hunza), e punjab\u00eds. Na provincia de Sindh, forman as poboaci\u00f3ns locais pobos de tradici\u00f3n sindhi. Na ribeira occidental do r\u00edo viven os baluchis e os pobos pastuns do Baluchist\u00e1n.\nProblemas modernos.\nO Indo \u00e9 un recurso estrat\u00e9xico vital para a econom\u00eda e sociedade de Paquist\u00e1n. Despois da independencia da India e Paquist\u00e1n en 1947, o uso das augas do Indo e dos seus cinco afluentes orientais converteuse nunha gran disputa entre ambas as naci\u00f3ns. As canles de rega do val de Sutlej e de Bari Doab foron divididos -coas canles discorrendo sobre todo en Paquist\u00e1n e as presas de cabeceira na India que interromp\u00edan a subministraci\u00f3n nalgunhas partes de Paquist\u00e1n. A preocupaci\u00f3n pola construci\u00f3n na India de grandes presas en diversos r\u00edos do Punjab, que poder\u00edan socavar a subministraci\u00f3n flu\u00edda a Paquist\u00e1n, as\u00ed como a posibilidade de que a India puidese desviar os r\u00edos na \u00e9poca da guerra, causou consternaci\u00f3n pol\u00edtica en Paquist\u00e1n. Tras a celebraci\u00f3n de conversaci\u00f3ns diplom\u00e1ticas coa mediaci\u00f3n do Banco Mundial, India e Paquist\u00e1n asinaron en 1960 o Tratado das augas do Indo. Este tratado deu \u00e1 India o control dos tres r\u00edos m\u00e1is orientais do Punjab, o Sutlesh, o Beas e o Ravi, mentres que Paquist\u00e1n obtivo o control dos tres r\u00edos occidentais, o Jhelum, o Chenab e o Indo. A India conservou o dereito de uso dos r\u00edos occidentais salvo para proxectos de rega. (V\u00e9xase a discusi\u00f3n sobre unha recente disputa sobre un proxecto hidroel\u00e9ctrico no Chenab (non do Indo), co\u00f1ecido como o Proxecto Baglihar).\nExisten preocupaci\u00f3ns de que a deforestaci\u00f3n extensiva, a contaminaci\u00f3n industrial e o quecemento global est\u00e1n a afectar \u00e1 vexetaci\u00f3n e \u00e1 fauna do delta do Indo, as\u00ed como tam\u00e9n \u00e1 produci\u00f3n agr\u00edcola. Tam\u00e9n existe a preocupaci\u00f3n de que o Indo pode estar a cambiar o seu curso cara ao oeste, a\u00ednda que esa progresi\u00f3n xa ocorre desde hai s\u00e9culos. En numerosas ocasi\u00f3ns, a obstruci\u00f3n de sedimentos debido a un mal mantemento das canles afectou \u00e1 produci\u00f3n agr\u00edcola e \u00e1 vexetaci\u00f3n. Ademais, a calor extrema \u00e9 a causada de que a auga se evapore, deixando dep\u00f3sitos de sal que fan as terras in\u00fatiles para o cultivo.\nRecentemente, a India emprendeu a construci\u00f3n de presas no r\u00edo, en violaci\u00f3n do Tratado das augas do Indo, o que reduce o caudal en Paquist\u00e1n e causou que Paquist\u00e1n levase o asunto aos tribunais internacionais de arbitraxe. Isto tensou as relaci\u00f3ns entre ambos os pa\u00edses.\nAs peregrinaci\u00f3n hind\u00fas aos lugares sacros localizados a beiras do r\u00edo foron unha fonte de conflito coa poboaci\u00f3n local de Caxemira, que se queixan da invasi\u00f3n das s\u00faas terras tradicionais por nacionalistas hind\u00fas das partes m\u00e1is profundas da India.\nEfectos do cambio clim\u00e1tico no r\u00edo.\nA meseta tibetana ten a terceira maior reserva de xeo do mundo. Qin Dahe, antigo xefe da Administraci\u00f3n Meteorol\u00f3xica da China, dixo que o recente ritmo r\u00e1pido da fusi\u00f3n e o aumento das temperaturas ser\u00eda bo para a agricultura e o turismo no curto prazo, pero emitiu unha forte advertencia:\nO diplom\u00e1tico estadounidense Richard Holbrooke dixo, pouco antes da s\u00faa morte en 2010, que cr\u00eda que a ca\u00edda dos niveis de auga no r\u00edo Indo \"poder\u00eda moi ben precipitar a terceira guerra mundial\".\nContaminaci\u00f3n.\nAo longo dos anos, as f\u00e1bricas nas beiras do r\u00edo Indo aumentaron os niveis de contaminaci\u00f3n da auga no r\u00edo e na atmosfera que o rodea. Os altos niveis de contaminantes no r\u00edo provocaron a morte do golfi\u00f1o do r\u00edo Indo en perigo de extinci\u00f3n. A Axencia de Protecci\u00f3n Ambiental de Sindh ordenou o peche de f\u00e1bricas contaminantes ao redor do r\u00edo baixo a Lei de Protecci\u00f3n Ambiental de Paquist\u00e1n, 1997. A morte do golfi\u00f1o do r\u00edo Indo tam\u00e9n se atribu\u00edu aos pescadores que usan veleno para matar peixes e recollelos. Como resultado, o goberno prohibiu a pesca desde Guddu Barrage a Sukkur.\n\u00c9 o segundo r\u00edo despois do Yangtz\u00e9, que xunto con outros 9 r\u00edos transportan o 90% de todos os pl\u00e1stico que chegan aos oc\u00e9anos.\nInundaci\u00f3ns do 2010.\nEn xullo de 2010, tras unhas fortes e anormais choivas do monz\u00f3n, o r\u00edo Indo elevouse por encima das s\u00faas beiras e comezou a asolagar os terreos pr\u00f3ximos. A choiva continuou durante os seguintes dous meses, devastando grandes \u00e1reas de Paquist\u00e1n. En Sindh, o Indo desbordouse preto de Sukkur o 8 de agosto, asolagando a aldea de Mor Khan Jatoi. A principios de agosto, a maior inundaci\u00f3n desprazouse cara ao sur ao longo do r\u00edo Indo desde as rexi\u00f3ns do norte gravemente afectadas cara ao oeste de Punjab, onde polo menos se destru\u00edron 570.000 hect\u00e1reas de terras de cultivo, e a provincia meridional de Sindh. En setembro de 2010, m\u00e1is de d\u00faas mil persoas morreran e m\u00e1is dun mill\u00f3n de fogares foron destru\u00eddos desde que comezou a inundaci\u00f3n.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Artigos que toda Wikipedia deber\u00eda ter (Historia e xeograf\u00eda)]]\n[[Categor\u00eda:R\u00edo Indo]]"}
{"id": "78616", "revid": "23204", "url": "https://gl.wikipedia.org/wiki?curid=78616", "title": "Xalisco", "text": "Xalisco () \u00e9 un dos 31 estados de M\u00e9xico. Limita \u00f3 norte cos estados de Nayarit, Zacatecas e Aguascalientes, \u00f3 leste con Aguascalientes, Zacatecas, San Luis Potos\u00ed, Guanajuato e Michoac\u00e1n, \u00f3 sur con Michoac\u00e1n, Colima e o Oc\u00e9ano Pac\u00edfico e Nayarit. A s\u00faa \u00e1rea \u00e9 de 78.588\u00a0km\u00b2, e a s\u00faa poboaci\u00f3n era de 7.844.830 habitantes en 2050. A capital do estado \u00e9 a cidade de Guadalaxara, que tam\u00e9n \u00e9 a s\u00faa cidade m\u00e1is habitada. En certas partes da capital o nivel de vida \u00e9 compar\u00e1bel ao de pa\u00edses como Espa\u00f1a e Italia, pero tam\u00e9n ten desigualdades sociais e pobreza nos barrios perif\u00e9ricos. A s\u00faa zona metropolitana est\u00e1 formada polos municipios de Zapopan, Juanacatlan, El Salto, Tlaquepaque, Tonal\u00e1, Tlajomulco de Z\u00fa\u00f1iga e Ixtlahuac\u00e1n del R\u00edo.\nXalisco \u00e9 a cuarta entidade federativa m\u00e1is poboada de M\u00e9xico, e o cuarto estado m\u00e1is desenvolvido en canto a actividades econ\u00f3micas, industriais, comerciais e culturais por debaixo de M\u00e9xico Distrito Federal, Nuevo Le\u00f3n e Baixa California.\n\u00c9timo.\nO top\u00f3nimo Xalisco identif\u00edcase co nome n\u00e1huatl de X\u0101l\u012bxco (cfr. n\u00e1huatl actual X\u0101lli (area), \u012bxtli (cara), e o sufixo de lugar -co). O seu actual nome prov\u00e9n do n\u00e1huatl que significa \"sobre a superficie da area\".\nHistoria.\nOs primeiros achados arqueol\u00f3xicos en Xalisco te\u00f1en unha dataci\u00f3n de m\u00e1is de 20.000 anos, eran pobos que se dedicaban \u00e1 caza e \u00e1 recolleita de plantas e froitas silvestres. Arredor do 5.000 a.C. comezan a cultivar as primeiras plantas silvestres.\nCando pobos do norte, seguramente por motivos clim\u00e1ticos, migraron ao centro de M\u00e9xico e deron lugar a sociedades militaristas ao ter que dominar aos pobos asentados con anterioridade nos territorios nos que se estableceron.\nNo occidente de M\u00e9xico d\u00e9ronse tres vagas migratorias diferentes, a tolteca nos s\u00e9culos X e XII, a chichimeca, no XII e a mexica no XV. Os n\u00f3mades nun proceso longo convert\u00e9ronse en bandas semin\u00f3mades e posteriormente en comunidades sedentarias como os caxcanes, tecos e tepehuanos (fillos dunha familia chamada uto-aztecana).\nDurante a \u00e9poca colonial formou parte da rexi\u00f3n administrativa e pol\u00edtica da Nova Galicia. Ao conquistar M\u00e9xico a s\u00faa independencia de Espa\u00f1a, cambiouse o seu nome polo de \"Estado libre y soberano de Jalisco\". En 1867 o Presidente Benito Ju\u00e1rez separou o territorio de Nayar. Anos despois este territorio constitu\u00eduse como o estado de Nayarit.\nDemograf\u00eda.\nA poboaci\u00f3n no Estado de Xalisco era de 6.753.113 habitantes en 2005, dos cales na zona Metropolitana de Guadalaxara viv\u00edan 4.000.000 segundo o INEGI do ano 2000.\nA taxa de crecemento poboacional xeral para Xalisco foi de 1.8% no per\u00edodo 2000-2005, e estimouse que a poboaci\u00f3n economicamente activa era de 1.756.501 persoas en 2002."}
{"id": "78618", "revid": "839", "url": "https://gl.wikipedia.org/wiki?curid=78618", "title": "Estado de Xalisco", "text": ""}
{"id": "78621", "revid": "23204", "url": "https://gl.wikipedia.org/wiki?curid=78621", "title": "Charlie e o grande ascensor de cristal", "text": "Charlie e o grande ascensor de cristal, \u00e9 un libro infantil escrito polo autor gal\u00e9s Roald Dahl, continuaci\u00f3n de \"Charlie e a f\u00e1brica de chocolate\". Nun principio o autor quer\u00eda publicar un s\u00f3 libro, pero por indicaci\u00f3n do seu editor dividiuno en dous.\nArgumento.\nDespois de conseguir o dereito a herdar a f\u00e1brica de chocolate, Charlie emprende unha viaxe con Willy Wonka e a s\u00faa familia \u00f3 espazo exterior mercede \u00f3 marabilloso ascensor de cristal, pero debido a un erro t\u00e9cnico entran en \u00f3rbita. Unha vez que chegan \u00f3 espazo enc\u00f3ntranse co primeiro hotel espacial da historia, feito nos Estados Unidos, onde quedan a vivir. Dentro do hotel son sorprendidos por unhas criaturas sanguentas do universo chamadas \"Knidos Vermiciosos\". Tr\u00e1s unha serie de problemas d\u00e9ixanos escapar. Os superviventes volven \u00f3 ascensor de cristal e intentar volver \u00e1 terra, pero os Knidos Vermiciosos os atacan de novo. Finalmente Charlie e Willy Wonka son os salvadores e logran facer regresar o ascensor \u00e1 Terra. \u00d3 regreso Willy Wonka am\u00f3salles unhas pastillas chamadas Wonka-Vita, que permiten rexuvenecer 20 anos. Wonka ofr\u00e9celles varias pastillas \u00f3s av\u00f3s de Charlie, que entolecidos por rexuvenecer consomen m\u00e1is da conta, convert\u00e9ndose en beb\u00e9s, ag\u00e1s o av\u00f3 Joe, que decide non tomar pastillas e a avoa Georgina, que rexuvenece demasiado r\u00e1pido e desaparece."}
{"id": "78626", "revid": "23204", "url": "https://gl.wikipedia.org/wiki?curid=78626", "title": "Juan G\u00f3mez Casas", "text": "Juan G\u00f3mez Casas, nado en Bordeos en 1921 e finado en Madrid no 2001, foi un destacado militante anarcosindicalista. Foi Secretario Xeral da CNT en dous per\u00edodos, e autor de numerosos escritos.\nTraxectoria.\nNacido en Francia nunha familia espa\u00f1ola emigrada que regresar\u00eda posteriormente, f\u00edxose militante da CNT desde moi novo. Combateu na guerra civil espa\u00f1ola desde 1938.\nLogo da derrota de 1939 e mercede \u00e1 s\u00faa mocidade conseguiu evitar ser represaliado. Mantivo a actividade clandestina e foi nomeado en 1946 Secretario Xeral das Juventudes Libertarias do Centro, e un ano despois das de toda a Confederaci\u00f3n. En 1948 foi detido, e m\u00e1is tarde condenado a 30 anos de prisi\u00f3n, que cumpriu ata 1962.\nFalecido o ditador Franco, foi un dos militantes cenetistas que legalizou o sindicato, sendo elixido o primeiro Secretario Xeral da CNT na nova etapa (entre agosto de 1976 e abril de 1978). Tralo V Congreso op\u00faxose rotundamente \u00e1s correntes reformistas que o impugnaron. Defensor dunha li\u00f1a anarcosindicalista e libertaria pura, manifestouse en contra de todo posibilismo e de facer da CNT un sindicato dependente m\u00e1is."}
{"id": "78640", "revid": "23204", "url": "https://gl.wikipedia.org/wiki?curid=78640", "title": "Irish Republican Army", "text": "O Ex\u00e9rcito Republicano Irland\u00e9s (do ingl\u00e9s \"Irish Republican Army\", abreviado como IRA), \u00e9 unha organizaci\u00f3n paramilitar republicana nacionalista irlandesa que xurdiu do grupo armado \"\u00d3glaigh na h\u00c9ireann\" (do ga\u00e9lico irland\u00e9s: \"Voluntarios Irlandeses\"). O seu brazo pol\u00edtico \u00e9 o \"Sinn F\u00e9in\". Esta denominaci\u00f3n xurdiu na batalla de Lime Ridge (2 de xu\u00f1o do 1866) e foi adoptada polos membros da revolta da Pascua, a cal foi a s\u00faa primeira aparici\u00f3n militar, e durante toda a Guerra da Independencia Irlandesa (1919-1921) loitou contra o ex\u00e9rcito brit\u00e1nico ata o reco\u00f1ecemento do Estado libre de Irlanda. Tras a guerra da independencia moitos dos seus membros integr\u00e1ronse no novo ex\u00e9rcito nacional. O nome de IRA seguiuse utilizando durante a Guerra Civil Irlandesa (1922-1923) refer\u00edndose aos partidarios republicanos contrarios ao tratado que permit\u00eda a separaci\u00f3n de Irlanda do Norte. Tras a guerra civil fixo atentados de pouca entidade e non foi ata 1969 cando reapareceu en Irlanda do Norte.\nDivisi\u00f3ns.\nO IRA dividiuse ao longo da s\u00faa historia:\nDas orixes ao proceso de paz.\nA primeiros da primeira guerra mundial o goberno brit\u00e1nico prometeu que conceder\u00eda unha certa autonom\u00eda a Irlanda cando se acabase a guerra, pero con tal de que os seis condados de Irlanda do Norte quedaran exclu\u00eddos do control do parlamento irland\u00e9s. Isto provocou unha hostilidade dos unionistas do norte que quedou reflectida na creaci\u00f3n, no ano 1913, do corpo miliciano, unionista e protestante Forza de Voluntarios de Ulster (UVF), a cal op\u00fa\u00f1ase \u00e1 autonom\u00eda irlandesa. Alg\u00fans nacionalistas pensaban que esta autonom\u00eda era demasiada baixa e instigaron a revolta do luns de Pascua (o Levantamento de Pascua). De feito hai d\u00faas datas en que se considera que empezou a Guerra da Independencia: no levantamento de Pascua (24 de abril de 1916) ou o 21 de xaneiro de 1919 cando Sean Tracy (membro do IRA) matou d\u00faas alguac\u00eds A data m\u00e1is reco\u00f1ecida, por\u00e9n, \u00e9 o 21 de xaneiro de 1919.\nNa posterior Guerra Civil Irlandesa o IRA dividiuse en d\u00faas facci\u00f3ns: a dos partidarios do Tratado Angloirland\u00e9s e a dos que non o eran. As negociaci\u00f3ns por conseguir a reunificaci\u00f3n do grupo duraron seis meses e acabou coa guerra. Tras a guerra civil unha boa parte integrouse no ex\u00e9rcito da rep\u00fablica.\nAta a escisi\u00f3n do PIRA do OIRA, o grupo vaise manter inactivo con alg\u00fans atentados de pouca entidade. A\u00ednda as\u00ed estes atentados, nun momento en que en Irlanda fac\u00eda pouco que se aprobara a constituci\u00f3n que afirmaba a independencia do pa\u00eds e que polo tanto renunci\u00e1se \u00e1 esperanza de que toda a illa formase parte do Estado Libre de Irlanda, produciron que o parlamento irland\u00e9s ilegalizara a banda armada no ano 1939.\nO IRA provisional foi o que continuou a loita armada. Ao pouco da s\u00faa fundaci\u00f3n (1971), fundouse a UDA (Asociaci\u00f3n de Defensa de Ulster), un grupo paramilitar unionista protestante que loitaba en contra do IRA. Apoi\u00e1baos o DUP (Partido Unionista Democr\u00e1tico), liderado actualmente polo reverendo Ian Paisley. houbo varios enfrontamentos armados entre estes que acabaron con v\u00edtimas dos dous grupos e tam\u00e9n civ\u00eds. Isto produciu un clima de gran inseguridade en Irlanda do Norte. En 1981 10 presos republicanos morreron facendo unha folga de fame en que reclamaban que, posto que non cometeran ning\u00fan delito de sangue, os reco\u00f1ecesen como presos pol\u00edticos.\nO proceso de paz.\nO Acordo de Belfast (ou Acordo do Venres Santo) foi un paso adiante no proceso de paz. Foi asinado en Belfast o 10 de abril de 1998 entre os gobernos irland\u00e9s e brit\u00e1nico e varios partidos pol\u00edticos.\nO acordo significou que o IRA Provisional abandonase as s\u00faas actividades armadas. Como xa se explicou anteriormente alg\u00fans membros do PIRA que non estaban de acordo co fin da violencia escind\u00edronse formando a IRA Aut\u00e9ntico. O IRA da Continuidade tampouco asinou este acordo.\nO 28 de novembro do 2005 o PIRA anunciou nun comunicado que deixaba as armas para adicarse, segundo as s\u00faas palabras \"ao desenvolvemento de programas puramente pol\u00edticos e democr\u00e1ticos\". A diferenza entre o acordo de paz de Belfast co do 2005 \u00e9 que no segundo \u00e9 o PIRA e non o Sinn Fein quen asina o tratado (e ata o prop\u00f3n). A banda vaise desarmar diante da Comisi\u00f3n Internacional Independente de Desarmamento."}
{"id": "78645", "revid": "23204", "url": "https://gl.wikipedia.org/wiki?curid=78645", "title": "Comedia grega antiga", "text": "A comedia (en grego antigo \u03ba\u03c9\u03bc\u1ff3\u03b4\u03af\u03b1 / \"k\u014dm\u014did\u00eda\") \u00e9 un x\u00e9nero literario da Antiga Grecia, m\u00e1is recente ca traxedia. A \u00fanica mostra de comedia que se conserva \u00e9 a de Atenas polo que se denomina tam\u00e9n comedia \u00e1tica.\nSe ben Epicarmo foi o primeiro autor do que temos noticia, a comedia grega co\u00f1\u00e9cese principalmente por Arist\u00f3fanes do cal se conservan once comedias completas, de Menandro descubriuse en 1956 unha peza enteira, \"O d\u00edscolo\". En total disponse de fragmentos ou t\u00edtulos de 1500 comedias.\nOrixe.\nA orixe da comedia \u00e9 dif\u00edcil de precisar, segundo Arist\u00f3teles tivo unha orixe espont\u00e1nea e estivo nos cantos cantos f\u00e1licos que acompa\u00f1aban aos cortexos dionis\u00edacos.\nComedia antiga.\nA comedia antiga abrangue o s\u00e9culo V a.C. e o comezo do s\u00e9culo IV a.C.. Co\u00f1\u00e9cese esencialmente por Arist\u00f3fanes, \u00e9 s\u00faa a comedia m\u00e1is antiga que se conserva \"Os acarneneses\" que se representou no ano 425 a.C..\nA maior parte te\u00f1en unha mesma estrutura:\nEn cada comedia intervi\u00f1an tres ou catro actores principais coa axuda de varios secundarios m\u00e1is o coro de 24 membros homes. A inventiva do autor primaba sobre o resto, as bromas e chistes derivaban do uso dunha linguaxe obscena e escatol\u00f3xica. A comedia tomaba como punto de partida a procura polo heroe dun obxecto fant\u00e1stico que era imposible de conseguir na vida real, cidad\u00e1ns ben co\u00f1ecidos na cidade ridiculiz\u00e1banse, como o caso de S\u00f3crates ou Eur\u00edpides e mesmo d\u00e1baselle un trato irreverente os deuses.\nComedia media.\nDa transici\u00f3n entre a comedia antiga e a nova, co\u00f1ecida como comedia media, s\u00e1bese pouco. Ant\u00edfanes e Alexis son os autores con m\u00e1is sona a\u00ednda que se perderon todas as pezas deste per\u00edodo e tan s\u00f3 quedan alg\u00fans fragmentos das s\u00faas obras.\nComedia nova.\nA comedia nova comeza na segunda metade do s\u00e9culo IV a.C., o autor m\u00e1is co\u00f1ecido \u00e9 Menandro, nestas comedias a intriga ocupa un lugar ben m\u00e1is importante do que acontec\u00eda na comedia antiga, \u00e9 internamente m\u00e1is coherente e os episodios suc\u00e9dense de maneira l\u00f3xica. O gran tema \u00e9 o amor contrariado que acaba por triunfar. As personaxes son m\u00e1is estereotipados ca na comedia antiga e a acci\u00f3n est\u00e1 menos ligada \u00e1 historia de Atenas, por iso \u00e9 m\u00e1is f\u00e1cil de entender para un non ateniense e facilita que se exporte a Roma e que se adapte baixo o nome de \"comedia palliata\" no s\u00e9culo III a. C."}
{"id": "78646", "revid": "880", "url": "https://gl.wikipedia.org/wiki?curid=78646", "title": "Comedia \u00e1tica", "text": ""}
{"id": "78647", "revid": "85894", "url": "https://gl.wikipedia.org/wiki?curid=78647", "title": "Olaia Naveiras", "text": "Olaia Naveiras Torres-Quiroga, nada na Coru\u00f1a en 1977, \u00e9 unha cient\u00edfica galega.\nTraxectoria.\nAo rematar o bacharelato en 1995, marchou a estudar biomedicina \u00e1 Phillips Academy Andover de Massachusetts. Ao ano seguinte comezou medicina na Universidade Aut\u00f3noma de Madrid e iniciou as s\u00faas investigaci\u00f3ns sobre enfermidades infecciosas como a leishmaniose ou a meninxite. En 2001 recibe unha bolsa do Centro Nacional de Investigaci\u00f3ns Oncol\u00f3xicas para estudar os mecanismos xen\u00e9ticos da resistencia do linfoma T cut\u00e1neo \u00e1 inmunoterapia. Remata a s\u00faa carreira na Universidade Pierre-et-Marie-Curie de Par\u00eds e en 2003 inicia os seus estudos de doutoramento na Universidade Harvard sobre a formaci\u00f3n de c\u00e9lulas nai do sangue a partir de c\u00e9lulas nai embrionarias.\nEn 2008 recibiu o premio Hauser que outorga esa universidade."}
{"id": "78648", "revid": "72012", "url": "https://gl.wikipedia.org/wiki?curid=78648", "title": "Lorenzo \u00cd\u00f1igo Granizo", "text": "Lorenzo \u00cd\u00f1igo Granizo, nado en Ledanca (Guadalaxara), en 1911 e finado en Madrid en 1991, foi un militante anarcosindicalista.\nTraxectoria.\nEmigrou cos seus pais e os seus oito irm\u00e1ns a Madrid en 1916. Al\u00ed comezou a traballar con dez anos, tras quedar orfo de pai \u00f3s nove.\nEn 1931 entra no sindicato do Metal da Confederaci\u00f3n Nacional do Traballo e nas Juventudes Libertarias, as\u00ed como na Federaci\u00f3n Anarquista Ib\u00e9rica. Foi elixido Secretario Xeral da Federaci\u00f3n Ib\u00e9rica de Juventudes Libertarias no Congreso de Valencia de 1938, e conselleiro de Industria na Xunta de Defensa de Madrid.\nTerminada a Guerra Civil espa\u00f1ola pasou por varios campos de concentraci\u00f3n e prisi\u00f3ns. En 1945 quedou libre, reincorpor\u00e1ndose \u00e1 loita clandestina. Desde marzo de 1946 foi Secretario Xeral da CNT no interior, ata abril dese mesmo ano, cando foi detido e condenado a 15 anos de prisi\u00f3n. Desde 1965 foi un dos animadores do chamado cincopuntismo, e como tal participou nas reuni\u00f3ns con alg\u00fans xerarcas do sindicato vertical do franquismo. Mant\u00edvose nesa li\u00f1a nos anos seguintes."}
{"id": "78649", "revid": "85894", "url": "https://gl.wikipedia.org/wiki?curid=78649", "title": "Islamabad", "text": "A cidade de Islamabad (en urd\u00fa \u200f\u0627\u0633\u0644\u0627\u0645 \u0622\u0628\u0627\u062f que significa: \"Cidade do Islam\") \u00e9 a capital de Paquist\u00e1n. Est\u00e1 situada ao nord\u00e9s do pa\u00eds, no Territorio da Capital Islamabad. Historicamente parte do territorio formaba parte da rexi\u00f3n do Punjab e outra parte de Khyber Pakhtunkhwa. Ten unha poboaci\u00f3n de 1\u00a0151\u00a0868 habitantes (resultados preliminares do censo de 2011) .\nHistoria.\nEn 1958 decidiuse escoller unha comisi\u00f3n para elixir unha nova capital do novo estado que substitu\u00edra a Karachi a ao ano seguinte decidiuse por unha zona a 15\u00a0km ao nord\u00e9s de Rawalpindi. Un grupo de urbanistas, baixo a direcci\u00f3n do grego Constantinos A. Doxiadis, foi encargado do dese\u00f1o da nova urbe. O 24 de febreiro de 1960 o goberno paquistan\u00ed decidiu darlle o nome de Islamabad e no ano 1961 comezaron as obras.\nNo ano 1967, Islamabad converteuse xa oficialmente na capital do Paquist\u00e1n. En 1970 remataron os traballos de construci\u00f3n.\nEn outubro de ano 2005 a cidade viuse afectada polo terremoto que sacudiu o subcontinente indio.\nXeograf\u00eda e clima.\nIslamabad est\u00e1 situada no altiplano de Pothohar, a unha altura entre 457 m e 610 m, ao sur dos Altos de Margalla, a uns 15\u00a0km da cidade de Rawalpindi (antiga capital do pa\u00eds entre 1959 e 1968) e tam\u00e9n cerca da de Gakhar.\nO clima est\u00e1 en parte regulado por tres lagos artificiais (Rawal, Simli e Khanpur), mais \u00e9 con todo un clima extremo, con ver\u00e1ns moi calorosos e con choivas monz\u00f3nicas en xullo e agosto; os invernos son moi fr\u00edos con nevaradas frecuentes sobre os altos e m\u00e1is raras na cidade. As temperaturas oscilan entre un m\u00ednimo de -3,9\u00a0\u00b0C en xaneiro e un m\u00e1ximo de 46,1 \u00ba no mes de xullo."}
{"id": "78650", "revid": "89787", "url": "https://gl.wikipedia.org/wiki?curid=78650", "title": "D\u00eda da Clase Obreira Galega", "text": "O d\u00eda da Clase Obreira Galega \u00e9 unha conmemoraci\u00f3n anual non festiva celebrada cada 10 de marzo para lembrar a morte de dous traballadores galegos nun enfrontamento coa polic\u00eda en Ferrol.\nA s\u00faa orixe est\u00e1 no 10 de marzo de 1972, cando a polic\u00eda franquista disparou contra unha protesta sindical nos estaleiros de Baz\u00e1n, en Ferrol, e onde morreron dous traballadores, Amador Rey e Daniel Niebla, e onde resultaron feridos ao redor de medio cento de manifestantes m\u00e1is. Dende aquel ano, a data \u00e9 homenaxeada polas diferentes organizaci\u00f3ns sindicais de Galiza, reclamando melloras sociais e laborais.\nHistoria.\nNo final do franquismo hab\u00eda unha situaci\u00f3n de efervescencia social no que apareceron numerosos conflitos. Na comarca de Ferrol houbera numerosas mobilizaci\u00f3ns e o final de 1971 fora moi activo na negociaci\u00f3n do novo convenio da Baz\u00e1n. En Astano tam\u00e9n hab\u00eda unha situaci\u00f3n conflitiva.\nO d\u00eda 7 de marzo o Sindicato Vertical asinara en Madrid un convenio interprovincial que non reco\u00f1ec\u00eda as reclamaci\u00f3ns dos traballadores de Baz\u00e1n Ferrol de ter convenio propio. As factor\u00edas de Cartagena e C\u00e1diz estaban controladas polo Sindicato Vertical e a de Ferrol por CC.OO. O 8 de marzo en asemblea os traballadores de Bazan Ferrol rexeitan o acordo. Acordouse unha nova asemblea de traballadores para o d\u00eda 9.\nA empresa respondeu despedindo a Jos\u00e9 Mar\u00eda Riob\u00f3, Manuel Amor Deus, Jos\u00e9 D\u00edaz Montero, Ramiro Romero, Jos\u00e9 Miguel Rey e Alfonso Couce, todos eles de Comisi\u00f3ns Obreiras e prohib\u00edndolles o acceso \u00e1 factor\u00eda. Ramiro Romero foi agredido polos gardas de seguridade na entrada do estaleiro ao negarse a asinar a notificaci\u00f3n da sanci\u00f3n. Situaci\u00f3n que xera enfrontamentos entre traballadores e os gardas. Ao saberse o acontecido o paro foi total. \u00c1s nove e media da ma\u00f1\u00e1, uns cinco mil traballadores concentr\u00e1ronse para exixir a anulaci\u00f3n dos despedimentos e sanci\u00f3ns aos gardas. O director falou cos traballadores sen achegar soluci\u00f3ns. Os traballadores acordaron manterse concentrados ata que se atendan as s\u00faas petici\u00f3ns. \u00c1s tres da tarde a direcci\u00f3n da empresa ameazou co desaloxo policial. Diante da negativa dos traballadores \u00e1s cinco da tarde cargou a polic\u00eda pech\u00e1ndose a factor\u00eda. Os enfrontamentos continuaron xa na cidade e escoit\u00e1ronse os primeiros disparos da polic\u00eda.\nO d\u00eda 10 a prensa informou do acontecido. Do peche da empresa, as cargas policiais e os disparos contra os traballadores. \u00c1s sete e media da ma\u00f1\u00e1 xunt\u00e1ronse uns catro mil traballadores nas portas de Baz\u00e1n pechadas. Decidiron ir en manifestaci\u00f3n ata o pol\u00edgono de Caranza, ent\u00f3n un barrio novo en construci\u00f3n, e al\u00ed xuntarse cos traballadores de Astano. Ao paso dos traballadores na Estrada de Castela coa Avenida das P\u00edas a polic\u00eda cargou contra os traballadores que responderon con pedras. A polic\u00eda disparou contra eles. Dous traballadores morreron e medio cento quedaron feridos. A polic\u00eda tivo que se retirar ao cuartel.\nOs feridos non foron ao hospital por medo a ser detidos. Ao saberse o que estaba a acontecer as empresas da zona comezaron a pechar en folga solidaria. O goberno cortou as comunicaci\u00f3ns por terra e telef\u00f3nicas da cidade e un buque da Armada Espa\u00f1ola situouse fronte \u00e1 ponte das P\u00edas. Representantes dos traballadores entrevist\u00e1ronse co capit\u00e1n da Zona Mar\u00edtima do Cant\u00e1brico para evitar a intervenci\u00f3n militar. O ex\u00e9rcito permanece acuartelado e Ferrol \u00e9 tomado pola Garda Civil e a Polic\u00eda Armada con efectivos de Le\u00f3n e Valladolid. O paro foi total ata o 20 de marzo en que volveu abrir Baz\u00e1n e houbo manifestaci\u00f3ns contra a ditadura en varias cidades galegas, sobre todo en Vigo. A nova tivo alcance mundial e apareceu nas portadas de \"The Guardian\", \"Le Monde\" ou \"The New York Times\".\nHoubo dous traballadores mortos, 16 feridos de bala e ducias por outras lesi\u00f3ns, 160 despedidos, 101 detidos, 60 encarcerados e 54 multados con entre 50.000 e 250.000 pesetas. S\u00f3 se co\u00f1ece unha imaxe do acontecido: unha foto onde se ve aos traballadores cami\u00f1ando pola Estrada de Castela \u00e1 altura do barrio de Recimil, uns minutos antes dos feitos. O acontecido o 10 de marzo de 1972 nunca foi levado aos xulgados e ningu\u00e9n respondeu pola morte dos dous traballadores nin polos feridos.\nLegado.\nA r\u00faa en Recimil fronte \u00e1 Avenida das P\u00edas, onde aconteceron os feitos, \u00e9 chamada Dez do Marzal dende 1981. Ata a construci\u00f3n do monumento aos mortos e feridos t\u00f3dolos anos fac\u00edase unha ofrenda floral no pequeno campo que hab\u00eda entre Recimil e a Avenida das P\u00edas, no lugar onde caeron mortos os traballadores.\nNo ano 1997, o Parlamento de Galiza aprobou por unanimidade unha declaraci\u00f3n institucional onde fac\u00eda constar o especial significado do 10 de marzo, celebrado polas principais organizaci\u00f3ns sindicais do pa\u00eds como D\u00eda da Clase Obreira Galega, especialmente por Comisi\u00f3ns Obreiras, pois foi o sindicato que pediu a declaraci\u00f3n. A efem\u00e9ride acadou rango oficial en 2006.\nEn abril de 2014 o pleno de Parlamento de Galicia debateu a proposta presentada pola deputada Consuelo Mart\u00ednez do grupo Alternativa Galega de Esquerda (AGE) na que instaba \u00e1 Xunta a concesi\u00f3n a t\u00edtulo p\u00f3stumo da Medalla de Ouro da Comunidade aos ferrol\u00e1ns Amador Rey e Daniel Niebla. Por\u00e9n, a\u00ednda que contaba co apoio do resto da oposici\u00f3n non foi aprobado polo voto en contra do PPdeG.\nNo ano 2018, o vide\u00f3grafo \u00c1ngel Garc\u00eda e a periodista Marta Corral presentaron o documental titulado \"\u00a1Esto se cae!\", facendo alusi\u00f3n ao berro de guerra que se escoitaba naqueles anos 70 nas r\u00faas de Ferrol. O filme recolle a testemu\u00f1a das mulleres do 72, loitadoras do movemento obreiro na procura da democracia, facendo un reco\u00f1ecemento cos nomes e apelidos m\u00e1is un exercicio de recuperaci\u00f3n da memoria e da xustiza hist\u00f3rica. Tam\u00e9n a escritora \u00c1nxela Loureiro Fern\u00e1ndez co seu libro \"Voces da memoria con ollos de muller\" (2019) fai unha homenaxe e da visibilidade \u00e1s mulleres loitadoras no per\u00edodo 1970-1977 e a s\u00faa achega para conquistar as liberdades democr\u00e1ticas."}
{"id": "78651", "revid": "83328", "url": "https://gl.wikipedia.org/wiki?curid=78651", "title": "Punjab", "text": "O Punjab (tam\u00e9n grafado Penjab - ou Panj\u00e2b ou Pendjab) \u00e9 un amplo territorio habitado tradicionalmente polo pobo punjabi, repartido desde 1947 entre a India e o Paquist\u00e1n e que abrangue a rexi\u00f3n de Punjab e partes do Territorio da Capital Islamabad e de Azad Caxemira en Paquist\u00e1n e o estado de Punjab, Chandigarh e partes de Haryana, Himachal Pradesh e Jammu na India.\nNome.\n\"Panj\u00e2b\" significa \u00ab(pa\u00eds dos) cinco r\u00edos\u00bb (do persa \"Panj\" \"cinco\", a mesma ra\u00edz que se observa no grego \"penta\" + ab \"agua\"), que son: o Beas, o Chenab, o Jhelum, o Ravi e m\u00e1is o r\u00edo Sutlej. Os cinco r\u00edos, agora divididos entre a India e o Paquist\u00e1n, \u00fanense para formar o Panjnad, que se une ao Indo.\nDesta rexi\u00f3n asi\u00e1tica procede o pobo xitano.\nXeograf\u00eda.\nA maior parte do Punjab \u00e9 unha chaira aluvial, que no norte est\u00e1 delimitada por cadeas monta\u00f1osas. A pesar do seu clima predominantemente seco, \u00e9 unha rica zona agr\u00edcola, merc\u00e9 as obras de irrigaci\u00f3n que pos\u00fae, feitas pos\u00edbeis grazas aos r\u00edos que a atravesan. As temperaturas do territorio son extremadas ao longo do territorio e oscilan entre -20\u00a0\u00b0C e 40\u00a0\u00b0C, pero nos meses do ver\u00e1n poden alcanzarse os 47\u00a0\u00b0C.\nPoboaci\u00f3n.\nEn total Paquist\u00e1n habitan uns 70 mill\u00f3ns de punjabis, maioritarimante musulm\u00e1ns, e na India viven uns 39 mill\u00f3ns, maioritariamente sikhs e hindu\u00edstas."}
{"id": "78652", "revid": "98629", "url": "https://gl.wikipedia.org/wiki?curid=78652", "title": "Pasteurizaci\u00f3n", "text": " \nA pasteurizaci\u00f3n \u00e9 o proceso t\u00e9rmico realizado a l\u00edquidos (xeralmente alimentos) co fin de reducir os axentes pat\u00f3xenos que poden conter, tales como bacterias, protozoos, mofos e fermentos etc. O proceso de quecemento recibe o nome do seu descubridor, o cient\u00edfico-qu\u00edmico franc\u00e9s Louis Pasteur (1822-1895). A primeira pasteurizaci\u00f3n tivo lugar o 20 de abril de 1864 polo mesmo Pasteur e o seu compa\u00f1eiro Claude Bernard.\nUn dos obxectivos do tratamento t\u00e9rmico \u00e9 a \"esterilizaci\u00f3n parcial\" dos alimentos l\u00edquidos, alterando o menos posible a estrutura f\u00edsica, os compo\u00f1entes qu\u00edmicos e as propiedades organol\u00e9pticas destes. Trala operaci\u00f3n de pasteurizaci\u00f3n os produtos tratados arrefr\u00edanse axi\u00f1a e se selan hermeticamente con fins de seguridade alimentaria; debido a este feito \u00e9 b\u00e1sico na pasteurizaci\u00f3n o co\u00f1ecemento do mecanismo da transferencia de calor nos alimentos. A diferenza da esterilizaci\u00f3n, a pasteurizaci\u00f3n non destr\u00fae as esporas dos microorganismos, nin tampouco elimina t\u00f3dalas c\u00e9lulas dos microorganismos termof\u00edlicos.\nO avance cient\u00edfico de Pasteur mellorou a calidade de vida ao permitir que certos produtos alimenticios b\u00e1sicos, como o leite, puidesen transportarse a longas distancias sen que a descomposici\u00f3n afectase ao alimento. Na pasteurizaci\u00f3n o obxectivo primordial non \u00e9 a \"eliminaci\u00f3n completa dos axentes pat\u00f3xenos\" sen\u00f3n a diminuci\u00f3n sensible das s\u00faas poboaci\u00f3ns, acadando niveis que non causen intoxicaci\u00f3ns alimentarias aos humanos (supondo que o produto pasteurizado fose refrixerado correctamente e consumido antes da data de caducidade indicada). Na actualidade a pasteurizaci\u00f3n \u00e9 cada vez obxecto de m\u00e1is pol\u00e9micas en certas agrupaci\u00f3ns de consumidores no mundo, debido \u00e1s d\u00fabidas existentes sobre a destruci\u00f3n de vitaminas e alteraci\u00f3n das propiedades organol\u00e9pticas (sabor e calidade) dos produtos alimenticios tratados.\nHistoria.\nOs intentos de esterilizar a comida en colectores selados atrib\u00faese historicamente ao inventor franc\u00e9s Nicholas Appert nos seus traballos de investigaci\u00f3n realizados no s\u00e9culo XVIII. Por\u00e9n algunhas investigaci\u00f3ns amosaron que con anterioridade xa se intentou esterilizar recipientes selados de alimentos. \n Cara finais do s\u00e9culo XIX, os qu\u00edmicos alem\u00e1ns trasladaron este procedemento ao leite cru, e xa por ent\u00f3n (antes de Pasteur) comezaron a 'sospeitar' que os tratamentos t\u00e9rmicos resultaban eficaces para a destruci\u00f3n das bacterias presentes nela. Deste xeito, deron orixe non s\u00f3 a un importante m\u00e9todo de conservaci\u00f3n, sen\u00f3n tam\u00e9n a unha medida hixi\u00e9nica fundamental para coidar a sa\u00fade dos consumidores e conservar a calidade dos alimentos. Estes traballos sentaron as bases do que Pasteur posteriormente descubrir\u00eda e explicar\u00eda cientificamente.\nAlg\u00fans dos contempor\u00e1neos de Pasteur, inclu\u00eddo o eminente qu\u00edmico alem\u00e1n Justus von Liebig, insist\u00edan en que a fermentaci\u00f3n era un proceso puramente qu\u00edmico e que non requir\u00eda en absoluto da intervenci\u00f3n de ning\u00fan organismo vivo (\u00e9 dicir que supu\u00f1a que era un proceso puramente inorg\u00e1nico). No ano 1864, a instancias do emperador Napole\u00f3n III, Pasteur investigou a causa pola que o vi\u00f1o e a cervexa agre\u00e1banse co paso do tempo, causando grandes perdas econ\u00f3micas \u00e1s empresas francesas debido ao perecedoiro destas mercador\u00edas. Pasteur volveu \u00e1 vila da s\u00faa infancia, Arbois, co obxectivo de resolver o problema definitivamente; al\u00ed estudou o problema que afectaba \u00e1s vides. Coa axuda dun microscopio, descubriu que, en realidade, intervi\u00f1an dous tipos de organismos -d\u00faas variedades de fermentos da familia \"acetobacter\"\u2014e que eran a clave do proceso de fermentaci\u00f3n. Un produc\u00eda alcol e o outro, \u00e1cido l\u00e1ctico que agreaba o vi\u00f1o: producindo o vinagre. Con posterioridade Charles North aplicou o mesmo m\u00e9todo de Pasteur ao leite con \u00e9xito no ano 1907..\nPasteur empregou un novo xeito de eliminar os microorganismos que puidesen botar a perder o vi\u00f1o ou a cervexa, logo de almacenar o l\u00edquido en bocois ben selados e elevar a s\u00faa temperatura ata os 44 graos cent\u00edgrados durante un curto per\u00edodo de tempo. Comprobou experimentalmente que as poboaci\u00f3ns de \"aceorbater\" reduc\u00edanse en extremo ata quedar 'case esterilizado' o alimento. Malia o medo inicial da industria ante a idea de quentar o vi\u00f1o, un experimento controlado con lotes de vi\u00f1o quentado e sen quentar amosou de xeito contundente a efectividade do procedemento. Pasteur deu o primeiro paso no que ser\u00eda este novo m\u00e9todo denominado posteriormente \"pasteurizaci\u00f3n\" na s\u00faa honra, e foino aplicando a outros alimentos l\u00edquidos como o leite. O proceso apl\u00edcase hoxe en d\u00eda como unha norma hixi\u00e9nica nos procesos b\u00e1sicos da industria alimenticia e que, actualmente, garante a seguridade de moitos produtos alimenticios do mundo.\nA historia da esterilizaci\u00f3n dos alimentos foi revisada por Harold Burton (1988). Os esterilizadores foron patentados e constru\u00eddos para quenta-lo leite a temperaturas que abrangu\u00edan dende os 130\u00b0 ata os 140\u00a0\u00b0C antes do s\u00e9culo XIX, curiosamente antes de que os seus beneficios fosen entendidos. O leite esterilizado desenvolveuse industrialmente no ano 1921, e o proceso de inxecci\u00f3n de vapor foi desenvolvido en 1927 por G. Grindrod en Estados Unidos . Con todo, as iniciativas m\u00e1is relevantes que deron lugar \u00e1 comercializaci\u00f3n do m\u00e9todo UHT comez\u00e1ronse a desenvolver a finais dos anos 40 debido \u00e1 t\u00e9cnica desenvolvida nos esterilizadores de tubos conc\u00e9ntricos e de vapor de uperizaci\u00f3n para os sistemas de produci\u00f3n do leite. C\u00f3mpre entender que os esforzos daquela \u00e9poca foron moi grandes na industria para lograr empaquetar asepticamente o leite, ata que finalmente logrouse con \u00e9xito no ano 1961.\nProcesos de pasteurizaci\u00f3n.\nA pasteurizaci\u00f3n \u00e9 un proceso t\u00e9rmico realizado aos alimentos: os procesos t\u00e9rmicos p\u00f3dense realizar coa intenci\u00f3n de diminu\u00edr as poboaci\u00f3ns pat\u00f3xenas dos microorganismos ou para desactivar as enzimas que modifican os sabores de certos alimentos. Por\u00e9n, na pasteurizaci\u00f3n empr\u00e9ganse xeralmente temperaturas por baixo do punto de ebulici\u00f3n (en calquera tipo de alimento) xa que na maior\u00eda dos casos as temperaturas sobre este valor afectan irreversiblemente certas caracter\u00edsticas f\u00edsicas e qu\u00edmicas do produto alimenticio; as\u00ed, por exemplo, se no leite se excede o punto de ebulici\u00f3n, as micelas da case\u00edna coag\u00falanse irreversiblemente (ou dito doutro xeito, \"callan\"). O proceso de quecemento da pasteurizaci\u00f3n, se se fai a baixas temperaturas, ten ademais a funci\u00f3n de deter os procesos enzim\u00e1ticos. Hoxe en d\u00eda a pasteurizaci\u00f3n realizada aos alimentos \u00e9 un proceso industrial continuo aplicado a alimentos viscosos, coa intenci\u00f3n de aforrar enerx\u00eda e custos de produci\u00f3n.\nExisten tres tipos de procesos ben diferenciados: a pasteurizaci\u00f3n a altas temperaturas durante un curto per\u00edodo de tempo(HTST do ingl\u00e9s: High Temperature/Short Time), o proceso a ultra-altas temperaturas (UHT - igualmente de Ultra-High Temperature) e LTLT Baixa temperatura en longo tempo.\nProceso HTST.\nEste m\u00e9todo \u00e9 o empregado nos l\u00edquidos a granel, como son o leite, os zumes de froitas, a cervexa etc. Por regra xeral \u00e9 o m\u00e1is conveniente, xa que exp\u00f3n ao alimento a altas temperaturas durante un curto per\u00edodo de tempo e ademais neces\u00edtase pouco equipamento industrial para poder realiza-lo, reducindo deste xeito os custos de mantemento de equipos. Entre as desvantaxes do proceso est\u00e1 a necesidade de persoal altamente cualificado para a realizaci\u00f3n deste traballo, que necesita da realizaci\u00f3n de controis estritos durante todo o proceso de produci\u00f3n.\nExisten dous m\u00e9todos distintos baixo a categor\u00eda de pasteurizaci\u00f3n HTST: en \"batch\" (ou lotes) e en \"fluxo continuo\", expostos a continuaci\u00f3n: \nProceso UHT.\nO proceso UHT \u00e9 de fluxo continuo e mant\u00e9n o leite a unha temperatura superior m\u00e1is alta que a empregada no proceso HTST, e pode chegar a roldar os 138\u00a0\u00b0C durante un per\u00edodo de polo menos dous segundos. Debido a este per\u00edodo de exposici\u00f3n, a\u00ednda que curto, prod\u00facese unha m\u00ednima degradaci\u00f3n do alimento. O leite cando se etiqueta como \"pasteurizado\" xeralmente tratouse co proceso HTST, mentres que o leite etiquetado como \"ultra-pasteurizado\" ou simplemente \"UHT\", d\u00e9bese entender que foi tratado polo m\u00e9todo UHT.\nO reto tecnol\u00f3xico no s\u00e9culo XXI \u00e9 poder diminu\u00edr o m\u00e1is posible o per\u00edodo de exposici\u00f3n a altas temperaturas dos alimentos, facendo a transici\u00f3n de altas a baixas temperaturas o m\u00e1is r\u00e1pida posible, diminu\u00edndo o impacto na degradaci\u00f3n das propiedades organol\u00e9pticas dos alimentos; \u00e9 por esta raz\u00f3n pola que se est\u00e1 investigando coa tecnolox\u00eda baseada en microondas xa que permite este tipo de efectos (empregado ata en carnes).\n Este m\u00e9todo \u00e9 moi axeitado para os alimentos l\u00edquidos lixeiramente acedos (medido co pH), tal como os zumes de froitas e zumes de verduras (como pode ser o gazpacho) xa que permite per\u00edodos de conservaci\u00f3n de entre 10 a 45 d\u00edas se se almacenan refrixerados a 10\u00a0\u00b0C.\nOrganismos reguladores do est\u00e1ndar.\nOs m\u00e9todos de pasteurizaci\u00f3n corresponden a unha serie de m\u00e9todos estandarizados polos responsables de alimentaci\u00f3n de cada pa\u00eds e son controlados polas axencias encargadas de vixiar a calidade da alimentaci\u00f3n (alg\u00fans exemplos son a USDA nos Estados Unidos e a Food Standards Agency no Reino Unido) mediante a introduci\u00f3n dun dereito alimentario espec\u00edfico. Estas axencias requiren e vix\u00edan que, por exemplo, os l\u00e1cteos pasteurizados mediante HTST leven a etiqueta alimentaria axeitada. Por regra xeral existen diferentes est\u00e1ndares en funci\u00f3n dos l\u00e1cteos a procesar, o principal factor a ter en conta \u00e9 o contido graxo do produto, deste xeito os est\u00e1ndares de pasteurizaci\u00f3n da nata difiren dos est\u00e1ndares empregados para o leite desnatado, e os est\u00e1ndares para pasteurizar o queixo des\u00e9\u00f1anse e introducen de tal forma que non se destr\u00faan os encimas que procesan os fosfatos, \u00fatiles para manter as propiedades de corte e textura dos queixos.\nOs m\u00e9todos est\u00e1ndares de pasteurizaci\u00f3n HTST foron designados para acadar unha extensi\u00f3n do per\u00edodo de caducidade de preto de 5 d\u00edas (\u00e9 dicir 0,00001 veces o per\u00edodo orixinal) reducindo o n\u00famero de microorganismos no leite e outros alimentos. Este m\u00e9todo \u00e9 considerado axeitado para a reduci\u00f3n de poboaci\u00f3ns de case todas as bacterias pat\u00f3xenas, esporas e calquera outro microorganismo resistente \u00e1s altas temperaturas (inclu\u00edndo particularmente \u00e1 \"Mycobacterium tuberculosis\", causante da tuberculose e a \"Coxiella burnetii\" causante da febre Q). O proceso de pasteurizaci\u00f3n HTST des\u00e9\u00f1ase para que os produtos sexan quentados uniformemente, evitando que s\u00f3 algunhas partes sexan sometidas a esterilizaci\u00f3n mentres que outras non.\nDin\u00e1mica da pasteurizaci\u00f3n.\nA pasteurizaci\u00f3n \u00e9 un proceso que segue unha cin\u00e9tica qu\u00edmica de primeira orde, se denominamos N como o n\u00famero de microorganismos vivos a unha temperatura dada de exposici\u00f3n T, e No a poboaci\u00f3n de microorganismos inicialmente. Se Kd \u00e9 a constante cin\u00e9tica de morte debido \u00e1 temperatura (velocidade de morte dos microorganismos), a diminuci\u00f3n na poboaci\u00f3n (cultivo) depende ent\u00f3n da seguinte f\u00f3rmula exponencial:\nformula_1\nEsta f\u00f3rmula \u00e9 fundamental para determinar a evoluci\u00f3n dun cultivo en funci\u00f3n da temperatura. P\u00f3dese ver nela unha grande dependencia coa temperatura de exposici\u00f3n T. A f\u00f3rmula \u00e9 o fundamento, ademais, dos denominados diagramas de supervivencia na industria da alimentaci\u00f3n representando log(N/No) fronte ao tempo de exposici\u00f3n a unha temperatura T fixa. Tipicamente as gr\u00e1ficas de supervivencia dos microorganismos \u00e1 calor aparecen como li\u00f1as rectas nunha escala semi-logar\u00edtmica. A correlaci\u00f3n existente entre a velocidade (ou cociente) de morte de microrganismos e a temperatura cumpre a ecuaci\u00f3n de Arrhenius.\nUn factor importante asignado a cada microorganismo \u00e9 o denominado Tempo de reduci\u00f3n decimal ou tam\u00e9n valor D dun microorganismo e def\u00ednese como o tempo necesario para que a unha temperatura determinada, p\u00f3idase reducir ao 90% a s\u00faa poboaci\u00f3n no produto tratado. \u00c9 unha expresi\u00f3n da resistencia dun microorganismo ao efecto da temperatura. A s\u00faa expresi\u00f3n \u00e9:\nformula_2\nOnde formula_3 \u00e9 o per\u00edodo de tempo ao que se exp\u00f3n a mostra e\nNo \u00e9 a poboaci\u00f3n inicial e N a final. Poden obterse diferentes valores D para un microorganismo dado, ou para un proceso particular dun alimento, determinando os sobreviventes a diferentes temperaturas. Altos valores de D indican que o microorganismo \u00e9 m\u00e1is resistente que outros que pos\u00faen un valor inferior. Existen outros valores como a \"constante de resistencia termal\", co\u00f1ecida frecuentemente como \"valor z\" e def\u00ednese como a diferenza en temperaturas necesaria para causar unha reduci\u00f3n dun 90% no valor D.\nFactores que afectan ao proceso.\nA acidez do alimento.\nA acidez determina o grao de supervivencia dun organismo bacteriano. A principal clave para pescudar este par\u00e1metro \u00e9 o pH; cabe dicir que historicamente os alimentos consider\u00e1ronse acedos ou pouco acedos. Hai que considerar que a maior\u00eda das bacterias t\u00f3xicas como a \"Clostridium botulinum\" xa non est\u00e1n activas por baixo dun valor 4.5 (\u00e9 dicir que un simple zume de lim\u00f3n as desactiva). Os alimentos p\u00f3dense considerar como acedos se est\u00e1n por baixo do 4,5 de pH (a maior\u00eda das froitas at\u00f3panse neste rango e sobre todo os c\u00edtricos), no caso de alimentos cun pH superior compre un tratamento t\u00e9rmico de 121\u00a0\u00b0C durante 3 minutos (ou equivalente) como procesado m\u00ednimo (\u00e9 dicir: o leite, as verduras, as carnes, o peixe etc) a\u00ednda que moitos destes alimentos conv\u00e9rtense en acedos cando se lles engade vinagre, zume de lim\u00f3n etc, ou simplemente fermentan cambiando o seu valor de acidez. A causa deste efecto est\u00e1 na desactivaci\u00f3n da actividade microbiana debida \u00e1 simple influencia que pos\u00fae polo valor da acidez, indicada polo pH, sobre a condici\u00f3n de vida destes microorganismos.\nOrganismos resistentes.\nAlg\u00fans organismos e bacterias cultivados nos alimentos son resistentes \u00e1 pasteurizaci\u00f3n, como o \"Bacillus cereus\" (podendo chegar a prosperar cultivos deste bacilo ata en baixas temperaturas), o \"Bacillus stearothermophilus\" etc. Por\u00e9n a resistencia \u00e1 eliminaci\u00f3n t\u00e9rmica depende en gran medida do pH, actividade acuosa, ou simplemente composici\u00f3n qu\u00edmica dos alimentos, a facilidade ou probabilidade de volver ser contaminados (no que se denomina en ingl\u00e9s \"postprocessing contamination\" ou abreviadamente - PPC)\nForma do alimento.\nMencionar a forma como un factor a ter en conta na pasteurizaci\u00f3n do alimento \u00e9 equivalente a dicir que o que infl\u00fae \u00e9 a superficie exterior do alimento. Cabe pensar que o principal obxectivo do proceso de pasteurizaci\u00f3n \u00e9 o incremento da raz\u00f3n entre a capacidade de arrefriado e a superficie do mesmo: desta forma o peor cociente obt\u00e9\u00f1eno os alimentos semellantes a unha esfera. No caso dos alimentos l\u00edquidos proc\u00farase que te\u00f1an formas \u00f3ptimas para que a variaci\u00f3n de temperatura tanto en quecemento como en arrefriado poida obter cocientes \u00f3ptimos. \nPropiedades t\u00e9rmicas do alimento.\nAlgunhas propiedades t\u00e9rmicas do alimento afectan de forma indirecta ao rendemento final da pasteurizaci\u00f3n sobre o mesmo, como pode ser a capacidade calor\u00edfica (a cantidade de enerx\u00eda que hai que \"inxectar\" por masa de alimento para que suba a temperatura), a condutividade t\u00e9rmica (garante a homoxeneidade do proceso no alimento), a inercia t\u00e9rmica (os alimentos cunha menor inercia t\u00e9rmica son m\u00e1is susceptibles de pasteurizaci\u00f3n que os que pos\u00faen maior inercia).\nPasteurizaci\u00f3n do leite.\nDesde as s\u00faas orixes a pasteurizaci\u00f3n asociouse co leite, o primeiro investigador que suxeriu este proceso para o produto l\u00e1cteo foi o qu\u00edmico agr\u00edcola alem\u00e1n Franz von Soxhlet no ano 1886, sendo con posterioridade a Pasteur Charles North o primeiro que aplicou o mesmo m\u00e9todo t\u00e9rmico ao leite con \u00e9xito no ano 1907. Os microorganismos activan as s\u00faas poboaci\u00f3ns medrando de forma \u00f3ptima no intervalo de temperatura 25\u00a0\u00b0C a 37\u00a0\u00b0C; \u00e9 por esta raz\u00f3n que se evita durante o proceso de manufactura e envasado da industria l\u00e1ctea que o leite estea neste intervalo logo da pasteurizaci\u00f3n. O leite \u00e9 por regra xeral un medio lixeiramente alcalino, de pH maior que 7. O leite de vaca pasteurizado polo m\u00e9todo HTST e que foi correctamente refrixerada ten un per\u00edodo de caducidade estendido que pode chegar a d\u00faas ou tres semanas, mentres que o leite ultra-pasteurizado pode ter unha vida estendida que oscila entre dous ou tres meses. P\u00f3dese chegar a per\u00edodos de conservaci\u00f3n maiores (ata sen refrixeraci\u00f3n) cando se combina a pasteurizaci\u00f3n UHT coa manipulaci\u00f3n mediante tecnolox\u00edas de colectores esterilizados. Ao mesmo tempo que se reducen as colonias, elim\u00ednanse tam\u00e9n no leite os microorganismos m\u00e1is termosensibles, como poden ser os coliformes, desactiv\u00e1ndose a fosfatase alcalina (o nivel desta enzima define o grao de eficiencia aplicado \u00e1 pasteurizaci\u00f3n do leite: test da fosfatase). Malia a aplicaci\u00f3n da pasteurizaci\u00f3n, o leite tratado segue contendo actividade microbiana, por regra xeral bacterias l\u00e1cticas (non pat\u00f3xenas a\u00ednda que si capaces de facer fermentar o leite) \u00e9 necesaria a refrixeraci\u00f3n.\nO m\u00e9todo HTST de pasteurizaci\u00f3n do leite a 71.7\u00a0\u00b0C durante 15 segundos, foi inclu\u00eddo no ano 1933 como \"Public Health Service Milk Ordinance and Code\" nos EEUU. Os estudos realizados en 1596 amosaron que a \"Coxiella burnetii\" sobreviv\u00eda a 61.7\u00a0\u00b0C durante 30 minutos, fixeron que se procesase termicamente o leite a 62.8\u00a0\u00b0C durante 30 segundos, incrementado este valor nunha cantidade de 2.8\u00a0\u00b0C para aqueles casos m\u00e1is graxos ou con contido 'extra' (engadido) de azucre. A parte disto o tratamento t\u00e9rmico m\u00e1is est\u00e1ndar no mundo para o leite \u00e9 de 63\u00a0\u00b0C durante 30 segundos ou 72\u00a0\u00b0C durante 15 segundos. O impacto que tivo sobre a calidade de vida da poboaci\u00f3n mundial a pasteurizaci\u00f3n do leite estudouse con profundidade e hoxe en d\u00eda non existe d\u00fabida acerca dos beneficios hixi\u00e9nicos do proceso. Quedando o leite cru relegado ao esquecemento ou rexeitamento m\u00e1is severo (podendo chegar a estar prohibida a s\u00faa venda e comercializaci\u00f3n)).\nM\u00e9todos alternativos \u00e1 pasteurizaci\u00f3n do leite.\n\u00c1 parte dos m\u00e9todos est\u00e1ndares de pasteurizaci\u00f3n HTST e UHT, existen outros m\u00e9todos e t\u00e9cnicas semellantes e menos co\u00f1ecidas polos consumidores. A primeira t\u00e9cnica denom\u00ednase \"pasteurizaci\u00f3n batch\" e desenv\u00f3lvese mediante o quecemento de grandes \"batches\" (\"lotes\") de leite a unha temperatura por baixo de 68\u00a0\u00b0C. A outra t\u00e9cnica denom\u00ednase Higher-Heat/Shorter Time (HHST) e \u00e9 semellante ao proceso descrito para HTST e UHT en termos de intervalo de tempo e temperatura. A pasteurizaci\u00f3n causa a desnaturalizaci\u00f3n de prote\u00ednas provocando que algunhas propiedades organol\u00e9pticas do leite se vexan afectadas.\nNo ano 2001, o organismo encargado da inspecci\u00f3n da sa\u00fade e a sanidade nos Estados Unidos, a USDA, tomou en consideraci\u00f3n a aplicaci\u00f3n de novas regras, facendo posible a dobre pasteurizaci\u00f3n, que consiste en quentar o leite en colectores a 72\u00a0\u00b0C durante d\u00faas fases de 15 segundos de duraci\u00f3n, no canto de empregar os 30 segundos que establec\u00eda o est\u00e1ndar anterior (o tempo de pasteurizaci\u00f3n depender\u00e1 da concentraci\u00f3n graxa, por regra xeral: canto menos graxa menos tempo e m\u00e1is temperatura). Na maior\u00eda das xurisdici\u00f3ns alimentarias o leite tratado coa dobre pasteurizaci\u00f3n non \u00e9 considerado como \"pasteurizado\". Este tipo de leite denom\u00ednase \"leite cru\" ou confusamente \"leite non-pasteurizado\"; sexa como for non pode ser denominada coa etiqueta \"pasteurizado\" a\u00ednda que se destru\u00edran unha cantidade significativa de xermes pat\u00f3xenos.\nEnfermidades que prev\u00e9n.\nConsumir leite cru de animais, sen pasteurizar, exp\u00f3n a certos riscos de contacto con organismos e bacterias causantes de enfermidades. Nalg\u00fans pa\u00edses chegouse a prohibir a s\u00faa venda. Algunhas das enfermidades evitadas coa pasteurizaci\u00f3n do leite son a tuberculose (\"Mycobacterium tuberculose\"), a difteria, a polio, a salmonelose, a escarlatina e as febres tifoides. Moitas destas enfermidades, hoxe en d\u00eda, non te\u00f1en unha gran relevancia debido ao emprego xeneralizado dos procesos de pasteurizaci\u00f3n nas primeiras etapas de manipulaci\u00f3n do leite.\nOrganismos afectados.\nEntre os organismos que se poden reducir considerablemente as s\u00faas poboaci\u00f3ns coa pasteurizaci\u00f3n do leite at\u00f3panse os seguintes:\n\u00bfSon os m\u00e9todos de pasteurizaci\u00f3n actuais axeitados?\nA pasteurizaci\u00f3n do leite foi obxecto nas \u00faltimas d\u00e9cadas dunha pol\u00e9mica crecente\n. Por unha banda descubriuse que alg\u00fans organismos pat\u00f3xenos desenvolveron unha resistencia \u00e1 diminuci\u00f3n de poboaci\u00f3n coa temperatura, conseguindo sobrevivir \u00e1 pasteurizaci\u00f3n en cantidades significativas. Os investigadores desenvolveron diagn\u00f3sticos m\u00e1is sensibles tales como a reacci\u00f3n en cadea da polimerase (denominado tam\u00e9n abreviada como PCR) que permitiron ver a supervivencia das cepas de diferentes microorganismos \u00e1 pasteurizaci\u00f3n do leite. Detectouse que a pasteurizaci\u00f3n baixo certas condici\u00f3ns destr\u00fae a vitamina A e a vitamina B.\nPasteurizaci\u00f3n dos zumes.\nOs zumes envasados (e ata os n\u00e9ctares) som\u00e9tense a dous tipos diferentes de procesos de pasteurizaci\u00f3n: por unha banda existen os zumes sen procesar (\"crus\") e por outro os zumes ultrapasteurizados ou zumes est\u00e9riles.\nOs produtores de zumes est\u00e1n afeitos aos procesos de pasteurizaci\u00f3n e con ambos os dous m\u00e9todos: o Vat ou proceso \"batch\" (empregado nos produtores de pequeno tama\u00f1o de produci\u00f3n) e o UHT (empregado nos produtores de maior produci\u00f3n). O m\u00e9todo HTST \u00e9 aceptado na industria xa que non produce unha dexeneraci\u00f3n do sabor apreciable. A pasteurizaci\u00f3n \u00e9 moi efectiva nos zumes debido a que son un medios acedos e evita a proliferaci\u00f3n de microorganismos esporulados: os m\u00e1is resistentes \u00e1s altas temperaturas. En moito pa\u00edses como Estados Unidos o 95% dos zumes comercializados son pasteurizados, nalgunhas ocasi\u00f3ns es\u00edxese por parte dos organismos encargados da vixilancia e hixiene alimentaria, que se lle indique ao consumidor que est\u00e1 a tomar un \"zume cru\". Os zumes adoitan ser tratados t\u00e9rmicamente polo m\u00e9todo de pasteurizaci\u00f3n 70\u00a0\u00b0C durante 30 minutos, pero a temperatura ideal en funci\u00f3n do pH \u00e9 na actualidade obxecto de investigaci\u00f3n.\nMicroorganismos que adoitan presenta os zumes.\nDependendo da orixe dos zumes, existen diferentes microorganismos inclu\u00eddos que deben ser reducidos na concentraci\u00f3n total das s\u00faas poboaci\u00f3ns mediante a pasteurizaci\u00f3n dos mesmos, desta xeito s\u00e1bese que o zume de maz\u00e1 ten: \"Salmonella typhimurium\", o \"Cryptosporidium\" e a \"Escherichia coli\". No zume de laranxa \u00e9 habitual: \"Bacillus cereus\", \"Salmonella typhi\", \"Salmonella hartford\". Nalg\u00fans zumes de verduras como o zume de cenoria: \"Clostridium botulinum\" (xeralmente os zumes pouco acedos).\nEfectos da pasteurizaci\u00f3n en zumes.\nOs zumes poden sufrir alteraci\u00f3ns na cor da bebida, tendendo ao marr\u00f3n debido \u00e1 deteriorizaci\u00f3n encim\u00e1tica da polifenoloxidase. Isto \u00e9 debido en parte \u00e1 presenza de os\u00edxeno no l\u00edquido; esta \u00e9 a raz\u00f3n pola que aos zumes e aos n\u00e9ctares ad\u00f3itaselles sacar o aire antes de entrar no proceso de pasteurizaci\u00f3n. Do mesmo xeito a perda de vitamina C e de caroteno vese diminu\u00edda pola aireaci\u00f3n previa.\nInvestigaci\u00f3ns recentes.\nP\u00faidose atopar que o organismo \"Mycobacterium avium subespecie paratuberculosis\" (MAP), causante da enfermidade de Johne nos animais de sacrificio e sosp\u00e9itase que tam\u00e9n da enfermidade de Crohn nos humanos, sobreviviu a pasteurizaci\u00f3ns de certos alimentos l\u00e1cteos nos Estados Unidos, no Reino Unido, Grecia e na Rep\u00fablica Checa. As autoridades encargadas de vixiar a calidade dos alimentos no Reino Unido decidiron revaluar os est\u00e1ndares de pasteurizaci\u00f3n \u00e1 vista da supervivencia de certas especies como o MAP.\n. Un avance na pasteurizaci\u00f3n non-intrusiva que soluciona moitos problemas da industria conserveira \u00e9 a denominada pasteurizaci\u00f3n electromagn\u00e9tica de alimentos l\u00edquidos, que emprega microondas a 2,45\u00a0GHz de frecuencia para activar os procesos t\u00e9rmicos; este m\u00e9todo demostrou a s\u00faa eficiencia na pasteurizaci\u00f3n da auga. \nExisten estudos orientados ao Terceiro Mundo nos que \u00e9 posible realizar o que se denomina pasteurizaci\u00f3n solar. A idea est\u00e1 fundamentada na coci\u00f1a solar e no feito de que non \u00e9 necesario levar os l\u00edquidos a ebulici\u00f3n para lograr a pasteurizaci\u00f3n, podendo pasteurizar con este m\u00e9todo con temperaturas sobre os 56\u00a0\u00b0C. Con esta medida int\u00e9ntase previr a causa de enfermidades causadas pola inxesti\u00f3n de augas contaminadas O m\u00e9todo \u00e9 co\u00f1ecido como \"Pasteurizaci\u00f3n da auga\", no que se desenvolveron certos elementos capaces de indicar o estado de pasteurizaci\u00f3n da auga e a s\u00faa posibilidade de inxesti\u00f3n segura. Un dos m\u00e1is empregados \u00e9 o \"Water pasteurization indicator\" (WAPI). A pasteurizaci\u00f3n solar require que se expo\u00f1a a auga en recipientes durante seis horas. O programa que aplicouse en certas rexi\u00f3ns de \u00c1frica e se denominou SODIS (abreviaci\u00f3n para \"SOlar DISinfection\").\nAlimentos pasteurizados.\nAdemais do leite e os zumes, outros alimentos son pasteurizados pola industria alimenticia; por regra xeral son aqueles que pos\u00faen unha estrutura l\u00edquida ou semi-l\u00edquida. Alg\u00fans dos m\u00e1is mencionados son: "}
{"id": "78653", "revid": "89787", "url": "https://gl.wikipedia.org/wiki?curid=78653", "title": "Zume de laranxa", "text": "O zume de laranxa \u00e9 un zume de froitas en forma de l\u00edquido obtido ao espremer o interior das laranxas (\"Citrus sinensis\"), xeralmente cun instrumento denominado espremedor. O maior exportador de zume de laranxa do mundo \u00e9 Brasil, seguido dos Estados Unidos (principalmente Florida). Os usos culinarios do zume de laranxa son diversos, principalmente como refresco. Hoxe en d\u00eda pode adquirise espremido en envases de tetra brick en case calquera supermercado.\nCaracter\u00edsticas.\n\ufeffO zume de laranxa fresco ten un sabor acedo. Cont\u00e9n gran cantidade de vitamina C (\u00e1cido asc\u00f3rbico). Algunhas f\u00e1bricas engaden \u00e1cido c\u00edtrico ou \u00e1cido asc\u00f3rbico aos seus produtos, ademais doutros nutrientes como o calcio e a vitamina D. O zume de laranxa parece m\u00e1is nutritivo que as versi\u00f3ns sen polpa debido \u00e1 existencia de flavonoides na polpa. A calidade do zume de laranxa vese influenciada principalmente por factores microbiol\u00f3xicos, enzim\u00e1ticos, qu\u00edmicos e f\u00edsicos, que adoitan ser os que comprometen as caracter\u00edsticas organol\u00e9pticas (aroma, sabor, cor, consistencia, estabilidade e turbidez, separaci\u00f3n das fases s\u00f3lidas/l\u00edquidas) as\u00ed como as caracter\u00edsticas nutricionais (vitaminas). En conxunto estes factores e as s\u00faas alteraci\u00f3ns prod\u00facense durante a cadea de distribuci\u00f3n e almacenamento do produto.\nAs propiedades microbiol\u00f3xicas p\u00f3dense controlar con procesos t\u00e9rmicos que dimin\u00faen as poboaci\u00f3ns tales como a pasteurizaci\u00f3n mediante HTST, con este tratamento prevense sobre todo as bacterias l\u00e1cticas das que afortunadamente se pode dicir que presentan unha resistencia baixa aos tratamentos t\u00e9rmicos. O zume de laranxa consid\u00e9rase un alimento \u00e1cido (de pH baixo ) e \u00e9 por iso que o tratamento t\u00e9rmico difire do do leite. Non obstante existen alg\u00fans fungos que poden sobrevivir a pH baixos, como o \"Byssochlamys\", e que poden deteriorar o sabor final do produto, entre os factores qu\u00edmicos at\u00f3pase a natureza oxidativa do zume de laranxa (similar \u00e1 dos demais c\u00edtricos) debida \u00e1 vitamina C que obriga a envasar nuns tempos limitados e non verse afectado o sabor.\nUsos.\nUn dos usos culinarios primordiais \u00e9 como refresco a\u00ednda que \u00e9 moi empregado en moitos almorzos do mundo: \u00e9 parte do famoso almorzo ingl\u00e9s. Empr\u00e9gase na elaboraci\u00f3n dalg\u00fans cocktails como o desaparafusador, o \"Feuerzangenbowle\" (ponche de Nadal en alem\u00e1n), a sangr\u00eda, a auga de Valencia (mestura de cava e zume de laranxa). O seu car\u00e1cter acedo empr\u00e9gase na elaboraci\u00f3n de salsas como a salsa rosa ou en preparaci\u00f3ns como o ceviche ou algunhas vinagretas para ensaladas. \u00c1s veces empr\u00e9gase na preparaci\u00f3n de alimentos como un ingrediente m\u00e1is, por exemplo, a torta Baixa California de M\u00e9xico."}
{"id": "78655", "revid": "126179", "url": "https://gl.wikipedia.org/wiki?curid=78655", "title": "Nacionalismo irland\u00e9s", "text": "O nacionalismo irland\u00e9s (en ) \u00e9 un movemento pol\u00edtico nacionalista que defende que o pobo irland\u00e9s deber\u00eda gobernar Irlanda como un estado soberano. Dende mediados do s\u00e9culo XIX, o nacionalismo irland\u00e9s foi considerado como unha forma de nacionalismo c\u00edvico baseado nos principios da autodeterminaci\u00f3n e da soberan\u00eda popular. Durante os s\u00e9culo XVIII, XIX e XX, os nacionalistas irlandeses, como a Sociedade dos Irlandeses Unidos na d\u00e9cada de 1790, Irlanda Nova na d\u00e9cada de 1840, a Irmandade Feniana durante a d\u00e9cada de 1880, Fianna F\u00e1il na d\u00e9cada de 1920 e o Sinn F\u00e9in postul\u00e1ronse en diferentes graos de radicalismo de esquerda e republicanismo. O nacionalismo irland\u00e9s defende e promove a cultura de Irlanda, especialmente a lingua irlandesa, a literatura, a m\u00fasica e os deportes. Creceu m\u00e1is potente durante o per\u00edodo no que toda Irlanda formaba parte do Reino Unido, o que levou a que a maior parte da illa obtivese a independencia do Reino Unido en 1921.\nOs nacionalistas irlandeses cren que o dominio estranxeiro foi prexudicial para os intereses irlandeses. No momento da partici\u00f3n de Irlanda a maior parte da illa era de relixi\u00f3n cat\u00f3lica e en gran parte orixinaria da illa, mentres que unha parte importante do pa\u00eds, particularmente no norte, era protestante e descend\u00eda principalmente de persoas da Gran Breta\u00f1a que chegaran como colonos durante o reinado de Xacobe I. A partici\u00f3n produciuse tendo en conta criterios \u00e9tnicos e relixiosos, acadando a maior parte de Irlanda a independencia, mentres que seis condados do norte seguiron formando parte do Reino Unido. Os nacionalistas irlandeses apoian a reunificaci\u00f3n de Irlanda.\nIdeolox\u00eda.\nO nacionalismo irland\u00e9s preocupouse historicamente da relaci\u00f3n de Irlanda coa Gran Breta\u00f1a. Tam\u00e9n se referiu \u00e1 opresi\u00f3n hist\u00f3rica dos cat\u00f3licos, que son identificados como a xente irlandesa nativa, por protestante, que se identifican coa presenza brit\u00e1nica en Irlanda.\nPor\u00e9n, a relevancia do tradicional nacionalismo irland\u00e9s non modificou o status de Irlanda do Norte, a cal forma parte do Reino Unido, a\u00ednda que unha substancial minor\u00eda nacionalista (cada vez maior polo aumento dos cat\u00f3licos en Irlanda do Norte) quere estar unida ao resto de Irlanda."}
{"id": "78657", "revid": "15490", "url": "https://gl.wikipedia.org/wiki?curid=78657", "title": "Acordo de Belfast", "text": "O Acordo de Belfast (ou Acordo do Venres Santo) foi asinado en Belfast o 10 de abril de 1998 entre os gobernos irland\u00e9s e brit\u00e1nico e diferentes partidos pol\u00edticos (entre eles o \"Sinn F\u00e9in\"). Por aprobalo f\u00edxose un referendo tanto en Irlanda do Norte como na Rep\u00fablica de Irlanda. Entre os puntos m\u00e1is importantes do Acordo hai:\nO acordo significou que o IRA Provisional abandonara as s\u00faas actividades armadas. O IRA Aut\u00e9ntico, o Oficial e o IRA da Continuidade non asinaron este acordo."}
{"id": "78659", "revid": "2269", "url": "https://gl.wikipedia.org/wiki?curid=78659", "title": "Acordo do Venres Santo", "text": ""}
{"id": "78699", "revid": "5863", "url": "https://gl.wikipedia.org/wiki?curid=78699", "title": "Elecci\u00f3ns xerais na Coru\u00f1a", "text": "Elecci\u00f3ns xerais na provincia da Coru\u00f1a desde 1977. No per\u00edodo comprendido entre 1977 e 2016 o n\u00famero de representantes da Coru\u00f1a no Congreso dos deputados diminu\u00edu de 9 a 8."}
{"id": "78701", "revid": "5863", "url": "https://gl.wikipedia.org/wiki?curid=78701", "title": "Elecci\u00f3ns xerais en Lugo", "text": "Elecci\u00f3ns xerais na provincia de Lugo desde 1977. No per\u00edodo comprendido entre 1977 e 2016 o n\u00famero de representantes da Coru\u00f1a no Congreso dos deputados diminu\u00edu de 5 a 4."}
{"id": "78702", "revid": "5132", "url": "https://gl.wikipedia.org/wiki?curid=78702", "title": "Guerra da Independencia Irlandesa", "text": ""}
{"id": "78703", "revid": "5863", "url": "https://gl.wikipedia.org/wiki?curid=78703", "title": "Elecci\u00f3ns xerais en Pontevedra", "text": "Elecci\u00f3ns xerais na provincia de Pontevedra desde 1977. No per\u00edodo comprendido entre 1977 e 2016 o n\u00famero de representantes de Pontevedra no Congreso dos deputados diminu\u00edu de 8 a 7."}
{"id": "78704", "revid": "5863", "url": "https://gl.wikipedia.org/wiki?curid=78704", "title": "Elecci\u00f3ns xerais en Ourense", "text": "Elecci\u00f3ns xerais na provincia de Ourense desde 1977. No per\u00edodo comprendido entre 1977 e 2016 o n\u00famero de representantes de Ourense no Congreso dos deputados diminu\u00edu de 5 a 4."}
{"id": "78705", "revid": "126179", "url": "https://gl.wikipedia.org/wiki?curid=78705", "title": "Tratado Angloirland\u00e9s", "text": "O Tratado Angloirland\u00e9s do 1921 supuxo, dunha parte, a fin da guerra de independencia irlandesa, e por outra a divisi\u00f3n da illa de Irlanda entre a Irlanda do Norte e o Estado Libre de Irlanda.\nO 11 de xullo do 1921 declarouse definitivamente unha tregua entre o IRA e o goberno brit\u00e1nico. Houbera un total de 1.500 mortes. En agosto conv\u00f3case unha reuni\u00f3n entre \u00c9amon de Valera, cabeza do Sinn F\u00e9in por parte irlandesa e David Lloyd George por parte brit\u00e1nica. De Valera, por\u00e9n, non aceptou ir e enviou no seu lugar Michael Collins, Arthur Griffith, Robert Barton, Eamon Duggan e George Gavan Duffy, que se reuniron con Lloyd George, Winston Churchill e Birkenhead.\nOs brit\u00e1nicos ameazaron \u00e1 delegaci\u00f3n irlandesa coa guerra total se non o aceptaban, e Collins m\u00e1is que ningu\u00e9n era consciente de que o IRA non estaba preparado para ga\u00f1ar esta guerra. De feito, a oposici\u00f3n ao tratado non era tanto pola partici\u00f3n (que consideraban como inviable a longo prazo) sen\u00f3n polo feito de xurar lealdade ao rei ingl\u00e9s.\nOs delegados irlandeses somet\u00e9ronse finalmente \u00e1s presi\u00f3ns brit\u00e1nicas:\nO tratado foi asinado o 5 de decembro de 1921. O 7 de xaneiro do 1922 presentaron o proxecto ao D\u00e1il Eireann, que o aceptou despois dunha axitada votaci\u00f3n por 64 a favor e 57 en contra. De Valera, que estaba en contra, dimitiu e foi substitu\u00eddo por Arthur Griffith.\nAs profundas divisi\u00f3ns entre os partidarios e contrarios ao tratado provocaron a Guerra Civil Irlandesa (Xu\u00f1o de 1922 - abril de 1923)."}
{"id": "78708", "revid": "2269", "url": "https://gl.wikipedia.org/wiki?curid=78708", "title": "Tratado Anglo-Irland\u00e9s", "text": ""}
{"id": "78717", "revid": "23204", "url": "https://gl.wikipedia.org/wiki?curid=78717", "title": "Arthur Griffith", "text": "Arthur Griffith ou \"Art \u00d3 Griofa\", nado en Dubl\u00edn o 31 de marzo de 1872 e finado o 12 de agosto de 1922, foi un l\u00edder nacionalista irland\u00e9s, un dos que se encargou da negociaci\u00f3n co goberno brit\u00e1nico e pola cal Irlanda quedou dividida en d\u00faas partes.\nTraxectoria.\nFoi o fundador, no ano 1899, da revista \"United Irishman\", na cal colaboraron as m\u00e1is prestixiosas plumas irlandesas, entre a cal destaca dun xeito preferente a do poeta William Butler Yeats. El mesmo foi part\u00edcipe literario da s\u00faa publicaci\u00f3n colaborando con editoriais a favor do autogoberno irland\u00e9s. No ano 1902 fundou unha organizaci\u00f3n que seria o caldo de cultivo do que posteriormente se converter\u00eda no Sinn F\u00e9in, movemento que naqueles momentos avogaba por unha Irlanda aut\u00f3noma, a\u00ednda que non independente do Reino Unido.\nNon existe ningunha constancia que Griffith participase no levantamento de Pascua de 1916, con todo os brit\u00e1nicos encarcer\u00e1rono como instigador e a\u00ednda que o seu per\u00edodo carcelario foi curto, aproximadamente dun ano, foi levado de novo a prisi\u00f3n un ano m\u00e1is tarde sen ningunha raz\u00f3n legal e simplemente base\u00e1ndose que era un l\u00edder nacionalista.\nAs elecci\u00f3ns xerais de 1918, levaron aos l\u00edderes do Sinn F\u00e9in ao poder, e os novos membros do Parlamento, que se reun\u00edan co nome de \"D\u00e1il \u00c9ireann\" ou Asemblea de Irlanda, van elixir a \u00c9amon de Valera como presidente da naci\u00f3n e a Griffith como o seu vicepresidente. A guerra aberta contra os brit\u00e1nicos era inminente. A guerra de desgaste e guerrilla que os irlandeses iniciaran, baixo a supervisi\u00f3n de Michael Collins, contra o ex\u00e9rcito brit\u00e1nico obtivo os seus froitos. E as\u00ed, no ano 1921, Griffith foi encargado de encabezar unha delegaci\u00f3n que tratase de buscar unha paz cos brit\u00e1nicos e na cal se reco\u00f1ecese o Estado Libre de Irlanda (coa sinatura final do Tratado Angloirland\u00e9s ). A\u00ednda que Griffith foi elixido presidente en xaneiro de 1922, non tivo tempo de consolidarse no poder, morreu o 12 de agosto deste mesmo ano, moi pouco despois de que a guerra civil se apoderase do pa\u00eds."}
{"id": "78725", "revid": "98629", "url": "https://gl.wikipedia.org/wiki?curid=78725", "title": "Hipnag\u00f3nicas", "text": "Tipo de alucinaci\u00f3n ou experiencia perceptiva que se da ao iniciar o so\u00f1o. Adoitan ser experiencias v\u00edvidas e con frecuencia aterradoras. Son extremadamente realistas xa que comprenden aspectos non s\u00f3 visuais, sen\u00f3n tam\u00e9n t\u00e1ctiles, auditivos e incluso, sensaci\u00f3n de movemento.\nDiferenciase das hipnop\u00f3mpicas en que estas son ao despertar.\nAd\u00f3itase dar na narcolepsia."}
{"id": "78726", "revid": "98629", "url": "https://gl.wikipedia.org/wiki?curid=78726", "title": "Hipnop\u00f3mpicas", "text": "Tipo de alucinaci\u00f3n ou experiencia perceptiva que se da ao finalizar o so\u00f1o. Adoitan ser experiencias v\u00edvidas e con frecuencia aterradoras. Son extremadamente realistas xa que comprenden aspectos non s\u00f3 visuais, sen\u00f3n tam\u00e9n t\u00e1ctiles, auditivos e incluso, sensaci\u00f3n de movemento.\nDiferenciase das hipnag\u00f3nicas en que estas son ao despertar.\nAd\u00f3itase dar na narcolepsia."}
{"id": "78727", "revid": "89787", "url": "https://gl.wikipedia.org/wiki?curid=78727", "title": "Elecci\u00f3ns xerais en Galicia", "text": "Elecci\u00f3ns xerais en Galicia desde 1977. No per\u00edodo comprendido entre 1977 e 2016 o n\u00famero de representantes de Galicia no Congreso dos deputados diminu\u00edu de 27 a 23."}
{"id": "78732", "revid": "98629", "url": "https://gl.wikipedia.org/wiki?curid=78732", "title": "S\u00edndrome Kleine-Levin", "text": "A s\u00edndrome de Kleine-Levin consiste nunha hipersomnia recorrente asociada a trastornos alimentarios (hiperfaxia), sexuais (desinhibici\u00f3n sexual) e ps\u00edquicos.\nCaracter\u00edsticas.\nA caracter\u00edstica fundamental desta s\u00edndrome \u00e9 que cursa en gromos e as s\u00faas formas incompletas son as m\u00e1is frecuentes. Aparece en adolescentes de sexo masculino e a s\u00faa etiolox\u00eda \u00e9 desco\u00f1ecida. As hip\u00f3teses fisiopatol\u00f3xicas incl\u00faen unha disfunci\u00f3n hipotal\u00e1mica e anomal\u00edas no metabolismo da dopamina e a serotonina. Os s\u00edntomas cl\u00ednicos recorrentes, unidos \u00e1 idade de comezo e \u00e1 existencia de factores infecciosos no seu inicio suxiren unha etiolox\u00eda autoinmune.\nDescribiuse unha variante no sexo feminino, que consiste nunha hipersomnia peri\u00f3dica asociada coa menstruaci\u00f3n. Nos per\u00edodos asintom\u00e1ticos, a vixilia e o comportamento dos pacientes son completamente normais. O diagn\u00f3stico \u00e9 esencialmente cl\u00ednico e os exames complementarios real\u00edzanse para descartar unha hipersomnia recorrente de causa org\u00e1nica (tumores do terceiro ventr\u00edculo, traumatismos craneoencef\u00e1licos, ictus) ou ps\u00edquica (neurose, depresi\u00f3n)."}
{"id": "78733", "revid": "98116", "url": "https://gl.wikipedia.org/wiki?curid=78733", "title": "Pesadelo", "text": "O pesadelo \u00e9 unha parasomnia que ten lugar durante a fase REM (movementos oculares r\u00e1pidos) do so\u00f1o.\nCaracter\u00edsticas.\nCaracter\u00edzanse por despertares repetidos durante o per\u00edodo de so\u00f1o maior ou en sestas di\u00farnas provocadas por so\u00f1os extremadamente terror\u00edficos e prolongados que deixan lembranzas v\u00edvidas, xa que no seu contido acostuma haber ameazas \u00e1 propia supervivencia, seguridade e autoestima. Os despertares acostuman ocorrer na segunda metade do per\u00edodo de so\u00f1o.\nAo espertar do so\u00f1o terror\u00edfico, a persoa recupera rapidamente o seu estado de vixilia e orientaci\u00f3n, a diferenza dos terrores nocturnos."}
{"id": "78734", "revid": "5863", "url": "https://gl.wikipedia.org/wiki?curid=78734", "title": "Terrores nocturnos", "text": "Os terrores nocturnos son unha parasomnia que sucede durante o Sono de Ondas Lentas.\nCaracter\u00edzanse por despertares bruscos que se producen xeralmente no primeiro terzo do sono e in\u00edciase cun grito de angustia. Aparece medo durante o episodio e signos de activaci\u00f3n vexetativa coma taquicardia, taquipnea ou sudaci\u00f3n. O individuo mostra falta relativa de resposta aos esforzos dos demais por tranquilizalo. Existe amnesia do episodio: o suxeito non pode describir o acontecido."}
{"id": "78805", "revid": "89787", "url": "https://gl.wikipedia.org/wiki?curid=78805", "title": "Minerais na alimentaci\u00f3n", "text": "Entre t\u00f3dolos minerais presentes na natureza, s\u00f3 26 son considerados minerais esencias na alimentaci\u00f3n humana, necesarios para un desenvolvemento normal e un nivel de sa\u00fade conmpleta. Estes minerais deben inxerirse cos alimentos dos que forman parte, e unha dieta suficiente e equilibrada cobre satisfactoriamente t\u00f3dalas nosas necesidades nestes elementos, de modo que s\u00f3 en casos de desnutrici\u00f3n ou de necesidades aumentadas ha de suplementarse esa inxesta.\nDesde o punto de vista da nutrici\u00f3n, os minerais clasif\u00edcanse en macroelementos (aqueles que est\u00e1n presentes en cantidades importantes, e polo tanto necesarios en doses maiores) e oligoelementos (presentes, e necesarios, en cantidades m\u00ednimas. Os co\u00f1ecementos actuais das necesidades nutritivas humanas de minerais a\u00ednda non permiten co\u00f1ecer exactamente a funci\u00f3n dalg\u00fans deles nin, por conseguinte, cuantifica-los seus requerementos m\u00ednimos en t\u00f3dolos casos.\nOutros autores engaden tam\u00e9n, como minerais esenciais, o esta\u00f1o (Sn), silicio (Si), n\u00edquel (Ni) e vanadio (Va).\nOutros minerais, como o chumbo, cadmio, mercurio, bario, aluminio, ars\u00e9nico etc. non se poden considerar neste grupo porque non s\u00f3 non son necesarios na alimentaci\u00f3n sen\u00f3n que resultan t\u00f3xicos. Alg\u00fans deles poden estar presentes nos alimentos, como o mercurio, chumbo ou cadmio, que adoitan aparecer en especies de peixes predadoras e lonxevas (por exemplo, t\u00fanidos ou peixe espada), e son obxecto de controis anal\u00edticos para garanti-la s\u00faa ausencia \u00f3 ser considerados como \"contaminaci\u00f3n por metais pesados\".\nFunci\u00f3n nutritiva dos minerais.\nOs minerais necesarios na alimentaci\u00f3n cumpren, fundamentalmente, funci\u00f3ns estruturiais (na constituci\u00f3n de estruturas org\u00e1nicas, como \u00f3sos, dentes, parede celular etc.) e reguladoras (interve\u00f1en na transmisi\u00f3n do impulso nervioso, na contractibilidade muscular, na permeabilidade das paredes celulares, regulan o equilibrio \u00e1cido-b\u00e1sico etc.). A carencia dun ou doutro mineral produce trastornos funcionais, malformaci\u00f3ns e outras patolox\u00edas de distinta gravidade, en funci\u00f3n do elemento de que se trate.\nEst\u00e1n presentes en t\u00f3dolos alimentos, en maior ou menor proporci\u00f3n. Abs\u00f3rbense a trav\u00e9s da mucosa intestinal e elim\u00ednanse coa urina ou coas feces. A dispo\u00f1ibilidade dos minerais (a fracci\u00f3n do mineral que \u00e9 realmente aproveitable na dixesti\u00f3n) \u00e9 moi variable segundo o alimento, a s\u00faa forma de preparaci\u00f3n e conservaci\u00f3n, a presenza ou ausencia doutros elementos inxeridos, a idade, o estado de sa\u00fade etc. Nalg\u00fans casos, como no sodio, potasio ou cloro, hai que chegar a niveis de desnutrici\u00f3n moi severos para que se manifesten s\u00edntomas de d\u00e9ficit alimentario.\nOs minerais representan un 4-5% do peso corporal medio (na especie humana). A metade aproximadamente est\u00e1 constitu\u00edda polo calcio, un terzo \u00e9 f\u00f3sforo e o 15-20% restante por t\u00f3dolos outros minerais."}
{"id": "78807", "revid": "23204", "url": "https://gl.wikipedia.org/wiki?curid=78807", "title": "Territorio do Norte", "text": "O Territorio do Norte (\"Northern Territory\") \u00e9 un territorio federal de Australia. A capital \u00e9 Darwin. Outra cidade importante \u00e9 Alice Springs, a 1.500\u00a0km no interior do deserto. \nOs residentes do Territorio do norte son co\u00f1ecidos simplemente como \"Territorians\".\nHistoria.\nHoubo catro intentos de establecer un asentamento na costa norte australiana. Deles, tres foron infrutuosos debido \u00e1s dif\u00edciles condici\u00f3ns da rexi\u00f3n. O Territorio do Norte formou parte de Nova Gales do Sur desde 1825 ata 1863, pasando a formar parte de Australia Meridional ata 1911. O 1 de xaneiro dese ano, o Territorio do Norte foi separado de Australia Meridional e transferido ao control da Mancomunidade de Australia.\nDesde 1926 ata 1931, o Territorio do Norte dividiuse en d\u00faas provincias, Australia Setentrional e Australia Central, sendo o paralelo 20 a fronteira.\nDurante a segunda guerra mundial, a maior parte da zona norte do territorio (o Top End) estivo baixo mando militar, o \u00fanico na historia de Australia desde a s\u00faa independencia. Ao acabar a contenda devolveuse a soberan\u00eda \u00e1 Mancomunidade. A primeira Asemblea Lexislativa foi creada en 1978.\nO Territorio do Norte foi, durante un tempo breve, un dos poucos lugares do mundo onde se permit\u00eda a eutanasia voluntaria, ata que o parlamento federal australiano derrogou a lexislaci\u00f3n.\nPol\u00edtica.\nA Asemblea Lexislativa do Territorio do Norte ten as mesmas competencias que os gobernos dos demais estados australianos. Esta atribuci\u00f3n de poderes non se fai a trav\u00e9s dunha Constituci\u00f3n sen\u00f3n a partir dunha delegaci\u00f3n expresa do goberno federal.\nEn 1998 realizouse un referendo errado co fin de determinar a constituci\u00f3n do territorio como estado. O voto negativo no referendo foi inesperado, tanto para o goberno territorial como o federal, posto que as enquisas mostraban un grande apoio por parte dos habitantes do territorio para constitu\u00edrse en estado. Con todo, era potestade do goberno federal decidir os termos nos que un territorio constitu\u00edase en estado. Os termos ofrecidos ao Territorio do Norte propu\u00f1an que este tivese tres senadores (cifra moi diferente aos doce de que dispu\u00f1an os estados orixinais) debido \u00e1 diferenza de poboaci\u00f3n do territorio respecto dos estados existentes. Tam\u00e9n se citou o enfoque, cualificado de arrogante, do ministro principal do territorio, Shane Stone, que propuxera unha constituci\u00f3n sancionada por unha Asemblea Constitu\u00ednte non elixida. Deste xeito, os habitantes do territorio rexeitaron constitu\u00edrse en estado nos termos ofrecidos.\nActualmente, a primeira ministra \u00e9 Clare Martin do Partido Laborista Australiano, tras imporse nas elecci\u00f3ns de agosto de 2001. O partido opositor \u00e9 o Partido Liberal, con Denis Burke \u00e1 cabeza.\nOs electores poden votar a dous representantes para o Parlamento de Australia e a dous no Senado.\nOs aborixes australianos.\nM\u00e1is dunha cuarta parte do poboaci\u00f3n do Territorio do Norte est\u00e1 constitu\u00edda por aborixes australianos, o que constit\u00fae unha poboaci\u00f3n maior que en ning\u00fan outro estado ou territorio de Australia. Con todo, a esperanza de vida dos aborixes australianos \u00e9 menor que a dos europeos do Territorio. Esta estat\u00edstica \u00e9 similar \u00e1 do resto de Australia e unha causa de vergo\u00f1a para moitos australianos.\nExisten comunidades aborixes en moitas partes do territorio. As maiores son as dos ind\u00edxenas pitjantjatjara preto de Uluru, arrernte preto de Alice Springs, luritja entre as dous anteriores, warlpiri m\u00e1is ao norte e yolngu na parte oriental de Arnhem Land.\nDereitos de propiedade da terra.\nA Lei dos Dereitos de Propiedade da Terra Aborixes de 1976 (\"Aboriginal Land Rights (Northern Territory) Act 1976\") estableceu os fundamentos para que os aborixes do Territorio puidesen, por primeira vez na historia da Australia posterior \u00e1 s\u00faa colonizaci\u00f3n polos europeos, reclamar dereitos de propiedade sobre o territorio baseados na s\u00faa ocupaci\u00f3n tradicional. Esta lei permitiu que os t\u00edtulos de propiedade da maior\u00eda das terras das reservas aborixes fosen transferidas a estes, as\u00ed como a oportunidade de reclamar a propiedade comunitaria sobre outros terreos que non fosen posu\u00eddos, arrendados ou sendo usados por ningu\u00e9n m\u00e1is.\nOs Consellos da Terra (\"Land Councils\") son os \u00f3rganos representativos aos que a lei confire autoridade legal. Tam\u00e9n asumen responsabilidades tal como establece a Lei dos T\u00edtulos de Propiedade Nativos de 1993 (\"Native Title Act 1993\") e a Lei das Terras de Pastos de 1992 (\"Pastoral Land Act 1992). No Territorio existen en catro Consellos:\nXeograf\u00eda.\nA maior parte da poboaci\u00f3n at\u00f3pase concentrada ao redor da autoestrada Stuart, que une a Darwin co sur de Australia. O resto da poboaci\u00f3n habita en pequenos asentamentos dispersos por todo o territorio.\nNo Territorio do Norte at\u00f3panse as formaci\u00f3ns rochosas Uluru (Ayers Rock) e Kata Tjuta (The Olgas), lugares sacros para os aborixes e importantes atracci\u00f3ns tur\u00edsticas, situadas dentro do parque nacional Uluru-Kata Tjuta.\nO parque nacional Kakadu, que se atopa na zona norte do territorio, est\u00e1 composto por unha serie de pantanos.\nR\u00edos: \nDemograf\u00eda.\nA poboaci\u00f3n do Territorio do Norte s\u00f3 forma o 1% do total da poboaci\u00f3n australiana. Ademais destaca a importante porcentaxe de aborixes australianos. A taxa de consumo de alcol \u00e9 das m\u00e1is altas do mundo, establec\u00ed\u00e9ndose en 1.120 consumos por persoa e ano.\nEconom\u00eda.\nBas\u00e9ase principalmente en industrias primarias de extracci\u00f3n de materias primas. tam\u00e9n \u00e9 importante o turismo.\nAs principais extracci\u00f3ns mineiras son:"}
{"id": "78808", "revid": "880", "url": "https://gl.wikipedia.org/wiki?curid=78808", "title": "Territorio Norte", "text": ""}
{"id": "78809", "revid": "23204", "url": "https://gl.wikipedia.org/wiki?curid=78809", "title": "Queensland", "text": "Queensland \u00e9 un dos estados que forman Australia. At\u00f3pase na parte nord\u00e9s do pa\u00eds, e a capital \u00e9 Brisbane. \u00c9 o \u00fanico estado australiano cun sistema lexislativo unicameral, chamado Parlamento de Queensland.\nXeograf\u00eda.\nO estado de Queensland ten como punto m\u00e1is setentrional do estado a Pen\u00ednsula de Cabo York, que apunta cara \u00e1 illa de Nova Guinea. A parte occidental desta pen\u00ednsula at\u00f3pase ba\u00f1ada polas augas do Golfo de Carpentaria, mentres que a oriental at\u00f3pase na costa do Mar do Coral, un brazo do Oc\u00e9ano Pac\u00edfico.\nCara ao leste limita co Oc\u00e9ano Pac\u00edfico, cara ao oeste co Territorio do Norte, polo suroeste co estado de Australia Meridional, e ao sur con Nova Gales do Sur.\nDemograf\u00eda.\nPoboaci\u00f3n\nEst\u00e1 menos centralizada que no resto do pa\u00eds. En 2001 a capital presentaba o 45,5% da poboaci\u00f3n total. En conxunto, a poboaci\u00f3n urbana concentra o 63,8% do total. En 2007, a poboaci\u00f3n de Queensland ascend\u00eda a 4.182.100 de habitantes, tendo Brisbane 1.993.872.\nRelixi\u00f3n \nCristi\u00e1ns: 77% (anglicanos: 24,6%, cat\u00f3licos: 26,2%, luteranos: 2,2%, Igrexa Unida: 10,8%, outros: 13,4%), non cristi\u00e1ns: 0,9% (budismo: 0,2%, hindu\u00edsmo: 0,1%, Outras: 0,6%), agn\u00f3sticos: 14,9%, sen especificar: 6.9%\nEconom\u00eda.\nEn 2001, o PIB de Queensland obtivo A 115,53$ bill\u00f3ns, o que equivale por c\u00e1pita \u00e1$31.000. A terceira renda per c\u00e1pita m\u00e1is baixa de Australia, por diante de Tasmania e Australia Meridional\nEn 2003 Brisbane era a capital australiana m\u00e1is barata. En Queensland, a econom\u00eda bas\u00e9ase nas Industrias primarias, especialmente pl\u00e1tanos, cacahuetes, algod\u00f3n e la. Tam\u00e9n hai industrias mineiras de bauxita e carb\u00f3n. As industrias do sector secundario bas\u00e9anse no tratamento dos minerais.\nGoberno.\nIsabel II como xefa de Estado, est\u00e1 representada polo Gobernador a quen nomea, e este \u00e9 o encargado de nomear ao Gabinete que consiste dun primeiro ministro e os seus ministros, responsables colectivamente diante a Asemblea Lexislativa, elixida democraticamente polos habitantes do estado. O primeiro ministro actual pertence ao Partido Laborista Australiano. En 2001 aprobouse a nova Constituci\u00f3n, recompilando as diversas lexislaci\u00f3ns que compu\u00f1an a organizaci\u00f3n do estado."}
{"id": "78810", "revid": "92340", "url": "https://gl.wikipedia.org/wiki?curid=78810", "title": "Pietro Cavallini", "text": "Pietro Cavallini, nado en 1259 e finado en 1330, foi un pintor e un mosa\u00edsta italiano da escola romana prerrenacentista do Trecento italiano. \nTraxectoria.\nO descubrimento dos seus frescos en Roma no 1900, permitiu a revisi\u00f3n da tese de Giorgio Vasari, que situaba a orixe da pintura italiana exclusivemente en Florencia.\nAs s\u00faas obras infuenciaron en Giotto di Bondone, despois da viaxe que este realizara a Roma, dando volta igualmente a afirmaci\u00f3n inversa do mesmo Vasari.\nEn 1278, os pintores Cimabue, Pietro Cavallini e Filippo Rusuti, foron chamados desde As\u00eds, para que decorasen a bas\u00edlica de san Francisco, e influ\u00edron no mozo Giotto que se forma ao seu contacto."}
