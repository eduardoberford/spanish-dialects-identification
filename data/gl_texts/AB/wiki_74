{"id": "183397", "revid": "27155", "url": "https://gl.wikipedia.org/wiki?curid=183397", "title": "Terpeno", "text": "Un terpeno ou isoprenoide \u00e9 un tipo de l\u00edpido insaponificable derivado do isopreno (ou 2-metil-1,3-butadieno), un hidrocarburo de 5 \u00e1tomos de carbono que se polimeriza. O nome procede da palabra inglesa \"turpentine\" (augarr\u00e1s ou esencia de trementina), xa que os primeiros que se obtiveron derivaban dese produto. Cando os terpenos son modificados quimicamente, por exemplo por oxidaci\u00f3n ou reorganizaci\u00f3n do esqueleto hidrocarbonado, adoitan denominarse terpenoides (como a vitamina A ou retinol, que cont\u00e9n un \u00e1tomo de os\u00edxeno).\nOs terpenos son produtos principalmente vexetais, especialmente das con\u00edferas, pero hainos en todos os grandes grupos de seres vivos.. Alg\u00fans animais como t\u00e9rmites ou certas bolboretas em\u00edtenos no seu osmeterio. Os terpenos m\u00e1is importantes das plantas son os carotenoides, que interve\u00f1en na captaci\u00f3n de enerx\u00eda luminosa durante a fotos\u00edntese.\nXeneralidades.\nOs terpenos orix\u00ednanse por polimerizaci\u00f3n encim\u00e1tica de d\u00faas ou m\u00e1is unidades de isopreno, ensambladas e modificadas de moitos xeitos diferentes. A maior\u00eda dos terpenos te\u00f1en estruturas multic\u00edclicas, que difiren non s\u00f3 nos grupos funcionais sen\u00f3n tam\u00e9n no seu esqueleto b\u00e1sico de carbono. En realidade o isopreno non \u00e9 o precursor biol\u00f3xico dos terpenos, sen\u00f3n o pirofosfato de isopentenilo (isopreno activo), pero consid\u00e9rase que o isopreno \u00e9 a s\u00faa unidade b\u00e1sica porque a descomposici\u00f3n por calor de moitos terpenos orixina isopreno, e porque se pode inducir ao isopreno a polimerizarse en m\u00faltiplos de 5 carbonos, xerando numerosos esqueletos de terpenos.\nNas plantas os terpenos cumpren moitas funci\u00f3ns primarias: alg\u00fans pigmentos carotenoides son terpenos, tam\u00e9n forman parte da clorofila e as hormonas xiberelina e \u00e1cido absc\u00edsico. Os terpenos tam\u00e9n cumpren a funci\u00f3n de aumentar a fixaci\u00f3n dalgunhas prote\u00ednas \u00e1s membranas celulares, o que se co\u00f1ece como isoprenilaci\u00f3n. Os esteroides e esterois prod\u00facense a partir de terpenos precursores.\nOs terpenos das plantas son moi utilizados polas s\u00faas cualidades arom\u00e1ticas (esencias de eucalipto, menta, lim\u00f3n, xeranio...) e na medicina tradicional, e estanse a investigar os seus posibles efectos antibacterianos e outros usos farmac\u00e9uticos.\nA formaci\u00f3n de terpenos en plantas, animais e microorganismos real\u00edzana encimas moi similares, pero hai importantes diferenzas nos procesos. En particular, as plantas producen unha variedade moit\u00edsimo maior c\u00f3s animais ou os microbios, e esta diferenza refl\u00edctese na complexa organizaci\u00f3n da bios\u00edntese dos terpenos das plantas a nivel tisular, celular, subcelular, e xen\u00e9tico. A bios\u00edntese dos terpenos est\u00e1 compartimentalizada, como tam\u00e9n o est\u00e1 a formaci\u00f3n do seu precursor o pirofosfato de isopentenilo. A produci\u00f3n de grandes cantidades de terpenos as\u00ed como a s\u00faa acumulaci\u00f3n, emisi\u00f3n ou secreci\u00f3n est\u00e1 case sempre asociada coa presenza de estruturas moi especializadas anatomicamente. Por exemplo os tricomas glandulares e as cavidades secretoras das follas, e a epiderme glandular dos p\u00e9talos xeran e almacenan ou emiten terpenos que son aceites esenciais importantes para a polinizaci\u00f3n por insectos. Os condutos e ampolas de resina das con\u00edferas producen e acumulan unha resina defensiva consistente en augarr\u00e1s (olefinas monoterp\u00e9nicas) e rosina (\u00e1cidos resinosos diterp\u00e9nicos). As ceras superficiais triterp\u00e9nicas son formadas e excretadas por unha epiderme especialiada, e os latic\u00edferos producen certos triterpenos e politerpenos como o caucho. Estas estruturas especializadas secuestran aos metabolitos secundarios lonxe dos procesos metab\u00f3licos sensibles e as\u00ed preve\u00f1en a autotoxicidade. Moitas estruturas deste tipo son non fotosint\u00e9ticas e, por tanto, dependen de c\u00e9lulas adxacentes para fornecerse do carbono e a enerx\u00eda necesarios para biosintetizar os terpenos.\nClasificaci\u00f3n.\nOs terpenos son hidrocarburos que poden considerarse como unha combinaci\u00f3n de numerosas unidades de isopreno, en xeral unidas de forma cabeza-cola, pero tam\u00e9n poden darse combinaci\u00f3ns cabeza-cabeza e mesmo cabeza-medio. Os terpenoides poden ser considerados como terpenos modificados nos que os grupos metilo foron cambiados de posici\u00f3n ou eliminados ou aos que se lles engadiu \u00e1tomos de os\u00edxeno.\nA clasificaci\u00f3n dos terpenos segundo a s\u00faa estrutura qu\u00edmica depende do n\u00famero de unidades de isopreno de que consten e de se est\u00e1n ciclados ou non. Clasif\u00edcanse en:\nAdemais destes grandes grupos poden considerarse outros, como os meroterpenos, que son metabolitos secundarios das plantas que te\u00f1en unha orixe s\u00f3 parcialmente derivada dos terpenos. Por exemplo, tanto as citoquininas coma moitos fenilpropanoides conte\u00f1en cadeas laterais dun isoprenoide de 5 carbonos. Os cannabinoides (principio activo da marihuana) te\u00f1en unha porci\u00f3n molecular orixinada a partir dun polic\u00e9tido e outra de orixe terp\u00e9nica. Alg\u00fans alcaloides, como as drogas antic\u00e1ncer vincristina e vinblastina, conte\u00f1en fragmentos terp\u00e9nicos nas s\u00faas estruturas. Ademais algunhas prote\u00ednas modificadas incl\u00faen unha cadea lateral de 15 ou 20 carbonos que \u00e9 un terpeno, que ancora a prote\u00edna \u00e1 membrana.\nOs esteroides est\u00e1n moi relacionados cos terpenos, xa que derivan do escualeno. Poder\u00edan considerarse como triterpenos cunha estrutura de catro ciclos, pero xeralmente clasif\u00edcanse \u00e1 parte.\nBios\u00edntese.\nOs terpenos poden obterse a partir de acetil-CoA, que orixina as mol\u00e9culas iniciais mevalonato e pirofosfato de isopentenilo. A mol\u00e9cula b\u00e1sica na s\u00edntese de todos os terpenos \u00e9 o pirofosfato de isopentenilo (IPP, chamado isopreno activo). A uni\u00f3n de dous mon\u00f3meros de pirofosfato de isopentenilo orixina o precursor pirofosfato de xeranilo (GPP). O pirofosfato de xeranilo \u00e9 o precursor dos monoterpenos. A incorporaci\u00f3n doutra unidade isopr\u00e9nica orixina pirofosfato de farnesilo (FPP), precursor dos sesquiterpenos. Unha unidad m\u00e1is forma o pirofosfato de xeranilxeranilo (GGPP), a partir do cal se orixinan os diterpenos. O escualeno, precursor de triterpenos e esteroides, f\u00f3rmase pola dimerizaci\u00f3n de d\u00faas unidades de FPP, mentres que o fitofluoeno, composto base para os carotenoides, obtense por dimerizaci\u00f3n do GGPP. Os politerpenos f\u00f3rmanse por uni\u00f3ns isopr\u00e9nicas m\u00faltiples e repetitivas, e xeralmente non presentan ciclaci\u00f3ns. \nAs unidades de pirofosfato de isopentenilo poden biosintetizarse por d\u00faas v\u00edas: \nV\u00eda do mevalonato.\nEsta v\u00eda biosint\u00e9tica parte de d\u00faas unidades de acetil coencima A (Ac-CoA), que se condensan por medio dunha condensaci\u00f3n de Claisen para dar acetoacetil-CoA (AcAcCoA). Esta mol\u00e9cula volve a se condensar cunha terceira unidade de acetil-CoA para dar como produto o 3-hidroxi-3-metilglutaril-CoA (HMG-CoA). O tio\u00e9ster do coencima A red\u00facese para formar o aldehido correspondente, o mevaldehido (MVA), o cal se reduce a \u00e1cido meval\u00f3nico (MEV) (mevalonato). Por acci\u00f3n de d\u00faas mol\u00e9culas de ATP o mevalonato fosfor\u00edlase orixinando MEV-P e MEV-PP, e descarbox\u00edlase para dar como produtos os precursores dos terpenos, o pirofosfato de isopentenilo (IPP) e o seu is\u00f3mero, o pirofosfato de dimetilalilo (DMAPP). A v\u00eda do mevalonato \u00e9 practicamente universal e ten lugar no citosol. Por esta v\u00eda sintet\u00edzanse principalmente sesquiterpenos, triterpenos e politerpenos.\n\"Encimas:\"\nV\u00eda alternativa \u00e1 do mevalonato ou non do mevalonato.\nDenom\u00ednase v\u00eda da 5-Fosfono-1-Desoxi-D-Xilulosa (v\u00eda DXP) ou v\u00eda do 2-C-metil-D-eritrol 4-fosfato. Esta v\u00eda ten lugar sobre todo nos plastos das plantas e en moitas c\u00e9lulas procariotas. Por esta ruta sintet\u00edzanse sobre todo monoterpenos, diterpenos e carotenoides. Descubriuse cando Flesch observou en 1988 que os patr\u00f3ns de marcaxe isot\u00f3pica en terpenos hopanoides das bacterias \"Rhodopseudomonas\" non coincid\u00edan cos correspondentes a unha bios\u00edntese pola v\u00eda do mevalonato. Estudos posteriores encontraron que exist\u00eda unha segunda alternativa independente do mevalonato para biosintetizar unidades isopr\u00e9nicas en bacterias e plantas. Nesta v\u00eda, unha unidade de \u00e1cido pir\u00favico (Pyr), procedente da degradaci\u00f3n de carbohidratos, cond\u00e9nsase nunha reacci\u00f3n entre o grupo carbonilo do piruvato co grupo carbonilo do D-gliceraldehido 3-fosfato (G3P), para dar a 5-Fosfono-1-desoxi-D-xilulosa (DXP). Por medio dunha condensaci\u00f3n ald\u00f3lica inversa, x\u00e9rase o 4-fosfono-2-\"C\"-metil-D-eritritol (MEP). Este intermediario conx\u00fagase por medio dunha substituci\u00f3n nucleof\u00edlica cunha unidade de citidilrib\u00f3sido, por acci\u00f3n do CTP, para formar 4-(CDP)-2-\"C\"-metil-D-eritritol (CDP-ME). Este composto fosfor\u00edlase no carbono 2, onde se forma o intermediario fosforilado CDP-EMP e despraza o citidilrib\u00f3sido para obter o 2-\"C\"-metil-D-eritritol-2,4-ciclofosfato (MEcPP). Por rotura redutiva do ciclo d\u00e1se unha reacci\u00f3n de eliminaci\u00f3n para formar o pirofosfato de 4-hidroxi-3-metil-but-2-enilo (HMB-PP). O paso final consiste na eliminaci\u00f3n do grupo hidroxilo para obter o cati\u00f3n al\u00edlico correspondente, o cal pode transpo\u00f1erse de tal forma que se isomerizan de maneira reversible o IPP e o DMAPP. \n\"Encimas:\"\nFunci\u00f3ns.\nDan cor aos vexetais. Por exemplo a cor laranxa da cenoria d\u00e9bese aos carotenos.\nOrixinan diversas substancias olorosas que atraen insectos e aceites esenciais. Por exemplo, limoneno, xeraniol. Tam\u00e9n hai insectos que segregan terpenos vol\u00e1tiles desde un \u00f3rgano chamado osmeterio.\nTe\u00f1en acci\u00f3n defensiva: repelen insectos, herb\u00edvoros, microbios e a outras plantas, curan feridas. Por exemplo, fitoalexinas, os compo\u00f1entes de resinas, o caucho.\nAlg\u00fans terpenos son precursores de vitaminas liposolubles: retinaldehido, o retinol (da vitamina A), os carotenos (da vitamina A), os tocoferois (da vitamina E), as quinonas e as ubiquinonas (da vitamina K).\nDiversas substancias como os esteroides orix\u00ednanse a partir de terpenos (escualeno), e estes forman parte de substancias como as clorofilas e hormonas vexetais, e mesmo de prote\u00ednas de membrana isopreniladas."}
{"id": "183398", "revid": "7596", "url": "https://gl.wikipedia.org/wiki?curid=183398", "title": "Blaise Pascal", "text": "Blaise Pascal, nado en Clermont-Ferrand o 19 de xu\u00f1o de 1623 e finado en Par\u00eds o 19 de agosto de 1662, foi un matem\u00e1tico, f\u00edsico, fil\u00f3sofo e te\u00f3logo franc\u00e9s.\nTraxectoria.\nFillo do matem\u00e1tico \u00c9tienne Pascal e de Antoinette B\u00e9gon. Perdeu \u00e1 s\u00faa nai aos tres anos de idade. O pai decidiu educar persoalmente aos seus fillos decidindo, as\u00ed mesmo, desprazarse a Par\u00eds onde se opuxo \u00e1s medidas fiscais do Cardeal Richelieu e tivo que escapar \u00e1 Bastille. Tras recuperar o seu favor, instalouse en Rouen onde foi delegado rexio.\nO neno Pascal, cando ti\u00f1a 11 anos, escribiu un tratado sobre os sons e, pouco m\u00e1is tarde, sobre os principios de Euclides verbo dos \u00e1ngulos dos tri\u00e1ngulos. Con 16 anos, redactou un ensaio sobre as secci\u00f3ns c\u00f3nicas. Aos 18 anos, constru\u00edu unha calculadora mec\u00e1nica.\nRealizou estudos de hidrost\u00e1tica e implicouse na pol\u00e9mica xansenista debido \u00e1s s\u00faas inquedanzas relixiosas.\nDunha sa\u00fade moi feble, non se co\u00f1ece con exactitude cal foi a causa da s\u00faa morte.\nCient\u00edfico.\nContribu\u00edu \u00e1 creaci\u00f3n da xeometr\u00eda proxectiva e ao c\u00e1lculo de probabilidades, as\u00ed como ao desenvolvemento do c\u00e1lculo infinitesimal, a mec\u00e1nica dos flu\u00eddos e a presi\u00f3n atmosf\u00e9rica e perfeccionou o bar\u00f3metro de Torricelli. Refutou o concepto de \"horror ao baleiro\". Dentro da an\u00e1lise combinatoria \u00e9 c\u00e9lebre o \"tri\u00e1ngulo de Pascal\" relacionado co teorema binomial.\nA el d\u00e9beselle o \"teorema de Pascal\" que determina que nun hex\u00e1gono nunha c\u00f3nica as rectas que contiveren as beiras opostas interc\u00e9ptanse en puntos colineares.\nTam\u00e9n formulou o principio ou \"Lei de Pascal\" que di que a presi\u00f3n producida nun l\u00edquido en equilibrio se transmite integralmente a todos os puntos do l\u00edquido e \u00e1s paredes do recipiente.\nFil\u00f3sofo e Te\u00f3logo.\nPascal aprehende ao home pola s\u00faa dimensi\u00f3n pensante como Descartes, pero o concibe na s\u00faa fraxilidade; o home \u00e9 unha \"cana pensante\". S\u00f3 con Deus o home adquire a s\u00faa aut\u00e9ntica grandeza.\nPascal distingue entre raz\u00f3n e coraz\u00f3n. S\u00f3 no coraz\u00f3n c\u00e1ptanse os primeiros principios que soste\u00f1en a articulaci\u00f3n dos razoamentos, o discurso l\u00f3xico. \"O coraz\u00f3n ten raz\u00f3ns que a raz\u00f3n non co\u00f1ece\".\nPascal \u00e9 debedor de Agosti\u00f1o de Hipona e considera que existe o perigo de facer un \u00eddolo da verdade mesma: \"a verdade sen amor non \u00e9 Deus; \u00e9 a s\u00faa imaxe, un \u00eddolo que non se ha de estimar nin adorar\". Para el existen d\u00faas desviaci\u00f3ns para acadar a aut\u00e9ntica Verdade onde o home se encontra a si mesmo: rexeitar a raz\u00f3n e non admitir m\u00e1is que a raz\u00f3n."}
{"id": "183399", "revid": "15490", "url": "https://gl.wikipedia.org/wiki?curid=183399", "title": "Medalla Fields", "text": "A Medalla Internacional para Descubrimentos Sobresa\u00edntes en Matem\u00e1ticas, co\u00f1ecida polo nome de medalla Fields, \u00e9 unha distinci\u00f3n que concede a Uni\u00f3n Matem\u00e1tica Internacional cada catro anos. Ante a carencia do Premio Nobel de matem\u00e1ticas, instaurouse este premio aos mellores matem\u00e1ticos en tempos anteriores da Segunda guerra mundial. Estas medallas conc\u00e9dense a un ou m\u00e1is matem\u00e1ticos. A s\u00faa orixe est\u00e1 no matem\u00e1tico John Charles Fields. Ademais, s\u00f3 se lles concede a matem\u00e1ticos con idades non superiores aos 40 anos, cunha retribuci\u00f3n de 10.000 euros.\nLaureados.\nListaxe dos premiados coa medalla Fields."}
{"id": "183400", "revid": "83328", "url": "https://gl.wikipedia.org/wiki?curid=183400", "title": "Leonora Carrington", "text": "Leonora Carrington, nada en Lancashire o 6 de abril de 1917 e finada na Cidade de M\u00e9xico o 25 de maio de 2011, foi unha pintora surrealista e escritora de orixe inglesa radicada en M\u00e9xico. Foi parella de Max Ernst.\nTivo unha amizade duradeira coa pintora Remedios Varo."}
{"id": "183401", "revid": "23204", "url": "https://gl.wikipedia.org/wiki?curid=183401", "title": "Antifascismo", "text": "O antifascismo \u00e9 a oposici\u00f3n a ideolox\u00edas, organizaci\u00f3ns, gobernos e persoas fascistas, nacionalsocialistas, sendo sin\u00f3nimo este \u00faltimo de ultradereita. As\u00f3ciase historicamente coa resistencia pol\u00edtica nos pa\u00edses ou estados con gobernos fascistas ou nazis, a\u00ednda que tam\u00e9n se autodenominan \"antifascistas\" a certos grupos europeos e estadounidenses que desde a d\u00e9cada de 1970 se enfrontaron, mediante a propaganda ou a mobilizaci\u00f3n na r\u00faa, aos partidos e bandas de extrema dereita."}
{"id": "183402", "revid": "98629", "url": "https://gl.wikipedia.org/wiki?curid=183402", "title": "Liga de Campi\u00f3ns da UEFA 2007-08", "text": "A Liga de Campi\u00f3ns da UEFA 2007-08 foi a 53\u00aa edici\u00f3n da m\u00e1xima competici\u00f3n europea de f\u00fatbol a nivel de clubs. Disputouse entre xullo de 2007 e maio de 2008, coa participaci\u00f3n inicial de 76 equipos, representantes de 52 federaci\u00f3ns nacionais.\nA fase final da competici\u00f3n deu inicio en setembro de 2007, con 32 equipos competindo polo trofeo que defend\u00eda o AC Mil\u00e1n, trala s\u00faa vitoria na edici\u00f3n 2006-07. O campi\u00f3n final do torneo foi Manchester United, despois de derrotar ao Chelsea FC nos penaltis, na primeira final totalmente inglesa, que se disputou o 21 de maio no Estadio Luzhniki de Moscova. Para o equipo da cidade de Manchester supuxo a s\u00faa terceira conquista da m\u00e1xima competici\u00f3n europea.\nFinal.\nA final da edici\u00f3n 2007-08 da Liga de Campi\u00f3ns da UEFA disputouse o 21 de maio de 2008, no Estadio Luzhniki de Moscova diante de 67.310 persoas. Nela enfront\u00e1ronse por vez primeira dous equipos ingleses, o Manchester United e o Chelsea FC. O Manchester United tentaba acada-lo seu 3\u00ba t\u00edtulo de campi\u00f3n continental, mentres que o Chelsea FC xogaba a s\u00faa primeira final da m\u00e1xima competici\u00f3n europea.\nO encontro estivo dominado polo Manchester United, que tivo a posesi\u00f3n do bal\u00f3n o 58% do tempo, por un 42% do Chelsea FC. O portugu\u00e9s Cristiano Ronaldo abriu o marcador no minuto 26 a prol do Manchester United, e Frank Lampard igualou o encontro nos derradeiros intres da primeira metade. Despois do descanso non houbo mais goles, e o encontro foise \u00e1 pr\u00f3rroga, na cal tampouco se moveu o taboleiro. Deste xeito, houbo que decidi-lo campi\u00f3n dende o punto de penalti.\nCristiano Ronaldo marrou o 3\u00ba lanzamento do Manchester United, e cando \u00f3 Chelsea FC s\u00f3 lle quedaba o 5\u00ba penalti para ga\u00f1a-la final, John Terry fallou, e houbo que seguir facendo lanzamentos. Ent\u00f3n foi cando, no 7\u00ba lanzamento do Chelsea FC, o franc\u00e9s Nicolas Anelka fallou o seu lanzamento, e o Manchester United proclamouse campi\u00f3n. O porteiro holand\u00e9s do Manchester United, Edwin van der Sar, foi premiado coa distinci\u00f3n \"Man of the Match\".\nDeste xeito o Manchester United acadou por terceira vez na s\u00faa historia o t\u00edtulo de campi\u00f3n de Europa."}
{"id": "183404", "revid": "98629", "url": "https://gl.wikipedia.org/wiki?curid=183404", "title": "Corralejo, La Oliva", "text": "Corralejo \u00e9 unha localidade do municipio de La Oliva, ao norte de Fuerteventura, unha das sete illas das Canarias. A s\u00faa poboaci\u00f3n era de 13.618 habitantes en 2008.\n\u00c9 un importante centro tur\u00edstico, con extensas praias de area fina, xunto ao Parque Natural das Dunas de Corralejo e Illa de Lobos; \u00e9 tam\u00e9n o punto de partida para excursi\u00f3ns en barco cara ao illote de Lobos.\nAs praias de Corralejo son a maior atracci\u00f3n da localidade. A zona conta con 11\u00a0km de area fina, xunto con algunhas pequenas ba\u00edas ao longo da costa. Ademais, hai varios quil\u00f3metros de dunas de area nas proximidades, que foron designadas como reserva natural. As augas ao redor de Corralejo son claras e dun ton intenso de azul, pero vense afectadas polas fortes correntes. As praias da cidade son un pouco m\u00e1is protexidas e te\u00f1en unha banda de roca volc\u00e1nica ao longo da costa.\nA localidade ten un equipo de f\u00fatbol, o Club Deportivo Corralejo."}
{"id": "183406", "revid": "43327", "url": "https://gl.wikipedia.org/wiki?curid=183406", "title": "Corralejo", "text": "Corralejo pode referirse a: "}
{"id": "183407", "revid": "23204", "url": "https://gl.wikipedia.org/wiki?curid=183407", "title": "Tuineje", "text": "Tuineje \u00e9 un municipio canario pertencente \u00e1 provincia das Palmas. Est\u00e1 situado no sueste da illa de Fuerteventura. Os principais n\u00facleos de poboaci\u00f3n son Gran Tarajal, Tarajalejo, Tesejerague e Tuineje.\nHistoria.\nFoi dependente do municipio de Betancuria ata finais do s\u00e9culo XVIII. Constit\u00faese en municipio en 1872 grazas \u00e1s Cortes de C\u00e1diz. En 1740, durante a guerra angloespa\u00f1ola, corsarios ingleses desembarcan na vila para realizar saqueos. Con todo, e a pesar da s\u00faa desvantaxe en armamento, os nativos conseguen unha vitoria sobre os invasores. Meses m\u00e1is tarde v\u00f3lvense a reproducir os acontecementos con igual resultado. Esta batalla co\u00f1\u00e9cese como Batalla de Tamasite ou de Llano Florido.\nEconom\u00eda.\nA econom\u00eda en Tuineje bas\u00e9ase na agricultura de tomate e forraxe (primeiro produtor insular) e na gander\u00eda (carne de cabra e queixos). Cobra tam\u00e9n un papel relevante o sector tur\u00edstico. Destacan as praias de Gran Tarajal, Tarajalejo, Ginigin\u00e1mar e Las Playitas.\nEspazos protexidos.\nEspazos compartidos con outros municipios da illa: "}
{"id": "183408", "revid": "98629", "url": "https://gl.wikipedia.org/wiki?curid=183408", "title": "Masiela Lusha", "text": "Masiela Lusha, nada en Tirana (Albania) o 23 de outubro do 1985, \u00e9 unha poeta, novelista, e actriz estadounidense de cinema e m\u00e1is de televisi\u00f3n. Comezou a s\u00faa carreira na d\u00e9cada dos 90 acadando sona internacional pola interpretaci\u00f3n do personaxe Carmen Lopez da popular sitcom \"George Lopez\" dos EUA.\n\u00c9 protagonista de varios filmes de Hollywood, e a pesar de que a maior\u00eda dos seus papeis ve\u00f1en sendo comedias -\"Time of the Comet\", \"The Last Vampire\", \"Ballad of Broken Angels\" - e Comedia Rom\u00e1ntica|comedias rom\u00e1nticas - \"Science of Cool\", \"Katie Malone\"-, tam\u00e9n actuou en filmes doutros x\u00e9neros, como a comedia de terror \"Law and Order\", o suspense de crime \"Tough Business\" e o drama \"Cherry Bomb\"'."}
{"id": "183409", "revid": "5863", "url": "https://gl.wikipedia.org/wiki?curid=183409", "title": "Orestes (prefecto)", "text": "Orestes foi un arist\u00f3crata romano residente en Alexandr\u00eda (Exipto) que foi prefecto imperial da diocese de Exipto, con sede en Alexandr\u00eda.\nHistoria.\nOrestes era pag\u00e1n, pero f\u00edxose bautizar en Constantinopla polo patriarca Attico, antes de ser nomeado prefecto de Exipto, pouco despois de que o mozo Cirilo accedera ao Patriarcado de Alexandr\u00eda \u00e1 morte de Te\u00f3filo, t\u00edo de Cirilo, contra a ano 412 d.C.\nOrestes enfrontouse ao patriarca Cirilo, debido \u00e1 intenci\u00f3n do eclesi\u00e1stico de atribu\u00edr \u00e1 s\u00faa posici\u00f3n prerrogativas seculares. E cando Cirilo quixo expulsar a todos os xudeus de Alexandr\u00eda, Orestes queixouse ao emperador que prohibiu a expulsi\u00f3n, o que impediu a reconciliaci\u00f3n co patriarca. Ante o rexeitamento do prefecto, o patriarca Cirilo sentiuse ameazado, sendo apoiado por varias facci\u00f3ns conectadas coa Igrexa.\nEn torno a 414 - 415 d.C. Orestes sufriu un atentado por parte dunha turba de monxes que o atacaron, fer\u00edndoo de gravidade. O prefecto fixo que Amonio, o l\u00edder dos atacantes, fora torturado e executado. \nO patriarca Cirilo intentou converter a Amonio en m\u00e1rtir, pero os l\u00edderes de Alexandr\u00eda e o propio emperador de Roma, Teodosio, condenaron o ataque dos monxes contra o representante imperial e Cirilo tivo que renunciar \u00e1s s\u00faas intenci\u00f3ns.\nO prefecto Orestes desfrutaba do apoio pol\u00edtico e da amizade de Hipatia, unha fil\u00f3sofa e matem\u00e1tica filla de Th\u00e9on, fil\u00f3sofo neoplat\u00f3nico, (da que Orestes fora disc\u00edpulo na s\u00faa xuventude) que ti\u00f1a unha consider\u00e1bel autoridade moral e grande influencia na cidade de Alexandr\u00eda. De feito, moitos dos seus alumnos proced\u00edan de familias poderosas e influentes de Alexandr\u00eda, tanto cristi\u00e1ns como pag\u00e1ns, que posteriormente alcanzaron elevadas posici\u00f3ns no goberno e na Igrexa (como o propio Orestes e o bispo Sinesio de Cirene, entre outros).\nNo ano 415 unha turba cristi\u00e1, posibelmente dirixida polos parabolanos (refuxiados no Deserto de Nitria) invadiron Alexandr\u00eda e atacaron a Hipatia en plena r\u00faa, sac\u00e1rona da s\u00faa carruaxe e asasin\u00e1rona brutalmente, despedazando o seu corpo e queim\u00e1ndoo no exterior de Alexandr\u00eda.\nEste asasinato pol\u00edtico, causado porque se sospeitaba que instigaba a Orestes a non reconciliarse con Cirilo, eliminou un apoio importante do prefecto imperial, e levou a Orestes a renunciar ao seu enfrontamento co patriarca Cirilo e a abandonar Alexandr\u00eda.\nFicci\u00f3n.\nNa pel\u00edcula \"\u00c1gora\" de Alejandro Amen\u00e1bar, o personaxe de Orestes \u00e9 interpretado polo actor \u00d3scar Isaac."}
{"id": "183410", "revid": "5863", "url": "https://gl.wikipedia.org/wiki?curid=183410", "title": "Juliette Gordon Low", "text": "Juliette Gordon Low, nada en Savannah (Xeorxia) o 31 de outubro de 1860 e finada o 17 de xaneiro de 1927, foi unha dirixente xuvenil estadounidense fundadora do guidismo nos Estados Unidos en 1912."}
{"id": "183411", "revid": "89787", "url": "https://gl.wikipedia.org/wiki?curid=183411", "title": "Guidismo", "text": "O guidismo \u00e9 a pr\u00e1ctica do movemento xuvenil creado por Robert Baden-Powell e Agnes Baden-Powell, canda a Juliette Gordon Low, en 1909 e dirixido a nenas e mozas. O guidismo pract\u00edcase en 155 pa\u00edses. Cada pa\u00eds pos\u00fae unha organizaci\u00f3n nacional coordinada a nivel internacional pola Asociaci\u00f3n Mundial das Raparigas Gu\u00edas e as Gu\u00edas Scouts, tam\u00e9n co\u00f1ecida pola s\u00faa sigla en ingl\u00e9s WAGGGS (World Association of the Girl Guides and Girl Scouts)."}
{"id": "183415", "revid": "27155", "url": "https://gl.wikipedia.org/wiki?curid=183415", "title": "N\u00famero EC", "text": "O n\u00famero da Comisi\u00f3n de Encimas (\"Enzyme Commission\") ou n\u00famero EC \u00e9 un esquema de clasificaci\u00f3n num\u00e9rica para os encimas baseado nas reacci\u00f3ns qu\u00edmicas que catalizan, elaborado pola Comisi\u00f3n de Encimas da Uni\u00f3n Internacional de Bioqu\u00edmica e Biolox\u00eda Molecular.\nComo \u00e9 parte dun sistema de nomenclatura de encimas, cada n\u00famero EC est\u00e1 asociado cun nome recomendado para o encima respectivo.\nFalando estritamente, os n\u00fameros EC non especifican encimas, sen\u00f3n m\u00e1is ben reacci\u00f3ns catalizadas por encimas. Se distintos encimas (por exemplo de diferentes organismos) catalizan a mesma reacci\u00f3n, recibir\u00e1n o mesmo n\u00famero EC. Polo contrario, existen tam\u00e9n os identificadores UniProt, que especifican unha prote\u00edna s\u00f3 pola s\u00faa secuencia de amino\u00e1cidos.\nFormato do n\u00famero EC.\nCada c\u00f3digo de encima consta das letras \"EC\" seguidas de catro n\u00fameros separados por puntos. Os n\u00fameros representan a clasificaci\u00f3n do encma en grupos progresivamente m\u00e1is detallados.\nPor exemplo, as trip\u00e9ptido aminopeptidases te\u00f1en o c\u00f3digo \"EC 3.4.11.4\", cuxos compo\u00f1entes significan que pertence \u00e1s seguintes clases de encimas:\nHistoria.\nO esquema para a nomenclatura dos encimas empezou a desenvolverse en 1955, cando o Congreso Internacional de Bioqu\u00edmica en Bruxelas creou a Comisi\u00f3n de Encimas. A primeira versi\u00f3n publicouse en 1961. A edici\u00f3n actual \u00e9 a sexta, publicada pola Uni\u00f3n Internacional de Bioqu\u00edmica e Biolox\u00eda Molecular en 1992, e cont\u00e9n 3196 encimas distintos."}
{"id": "183416", "revid": "98629", "url": "https://gl.wikipedia.org/wiki?curid=183416", "title": "Eragon (filme)", "text": "Eragon \u00e9 un filme fant\u00e1stico dirixido por Stefen Fangmeier que se estreou no 2006. Bas\u00e9ase na novela \"Eragon\" de Christopher Paolini.\nSinopse.\nEragon era un campesi\u00f1o de 17 anos que vive nunha aldea chamada Carvahal no mundo ficticio e m\u00e1xico de Alaga\u00ebsia onde lendas indican que habitaban drag\u00f3ns e outras criaturas. Mentres estaba cazando, Eragon atopa unha gran xema azul, da cal nace un drag\u00f3n azul chamado Saphira. Eragon decide quedar con Saphira en segredo, pero un par de criaturas m\u00e1xicas, os Ra'zac, son enviadas por Galbatorix, o rei de Alagaesia, para atopar a Eragon e \u00f3 drag\u00f3n. Isto fai que Eragon te\u00f1a que fuxir da s\u00faa casa con Saphira. Cando regresa descobre que o seu t\u00edo Garrow fora asasinado polos Ra'zac, polo que inicia a s\u00faa viaxe para vingalo. Acompa\u00f1ado por un contador de contos sabio chamado Brom, Eragon e Saphira toman o mando dos lendarios xinetes de Drag\u00f3n. Eragon aprende maxia, a pelexar con espadas e a montar drag\u00f3ns para cumprir a lenda dos xinetes de Drag\u00f3n e o seu destino, as\u00ed como para axudar \u00f3s vardenos a derrocar o Imperio e \u00f3 seu rei tirano, Galbatorix. Detr\u00e1s de todo isto, est\u00e1 Durza, un sombra, un feiticeiro posu\u00eddo por un esp\u00edrito endia\u00f1ado."}
{"id": "183418", "revid": "23204", "url": "https://gl.wikipedia.org/wiki?curid=183418", "title": "Trofeo Cidade de Vigo", "text": "O Trofeo Cidade de Vigo foi un torneo futbol\u00edstico de ver\u00e1n, de car\u00e1cter amig\u00e1bel que tivo lugar cada ano na cidade de Vigo, entre 1971 e 2012. O seu equipo anfitri\u00f3n era o Celta de Vigo, que acumulou 21 trofeos. "}
{"id": "183419", "revid": "23204", "url": "https://gl.wikipedia.org/wiki?curid=183419", "title": "Thomas J. Clarke", "text": "Thomas James Clarke ou Tom\u00e1s \u00d3 Cl\u00e9irigh en irland\u00e9s (tam\u00e9n co\u00f1ecido como Tom Clarke), nado o 11 de marzo de 1857 e finado o 3 de maio de 1916, foi un l\u00edder revolucionario irland\u00e9s e quizais o m\u00e1ximo responsable do Alzamento de Pascua de 1916.\nBiograf\u00eda.\nThomas naceu na Illa de Wight, seu pai, James Clarke, era un sarxento do Ex\u00e9rcito Brit\u00e1nico ao que trasladaron a Dungannon, Condado de Tyrone (Irlanda do Norte). Cando ti\u00f1a 18 anos, Thomas uniuse \u00e1 Irmandade Republicana Irlandesa (IRB), e en 1883 foi enviado a Londres para destru\u00edr a ponte de Londres como parte dunha campa\u00f1a de bombardeos en Gran Breta\u00f1a defendida por \"Jeremiah O'Donovan Rossa\", un dos l\u00edderes do IRB exiliado nos Estados Unidos. Clarke pronto foi capturado e condenado a 15 anos na prisi\u00f3n de Pentonville. Foi liberado en 1898 e casou con Kathleen Daly (21 anos m\u00e1is xove que Thomas), sobri\u00f1a de Jhon Daly, ao que Thomas co\u00f1ecera na cadea. Pronto emigraron a Am\u00e9rica, onde Clarke traballou para o Clan na Gael dirixido por John Devoy. En 1907 regresou a Irlanda, establec\u00e9ndose en Dubl\u00edn, traballando para a renovaci\u00f3n da direcci\u00f3n interna da IRB con membros m\u00e1is novos como Bulmer Hobson e Denis McCullough. Clarke mantivo unha estreita amizade con Hobson e con Se\u00e1n Mac Diarmada, que se converteron nos seus protexidos.\nOs voluntarios irlandeses.\nCando se formaron os Voluntarios Irlandeses en 1913, Clarke sentiuse interesado na organizaci\u00f3n, mais non formou parte da mesma, xa que estivera encadeado e era un reco\u00f1ecido nacionalista, feito que os ter\u00eda desacreditado. Xunto a Mac Diarmada, Hobson e outros membros da IRB como \u00c9amonn Ceannt, xogou un papel importante, se non total, no control, particularmente xunto a Patrick Pearse, por parte da IRB en 1913. Iso f\u00edxolle chocar con outros pol\u00edticos como John Redmond, l\u00edder do Parlamento Irland\u00e9s, que reclamaba un control equitativo dos Voluntarios, mentres que o sector m\u00e1is duro era contrario. A proposta de Redmond foi aceptada, sobre todo polo soporte que recibiu de Hobson. Clarke nunca esqueceu este feito, que considerou como unha traiz\u00f3n.\nPlaneando a insurrecci\u00f3n.\nLogo de rompe politicamente con Hobson, Mac Diarmada e Clarke convert\u00e9ronse en inseparables. Os dous eran secretario e tesoureiro respectivamente da IRB, a\u00ednda que o mando nominal o ti\u00f1an \"James Deakin\", e m\u00e1is tarde McCullough. En 1915, Clarke e Mac Diarmada dirix\u00edan o comit\u00e9 militar da IRB que planeou o Alzamento de Pascua. Os membros foron Pearse, Ceannt e Joseph Plunkett, aos que se engadiron posteriormente Clarke e Mac Diarmada. Cando o vello feniano Jeremiah O'Donovan Rossa finou en 1915, Clarke aproveitou o seu funeral e a oraci\u00f3n de Patrick Pearse para mobilizar aos Voluntarios e crear expectativas dunha acci\u00f3n inmediata. Tras chegar a un acordo entre James Connolly e o Ex\u00e9rcito Cidad\u00e1n Irland\u00e9s en xaneiro de 1916, Connolly tam\u00e9n foi inclu\u00eddo no comit\u00e9, e Thomas MacDonagh sumouse a \u00faltima hora en abril. Estes sete homes foron os asinantes da Proclamaci\u00f3n de Pascua, e Clarke foi o primeiro en asinar. Chegouse a dicir que Clarke era o presidente e o xefe, mais rexeitou calquera rango e honor militar, ced\u00e9ndollo a Pearse, que era m\u00e1is co\u00f1ecido e respectado no \u00e1mbito do nacionalismo irland\u00e9s.\nO Alzamento de Pascua.\nClarke mant\u00edvose nos cuarteis da Oficina Xeral de Correos en Dubl\u00edn durante a semana do Alzamento, onde o comandante das forzas rebeldes estaba sobre Connelly. Trala rendici\u00f3n o 29 de abril, Clarke foi encerrado na prisi\u00f3n do Kilmainham, onde foi fusilado o 3 de maio \u00e1 idade de 59 anos. Foi o segundo detido en ser executado, tras Patrick Pearse.\nA s\u00faa vi\u00fava \"Kathleen\" foi elixida deputada no primeiro e segundo Dal\u00e1, e foi unha destacada adversaria do Tratado Angloirland\u00e9s."}
{"id": "183420", "revid": "6939", "url": "https://gl.wikipedia.org/wiki?curid=183420", "title": "Tom Clarke", "text": ""}
{"id": "183422", "revid": "25871", "url": "https://gl.wikipedia.org/wiki?curid=183422", "title": "Diana Navarro", "text": "Diana Navarro Oca\u00f1a, nada en M\u00e1laga o 21 de abril de 1978, \u00e9 unha cantante andaluza. Deuse a co\u00f1ecer co sinxelo \"Sola\", do seu primeiro disco, titulado \"No te olvides de m\u00ed\" (2005), polo que recibiu o Premio Ondas \u00e1 mellor artista revelaci\u00f3n do 2005. \u00c9 co\u00f1ecida por fusionar x\u00e9neros tradicionais como o flamenco e a copla con ritmos \u00e1rabes, orientais, cl\u00e1sicos."}
{"id": "183424", "revid": "25871", "url": "https://gl.wikipedia.org/wiki?curid=183424", "title": "Copla andaluza", "text": "A copla andaluza \u00e9 un tipo de canci\u00f3n lixeira que floreceu en Andaluc\u00eda a partir da d\u00e9cada de 1940. Quintero, Le\u00f3n e Quiroga son o tres creadores m\u00e1is importantes deste x\u00e9nero, entre outros. Mant\u00edvose como o x\u00e9nero popular espa\u00f1ol at\u00e9 que na d\u00e9cada de 1960 se viu desprazada pola m\u00fasica anglosaxoa como o pop. O apoio do r\u00e9xime franquista \u00e1 copla como s\u00edmbolo da identidade nacional potenciou a decadencia da copla. Pese ao rexeitamento por identificalo coa ditadura, artistas como Joan Manuel Serrat reivindicaron o x\u00e9nero, axudando \u00e1 s\u00faa revitalizaci\u00f3n.\nV\u00e9xase tam\u00e9n.\nLigaz\u00f3ns externas.\n[[Categor\u00eda:X\u00e9neros musicais]]"}
{"id": "183425", "revid": "89787", "url": "https://gl.wikipedia.org/wiki?curid=183425", "title": "Pasi\u00f3n Vega", "text": "Pasi\u00f3n Vega, nome art\u00edstico de Ana Mar\u00eda Al\u00edas Vega, nada en Madrid o 23 de abril de 1976, \u00e9 unha cantante espa\u00f1ola."}
{"id": "183426", "revid": "1131", "url": "https://gl.wikipedia.org/wiki?curid=183426", "title": "Ernesto Halffter", "text": "Ernesto Halffter Escriche, nado en Madrid o 16 de xaneiro de 1905 e finado na mesma cidade o 5 de xullo de 1989, foi un m\u00fasico espa\u00f1ol.\nTraxectoria.\nConsid\u00e9rase o \u00fanico pupilo do compositor Manuel de Falla, dada a reducida obra da s\u00faa outra alumna, Rosa Garc\u00eda Ascot. Entre as composici\u00f3ns de Ernesto Halffter est\u00e1 a \"Fantas\u00eda galaica\", ballet baseado na lenda da Santa Compa\u00f1a, con temas de bailes populares como a mui\u00f1eira."}
{"id": "183428", "revid": "23562", "url": "https://gl.wikipedia.org/wiki?curid=183428", "title": "Olympiakos", "text": ""}
{"id": "183429", "revid": "98629", "url": "https://gl.wikipedia.org/wiki?curid=183429", "title": "Liga de Campi\u00f3ns da UEFA 2004-05", "text": "A Liga de Campi\u00f3ns da UEFA 2004-05 foi a edici\u00f3n n\u00famero 50 na historia desta competici\u00f3n. Disputouse entre xullo de 2004 e maio de 2005, coa participaci\u00f3n inicial de 72 equipos, representantes de 48 federaci\u00f3ns nacionais diferentes.\nA fase final da competici\u00f3n deu comezo en setembro de 2004, con 32 equipos competindo polo trofeo que defend\u00eda o FC Porto, trala s\u00faa vitoria na edici\u00f3n 2003-04. O campi\u00f3n final do torneo foi Liverpool FC, despois de derrotar nos penaltis ao AC Mil\u00e1n na final, disputada o 25 de maio no Estadio Atat\u00fcrk de Istambul, logo de empatar a 3 goles no tempo regulamentado. Para os ingleses supuxo a s\u00faa quinta conquista da m\u00e1xima competici\u00f3n europea.\nFinal.\nO partido final disputouse o 25 de maio, no Estadio Atat\u00fcrk de Istambul. Os dous equipos que a disputaron, Liverpool FC e AC Mil\u00e1n, eran dous dos grandes dominadores da competici\u00f3n ao longo da s\u00faa historia. \u00c1mbolos dous eran os equipos m\u00e1is laureados dos seus pa\u00edses, con 4 e 6 Copas de Europa respectivamente, antes da disputa do encontro. Esta era a primeira ocasi\u00f3n na que se disputaba unha final da Liga de Campi\u00f3ns en Istambul. O AC Mil\u00e1n vi\u00f1a de ser campi\u00f3n de Europa na tempada 2002-03, mentres que o Liverpool FC non sab\u00eda o que era iso dende a tempada 1983-84.\nO encontro tivo unha metada para cada equipo. Nos primeiros 45 minutos a posesi\u00f3n do bal\u00f3n foi dun 55% a prol do Liverpool FC, pero os goles chegaron a prol do AC Mil\u00e1n. Xa no minuto 1 do encontro o capit\u00e1n do equipo italiano, Paolo Maldini, no derradeiro encontro da s\u00faa carreira, rematou unha falta lanzada por Andrea Pirlo, e acadou o primeiro gol da final. Hern\u00e1n Crespo fixo os seguintes 2 goles do AC Mil\u00e1n nos minutos 39 e 44, o \u00faltimo deles despois dunha gran xogada individual de Kak\u00e1. Cando os dous equipos marcharon \u00f3 descanso, o encontro semellaba resolto. Non obstante, na segunda metade o Liverpool FC fixo a remontada en 6 minutos, dende o minuto 54 \u00f3 60, con goles de Steven Gerrard, Vladimir Smicer e Xabi Alonso, e co empate a 3 chegou o final dos 90 minutos. Na pr\u00f3rroga ning\u00fan equipo fixo gol, e polo tanto, despois de 120 minutos, a final decidiuse dende o punto de penalti. O AC Mil\u00e1n fallou os seus 2 primeiros lanzamentos, da man de Seginho e Pirlo, mentres que o Liverpool FC anotaba os seus. Na terceira rolda de lanzamentos Tommasson anotou para os italianos, e Riise fallou para os ingleses. A final estaba 2-1 a falta de 2 lanzamentos por cada equipo. Na cuarta rolda nin Kak\u00e1 nin Smicer fallaron o seu lanzamento. As\u00ed pois, s\u00f3 quedaba a derradeira rolda, e comezaba lanzando o AC Mil\u00e1n. Se Shevchenko non met\u00eda o seu penalti, o Liverpool FC ga\u00f1aba a Liga de Campi\u00f3ns. Shevchenko tirou, e Dudek, o porteiro do Liverpool FC detivo o bal\u00f3n.\nEra a quinta vez que o Liverpool FC ga\u00f1aba o t\u00edtulo de campi\u00f3n de Europa."}
{"id": "183430", "revid": "23204", "url": "https://gl.wikipedia.org/wiki?curid=183430", "title": "John Rhys-Davies", "text": "John Rhys-Davies, nado en Ammanford (Carmarthenshire) o 5 de maio de 1944, \u00e9 un actor gal\u00e9s de cinema e televisi\u00f3n.\n\u00c9 co\u00f1ecido internacionalmente por interpretar o escavador \u00e1rabe Sallah nos filmes de Indiana Jones e o anano Gimli na adaptaci\u00f3n cinematogr\u00e1fica da trilox\u00eda d'O Se\u00f1or dos Aneis, onde tam\u00e9n fixo a voz de B\u00e1rbore, o Ent.\nTraxectoria.\nRhys-Davies medrou en Ammanford, Gales, fillo de Mary Margaretta Phyllis Jones e Rhys Davies. Pasou gran parte da s\u00faa infancia na casa da s\u00faa nai en Ammanford, a\u00ednda que tam\u00e9n foi criado en Tanzania. Foi educado no colexio Truro e na University of East Anglia, onde foi un dos primeiros oitenta e sete estudantes admitidos e fundou a sociedade Dram\u00e1tica. Despois de dar clases no instituto de secundaria de Watton, en Norfolk. Tam\u00e9n ga\u00f1ou a praza na \"Royal Academy of Dramatic Art\"."}
{"id": "183431", "revid": "45196", "url": "https://gl.wikipedia.org/wiki?curid=183431", "title": "Anto\u00f1ita Pe\u00f1uela", "text": "Antonia Pe\u00f1uela Casta\u00f1eda, co\u00f1ecida como Anto\u00f1ita Pe\u00f1uela, nada en Lorca o 19 de abril de 1947 e finada en Torrent (Valencia) o 5 de xu\u00f1o de 1975, foi unha cantante de copla andaluza."}
{"id": "183434", "revid": "56817", "url": "https://gl.wikipedia.org/wiki?curid=183434", "title": "Amorica", "text": "Amorica \u00e9 o terceiro \u00e1lbum da banda americana The Black Crowes, editado o 1 de novembro de 1994 por American Recordings. Foi disco de ouro nos Estados Unidos, ao vender m\u00e1is de 500.000 copias.\nListaxe de canci\u00f3ns.\nTodos os temas escritos por Chris Robinson e Rich Robinson."}
{"id": "183437", "revid": "75439", "url": "https://gl.wikipedia.org/wiki?curid=183437", "title": "Three Snakes and One Charm", "text": "Three Snakes and One Charm \u00e9 o cuarto \u00e1lbum da banda americana The Black Crowes, editado o 23 de xullo de 1996. \u00c9 o primeiro \u00e1lbum da banda con Marc Ford de guitarrista principal, substitu\u00edndo a Jeff Cease, despedido un ano antes.\nListaxe de canci\u00f3ns.\nTodos os temas escritos por Chris Robinson e Rich Robinson, ag\u00e1s os indicados."}
{"id": "183438", "revid": "56817", "url": "https://gl.wikipedia.org/wiki?curid=183438", "title": "By Your Side", "text": "By Your Side \u00e9 o quinto \u00e1lbum da banda americana The Black Crowes, editado o 12 de xaneiro de 1999. \u00c9 o primeiro \u00e1lbum editado en Columbia Records, tras deixar American Recordings. O segundo guitarrista Marc Ford e o baixista Johnny Colt deixaron The Black Crowes en 1997. Audley Freed e Sven Pipien foron contratados coma guitarrista e baixista, respectivamente, e Rich Robinson tocou todas as partes de guitarra en \"By Your Side\".\nListaxe de canci\u00f3ns.\nTodos os temas escritos por Chris Robinson e Rich Robinson."}
{"id": "183439", "revid": "1131", "url": "https://gl.wikipedia.org/wiki?curid=183439", "title": "Trofeo Conde de Fenosa de f\u00fatbol", "text": "O Trofeo Conde de Fenosa era un torneo futbol\u00edstico de ver\u00e1n de car\u00e1cter amig\u00e1bel, organizado polo Deportivo da Coru\u00f1a, que se disputou entre 1968 e 1976."}
{"id": "183440", "revid": "1131", "url": "https://gl.wikipedia.org/wiki?curid=183440", "title": "Trofeo Luis Otero", "text": "O Trofeo Luis Otero \u00e9 un torneo futbol\u00edstico de ver\u00e1n, de car\u00e1cter amig\u00e1bel que ten lugar cada ano na cidade da Pontevedra desde 1959, na honra do futbolista Luis Otero S\u00e1nchez, primeiro xogador galego internacional. O equipo anfitri\u00f3n do torneo \u00e9 o Pontevedra Club de F\u00fatbol."}
{"id": "183441", "revid": "6939", "url": "https://gl.wikipedia.org/wiki?curid=183441", "title": "Deportivo de La Coru\u00f1a", "text": ""}
{"id": "183443", "revid": "89787", "url": "https://gl.wikipedia.org/wiki?curid=183443", "title": "Tirosina", "text": "A tirosina (abreviadamente Tyr ou Y) ou 4-hidroxifenilalanina, \u00e9 un dos 20 amino\u00e1cidos que forman parte das prote\u00ednas. \u00c9 un \u03b1-amino\u00e1cido cunha cadea lateral formada por un CH2 unido a un grupo fenol, o que fai que sexa unha cadea lateral c\u00edclica arom\u00e1tica cun grupo OH, que lle d\u00e1 car\u00e1cter polar neutro.\nOs seus cod\u00f3ns son o UAC e UAU. \u00c9 un amino\u00e1cido proteinox\u00e9nico non esencial. O seu nome procede do grego \"tyri\", que significa queixo, xa que foi descuberta en 1846 polo qu\u00edmico alem\u00e1n Justus von Liebig na prote\u00edna case\u00edna do queixo. O seu grupo funcional denom\u00ednase tirosil.\nFunci\u00f3ns.\nAdemais do seu papel como compo\u00f1ente das prote\u00ednas, a tirosina ten funci\u00f3ns especiais debido ao seu grupo fenol. Forma parte importante de prote\u00ednas que interve\u00f1en en procesos de transduci\u00f3n de sinais na c\u00e9lula. Funciona como un receptor de grupos fosfato que se transfiren por medio de prote\u00edna quinases. A fosforilaci\u00f3n do seu grupo hidroxilo cambia a actividade da prote\u00edna diana.\nUn residuo de tirosina ten tam\u00e9n unha funci\u00f3n moi importante na fotos\u00edntese. No fotosistema II dos cloroplastos act\u00faa como un doante de electr\u00f3ns na reduci\u00f3n da clorofila oxidada. Neste proceso, a tirosina sofre desprotonaci\u00f3n do seu grupo OH fen\u00f3lico. Este radical \u00e9 despois reducido no fotosistema II polos clusters de manganeso.\nFontes alimentarias.\nA tirosina pode sintetizarse no corpo a partir de fenilalanina, polo que non \u00e9 esencial. Abunda a tirosina en moitos alimentos con contido proteico abondoso, como soia, polo, pavo, peixe, cacahuetes, am\u00e9ndoas, aguacates, produtos l\u00e1cteos, fabas de Lima, sementes de cabaza, e de s\u00e9samo.\nBios\u00edntese.\nNas plantas e na maior\u00eda dos organismos, a tirosina prod\u00facese a partir do \u00e1cido pref\u00e9nico (prefenato), un intermediato da v\u00eda do \u00e1cido siqu\u00edmico. O prefenato sofre unha descarboxilaci\u00f3n oxidativa con retenci\u00f3n do grupo hidroxilo para dar \"p\"-hidroxifenilpiruvato, o cal \u00e9 transaminado usando \u00e1cido glut\u00e1mico como fonte de nitr\u00f3xeno para dar tirosina e \u03b1-cetoglutarato.\nNos mam\u00edferos a s\u00edntese de tirosina parte do amino\u00e1cido esencial fenilalanina, que se obt\u00e9n dos alimentos. A conversi\u00f3n de fenilalanina en tirosina est\u00e1 catalizada polo encima fenilalanina hidroxilase, unha monooxixenase. Este encima cataliza a reacci\u00f3n que causa a adici\u00f3n dun grupo hidroxilo ao extremo do anel arom\u00e1tico de 6 carbonos da fenilalanina, que as\u00ed se converte en tirosina.\nMetabolismo.\nFosforilaci\u00f3n e sulfataci\u00f3n.\nAlg\u00fans dos residuos de tirosina poden ser \"marcados\" cun grupo fosfato (\u00e9 dicir, fosforilados) por prote\u00edna quinases. Neste estado fosforilado recibe o nome de fosfotirosina. A fosforilaci\u00f3n da tirosina consid\u00e9rase un paso chave na transduci\u00f3n de sinais e na regulaci\u00f3n da actividade encim\u00e1tica. A fosfotirosina pode detectarse con anticorpos espec\u00edficos. Os residuos de tirosina poden tam\u00e9n modificarse por adici\u00f3n dun grupo sulfato, un proceso co\u00f1ecido como sulfataci\u00f3n da tirosina. Esta sulfataci\u00f3n est\u00e1 catalizada pola tirosilprote\u00edna sulfotransferase (TPST). Existen anticorpos espec\u00edficos que se poden usar para detectar a sulfotirosina.\nPrecursor de neurotransmisores e hormonas.\nNas c\u00e9lulas dopamin\u00e9rxicas do cerebro, a tirosina conv\u00e9rtese en levodopa por acci\u00f3n do encima tirosina hydroxilase (TH). A tirosina hidroxilase \u00e9 o encima limitante implicado na s\u00edntese do neurotransmisor dopamina. Ademais, na medula adrenal, a tirosina conv\u00e9rtese nas hormonas catecolaminas norepinefrina (noradrenalina), e epinefrina (adrenalina).\nAs hormonas tiroideas triiodotironina (T3) e tiroxina (T4) tam\u00e9n derivan da tirosina.\nPrecursor de alcaloides.\nNa papoula \"Papaver somniferum\", produtora de opio, a tirosina \u00fasase para producir o alcaloide morfina.\nPrecursor de pigmentos.\nA tirosina \u00e9 tam\u00e9n precursor do pigmento \"melanina\".\nDegradaci\u00f3n.\nA descomposici\u00f3n da L-tirosina (ou \"para\"-hidroxifenilalanina) empeza cunha transaminaci\u00f3n co \u03b1-cetoglutarato catalizada pola tirosina transaminase para dar \"para\"-hidroxifenilpiruvato. A descrici\u00f3n posicional \"para\" (abreviado \"p\") significa que o grupo hidroxilo e a cadea lateral no anel fenilo est\u00e1n unha en fronte da outra (nunha li\u00f1a recta, 180\u00ba).\nA seguinte reacci\u00f3n oxidativa catalizada pola \"p\"-hidroxilfenilpiruvato-dioxixenase converte o \"p\"-hidroxifenilpiruvato en homoxentisato (2,5-dihidroxifenil-1-acetato). Despois, para escindir o anel arom\u00e1tico do homoxentisato requ\u00edrese outra dioxixenase, a homoxentisato-oxixenase. As\u00ed, coa incorporaci\u00f3n dunha mol\u00e9cula m\u00e1is de O2 orix\u00ednase maleilacetoacetato. \nA partir do maleilacetoacetato orix\u00ednase fumarilacetato grazas \u00e1 intervenci\u00f3n da maleilacetoacetato-\"cis\"-\"trans\"-isomerase, que cataliza a rotaci\u00f3n do grupo carboxilo creado por oxidaci\u00f3n do grupo hidroxilo. Esta isomerase \"cis-trans\" cont\u00e9n o coencima glutati\u00f3n. O fumarilacetoacetato \u00e9 finalmente escindido pola fumarilacetoacetato-hidrolase que lle adiciona unha mol\u00e9cula de auga.\nDeste modo lib\u00e9ranse fumarato (que tam\u00e9n \u00e9 un metabolito do ciclo do \u00e1cido c\u00edtrico) e acetoacetato (3-cetobutirato). O acetoacetato \u00e9 un corpo cet\u00f3nico, que se activa con succinil-CoA, e despois pode converterse en acetil-CoA, o cal \u00e1 s\u00faa vez pode oxidarse entrando no ciclo do \u00e1cido c\u00edtrico ou pode usarse para a s\u00edntese de \u00e1cidos graxos. Polos produtos finais que se orixinan na degradaci\u00f3n da tirosina, esta \u00e9 un amino\u00e1cido tanto glicox\u00e9nico coma cetox\u00e9nico.\nOs is\u00f3meros da tirosina orto e meta.\nCo\u00f1\u00e9cense tres is\u00f3meros da tirosina. Ademais do amino\u00e1cido com\u00fan L-tirosina que \u00e9 o is\u00f3mero \"para\" (\"para\"-tyr, \"p\"-tyr ou 4-hidroxifenilalanina) hai na natureza outros dous is\u00f3meros m\u00e1is, a \"meta\"-tirosina (\"m\"-tyr ou 3-hidroxifenilalanina ou L-m-tirosina) e a \"orto\"-tirosina (\"o\"-tyr ou 2-hidroxifenilalanina). Os is\u00f3meros \"m\"-tyr e \"o\"-tyr, que son pouco com\u00fans, orix\u00ednanse por hidroxilaci\u00f3n por radicais libres non encim\u00e1tica da fenilalanina en condici\u00f3ns de estr\u00e9s oxidativo.\nA m-tirosina e an\u00e1logos (raros na natureza e, por tanto, obtidos sinteticamente) util\u00edzanse no tratamento da enfermidade de Parkinson, enfermidade de Alzheimer e artrite.\nUsos m\u00e9dicos.\nA tirosina \u00e9 precursor de neurotransmisores e incrementa os niveis plasm\u00e1ticos de neurotransmisores (especialmente da dopamina e norepinefrina), pero ten pouco ou ning\u00fan efecto sobre o estado de \u00e1nimo. O efecto no estado de \u00e1nimo \u00e9 m\u00e1is apreciable en persoas sometidas a estr\u00e9s.\nAlg\u00fans estudos encontraron que o uso de tirosina era \u00fatil en situaci\u00f3ns de estr\u00e9s, fr\u00edo, fatiga, shock emocional, traballo prolongado e privaci\u00f3n de sono, con reduci\u00f3ns nos niveis das hormonas do estr\u00e9s, reduci\u00f3ns na perda de peso inducida polo estr\u00e9s observada en ensaios con animais, melloras no rendemento f\u00edsico e cognitivo ; por\u00e9n, como a tirosina hidroxilase \u00e9 un encima limitante, os efectos son menos significativos c\u00f3s obtidos coa L-dopa.\nEn circunstancias de normalidade a tirosina non parece ter ning\u00fan efecto significativo no estado de \u00e1nimo, e nas prestaci\u00f3ns f\u00edsicas ou cognitivas.\nUnha dose diaria adecuada usada para ensaios cl\u00ednicos \u00e9 duns 100\u00a0mg/kg para adultos.. Non se recomenda exceder de 12000\u00a0mg (12 g) diarios. De feito, doses demasiado altas de tirosina reducen os niveis de dopamina. En exceso a tirosina pode facer decrecer a absorci\u00f3n doutros amino\u00e1cidos e de L-dopa."}
{"id": "183445", "revid": "1131", "url": "https://gl.wikipedia.org/wiki?curid=183445", "title": "Akari", "text": "Akari (\u3042\u304b\u308a, en xapon\u00e9s, \"Luz\"), denominado ASTRO-F antes do lanzamento e inicialmente denominado \"IRIS\" (InfraRed Imaging Surveyor), foi un observatorio espacial xapon\u00e9s no infravermello pertencente \u00e1 JAXA. Foi lanzado o 21 de febreiro de 2006 mediante un foguete M-V desde o Centro Espacial de Uchinoura (antes co\u00f1ecido como Centro Espacial de Kagoshima).\nCaracter\u00edsticas.\nAkari foi dese\u00f1ado para observar no espectro infrraroxo. Para iso usa un telescopio Ritchey-Chretien cunha apertura de 67 cent\u00edmetros e unha lonxitude focal de 420 cent\u00edmetros. O espello primario \u00e9 de carburo de silicio cun recubrimento de ouro. Leva dous instrumentos no plano focal arrefecidos a unha temperatura de 6 Kelvin mediante 170 litros de helio l\u00edquido. A cantidade de helio estaba calculada para durar 550 d\u00edas de observaci\u00f3ns.\nOs dous instrumentos do plano focal son:"}
{"id": "183446", "revid": "98629", "url": "https://gl.wikipedia.org/wiki?curid=183446", "title": "Liga de Campi\u00f3ns da UEFA 2002-03", "text": "A Liga de Campi\u00f3ns da UEFA 2002-03 foi a edici\u00f3n n\u00famero 48 na historia desta competici\u00f3n. Disputouse entre xullo de 2002 e maio de 2003, coa participaci\u00f3n inicial de 72 equipos, representantes de 48 federaci\u00f3ns nacionais diferentes.\nA primeira fase de grupos da competici\u00f3n deu comezo en setembro de 2002, con 32 equipos, e a segunda fase de grupos comezou en decembro de 2002 con 16 equipos. O campi\u00f3n final do torneo foi o AC Mil\u00e1n, despois de derrotar nos penaltis \u00f3 Juventus FC na final, disputada o 28 de maio no Estadio Old Trafford de Manchester, logo de empatar sen goles no tempo regulamentado. Para os \"rossonero\" supuxo a s\u00faa sexta conquista da m\u00e1xima competici\u00f3n europea.\nSegunda Fase de Grupos.\nA esta segunda fase de grupos pasaron os 2 primeiros equipos de cada grupo da primeira fase.\nGrupo D.\nOs 2 primeiros equipos de cada grupo clasific\u00e1ronse para disputar os cuartos de final da Liga de Campi\u00f3ns.\nFinal.\nO partido final disputouse o 28 de maio de 2003, no Estadio Old Trafford de Manchester. Os dous equipos que a disputaron, Juventus FC e AC Mil\u00e1n, eran dous dos grandes dominadores das competici\u00f3ns europeas ao longo da s\u00faa historia. \u00c1mbolos dous eran os equipos m\u00e1is laureados de Italia, e ti\u00f1an 2 e 5 Copas de Europa respectivamente, antes da disputa do encontro. Esta era a primeira ocasi\u00f3n na que se disputaba unha final da Liga de Campi\u00f3ns completamente italiana. Do mesmo xeito, esta foi a primeira vez que a final da m\u00e1xima competici\u00f3n continental tivo lugar no hist\u00f3rico estadio Old Trafford. O AC Mil\u00e1n vi\u00f1a de ser campi\u00f3n de Europa por \u00faltima vez na tempada 1993-94, mentres que o Juventus FC non sab\u00eda o que era iso dende a tempada 1995-96.\nO encontro rematou co empate a cero inicial, e na pr\u00f3rroga tampoco houbo goles. Os equipos de Carlo Ancelotti e Marcelo Lippi tiveron que ir \u00f3s lanzamentos dende o punto de penalti. A Juventus FC fallou 3 lanzamentos da man de Trezeguet, Zalayeta e Montero, mentres que o AC Mil\u00e1n s\u00f3 fallou 2, lanzados por Seedorf e Kaladze. Deste xeito, foi o equipo \"rossonero\" o que se levou a final europea entre equipos italianos.\nEra a sexta vez que o AC Mil\u00e1n ga\u00f1aba o t\u00edtulo de campi\u00f3n de Europa."}
{"id": "183447", "revid": "72012", "url": "https://gl.wikipedia.org/wiki?curid=183447", "title": "ASTRO F", "text": ""}
{"id": "183448", "revid": "72012", "url": "https://gl.wikipedia.org/wiki?curid=183448", "title": "ASTRO-F", "text": ""}
{"id": "183449", "revid": "5863", "url": "https://gl.wikipedia.org/wiki?curid=183449", "title": "Ginger Rogers", "text": "Ginger Rogers, nada en Independence (Missouri) o 16 de xullo de 1911 e finada o 25 de abril de 1995, foi unha actriz, bailarina e cantante estadounidense e ga\u00f1adora dun \u00d3scar.\nTraxectoria.\nNos seus 35 anos de carreira, fixo un total de 73 filmes, a\u00ednda que os seus papeis m\u00e1is lembrados foron os que fixo xunto a Fred Astaire nunha serie de dez pel\u00edculas musicais, que revolucionaron o concepto do musical moderno."}
{"id": "183453", "revid": "23204", "url": "https://gl.wikipedia.org/wiki?curid=183453", "title": "Max M\u00fcller", "text": "Friedrich Maximilian M\u00fcller, m\u00e1is co\u00f1ecido como Max M\u00fcller, nado en Dessau o 6 de decembro de 1823 e finado o 28 de outubro de 1900, foi un fil\u00f3logo, hind\u00f3logo, mit\u00f3logo e orientalista alem\u00e1n, fundador da mitolox\u00eda comparada.\nTraxectoria.\nFriedrich Max M\u00fcller naceu en Dessau como fillo do poeta rom\u00e1ntico Wilhelm M\u00fcller, amigo de Felix Mendelssohn-Bartholdy; Carl Maria von Weber foi o seu padrino.\nPero na Universidade de Leipzig abandonou a m\u00fasica pola filolox\u00eda e dedicouse ao estudo do s\u00e1nscrito e da mitolox\u00eda india e doutorouse en filosof\u00eda en 1843 cunha tese sobre a \"\u00c9tica\" de Baruch de Spinoza.\nAlcanzar\u00eda a dominar o lat\u00edn e o grego, e a ser bastante competente en \u00e1rabe, s\u00e1nscrito e persa.\nMarchou en 1844 \u00e1 Universidade de Berl\u00edn, onde estudou con Friedrich Schelling, para quen traduciu as \"Upanishads\", xunto co fil\u00f3logo comparatista Franz Bopp. Por estes anos deu a co\u00f1ecer tam\u00e9n a s\u00faa traduci\u00f3n ao ingl\u00e9s de \"Hitopade\u015ba\", unha colecci\u00f3n de f\u00e1bulas e ap\u00f3logos, e en 1845 trasladouse a Par\u00eds para estudar s\u00e1nscrito baixo a tutela de Eug\u00e8ne Burnouf, quen o animou a traducir completamente o \"Rig-veda\" (o texto m\u00e1is antigo da literatura da India, de mediados do II milenio a. C.) usando os manuscritos que hab\u00eda en Inglaterra.\nCon ese fin viaxou a ese pa\u00eds en 1846, e al\u00ed permaneceu xa o resto da s\u00faa vida.\nEn Londres co\u00f1eceu o sistema alx\u00e9brico computacional Macaulay, e a East India Company comisionouno para traducir o \"Rigveda\" ao ingl\u00e9s, tarefa que lle haber\u00eda de ocupar gran parte da s\u00faa vida. En 1848 marchou a Oxford, onde continuou coas s\u00faas traduci\u00f3ns da literatura relixiosa hind\u00fa, cincuenta volumes que publicou baixo o t\u00edtulo xeral de \"Sacred Books of the East\" (Libros sagrados do Leste) e que comezou a corrixir en 1875.\nEstes traballos report\u00e1ronlle un di\u00f1eiro suficiente para vivir con comodidade. Foi nomeado profesor tailoriano de linguas europeas modernas e logo de teolox\u00eda comparada (1868-1875). Analizou os mitos como racionalizaci\u00f3ns dos fen\u00f3menos naturais ou conatos primitivos da ciencia antiga (\"protociencia\", na s\u00faa terminolox\u00eda), segundo unha perspectiva evolucionista. Este modelo \u00e9 a parte da s\u00faa obra que m\u00e1is parece envellecer.\nBuscaba sobre todo estudar nos textos v\u00e9dicos os fundamentos das culturas indoeuropeas en xeral. Preparou unha edici\u00f3n cr\u00edtica do \"Rigveda\" que lle levou 25 anos (entre 1849 e 1874).\nTam\u00e9n escribiu novelas, como \"German love\" (amor alem\u00e1n), que alcanzou certo \u00e9xito. Relacionouse con intelectuais hind\u00fas como os dirixentes do movemento Brahmo Samaj e as tentativas hind\u00fas de sincretismo.\nPara M\u00fcller, a cultura v\u00e9dica hind\u00fa representa unha adoraci\u00f3n \u00e1s forzas naturais, e os deuses son forzas activas da natureza que foron personalizadas; os fen\u00f3menos f\u00edsicos ser\u00edan as\u00ed convertidos en personaxes.\nM\u00fcller resumiu a s\u00faa teor\u00eda dicindo que a mitolox\u00eda \u00e9 \u00abunha enfermidade da linguaxe\u00bb. As palabras de procesos naturais volv\u00e9ronse descrici\u00f3ns de seres e narraci\u00f3ns. Os deuses, pois, comezar\u00edan como conceptos antes de ser usados como nomes propios, de forma que o deus pai dos indoeuropeos ter\u00eda varios nomes, Zeus, X\u00fapiter, Dyaus Pitar, denominaci\u00f3ns que prove\u00f1en da palabra indoeuropea \"diaus\" (que significa 'brillo'), que d\u00e1 lugar \u00e1s palabras \"deva\" (s\u00e1nscrito), \"deus\" (lat\u00edn), \"theos\"/\"ze\u00f3s\" (grego) como nomes com\u00fans para un deus, e os nomes propios Zeus e Iu-piter.\nAs\u00ed, unha met\u00e1fora queda osificada, como en certas ideas de Nietzsche. Pero M\u00fcller non aplicou a s\u00faa cr\u00edtica a todas as relixi\u00f3ns e consideraba que o cristianismo era moralmente superior \u00e1s culturas indost\u00e1nicas que estudaba. Con todo, as s\u00faas teor\u00edas sobre as culturas arias orixinais non se acompa\u00f1aron de teses racistas.\n\u00c9 soado a correspondencia que mantivo con Ralph Waldo Emerson. Sostivo pol\u00e9micas contra o semanario alem\u00e1n Der Spiegel e Louis Jacolliot.\nOs seus artigos e correspondencia at\u00f3panse depositados na Biblioteca Bodleiana de Oxford."}
{"id": "183454", "revid": "56817", "url": "https://gl.wikipedia.org/wiki?curid=183454", "title": "Mitolox\u00eda comparada", "text": "A mitolox\u00eda comparada \u00e9 o estudo comparativo de mitos procedentes de culturas diferentes, nun intento por identificar temas e caracter\u00edsticas com\u00fans. A mitolox\u00eda comparada usouse con diversos fins acad\u00e9micos. Por exemplo, os investigadores usaron as relaci\u00f3ns entre mitos diferentes para seguir o desenvolvemento das relixi\u00f3ns e culturas, para propor orixes com\u00fans aos mitos de culturas diferentes e para sustentar diversas teor\u00edas psicol\u00f3xicas. O seu fundador foi o alem\u00e1n Max M\u00fcller."}
{"id": "183455", "revid": "22570", "url": "https://gl.wikipedia.org/wiki?curid=183455", "title": "Xab\u00f3n de Marsella", "text": "O xab\u00f3n de Marsella, co\u00f1ecido en franc\u00e9s como \"savon de Marseille\", \u00e9 un xab\u00f3n tradicional a base de aceites vexetais que se realizaron ao redor de Marsella, sendo por primeira vez rexistrado na venda ao redor do ano 1370. En 1688, Lu\u00eds XIV, introduciu regulaci\u00f3ns (edicto de Colbert) que limita o uso do nome de \"Savon de Marseille\" aos xab\u00f3ns feitos entre e ao redor da \u00e1rea de Marsella, e s\u00f3 a partir de aceite de oliva. Hoxe en d\u00eda esta lei segue en p\u00e9 (a\u00ednda que a normativa permite agora outros aceites vexetais que se utilizar\u00e1n)."}
{"id": "183457", "revid": "56817", "url": "https://gl.wikipedia.org/wiki?curid=183457", "title": "Soma", "text": "O soma \u00e9 o corpo celular das neuronas, que cont\u00e9n o n\u00facleo e o citoplasma. O citoplasma recibe o nome de pericarion (etimoloxicamente \"arredor do n\u00facleo\"). Do soma celular saen as expansi\u00f3ns das neuronas: dendritas e ax\u00f3n. Hai moitos tipos diferentes de neuronas, e o seu tama\u00f1o e o do seu soma \u00e9 moi variable. O perfil do pericarion \u00e9 xeralmente anguloso ou poligonal, e a superficie c\u00farvase e \u00e9 algo c\u00f3ncava antes das zonas desde onde emerxen as dendritas e o ax\u00f3n, pero tam\u00e9n hai casos de somas arredondados, como os das neuronas dos ganglios das ra\u00edces dorsais.\nO n\u00facleo \u00e9 grande e similar ao doutras c\u00e9lulas, coa cromatina espallada de modo moi uniforme na maior parte dos casos.\nO pericarion cont\u00e9n todos os org\u00e1nulo t\u00edpicos, inclu\u00edndo uns gr\u00e1nulos caracter\u00edsticos chamados corpos de Nissl e inclusi\u00f3ns e un citoesqueleto moi desenvolvido. O aparato de Golgi \u00e9 semicircular e est\u00e1 situado a metade de cami\u00f1o entre o n\u00facleo e a membrana plasm\u00e1tica e nas tinci\u00f3ns cl\u00e1sicas con prata ou osmio perfil\u00e1base perfectamente. As mitocondrias son moi numerosas e con forma de bastonci\u00f1o, pero son xeralmente m\u00e1is pequenas ca as dos tecidos non nerviosos e as s\u00faas cristas non se orientan sempre transversalmente como \u00e9 m\u00e1is com\u00fan, sen\u00f3n que con frecuencia son paralelas ao eixe maior da mitocondria. Os centriolos est\u00e1n presentes nas c\u00e9lulas preneuronais embrionarias, pero son menos frecuentes nas c\u00e9lulas adultas de vertebrados.\nNo pericarion poden aparecer ves\u00edculas especializadas cargadas de substancias, como as ves\u00edculas das c\u00e9lulas produtoras de catecolaminas que conte\u00f1en o neurotransmisor, ou as ves\u00edculas cargadas de hormonas das neuronas do hipot\u00e1lamo. No pericarion son frecuentes as inclusi\u00f3ns en forma de gr\u00e1nulos de pigmentos escuros, que en neuronas como as da substancia negra son de melanina. tam\u00e9n son moi com\u00fans os gr\u00e1nulos de lipofuscina e as goti\u00f1as de l\u00edpidos. Son m\u00e1is raros os dep\u00f3sitios granulares de ferro, que aparecen nalgunhas neuronas como as da substancia negra ou o globo p\u00e1lido. Polo contrario, as neuronas diferenciadas non presentan gr\u00e1nulos de glic\u00f3xeno.\nOs corpos de Nissl son caracter\u00edsticos das neuronas e destacan tinguindo a c\u00e9lula con colorantes b\u00e1sicos. Aparecen como masas fortemente bas\u00f3filas formadas por cisternas do ret\u00edculo endoplasm\u00e1tico rugoso dispostas de xeito ordenado e paralelo . Conte\u00f1en moitos ribosomas, e polirribosomas, polo que son \u00e1reas de intensa s\u00edntese proteica. O seu tama\u00f1o e distribuci\u00f3n var\u00eda dunhas c\u00e9lulas a outras e co estado patol\u00f3xico.\nO citoesqueleto est\u00e1 moi desenvolvido. Os seus principais compo\u00f1entes son neurofilamentos e microt\u00fabulos. Os neurofilamentos est\u00e1n constitu\u00eddos por tres prote\u00ednas trenzadas. Tanto os neurofilamentos coma os microt\u00fabulos est\u00e1n dispostos en feixes que ocupan os espazos entre os corpos de Nissl e a aparato de Golgi, e contin\u00faanse polas dendritas e ax\u00f3n.\nO cono ax\u00f3nico ou protuberancia do ax\u00f3n \u00e9 a zona do pericarion onde se orixina o ax\u00f3n. Esta zona est\u00e1 desprovista de corpos de Nissl e de polirribosomas. No cono ax\u00f3nico os distintos elementos celulares son clasificados entre os que permanecer\u00e1n no soma e os que entrar\u00e1n no ax\u00f3n (citoesqueleto, mitocondrias). Ademais, ten unha membrana plasm\u00e1tica especializada que cont\u00e9n moitas canles i\u00f3nicas reguladas por voltaxe, xa que \u00e9 normalmente a zona onde se inicia o potencial de acci\u00f3n do impulso nervioso."}
{"id": "183458", "revid": "85894", "url": "https://gl.wikipedia.org/wiki?curid=183458", "title": "Andy Whitfield", "text": "Andy Whitfield, nado en Amlwch o 17 de xullo de 1974 e finado en Sidney o 11 de setembro de 2011, foi un actor gal\u00e9s de cinema e televisi\u00f3n radicado en Australia. \u00c9 co\u00f1ecido por interpretar a \"Spartacus\" na serie de televisi\u00f3n \"\".\nTraxectoria.\nWhitfield enfrontou complicaci\u00f3ns na s\u00faa enfermidade e finalmente finou o 11 de setembro de 2011 en Sidney aos 39 anos de idade."}
{"id": "183459", "revid": "89787", "url": "https://gl.wikipedia.org/wiki?curid=183459", "title": "J. C. Jacobsen", "text": "Jacob Christian Jacobsen, m\u00e1is co\u00f1ecido como J. C. Jacobsen, nado en Copenhague o 2 de setembro de 1811 e finado en Roma o 30 de abril de 1887, foi un empresario e fil\u00e1ntropo dinamarqu\u00e9s.\nTraxectoria.\n\u00c9 co\u00f1ecido por ser o fundador da f\u00e1brica de cervexa Carlsberg."}
{"id": "183460", "revid": "6939", "url": "https://gl.wikipedia.org/wiki?curid=183460", "title": "Jacob Christian Jacobsen", "text": ""}
{"id": "183461", "revid": "23204", "url": "https://gl.wikipedia.org/wiki?curid=183461", "title": "Carlsberg", "text": "Carlsberg \u00e9 unha das compa\u00f1\u00edas cervexeiras m\u00e1is grandes do mundo, considerada a cervexa dinamarquesa por excelencia. Ten presenza en preto de 50 pa\u00edses. O cuartel xeral est\u00e1 en Valby, preto de Copenhaguen, en Dinamarca. A compa\u00f1\u00eda est\u00e1 relaciona principalmente coa elaboraci\u00f3n de cervexa, tam\u00e9n pos\u00fae outras marcas como Tuborg e outras marcas locais. A compa\u00f1\u00eda fundouse no ano 1847 por J. C. Jacobsen tras a posesi\u00f3n de Carl Jacobsen. Ao absorber ao grupo noruegu\u00e9s Orkla ASA en xaneiro de 2001, Carlsberg converteuse no primeiro cervexeiro mundial, e emprega agora a aproximadamente 31.000 persoas."}
{"id": "183462", "revid": "89787", "url": "https://gl.wikipedia.org/wiki?curid=183462", "title": "Tuborg", "text": "Tuborg \u00e9 unha compa\u00f1\u00eda e marca de cervexa dinamarquesa fundada en 1875 por Carl Frederik Tietgen. Dende 1970, forma parte da compa\u00f1\u00eda Carlsberg. Ten a s\u00faa sede en Hellerup, un distrito do norte de Copenhaguen."}
{"id": "183463", "revid": "47401", "url": "https://gl.wikipedia.org/wiki?curid=183463", "title": "Induci\u00f3n", "text": "O termo induci\u00f3n ten diversos significados segundo a \u00e1rea do co\u00f1ecemento humano.\nF\u00edsica.\nO termo induci\u00f3n en f\u00edsica pos\u00fae varias connotaci\u00f3ns:"}
{"id": "183464", "revid": "5312", "url": "https://gl.wikipedia.org/wiki?curid=183464", "title": "Malinche", "text": "Malinalli Ten\u00e9patl, tam\u00e9n co\u00f1ecida como Malintzin, e a Malinche, nada en Copainal\u00e1 (Chiapas) en 1502 e finada contra 1529, foi unha tradutora mexica.\nTraxectoria.\nNaceu quizais na clase alta da sociedade mexica. Segundo Bernal D\u00edaz del Castillo, os pais de Malintzin eran se\u00f1ores e caciques dun pobo chamado \"Painala\". O historiador G\u00f3mez de Orozco sup\u00f3n que o nome do seu pai era o que sinala como \"Chimalpain\", ou sexa, \"Malintzin Tenepal\". Este era un cacique nobre se\u00f1or que casou, segundo o costume, cunha \"se\u00f1ora de vasalos e Estados\", tam\u00e9n de nobre orixe, chamada \"Cimatl\", cacique de Xaltipa, a cal segundo se di era \"nova e fermosa\".\nFoi cedida como escrava aos caciques maias de Tabasco despois dunha guerra entre os maias e os aztecas da zona. Malintzin foi parte dun tributo cedido ao partido ga\u00f1ador, pois esa era a tradici\u00f3n ent\u00f3n. Foi dada como tributo sendo a\u00ednda nena, polo que falaba con fluidez a s\u00faa lingua materna, o n\u00e1huatl, e a lingua dos seus novos amos, a maia. Segundo o relato de D\u00edaz del Castillo, Malintzin reencontrouse coa s\u00faa nai e o seu medio irm\u00e1n despois da conquista de M\u00e9xico, cando estes xa foran convertidos ao cristianismo e utilizaban os nomes de Marta (a nai) e L\u00e1zaro (medio irm\u00e1n). O pai de Malintzin faleceu sendo ela a\u00ednda nena, polo que a s\u00faa nai casou co irm\u00e1n do pai de Malinche e L\u00e1zaro foi froito deste matrimonio.\nComo tal escrava foi regalada a Hern\u00e1n Cort\u00e9s o 15 de marzo de 1519 polos caciques de Tabasco, xunto con outras 19 mulleres, algunhas pezas de ouro e un xogo de mantas, despois de que Cort\u00e9s derrotase os tabasque\u00f1os na chamada \"Batalla de Centla\". Tras bautizala e imporlle o nome de \"Marina\" foi regalada \u00e1 s\u00faa vez a Alonso Hern\u00e1ndez Portocarrero, un dos seus capit\u00e1ns, Cort\u00e9s descobre que Malintzin fala n\u00e1huatl e empeza a utilizala como int\u00e9rprete n\u00e1huatl-maia, ocup\u00e1ndose Jer\u00f3nimo de Aguilar (n\u00e1ufrago espa\u00f1ol que estivera cativo e que foi rescatado por Cort\u00e9s en Cozumel) da traduci\u00f3n maia-espa\u00f1ol. As\u00ed, co uso de tres linguas e dous int\u00e9rpretes, levaron a cabo todos os contactos entre espa\u00f1ois e aztecas, ata que Malintzin aprendeu castel\u00e1n.\nCo\u00f1\u00e9cese polos nomes Malintzin, Malinalli (transliteraciones ao castel\u00e1n do nome orixinal; o sufixo tzin engad\u00edase ao nome para indicar xerarqu\u00eda e nobreza), ou ben A Malinche, que \u00e9 a forma m\u00e1is com\u00fan de referirse a ela. Tam\u00e9n como Marina, sempre expresado como dona Marina.\n\u00c9 indubid\u00e1bel que, m\u00e1is al\u00f3 do seu servizo como int\u00e9rprete, Malintzin asesorou os espa\u00f1ois sobre os costumes sociais e militares dos nativos, e posibelmente realizou tam\u00e9n tarefas do que hoxe chamariamos \"intelixencia\" e \"diplomacia\", xogando un papel importante durante a primeira parte da conquista. Tivo un fillo de Cort\u00e9s, Mart\u00edn, primox\u00e9nito pero ilex\u00edtimo; logo dar\u00eda Cort\u00e9s o mesmo nome de Mart\u00edn ao seu primeiro fillo lex\u00edtimo, que tivo con Juana de Z\u00fa\u00f1iga. Cort\u00e9s posteriormente en Orizaba casou a Malintzin cun fidalgo, Juan Jaramillo, de quen se sabe que ela tivo outra filla, Mar\u00eda Jaramillo. Hai constancia de que Malintzin morrera xa en 1529, por documentos das xesti\u00f3ns do seu vi\u00favo para volver casar.\nAo parecer Malintzin faleceu enferma de vexigas por unha epidemia que houbo en 1528 ou 1529. Tivo un papel relevante na conquista de M\u00e9xico. Bernal D\u00edaz del Castillo encomia repetidamente o seu compromiso cos conquistadores e o seu valor na batalla. Lembra tam\u00e9n a alegr\u00eda dos espa\u00f1ois cando souberon que Marina sobrevivira \u00e1 Noite Triste.\nEn 1960, empezaron as intervenci\u00f3ns feministas cara \u00e1 figura da Malinche. A obra de Rosario Castellanos foi particularmente significativa e, no seu posterior poema, a Malinche, describiuna non como traidora, sen\u00f3n como v\u00edtima. En xeral, as feministas mexicanas defenderon \u00e1 Malinche v\u00e9ndoa como unha muller atrapada entre d\u00faas culturas, forzada a facer decisi\u00f3ns complexas, e que, en \u00faltima instancia serviu como nai dunha nova raza."}
{"id": "183465", "revid": "6939", "url": "https://gl.wikipedia.org/wiki?curid=183465", "title": "La Malinche", "text": ""}
{"id": "183466", "revid": "27155", "url": "https://gl.wikipedia.org/wiki?curid=183466", "title": "Pericarion", "text": ""}
{"id": "183467", "revid": "5863", "url": "https://gl.wikipedia.org/wiki?curid=183467", "title": "Manuel P\u00e9rez Mart\u00ednez &quot;Arenas&quot;", "text": "Manuel P\u00e9rez Mart\u00ednez, alcumado Camarada Arenas, nado en Melilla en 1944, foi o secretario xeral do PCE-r dende 1975 at\u00e9 a ilegalizaci\u00f3n do partido. Actualmente vive na prisi\u00f3n espa\u00f1ola de Alcal\u00e1 Meco, condenado por un delito de detenci\u00f3n ilegal.\nTraxectoria.\nManuel P\u00e9rez Mart\u00ednez naceu en 1944 en Melilla, nunha familia de clase obreira. Antes dos 12 anos ten que abandonar a escola e m\u00e1is tarde trasl\u00e1dase, coa s\u00faa familia, a vivir nunha barraca do barrio do Pozo del T\u00edo Raimundo (Madrid), onde se fai aprendiz de xeseiro. M\u00e1is tarde participa nas loitas obreiras do sector da construci\u00f3n, nas que destacar\u00eda como organizador. Nesta \u00e9poca comeza a estudar as obras dos cl\u00e1sicos do marxismo-leninismo, escasas e dif\u00edciles de conseguir a causa da censura franquista. A s\u00faa conciencia proletaria ref\u00f3rzase e interpreta que as loitas dos obreiros te\u00f1en que sa\u00edr das estreitas marxes do sindicalismo e do reformismo \"conciliador\" onde pretend\u00eda levalas o revisionismo do Partido Comunista de Santiago Carrillo.\nFai o servizo militar nun barco de guerra, onde crea unha \"c\u00e9lula comunista\". De volta a Madrid, comeza a dirixi-las loitas dos veci\u00f1os do Pozo pola mellora das condici\u00f3ns de vida e, m\u00e1is tarde, crea as Mocidades Comunistas de Vallecas, desde onde combater\u00eda \u00f3s \"carrillistas\". O seu activismo pol\u00edtico l\u00e9vao por primeira vez \u00e1 prisi\u00f3n.\nNo inicio dos anos 70, ap\u00f3s a s\u00faa sa\u00edda da prisi\u00f3n, incorp\u00f3rase \u00e1 Organizaci\u00f3n de Marxistas-Leninistas de Espa\u00f1a (OMLE), da que, co paso do tempo, converter\u00edase no seu dirixente m\u00e1is firme. \u00c9 daquela cando se intensifica a s\u00faa actividade revolucionaria. Realiza labores de propaganda e de organizaci\u00f3n, mentres participa en folgas e manifestaci\u00f3ns.\nO 8 de xu\u00f1o do 1975 participa no Congreso Reconstitutivo da OMLE, coa lectura dun Informe Pol\u00edtico para crear as bases para a reconstruci\u00f3n do Partido Comunista de Espa\u00f1a. Dous anos despois acontece o II Congreso, no que ficar\u00edan fixadas as teses do que se denominou \"pol\u00edtica de resistencia\" ao 'estado burgu\u00e9s e ao fascismo, que inclu\u00eda o recurso \u00e1 loita armada guerrilleira por parte dos obreiros no seu enfrontamento cos estados modernos capitalistas para a toma do poder. Neste segundo congreso Manuel P\u00e9rez \u00e9 elixido Secretario Xeral do PCE(r). Uns meses despois todo o Comit\u00e9 Central do a\u00ednda d\u00e9bil PCE(r) \u00e9 detido en Benidorm (Pa\u00eds Valenciano), con \"Arenas\" \u00e1 cabeza como Secretario Xeral.\nNa Comuna Carlos Marx de presos do PCE(r) e dos GRAPO, Arenas esf\u00f3rzase por crear cadros comunistas sobre a base da transmisi\u00f3n de co\u00f1ecementos e experiencias. Durante os anos de enfrontamento contra o r\u00e9xime de illamento Manuel P\u00e9rez pasou meses de illamento sever\u00edsimo.\nEn 1984 volve sa\u00edr da cadea, pero os novos combates da loita de clases e a persecuci\u00f3n policial empuxar\u00edano outra vez \u00e1 clandestinidade. Exiliouse ao Estado franc\u00e9s, desde onde dirixir\u00eda o PCE(r) at\u00e9 o ano 2000, cando \u00e9 detido en Par\u00eds e levado novamente a prisi\u00f3n polos tribunais franceses.\nEn 2006 foi extraditado a Espa\u00f1a, onde se viu procesado en dez sumarios. De todos eles, sa\u00edra absolto ou co sumario sobresido. Mentres, en 2009, ap\u00f3s a s\u00faa \u00faltima absoluci\u00f3n na Audiencia Nacional de Espa\u00f1a, o Tribunal Supremo decidiu anular a sentenza e condenalo a 7 anos m\u00e1is de prisi\u00f3n como indutor ou autor material por \"comisi\u00f3n por omisi\u00f3n\" nunha acci\u00f3n armada dos GRAPO contra a sede do PSOE de Barcelona no ano 2000."}
{"id": "183468", "revid": "85894", "url": "https://gl.wikipedia.org/wiki?curid=183468", "title": "Ricky Mabe", "text": "Richard \"Ricky\" Mabe, nado en Pointe-Claire (Quebec) o 24 de maio de 1983, \u00e9 un actor canadense de cinema e televisi\u00f3n."}
{"id": "183469", "revid": "65337", "url": "https://gl.wikipedia.org/wiki?curid=183469", "title": "Razoamento indutivo", "text": "En l\u00f3xica, un razoamento indutivo, ou simplemente induci\u00f3n, \u00e9 unha modalidade do razoamento non dedutivo ou argumento que, partindo de premisas particulares obt\u00e9n unha conclusi\u00f3n universal.\nConsiste, por tanto, en obter conclusi\u00f3ns xerais a partir de premisas que conte\u00f1en datos particulares. Por exemplo, da observaci\u00f3n repetida de obxectos ou acontecementos da mesma \u00edndole establ\u00e9cese unha conclusi\u00f3n para todos os obxectos ou eventos de dita natureza.\nExemplo de razoamento indutivo.\nPremisas:\nConclusi\u00f3n:\nNeste razoamento xeneral\u00edzase para todos os elementos dun conxunto a propiedade observada nun n\u00famero finito de casos. Agora ben, a verdade das premisas (10.000 observaci\u00f3ns favor\u00e1beis a esta conclusi\u00f3n, por exemplo) non converte en verdadeira a conclusi\u00f3n, xa que poder\u00eda haber unha excepci\u00f3n (ou varias). De a\u00ed que a conclusi\u00f3n dun razoamento indutivo s\u00f3 pode considerarse prob\u00e1bel e, de feito, a informaci\u00f3n que obtemos por medio desta modalidade de razoamento \u00e9 sempre unha informaci\u00f3n incerta e discut\u00edbel. O razoamento s\u00f3 \u00e9 unha s\u00edntese incompleta de todas as premisas.\nNun razoamento indutivo v\u00e1lido, por tanto, \u00e9 pos\u00edbel afirmar as premisas e, simultaneamente, negar a conclusi\u00f3n sen contradicirse. Acertar na conclusi\u00f3n ser\u00e1 unha cuesti\u00f3n de probabilidades.\nDeduci\u00f3n e induci\u00f3n.\nA l\u00f3xica diferencia d\u00faas clases fundamentais de argumentos: os dedutivos e os indutivos. Os argumentos dedutivos son aqueles nos que as premisas subministran un fundamento definitivo da conclusi\u00f3n, mentres que nos indutivos as premisas proporcionan s\u00f3 algunha fundamentaci\u00f3n da conclusi\u00f3n, pero non unha fundamentaci\u00f3n conclusiva, identificando desta maneira os conceptos de deduci\u00f3n e razoamento v\u00e1lido. Outra maneira de expresar esta diferenza \u00e9 dicir que nunha deduci\u00f3n \u00e9 \"impos\u00edbel\" que as premisas sexan verdadeiras e a conclusi\u00f3n falsa, pero no razoamento indutivo no sentido forte iso \u00e9 \"pos\u00edbel, a\u00ednda que pouco prob\u00e1bel\".\nNun razoamento dedutivo a informaci\u00f3n da conclusi\u00f3n xa est\u00e1 contida nas premisas, de modo que se toda a informaci\u00f3n das premisas \u00e9 verdadeira, a informaci\u00f3n da conclusi\u00f3n tam\u00e9n deber\u00e1 ser verdadeira. No razoamento indutivo a conclusi\u00f3n cont\u00e9n algunha informaci\u00f3n que non est\u00e1 contida nas premisas, quedando aberta a posibilidade de que esa \"informaci\u00f3n de m\u00e1is\" cause a falsidade da conclusi\u00f3n a pesar das premisas verdadeiras.\nA induci\u00f3n en Arist\u00f3teles.\nA palabra grega \u1f10\u03c0\u03b1\u03b3\u03bf\u03b3\u03ae \"hepagog\u00e9\" trad\u00facese xeralmente por 'induci\u00f3n', pero o sentido en que foi usada por Arist\u00f3teles non coincide totalmente co concepto moderno. O estaxirita afirma na s\u00faa \"Metaf\u00edsica\" que S\u00f3crates foi o primeiro que usou a induci\u00f3n e en dar definici\u00f3ns.\nInduci\u00f3n e m\u00e9todo cient\u00edfico.\nRazoar indutivamente \u00e9 partir de premisas particulares, na busca dunha lei xeral, universal, por exemplo:\n\"Logo os metais conducen a electricidade\".\nO principio de induci\u00f3n non pode ser unha verdade l\u00f3xica pura, tal como unha tautolox\u00eda ou un enunciado anal\u00edtico, pois se houbese un principio puramente l\u00f3xico de induci\u00f3n, simplemente non haber\u00eda problema de induci\u00f3n, dado que, neste caso, todas as inferencias indutivas ter\u00edan que ser tomadas como transformaci\u00f3ns l\u00f3xicas ou tautol\u00f3xicas, exactamente como as inferencias no campo da l\u00f3xica dedutiva.\nTipos de razoamento indutivo.\nDentro do razoamento indutivo dist\u00ednguense dous tipos:\nOs canons de Mill.\nJohn S. Mill propuxo cinco m\u00e9todos no razoamento indutivo.\nOs primeiros catro canons, apuntan a conclu\u00edr que circunstancia achada nos casos \u00e9 causa do fen\u00f3meno estudado. No \u00faltimo, as causas b\u00fascanse noutros fen\u00f3menos.\nDe encontrarse unha \u00fanica circunstancia en com\u00fan entre os casos que se investigan, p\u00f3dese inducir que dita circunstancia \u00e9 a causa do fen\u00f3meno.\nSe unha circunstancia entre varias iguais \u00e9 a que distingue ao resto dos casos, e o fen\u00f3meno \u00e9 diferente nese caso, ent\u00f3n dita circunstancia \u00e9 a causa do fen\u00f3meno.\n\u00c9 o m\u00e9todo da concordancia, que se verifica co m\u00e9todo da diferenza. Este m\u00e9todo pode parecer m\u00e1is seguro. Por\u00e9n, tampouco \u00e9 infal\u00edbel.\nConsiste en eliminar determinadas circunstancias, e ir observando se o fen\u00f3meno persiste.\nConsiste en observar as variaci\u00f3ns do fen\u00f3meno, e descubrir que outro fen\u00f3meno var\u00eda de maneira concomitante. De encontrarse, este pode ser a causa do fen\u00f3meno estudado."}
{"id": "183470", "revid": "85894", "url": "https://gl.wikipedia.org/wiki?curid=183470", "title": "Sonja Wigert", "text": "Sonja Wigert, nada o 11 de novembro de 1913 e finada o 12 de abril de 1980, foi unha actriz norueguesa de cinema."}
{"id": "183471", "revid": "98629", "url": "https://gl.wikipedia.org/wiki?curid=183471", "title": "Pilar Prades", "text": "Pilar Prades Santamar\u00eda, nada en Beg\u00eds en 1928 e finada en Valencia o 19 de maio de 1959, foi a derradeira muller v\u00edtima da pena de morte en Espa\u00f1a.\nTraxectoria.\nPilar Prades naceu nunha familia de clase obreira de Beg\u00eds, no Pa\u00eds Valenciano. Aos doce anos trasl\u00e1dase a Valencia para servir de criada. Analfabeta e cun car\u00e1cter introvertido, cambia varias veces de casa at\u00e9 que en 1954 entra a traballar para o matrimonio de Enric Vilanova e Adela Pascual, que rexentan unha carnizar\u00eda na r\u00faa Sagunt de Valencia. Pilar traballa na casa e mesmo atende o mostrador da carnizar\u00eda cando se acumulan os clientes. O 19 de marzo, Adela adoece do que nun principio \u00e9 diagnosticado como unha gripe, e morre. Logo da morte, Enric despide a Pilar, pecha o negocio e marcha de Val\u00e8ncia.\nPilar entra daquela a traballar no domicilio do m\u00e9dico militar Manuel Berenguer e a s\u00faa esposa, Mar\u00eda del Carmen Cid, recomendada por Aurelia Sanz Hernanz, a coci\u00f1eira. Aurelia logo enferma. O doutor Berenguer al\u00e1rmase e ingresa a Aurelia no hospital, onde parece experimentar unha certa mellora. Cando a s\u00faa dona presenta os mesmos s\u00edntomas, consulta outros especialistas e realizan unha proba diagn\u00f3stica para confirmar a presenza de veleno. Sospeitando de Pilar, ponse en contacto con Enric Vilanova. Despois diso, presenta unha denuncia contra Pilar e \u00e9 exhumado o cad\u00e1ver de Adela, no que encontran restos de ars\u00e9nico.\nFoi un pote de mataformigas a base de ars\u00e9nico, encontrado entre as s\u00faas pertenzas, o que fixo sospeitar de Pilar Prades como suposta autora do crime, que, malia o consello do seu avogado, declarouse inocente. Foi condenada a morte sen probas, xa que s\u00f3 se autoinculpou logo de trinta e seis horas de tortura e de illamento en mans da Garda Civil, sen comer nin durmir. A s\u00faa sentenza foi ratificada polo Tribunal Supremo espa\u00f1ol.\nA execuci\u00f3n.\nA execuci\u00f3n, polo m\u00e9todo do garrote vil, estaba prevista para as seis da ma\u00f1\u00e1 do 19 de maio de 1959, pero efectuouse m\u00e1is de d\u00faas horas despois, \u00e1 espera dun indulto que non chegou. O verdugo designado para levala a termo, despois de saber que a condenada era unha muller, negouse a matala. Os gardas drog\u00e1rono e lev\u00e1rono pola forza ao pat\u00edbulo.\nCultura popular.\nEn 1985, Televisi\u00f3n Espa\u00f1ola rodou unha serie chamada \"La huella del crimen\", un de cuxos episodios estivo dedicado ao caso de Pilar, que foi interpretada pola actriz Terele P\u00e1vez. Jos\u00e9 Prades, o irm\u00e1n de Pilar, demandou a TVE e ao guionista por lesi\u00f3ns ao honor, demanda que foi desestimada polo Tribunal Supremo espa\u00f1ol.\nA an\u00e9cdota do verdugo levado ao pat\u00edbulo pola forza inspirou a pel\u00edcula \"El verdugo\", do director Luis Garc\u00eda Berlanga.\nNo documental espa\u00f1ol \"Querid\u00edsimos verdugos\", do director Basilio Mart\u00edn Pati\u00f1o, o verdugo que matou a Pilar Prades \u00e9 preguntado sobre a execuci\u00f3n.\nNa Arxentina, a vida de Pilar Prades inspirou o serial radiof\u00f3nico \"La galleguita de la cara sucia\", cun grande \u00e9xito de audiencia."}
{"id": "183472", "revid": "10599", "url": "https://gl.wikipedia.org/wiki?curid=183472", "title": "Valencia B", "text": ""}
{"id": "183473", "revid": "56817", "url": "https://gl.wikipedia.org/wiki?curid=183473", "title": "Cisne negro (hom\u00f3nimos)", "text": "O termo cisne negro pode referirse a:"}
{"id": "183474", "revid": "98629", "url": "https://gl.wikipedia.org/wiki?curid=183474", "title": "Liga de Campi\u00f3ns da UEFA 2001-02", "text": "A Liga de Campi\u00f3ns da UEFA 2001-02 foi a edici\u00f3n n\u00famero 47 na historia desta competici\u00f3n. Disputouse entre xullo de 2001 e maio de 2002, coa participaci\u00f3n inicial de 72 equipos, representantes de 48 federaci\u00f3ns nacionais diferentes.\nA primeira fase de grupos da competici\u00f3n deu comezo en setembro de 2001, con 32 equipos, e a segunda fase de grupos comezou en novembro de 2001 con 16 equipos. O campi\u00f3n final do torneo foi o Real Madrid, que bateu por 2 goles a 1 \u00f3 Bayer Leverkusen alem\u00e1n. A final disputouse no estadio Hampdem Park de Glasgow o 15 de maio de 2002. Era a 3\u00aa ocasi\u00f3n na que a final da m\u00e1xima competici\u00f3n continental se disputaba neste recinto, tralas finais de 1960 e 1976. Para o Real Madrid esta vitoria supuxo a s\u00faa novena conquista da m\u00e1xima competici\u00f3n europea.\nPrimeira Fase de Grupos.\nNesta primeira fase de grupos competiron 32 equipos. A metade deles xa estaban clasificados directamente para esta fase polas boas participaci\u00f3ns nas s\u00faas competici\u00f3ns nacionais na anterior tempada. Os outros 16 equipos participantes nesta primeira fase de grupos tiveron que pasar polas roldas previas de clasificaci\u00f3n, (entre 1 e 3 roldas previas segundo o nivel da liga de cada equipo). Alg\u00fans dos equipos que tiveron que pasar polas roldas previas foron o FC Barcelona, o FC Porto, o Bayer Leverkusen, o Liverpool FC, o Borussia Dortmund, o SS Lazio, o Panathinaikos, o RSC Anderlecht, o Celtic FC ou o Mallorca. Esta fase disputouse entre setembro e outubro.\nGrupo H.\nNo grupo C houbo un empate a puntos entre o Arsenal FC e o RCD Mallorca que se desfixo polos enfrontamentos particulares entre os dous equipos: Mallorca 1-0 Arsenal; e Arsenal 3-1 Mallorca; favorecendo \u00f3 conxunto ingl\u00e9s. No grupo B Boavista FC e Borussia Dortmund empataron a puntos, e nos seus enfrontamentos particulares cada equipo ga\u00f1ou \u00f3 outro por 2-1 na s\u00faa casa, as\u00ed que o desempate f\u00edxose pola diferenza total de goles no grupo.\nSegunda Fase de Grupos.\nA esta segunda fase de grupos pasaron os 2 primeiros equipos de cada grupo da primeira fase. Esta fase, chamada fase de oitavos de final, foi o chanzo previo \u00e1s eliminatorias finais polo t\u00edtulo, en concreto \u00f3s cuartos de final. Os primeiros encontros foron en novembro, e os derradeiros en marzo.\nGrupo D.\nNo caso do grupo B, Liverpool FC e AS Roma remataron empatados a puntos, e o equipo que se clasificou para disputar os cuartos de final foi o Liverpool FC xa que non seus enfrontamentos particulares o club ingl\u00e9s venceu na s\u00faa casa por 2-0, e no encontro disputado en Roma os dous equipos empataron a 0. \nFinal.\nO partido final disputouse o 15 de maio de 2002, no Estadio Hampdem Park de Glasgow diante de 52.000 persoas. \nOs equipos que a disputaron foron o Real Madrid e o Bayer Leverkusen. Para o Real Madrid esta era a s\u00faa 12\u00aa presenza na final da m\u00e1xima competici\u00f3n continental, mentres que para o Bayer Leverkusen esta era a primeira. O feito de que o Real Madrid fose o club m\u00e1is laureado da historia das competici\u00f3ns europeas, e de que o Bayer Leverkusen fose un club que nin ti\u00f1a unha soa Bundesliga no seu palmar\u00e9s, fac\u00eda que esta final tivese de antem\u00e1n un favorito moi claro.\nO colexiado que arbitrou a final foi o su\u00edzo Urs Meier.\nNa primeira metade, o dominio do bal\u00f3n correspondeulle \u00f3 Real Madrid cun 54% do tempo, a\u00ednda que o conxunto branco fixo 5 disparos \u00e1 porter\u00eda contraria, os mesmos que fixo o Bayer Leverkusen. O primeiro gol non se fixo agardar. No minuto 8 o Real Madrid abriu o taboleiro da man de Ra\u00fal Gonz\u00e1lez, e o Bayer Leverkusen fixo a igualada tan s\u00f3 5 minutos despois cando o defensa brasileiro L\u00facio rematou un bal\u00f3n de cabeza. Cando semellaba que o encontro chegaba co empate \u00f3 descanso, unha xogada do Real Madrid acabou cun remate acrob\u00e1tico do franc\u00e9s Zinedine Zidane que entrou na porter\u00eda de Butt facendo o 2-1.\nNa segunda metade do encontro o Bayer Leverkusen tivo un 58% de posesi\u00f3n do bal\u00f3n, e fixo 8 disparos por 2 do Real Madrid, pero non acadou o gol que precisaban. No minuto 68 o porteiro do conxunto espa\u00f1ol C\u00e9sar lesionouse nunha perna, e Vicente del Bosque tivo que facer o troco de porteiro, d\u00e1ndolle entrada a Iker Casillas, que nos minutos restantes tivo que facer numerosas paradas para salva-lo encontro.\nA final rematou co 2 a 1 da primeira metade.\nEra a novena vez que o Real Madrid ga\u00f1aba o t\u00edtulo de campi\u00f3n de Europa."}
{"id": "183477", "revid": "8354", "url": "https://gl.wikipedia.org/wiki?curid=183477", "title": "Carl Maria von Weber", "text": "Carl Maria von Weber, nado en Schleswig-Holstein o 18 de novembro de 1786 e finado en Londres o 5 de xu\u00f1o de 1826, foi un compositor rom\u00e1ntico alem\u00e1n."}
{"id": "183478", "revid": "89787", "url": "https://gl.wikipedia.org/wiki?curid=183478", "title": "Argazo bravo", "text": "O argazo bravo \u00e9 unha alga mari\u00f1a do grupo das algas pardas, abundante na costa europea do Oc\u00e9ano Atl\u00e1ntico.\nNalgunhas partes da costa galega recibe o nome de golfo, denominaci\u00f3n dada en xeral tam\u00e9n \u00e1 Laminaria digitata, coa que pode ser confundida.\nCaracter\u00edsticas.\n\u00c9 unha alga de cor casta\u00f1a amarelenta que pode chegar a ser moi grande, de at\u00e9 2,5 m. de longo. Pos\u00fae un bulbo grande e oco recuberto de papilas co que se suxeita \u00e1s rochas. Do bulbo parte un estipe plano e fibroso ondulado e helicoidal no comezo, e que se alarga no seu remate para formar unha l\u00e1mina cori\u00e1cea, a cal se divide en numerosas lacinias que semellan follas ou ramallos.\nVive na costa exposta ou semiexposta, formando grandes \"bosques submarinos\". En Galicia \u00e9 frecuente atopala de marzo a novembro botada polas ondas nas praias, formando argazo.\nUso.\n\u00dasase como alternativa (de peor calidade) \u00e1s algas da familia das Laminarias, para obter alxinatos. Tam\u00e9n \u00e9 usada na agricultura tradicional como valume. Non se usa como alimento humano directo."}
{"id": "183480", "revid": "22795", "url": "https://gl.wikipedia.org/wiki?curid=183480", "title": "Golfo", "text": "O termo golfo pode referirse a:"}
{"id": "183481", "revid": "98629", "url": "https://gl.wikipedia.org/wiki?curid=183481", "title": "Cornelius Colbert", "text": "Cornelius Colbert ou Conchur \u00d3 Colbaird en irland\u00e9s (tam\u00e9n co\u00f1ecido como Conn Colbert), nado en Castlemahon (Condado de Limerick) o 19 de outubro de 1888 e finado na prisi\u00f3n de Kilmainham (Dubl\u00edn) o 8 de maio de 1916, foi un rebelde irland\u00e9s e un dos fundadores do Fianna \u00c9ireann. Pola s\u00faa implicaci\u00f3n no Alzamento de Pascua de 1916 foi fusilado na prisi\u00f3n de Kilmainham\nTraxectoria.\nColbert naceu na localidade de Moanleana, en Castlemahon (Condado de Limerick), sendo o cuarto fillo m\u00e1is novo dun total de trece irm\u00e1ns. A familia trasladouse \u00e1 vila de Athea (Condado de Limerick) cando ti\u00f1a tres anos. Cando ti\u00f1a dezaseis anos abandonou Athea e foi vivir coa s\u00faa irm\u00e1 Catherne a Ranelagh (Condado de Dubl\u00edn). Continuou a s\u00faa educaci\u00f3n nunha escola dos Irm\u00e1ns Cristi\u00e1ns en North Richmond street. Colbert traballou nas oficina de Kennedy's Bakery en Dubl\u00edn. \nColbert era profundamente cat\u00f3lico e se absti\u00f1a de fumar, beber ou xurar.\nFianna \u00c9ireann.\nConn converteuse en instrutor en St. Enda's School, fundada por P\u00e1draig Pearse, como membro da Fianna \u00c9ireann. En 1913 foi o membro mais novo dos Voluntarios Irlandeses. Tam\u00e9n se uniu \u00e1 Irmandade Republicana Irlandesa.\nAlzamento de Pascua.\nNas semanas anteriores ao Alzamnto, actuou como gardi\u00e1n de Thomas J. Clarke. Durante o Alzamento, loitou en \"Watkin's Brewery\", \"Jameson's Distillery\" e \"Marrowbone Lane\". Thomas MacDonagh \u00e1s 15:15 horas do domingo 30 de abril rendiuse ao Brigadier-Xeneral Lowe.\nColbert rendiuse coa \"Marrowbone Lane Garrison\" xunto coa \"South Dublin Union Garrison\", que estaba liderada por Eamonn Ceannt. Cando a orde de renderse foi enviada, asumiu a comandancia da s\u00faa unidade para salvar a vida do seu oficial superior, que era un home casado.\nForon enviados aos cuarteis de Richmond Barracks, onde Colbert foi sometido a un xu\u00edzo militar. Trasladado \u00e1 prisi\u00f3n de Kilmainham, o s\u00e1bado 7 de maio comunic\u00f3uselle que ser\u00eda fusilado \u00e1 ma\u00f1an seguinte. Escribiu non menos de dez cartas durante o seu tempo en prisi\u00f3n. Durante o tempo que pemaneceu detido, non se lle permitiu ningunha visita da s\u00faa familia.\nColbert foi executado por un pelot\u00f3n de fusilamento a ma\u00f1\u00e1 do 8 de maio de 1916."}
{"id": "183482", "revid": "89787", "url": "https://gl.wikipedia.org/wiki?curid=183482", "title": "Sandinismo", "text": "O sandinismo \u00e9 unha corrente pol\u00edtica nicaraguana pertencente ao espectro ideol\u00f3xico da esquerda, con tendencia socialdem\u00f3crata e nacionalista que promove a integraci\u00f3n da rexi\u00f3n latinoamericana. Est\u00e1 baseada no ideario de Augusto Nicol\u00e1s Calder\u00f3n Sandino, o denominado Xeral de homes libres, de quen toma o nome. Aos partidarios e simpatizantes desta corrente denom\u00ednaselles sandinistas."}
{"id": "183483", "revid": "6939", "url": "https://gl.wikipedia.org/wiki?curid=183483", "title": "Augusto Nicol\u00e1s Calder\u00f3n Sandino", "text": ""}
{"id": "183484", "revid": "6939", "url": "https://gl.wikipedia.org/wiki?curid=183484", "title": "Sandinista", "text": ""}
{"id": "183485", "revid": "23204", "url": "https://gl.wikipedia.org/wiki?curid=183485", "title": "Guerra civil somal\u00ed", "text": "A guerra civil de Somalia \u00e9 un conflito armado en Somalia que se iniciou en 1986. O conflito causou desestabilizaci\u00f3n e inestabilidade ao longo do pa\u00eds, coa actual fase do conflito sendo testemu\u00f1a de como o goberno somal\u00ed perde control substancial do estado diante sas forzas rebeldes. Desde 2006 a 2009, a Forza de Defensa Nacional de Etiop\u00eda foi involucrada no conflito. O goberno somal\u00ed declarou estado de emerxencia en xu\u00f1o de 2009, solicitando apoio internacional de maneira inmediata, e a intervenci\u00f3n militar de estados veci\u00f1os de \u00c1frica Oriental."}
{"id": "183486", "revid": "23204", "url": "https://gl.wikipedia.org/wiki?curid=183486", "title": "Guerra Civil de Somalia", "text": ""}
{"id": "183487", "revid": "89787", "url": "https://gl.wikipedia.org/wiki?curid=183487", "title": "John MacBride", "text": "John MacBride ou Se\u00e1n Mac Giolla Bhr\u00edde en irland\u00e9s, nado o 7 de maio de 1865 en Westport (Condado de Mayo, Irlanda) e finado o 5 de maio de 1916 na prisi\u00f3n de Kilmainham (Dubl\u00edn), foi un republicano irland\u00e9s executado polo seu papel dirixente no Alzamento de Pascua de 1916.\nBiograf\u00eda.\nJohn MacBride naceu en The Quay (Westport) fillo de Patrick MacBride, un comerciante, e de Honoria Gill, quen o sobreviviu. Foi educado nos Irm\u00e1ns Cristi\u00e1ns de Westport e no St. Malachy's College de Belfast. Traballou un tempo nunha tenda en Castlerea (Condado de Roscommon). Estudou medicina, mais deixouno para traballar como qu\u00edmico nunha empresa de Dubl\u00edn.\nUniuse \u00e1 Irmandade Republicana Irlandesa (IRB) e f\u00edxose amigo de Michael Cusack nos comezos da Asociaci\u00f3n Atl\u00e9tica Ga\u00e9lica (GAA). Tam\u00e9n se uniu \u00e1 Sociedade Literaria C\u00e9ltica a trav\u00e9s da cal co\u00f1eceu a Arthur Griffith, que foi o amigo que m\u00e1is influ\u00edu na s\u00faa vida. A principios de 1893, MacBride foi considerado un \"nacionalista perigoso\" polo goberno o brit\u00e1nico. En 1896 marchou aos Estados Unidos como membro da IRB. Cando volveu volveu marchar a Sur\u00e1frica.\nSegunda Guerra B\u00f3er.\nTomou parte na Segunda Guerra B\u00f3er como membro da Brigada Irlandesa de Transvaal, da cal o comandante era o irland\u00e9s-americano coronel John Blake, antigo oficial da cabaler\u00eda dos Estados Unidos. A brigada recibiu reco\u00f1ecemento oficial do goberno b\u00f3er, e os cargos foron asinados polo secretario de estado F.W. Reitz. Recibiu o cargo de maior (equivalente a comandante), as\u00ed como a cidadan\u00eda b\u00f3er.\nUns 500 irlandeses e irlandeses-americanos loitaron contra os brit\u00e1nicos, \u00e1s veces contra rexementos formados por irlandeses, como os Dublin Fusiliers e os Inniskillings. Dende os montes circundantes \u00e1 vila de Ladysmith \u00e1s chairas do Estado Libre de Orange, a brigada de MacBride enfrontouse aos can\u00f3ns brit\u00e1nicos, loitaron na batalla de Colenso e m\u00e1is tarde cubriron a retagarda, hostilizando \u00e1 cavaler\u00eda de Lord Roberts na retirada do ex\u00e9rcito b\u00f3er. As\u00ed e todo, tam\u00e9n moitos irlandeses loitaron cos brit\u00e1nicos contra os b\u00f3er.\nContra maio de 1900, os comandos irlandeses foron divididos en d\u00faas brigadas irlandesas de Transvaal. Tam\u00e9n recibiron un corpo de ambulancias irlandesas-americanas, \u00e1 vez que o l\u00edder nacionalista irland\u00e9s Michael Davitt se trasladou \u00e1 capital b\u00f3er. A pesar diso, moitos irlandeses favorables aos b\u00f3ers volveron a casa, a pesar das proclamas dos movementos favorables \u00e1 causa b\u00f3er estimulados por Arthur Griffith e Maud Gonne.\nMatrimonio.\nLogo da Guerra viaxou a Par\u00eds. En 1903 casou coa nacionalista irlandesa Maud Gonne, a quen co\u00f1ecera en 1900 e a trav\u00e9s da cal co\u00f1eceu a William Butler Yeats. Ao ano seguinte naceu o seu fillo Sean MacBride (ga\u00f1ador en 1974 do Premio Nobel da Paz). M\u00e1is tarde o matrimonio fracasou no medio de acusaci\u00f3ns de violencia dom\u00e9stica, e volveu a Dubl\u00edn. Gonne separouse de MacBride, mais nunca volveu casar.\nAlzamento de Pascua.\nMacBride, a diferenza dos outros l\u00edderes do Alzamento de Pascua, non era membro dos Voluntarios Irlandeses, e vai ofrecer os seus servizos a Thomas MacDonagh, de xeito que foi nomeado segundo comandante na f\u00e1brica Jacob. MacBride, logo dun consello de guerra, foi fusilado na prisi\u00f3n de Kilmainham (Dubl\u00edn) o 5 de maio de 1916, dous d\u00edas antes de cumprir os 55 anos.\n Mirando \u00e1 cara ao pelot\u00f3n, rexeitou que ll vendasen os ollos dicindo \"Vin os can\u00f3ns de masas fus\u00eds na guerra surafricana para ter medo \u00e1 morte, e agora levades a cabo a vosa sentenza.\" Actualmente est\u00e1 enterrado no camposanto de Arbour Hill (Dubl\u00edn)."}
{"id": "183489", "revid": "5863", "url": "https://gl.wikipedia.org/wiki?curid=183489", "title": "Cisne negro australiano", "text": ""}
{"id": "183490", "revid": "89787", "url": "https://gl.wikipedia.org/wiki?curid=183490", "title": "Cisne negro", "text": "O cisne negro, ou cisne negro australiano (\"Cygnus atratus\" Latham, 1790) \u00e9 unha especie de ave anseriforme da familia dos an\u00e1tidos (\"Anatidae\") end\u00e9mica de Australia.\nDescuberto en 1697, a principios do s\u00e9culo XVIII, colonos ingleses que volveron de Australia trouxeron consigo, nos seus barcos, cargamentos de cisnes negros.\nOs cisnes negros son orixinarios tan s\u00f3 da grande illa austral de Tasmania e, ata ent\u00f3n, pens\u00e1base que todos os cisnes eran brancos, porque eran brancos todos os que se co\u00f1ec\u00edan. A s\u00faa introduci\u00f3n na Gran Breta\u00f1a causou unha gran conmoci\u00f3n na sociedade inglesa. A\u00ednda que hoxe poida parecernos algo inxenuo, o certo \u00e9 que a aparici\u00f3n dunha especie de cisnes dunha cor distinta \u00e1 que estaban afeitos a ver, supuxo para os homes da \u00e9poca unha fonte de debate e de pol\u00e9mica.\nO cisne negro australiano foi descrito cientificamente polo naturalista ingl\u00e9s John Latham en 1790.\nEsta ave \u00e9 unha das favoritas dos estanques ornamentais de Europa e de Am\u00e9rica. Pero non se asilvestrou nestes continentes. A\u00ednda as\u00ed, existen en Gran Breta\u00f1a, Islandia, Polonia e nos Pa\u00edses Baixos poboaci\u00f3ns introducidas que son autosuficientes, e cr\u00edan localmente sen axuda do home. E en Catalu\u00f1a hai constancia de que intentaron criar no delta do r\u00edo Llobregat.\nCaracter\u00edsticas.\nNon hai dimorfismo sexual na plumaxe dos individuos. A plumaxe \u00e9 negra, pero as plumas remeiras son brancas; o peteiro \u00e9 vermello. Os inmaturos te\u00f1en penuxe agrisado e o peteiro gris escuro. Os machos son m\u00e1is grandes que as femias; te\u00f1en unha lonxitude total de 1,2 a 1,4 m, unha envergadura alar de 1,6 a 2 m, e un peso de 6,3 a 8,7 kg. As femias te\u00f1en un peso medio de 5,1\u00a0kg.\nDistribuci\u00f3n.\nO cisne negro \u00e9 com\u00fan no leste e no oeste de Australia, e non est\u00e1 presente na parte \u00e1rida central nin na h\u00famida tropical do norte. \u00c9 residente en Tasmania, criando nesta illa.\nPoboaci\u00f3ns introducidas.\nEn 1864, o cisne negro australiano foi introducido en Nova Zelandia como ave acu\u00e1tica ornamental, form\u00e1ndose poboaci\u00f3ns moi grandes nos lagos costeiros e nos interiores das d\u00faas illas, especialmente nos lagos Rotura, no lago Wairarapa e no lago Ellesmere, e nas illas Chatham.\nTam\u00e9n se introduciu, con fins ornamentais, en parques de Europa e Am\u00e9rica, como quedou dito.\nPoboaci\u00f3n actual.\nActualmente est\u00edmase que existen entre 300.000 e 500.000 individuos.\nH\u00e1bitat e alimentaci\u00f3n.\nOs cisnes negros viven en lagos e lagoas, a\u00ednda que poden observarse con certa frecuencia en costas mari\u00f1as e, ocasionalmente, en mar aberto.\nMostran preferencia polos lagos pouco profundos (aproximadamente dun metro de profundidade) onde pode alcanzar a vexetaci\u00f3n acu\u00e1tica do fondo mergullando case todo o corpo e estirando o pescozo.\nExclusivamente herb\u00edvoros, dependendo da zona na que viven e das variaci\u00f3ns estacionais, var\u00eda a s\u00faa dieta, que est\u00e1 dominada fundamentalmente por plantas acu\u00e1ticas e das marismas. Por exemplo, en Nova Gales do Sur predominan as plantas do x\u00e9nero \"Typha\" e de \"Vallisneria\". En Queensland predomina \"Potamogeton\".\nTam\u00e9n comen algas, plantas de ribeira e filtran part\u00edculas alimenticias co bico na superficie das augas. A composici\u00f3n da dieta var\u00eda co nivel da auga.\nReproduci\u00f3n.\nOs cisnes negros son fundamentalmente mon\u00f3gamos, como os outros cisnes, emparell\u00e1ndose de por vida (cunha taxa do 6 % de \"divorcios\"). e ambos os proxenitores oc\u00fapanse do coidado das cr\u00edas.\nNidifican na temporada de chuvias, ani\u00f1ando en colonias compostas por de entre unhas poucas e varios milleiros de parellas, cos ni\u00f1os cerca os uns dos outros.\nO ni\u00f1o constr\u00faeno en pequenas illas ou illotes, sobre vexetaci\u00f3n acu\u00e1tica, e consiste nunha plataforma de herbas que pode medir dous metros de di\u00e1metro por un metro de alto.\nAs femias po\u00f1en de media de catro a sete ovos de cor verde p\u00e1lida, pero poden chegar at\u00e9 os dez. A incubaci\u00f3n dura de 35 a 45 d\u00edas. Os polos nacen coa plumaxe branca e, cando son pequenos, soben sobre as costas dos pais. Aos 6 meses xa poden voar e aos dous anos son adultos.\nComportamento.\nO cisne negro \u00e9 bastante soci\u00e1bel. Pasada a temporada de cr\u00eda re\u00fanense formando grandes grupos. En Nova Zelandia, no lago Ellesmere, estim\u00e1ronse concentraci\u00f3ns de at\u00e9 70.000 individuos.\nNon \u00e9 unha ave migratoria, pero despr\u00e1zase a grandes distancias, de centos de quil\u00f3metros, en busca de alimento."}
{"id": "183492", "revid": "98629", "url": "https://gl.wikipedia.org/wiki?curid=183492", "title": "Historia de Qingdao", "text": "A historia urbana de Qingdao desenv\u00f3lvese nunha rexi\u00f3n, a da ba\u00eda de Jiaozhou na pen\u00ednsula de Shandong, que ten sido habitada dende o neol\u00edtico con diversas culturas senlleiras (Dawenkou, Longshan e Dongyeshi).\nAcuartelamento Qing.\nNo tempo da dinast\u00eda Ming unhas primeiras fortificaci\u00f3ns foron constru\u00eddas na entrada da ba\u00eda (o lugar onde as\u00e9ntase a cidade actual), e seica un pequeno poboado con ancoradoiro creceu a car\u00f3n. O cal continuaba a existires cando a administraci\u00f3n Qing en 1891 decidiu creares un acuartelamento de tropas. Ampliaron as fortificaci\u00f3ns asemade cun primitivo peirao-ponte na ba\u00eda. Ao ano seguinte foi fundada unha poboaci\u00f3n (co\u00f1ecida ent\u00f3n coma Jiao\u2019ao ).\nEn resposta ao asasinato duns misioneiros, en 1897 os alem\u00e1ns (que xa ti\u00f1an explorado a zona coma posible base naval) forzaron ao por ent\u00f3n moi debilitado imperio chin\u00e9s unha concesi\u00f3n colonial na \u00e1rea da ba\u00eda .\nTsingtau, colonia alem\u00e1.\nAproveitando en principio o asentamento chin\u00e9s, de seguido foi dese\u00f1ado un plan de ampliaci\u00f3n da vila que chamaron Tsingtau, centro administrativo da concesi\u00f3n de Kiautschou . R\u00faas e avenidas amplas coas infraestruturas e servizos dunha cidade moderna, ti\u00f1a o prop\u00f3sito fundamental de servires a un porto estrat\u00e9xico (base naval) comunicado co interior cun ferrocarril (1899-1904). A extensi\u00f3n urbana ata costa sur do istmo, cun novo porto exterior, ser\u00eda a \u00e1rea residencial europea e almac\u00e9ns portuarios mentres a poboaci\u00f3n local permanecer\u00eda na antiga vila ao norte ou trasladada a novos poboados no leste. Unha industria cervexeira de importancia nacional ata hoxe (Cervexa Tsingtao) tivo nacemento en 1903.\nEntre 1905 e 1908 foi desenvolto o gran porto previsto ao norte, na ba\u00eda . Cara a al\u00ed deber\u00eda estenderse a cidade pero en 1914 os xaponeses ocup\u00e1rona (novamente en 1938) e no 1922 foi devolta \u00e1 soberan\u00eda da Rep\u00fablica da China .\nQingdao contempor\u00e1nea.\nTrala segunda guerra mundial e a instauraci\u00f3n da Rep\u00fablica Popular da China o desenvolvemento portuario (especialmente coma base naval da frota chinesa do norte) da agora chamada Qingdao foi consolidando o seu crecemento , que tivo o punto de inflexi\u00f3n en 1984 cando, coa pol\u00edtica de apertura econ\u00f3mica da China, a vila ten experimentado nas \u00faltimas d\u00e9cadas unha expansi\u00f3n extraordinaria (comercial e industrial ao abrigo do porto) arredor da ba\u00eda ata consolidar unha verdadeira metr\u00f3pole.\nA recente inauguraci\u00f3n da maior ponte do mundo sobre da auga (42'5\u00a0km), unindo polo norte as d\u00faas ourelas da ba\u00eda, confirma a puxanza desta \u00e1rea metropolitana cara ao futuro ."}
{"id": "183493", "revid": "56817", "url": "https://gl.wikipedia.org/wiki?curid=183493", "title": "Irlanda Nova", "text": "Irlanda Nova (en ga\u00e9lico irland\u00e9s \"\u00c9ire \u00d3g\", en ingl\u00e9s \"Young Ireland\") foi un movemento social, cultural e pol\u00edtico do nacionalismo irland\u00e9s de mediados do s\u00e9culo XIX que liderou a fracasada Rebeli\u00f3n de Irlanda Nova de 1848.\nCaracter\u00edsticas.\nLiderada por Thomas Davis e operativa entre 1839 e 1849 propiciou mudanzas importantes no nacionalismo irland\u00e9s e exerceu unha notable influencia nas posteriores xeraci\u00f3ns de nacionalistas. Moitos dos seus integrantes foron xulgados por sedici\u00f3n e sentenciados a desterro penal \u00e1 Terra de Van Diemen, hoxe co\u00f1ecida como Tasmania."}
{"id": "183495", "revid": "16394", "url": "https://gl.wikipedia.org/wiki?curid=183495", "title": "Alzamento de Pascua de 1916", "text": ""}
{"id": "183496", "revid": "22570", "url": "https://gl.wikipedia.org/wiki?curid=183496", "title": "Garda S\u00edoch\u00e1na", "text": "A Garda S\u00edoch\u00e1na na h\u00c9ireann (do irland\u00e9s \"Gardians da Paz de Irlanda\"), m\u00e1is comunmente co\u00f1ecida como Garda S\u00edoch\u00e1na ou simplemente Garda ou Gada\u00ed, \u00e9 a forza de polic\u00eda da Rep\u00fablica de Irlanda. A forza est\u00e1 encabezada pola \"Comisi\u00f3n da Garda\" designada polo goberno irland\u00e9s. O seu cuartel xeral est\u00e1 situado no Parque F\u00e9nix de Dubl\u00edn.\nHistoria.\nEn febreiro de 1922 o goberno provisional de Irlanda do Sur institu\u00edu a \"Garda C\u00edvica\" para substitu\u00edr a polic\u00eda inglesa formada pola Royal Irish Constabulary.\nA Acta do 8 de outubro de 1923 (Garda S\u00edoch\u00e1na Act), do goberno do Estado Libre de Irlanda, transformou a Garda C\u00edvica na actual Garda Sioch\u00e1na.\nEn 1925, a \"Polic\u00eda Metropolitana de Dubl\u00edn\", creada en 1836, foi incorporada \u00e1 Garda actual, transform\u00e1ndoa na \u00fanica forza policial do pa\u00eds, coa excepci\u00f3n da polic\u00eda militar, a polic\u00eda para as forzas armadas.\nOrganizaci\u00f3n.\nA Garda Sioch\u00e1na est\u00e1 dirixida polo Comisario da Garda, axudado por dous vicecomisarios encargados, respectivamente, da \"Direcci\u00f3n de Estratexia e Recursos\" e da \"Direcci\u00f3n de Operaci\u00f3ns\", esta \u00faltima est\u00e1 destinada directamente ao combate directo contra os criminais.\nExisten dez comisarios adxuntos, seis con atribuci\u00f3ns delimitadas por rexi\u00f3ns e catro con responsabilidades de \u00e1mbito nacional. O director de finanzas non pertence ao cadro policial, m\u00e1is recibe o cargo de comisario adxunto.\nIrlanda est\u00e1 dividida en seis \"rexi\u00f3ns policiais\", cada unha delas dirixida por un comisario adxunto: Dubl\u00edn, rexi\u00f3n metropolitana e Leste, Oeste, Norte, Sur e Suroeste.\nAs divisi\u00f3ns policiais, un total de vinte e cinco, est\u00e1n dirixidas polos superintendentes xefes. Estas divisi\u00f3ns est\u00e1n subdivididas en distritos ou \"delegaci\u00f3ns\", dirixidas por superintendentes, auxiliados por inspectores. Subordinados \u00e1s delegaci\u00f3ns est\u00e1n os \"subdistritos\", dirixidos por sarxentos. O efectivo est\u00e1 constitu\u00eddo por axentes, chamados gardas.\nTam\u00e9n son admitidos funcionarios non policiais para levar a cabo as m\u00e1is diversas funci\u00f3ns administrativas, como contadores, motoristas, t\u00e9cnicos de inform\u00e1tica, fot\u00f3grafos etc. A \u00e1rea da sa\u00fade \u00e9 de responsabilidade do \u201cM\u00e9dico Xefe\u201d (CMO \u2013 Chief Medical Officer) ."}
{"id": "183497", "revid": "56817", "url": "https://gl.wikipedia.org/wiki?curid=183497", "title": "Theoretical Girls", "text": "Theoretical Girls foi unha banda de no wave de Nova York formada por Glenn Branca e Jeff Lohn, activa dende 1977 ata 1981.\nHistoria.\nTheoretical Girls realizou s\u00f3 ao redor de 20 concertos (tres deles tiveron lugar en Par\u00eds). Editou un sinxelo que ga\u00f1ou certa atenci\u00f3n en Inglaterra, onde vendeu varios miles de copias, pero a banda nunca asinou cun selo discogr\u00e1fico.\nTheoretical Girls estivo entre as bandas m\u00e1is enigm\u00e1ticas dos grupos de no wave de Nova York de finais dos anos 70, que non foi famosa pola s\u00faa m\u00fasica ao editar un \u00fanico sinxelo na s\u00faa breve existencia, sen\u00f3n por lanzar a carreira de dous dos m\u00fasicos experimentais m\u00e1is co\u00f1ecidos da cidade, o compositor Glenn Branca e o produtor Wharton Tiers. O grupo tam\u00e9n contaba coa teclista Margaret DeWys e o vocalista/guitarrista Jeffrey Lohn, un compositor de formaci\u00f3n cl\u00e1sica que, ao igual que Branca e moitos outros da escena no wave scene, non estivo interesado en traballar na m\u00fasica popular ata a irrupci\u00f3n do punk rock. O son do grupo compart\u00eda a est\u00e9tica doutras bandas de no wave precedentes de Manhattan nese tempo, como Contortions e DNA. O son da banda, \u00e1s veces divertido e agresivo, amosa influencias de compositores minimalistas estadounidense, e os seus temas van dende pezas dispersas ata ritmos estrepitosos, cun son abrasivo de art-punk noise, lembrando aos Sonic Youth de principios dos 80.\nD\u00faas gravaci\u00f3ns posteriores \u00e1 s\u00faa disoluci\u00f3n apareceron en anos recentes, axudando a preservar o legado da banda. A primeira foi editada por Atavistic en 1997, e consiste en todos os temas compostos por Glenn Branca, includ\u00edda a cara-b do seu \u00fanico sinxelo, \"You Got Me\". A cara-a, \"U.S. Millie,\" aparece nunha noca colecci\u00f3n de canci\u00f3ns de Theoretical Girls compostas por Lohn. Este recomplatorio debe a s\u00faa existencia a propietario de Acute Records Daniel Selzer, que pasou varios anos colaborando con Lohn para xuntar as canci\u00f3ns, traballando con cintas de mala calidade dos ensaios e gravaci\u00f3ns ao vivo."}
{"id": "183498", "revid": "98629", "url": "https://gl.wikipedia.org/wiki?curid=183498", "title": "A milla verde", "text": "A milla verde (en ) \u00e9 un filme estadounidense dirixido por Frank Darabont que se estreou en 1999. Est\u00e1 baseada na novela \"The Green Mile\" de Stephen King escrita en 1996. O filme est\u00e1 contado en modo de flashback e est\u00e1 protagonizado por Tom Hanks, que interpreta a Paul Edgecomb, e por Michael Clarke Duncan como John Coffey. A historia trata sobre a vida de Paul como funcionario de prisi\u00f3ns no corredor da morte durante a Gran Depresi\u00f3n nos Estados Unidos, e os eventos sobrenaturais dos que \u00e9 testemu\u00f1a. O filme foi nomeado a catro Premios \u00d3scar: mellor actor secundario para Michael Clarke Duncan, mellor filme, mellor son e mellor gui\u00f3n adaptado.\nEstreouse en galego o 10 de maio de 2021 na TVG. O director de dobraxe foi Xerardo Couto.\nSinopse.\nNun lugar do sur dos Estados Unidos, en plena Depresi\u00f3n, Paul Edgecomb \u00e9 un funcionario de prisi\u00f3ns encargado de vixiar a Milla Verde, un corredor que separa as celas dos presos condenados \u00e1 cadeira el\u00e9ctrica. John Coffey, un xigantesco afroamericano acusado de asasinar brutalmente a d\u00faas irm\u00e1s de nove anos est\u00e1 agardando a s\u00faa inminente execuci\u00f3n. Tras unha personalidade inxenua e infantil, Coffey agocha un prodixioso don sobrenatural. Cando se presenta a ocasi\u00f3n de po\u00f1elo en pr\u00e1ctica, Edgecomb aprender\u00e1 que os milagres existen, mesmo nos lugares m\u00e1is insospeitados."}
{"id": "183499", "revid": "27155", "url": "https://gl.wikipedia.org/wiki?curid=183499", "title": "Treonina", "text": "A treonina (abreviadamente Thr ou T) \u00e9 un \u03b1-amino\u00e1cido que forma parte das prote\u00ednas coa f\u00f3rmula HO2CCH(NH2)CH(OH)CH3. A s\u00faa cadea lateral leva un grupo OH alcoh\u00f3lico, polo que se clasifica como amino\u00e1cido polar. Os outros \u00fanicos amino\u00e1cidos con OH na cadea lateral son a serina (alcohol) e a tirosina (fenol). Xunto coa isoleucina presenta quiralidade na s\u00faa cadea lateral, porque o OH pode ter d\u00faas orientaci\u00f3ns.\nOs seus cod\u00f3ns son ACU, ACA, ACC, e ACG. \u00c9 un amino\u00e1cido esencial, polo que non pode sintetizarse no noso metabolismo e debe estar inclu\u00eddo na composici\u00f3n dos nosos alimentos.\nOs residuos de treonina son susceptibles de numerosas modificaci\u00f3ns postraducionais. O grupo hidroxilo da s\u00faa cadea lateral pode sufrir \"O\"-glicosilaci\u00f3n. Ademais, pode sufrir fosforilaci\u00f3n pola acci\u00f3n de treonina quinases, e na s\u00faa forma fosforilada denom\u00ednase fosfotreonina.\nFoi o \u00faltimo dos 20 amino\u00e1cidos proteicos com\u00fans en ser descuberto, na d\u00e9cada de 1930 por William Cumming Rose.\nEstereois\u00f3meros.\nA treonina, xunto coa isoleucina, ten dous centros quirais na s\u00faa mol\u00e9cula, un no carbono alfa e outro na cadea lateral. A treonina pode presentarse en forma de catro posibles estereois\u00f3meros coas seguintes configuraci\u00f3ns: (2\"S\",3\"R\"), (2\"R\",3\"S\"), (2\"S\",3\"S\") e (2\"R\",3\"R\"). Por\u00e9n, o nome -treonina \u00fasase para o enanti\u00f3mero \u00e1cido (2\"S\",3\"R\")-2-amino-3-hidroxibutanoico. O segundo estereois\u00f3mero (2\"S\",3\"S\"), que raramente aparece na natureza, denom\u00ednase -\"allo\"-treonina. Os dous estereois\u00f3meros restantes, \u00e1cidos (2\"R\",3\"S\")- e (2\"R\",3\"R\")-2-amino-3-hidroxibutanoico te\u00f1en escasa importancia.\nBios\u00edntese.\nComo \u00e9 un amino\u00e1cido esencial, os humanos non podemos sintetizar treonina; por tanto, debe ser inxerida como parte das prote\u00ednas dos alimentos. Nas plantas e microorganismos a treonina sintet\u00edzase a partir do \u00e1cido asp\u00e1rtico v\u00eda \u03b1-aspartil-semialdehido e homoserina. A homoserina sofre unha \"O\"-fosforilaci\u00f3n; este \u00e9ster fosf\u00f3rico sofre despois hidr\u00f3lise e unha recolocaci\u00f3n do seu grupo OH. Os encimas implicados nunha bios\u00edntese t\u00edpica de treonina son:\nMetabolismo.\nA treonina metabol\u00edzase de d\u00faas maneiras:\nFontes.\nAlimentos ricos en treonina son: queixo fresco, aves, peixe, carne, lentellas, e sementes de s\u00e9samo.\nA treonina rac\u00e9mica pode obterse do \u00e1cido crot\u00f3nico por alfa-funcionalizaci\u00f3n usando acetato de mercurio (II)."}
{"id": "183500", "revid": "89787", "url": "https://gl.wikipedia.org/wiki?curid=183500", "title": "Rebeli\u00f3n de Irlanda Nova de 1848", "text": "A Rebeli\u00f3n de Irlanda Nova de 1848, tam\u00e9n chamada Rebeli\u00f3n da Fame ou Batalla de Ballingarry, foi un errado levantamento nacionalista irland\u00e9s liderado polo movemento Irlanda Nova.\nCaracter\u00edsticas.\nTivo lugar o 29 de xullo de 1848 en Ballingarry, no Condado de Tipperary. Tras varios d\u00edas de revoltas e protestas, os rebeldes perseguiron unha unidade da Royal Irish Constabulary ata que estes tomaron unha casa (a granxa de McCormick, declarada en 2004 Monumento Nacional), inici\u00e1ndose un tiroteo de varias horas que culminou coa fuxida dos sublevados tras a chegada de inxentes reforzos policiais.\nA maior\u00eda dos l\u00edderes da revolta foron desterrados \u00e1 Terra de Van Diemen, hoxe Tasmania. Por\u00e9n, o levantamento serviu de inspiraci\u00f3n a outras sublevaci\u00f3ns posteriores contra os brit\u00e1nicos."}
{"id": "183501", "revid": "16394", "url": "https://gl.wikipedia.org/wiki?curid=183501", "title": "Rebeli\u00f3n da Fame", "text": ""}
{"id": "183502", "revid": "16394", "url": "https://gl.wikipedia.org/wiki?curid=183502", "title": "Batalla de Ballingarry", "text": ""}
{"id": "183503", "revid": "7596", "url": "https://gl.wikipedia.org/wiki?curid=183503", "title": "Dendrita", "text": "As dendritas (do grego \u03b4\u03ad\u03bd\u03b4\u03c1\u03bf\u03bd \"d\u00e9ndron\", \u201c\u00e1rbore\u201d) son finas proxecci\u00f3ns ramificadas que saen das neuronas e act\u00faan como condutoras dos impulsos electroqu\u00edmicos que reciben doutras neuronas e que env\u00edan en direcci\u00f3n ao soma ou corpo da s\u00faa neurona. As neuronas presin\u00e1pticas env\u00edan estes sinais el\u00e9ctricos \u00e1s dendritas por medio de sinapses, que se poden producir en diversos puntos da \u00e1rbore de dendritas. As dendritas xogan un papel fundamental para integrar estes sinais sin\u00e1pticos e determinar a intensidade con que se producir\u00e1n os potenciais el\u00e9ctricos (potenciais de acci\u00f3n) na neurona. Recentes descubrimentos atoparon tam\u00e9n que as dendritas poden liberar neurotransmisores e enviar impulsos a outras neuronas, o que antes se pensaba que s\u00f3 pod\u00edan facer os ax\u00f3ns.\nAs dendritas xeralmente est\u00e1n moi ramificadas e fanse cada vez m\u00e1is finas nas sucesivas ramificaci\u00f3ns. Na s\u00faa porci\u00f3n inicial conte\u00f1en moitos org\u00e1nulos, como corpos de Nissl, ribosomas libres e mitocondrias, xunto con microt\u00fabulos e neurofilamentos do citoesqueleto. Nas ramificaci\u00f3ns finais m\u00e1is finas dimin\u00faen os org\u00e1nulos (menos as mitocondrias) e aumentan os elementos do citoesqueleto.\nCertas clases de dendritas (como as das c\u00e9lulas de Purkinje do cerebelo, ou as c\u00e9lulas do c\u00f3rtex cerebral) conte\u00f1en na s\u00faa superficie pequenas proxecci\u00f3ns denominadas \"ap\u00e9ndices\" ou \"espi\u00f1as\". Estas proxecci\u00f3ns incrementan as propiedades receptivas das dendritas para illar sinais espec\u00edficos. Unha actividade neural incrementada nestas espi\u00f1as fai que aumenten o seu tama\u00f1o e a s\u00faa conduci\u00f3n, o que se cre \u00e9 importante nos procesos cognitivos da aprendizaxe e na formaci\u00f3n da memoria. Hai aproximadamente 200.000 espi\u00f1as por c\u00e9lula, cada unha das cales funciona como un lugar para un posible proceso postsin\u00e1ptico para a recepci\u00f3n de sinais enviados por ax\u00f3ns presin\u00e1pticos.\nPropiedades el\u00e9ctricas das dendritas.\nA estrutura e ramificaci\u00f3n das dendritas e a cantidade e variedade de canles i\u00f3nicas reguladas por voltaxe, ten unha grande influencia na maneira en como estas integran os sinais que reciben, particularmente os sinais febles. Esta integraci\u00f3n \u00e9 tanto \"temporal\" (sumaci\u00f3n de est\u00edmulos que chegan en r\u00e1pida sucesi\u00f3n) coma \"espacial\" (agregaci\u00f3n de impulsos excitatorios e inhibitorios de ramas separadas).\nAntes pens\u00e1base que as dendritas simplemente transportaban a estimulaci\u00f3n pasivamente. Neste caso, os cambios de voltaxe medidos no soma celular orix\u00ednanse pola activaci\u00f3n de sinapses distais propagadas ata o soma sen que funcionen canles i\u00f3nicas reguladas por voltaxe. A teor\u00eda do cable pasivo describe como os cambios de voltaxe nun punto determinado da dendrita transmiten o seu sinal el\u00e9ctrico a trav\u00e9s dun sistema de segmentos de dendritas converxentes de diferentes di\u00e1metros, lonxitudes, e propiedades el\u00e9ctricas. Bae\u00e1ndose na teor\u00eda do cable pasivo p\u00f3dese facer un seguimento de como os cambios na morfolox\u00eda das dendritas dunha neurona cambian a voltaxe da membrana no soma, e, por tanto, como a variaci\u00f3n na arquitectura das dendritas afecta \u00e1s caracter\u00edsticas do conxunto do env\u00edo de sinais da neurona.\nA\u00ednda que a teor\u00eda do cable pasivo ofrece unha idea de como se propagan os sinais que entran polos segmentos dendr\u00edticos, \u00e9 importante lembrar que as membranas das dendritas conte\u00f1en numerosas prote\u00ednas, algunhas das cales poden axudar a amplificar ou atenuar os sinais sin\u00e1pticos. As canles i\u00f3nicas de sodio, calcio, e potasio est\u00e1n todas implicadas na modulaci\u00f3n dos sinais que se reciben nas dendritas. \u00c9 posible que cada un destes i\u00f3ns te\u00f1a un grupo de tipos de canles i\u00f3nicas espec\u00edficas, cada unha coas s\u00faas caracter\u00edsticas biof\u00edsicas importantes para a modulaci\u00f3n dos sinais. Tales caracter\u00edsticas incluir\u00edan a latencia da apertura da canle, a condutancia el\u00e9ctrica do poro i\u00f3nico, a voltaxe de activaci\u00f3n, e a duraci\u00f3n da activaci\u00f3n. Deste modo, a recepci\u00f3n dun sinal feble nunha sinapse distal pode ser amplificada por fluxos de sodio e calcio mentres vai en cami\u00f1o ao soma, para que os efectos dunha sinapse distal non sexan menos intensos c\u00f3s dunha sinapse proximal.\nUnha importante caracter\u00edstica das dendritas, debida \u00e1s s\u00faas canles i\u00f3nicas reguladas por voltaxe, \u00e9 a s\u00faa habilidade para enviar potenciais de acci\u00f3n de volta \u00e1 \u00e1rbore dendr\u00edtica (en direcci\u00f3n contraria ao soma). Estes sinais, co\u00f1ecidos como potenciais de acci\u00f3n de propagaci\u00f3n retr\u00f3grada, despolarizan a \u00e1rbore dendr\u00edtica e proporcionan un compo\u00f1ente esencial da modulaci\u00f3n da sinapse e a potenciaci\u00f3n a longo prazo (aumento duradeiro da transmisi\u00f3n de sinais entre d\u00faas neuronas estimuladas sincronicamente). Ademais, un tren de potenciais de acci\u00f3n retr\u00f3grados xerados artificialmente no soma pode inducir un potencial de acci\u00f3n de i\u00f3n calcio na zona inicial da dendrita en certos tipos de neuronas. Pero a\u00ednda non est\u00e1 claro se este mecanismo ten importancia fisiol\u00f3xica.\nDesenvolvemento das dendritas.\nA pesar do papel fundamental que xogan as dendritas nas tendencias computacionais das neuronas, sabemos moi pouco sobre o proceso por medio do cal as dendritas se orientan in vivo no seu crecemento e son impulsadas a crear o intricado patr\u00f3n de ramificaci\u00f3ns que mostran, diferente para cada tipo de neurona. Seguramente o equilibrio entre os custos metab\u00f3licos do crecemento das dendritas e as necesidades de cubrir \u00e1reas receptivas determina o tama\u00f1o e a forma das dendritas. \u00c9 probable que o desenvolvemento das dendritas estea modulado por un complexo conxunto de sinais extracelulares e intracelulares. Foron identificados factores de transcrici\u00f3n, interacci\u00f3ns receptor-ligando, varias v\u00edas de sinalizaci\u00f3n, maquinaria traducional local, elementos do citoesqueleto, elementos do aparato de Golgi e endosomas, que poder\u00edan contribu\u00edr \u00e1 organizaci\u00f3n das dendritas de determinadas neuronas e \u00e1 distribuci\u00f3n das dendritas nas redes neuronais. Entre os importantes factores de transcrici\u00f3n implicados na morfox\u00e9nese das dendritas est\u00e1n os denominados CUT, \"Abrupt\", \"Collier\", \"Spineless\", \"ACJ6/drifter\", CREST, NEUROD1, CREB, neuroxenina2 etc. Entre as prote\u00ednas secretadas e os receptores de superficie est\u00e1n neurotrofinas e receptores tirosina quinase, BMP7, \"Wnt/dishevelled\", EPHB 1-3, Semaforina/plexina-neuropilina, \"slit-robo\", \"netrin-frazzled\", \"reelin\". Como reguladores do citoesqueleto co\u00f1\u00e9cense Rac, CDC42 e RhoA, e entre as prote\u00ednas motoras est\u00e1n KIF5, dine\u00edna e LIS1. V\u00edas secretoras e endoc\u00edticas importantes que controlan o desenvolvemento dendr\u00edtico son: DAR3 /SAR1, DAR2/Sec23, DAR6/Rab1 etc. Todas estas mol\u00e9culas interaccionan unhas con outras para controlar a morfox\u00e9nese dendr\u00edtica a adquisici\u00f3n dun tipo espec\u00edfico de arborizaci\u00f3n dendr\u00edtica, a regulaci\u00f3n do tama\u00f1o das dendritas, e a organizaci\u00f3n da emisi\u00f3n de dendritas por diferentes neuronas."}
{"id": "183504", "revid": "10599", "url": "https://gl.wikipedia.org/wiki?curid=183504", "title": "Abanqueiro S.D.", "text": ""}
{"id": "183505", "revid": "10599", "url": "https://gl.wikipedia.org/wiki?curid=183505", "title": "Berganti\u00f1os FC", "text": ""}
{"id": "183506", "revid": "10599", "url": "https://gl.wikipedia.org/wiki?curid=183506", "title": "Erizana CF", "text": ""}
{"id": "183507", "revid": "10599", "url": "https://gl.wikipedia.org/wiki?curid=183507", "title": "SD Sporting Sada", "text": ""}
{"id": "183508", "revid": "17467", "url": "https://gl.wikipedia.org/wiki?curid=183508", "title": "Polaris World Murcia", "text": ""}
{"id": "183509", "revid": "23204", "url": "https://gl.wikipedia.org/wiki?curid=183509", "title": "Manuel G\u00f3mez Cagiao", "text": "Manuel G\u00f3mez Cagiao, nado o 23 de decembro de 1978 en Betanzos, \u00e9 un ex-xogador profesional galego de baloncesto. Xogaba na posici\u00f3n de pivote cunha alzada de 2,03 metros. Foi internacional coa selecci\u00f3n galega, coa que xogou tres encontros."}
{"id": "183510", "revid": "1888", "url": "https://gl.wikipedia.org/wiki?curid=183510", "title": "Manuel G\u00f3mez", "text": "O nome de Manuel G\u00f3mez pode referirse a:"}
{"id": "183512", "revid": "1131", "url": "https://gl.wikipedia.org/wiki?curid=183512", "title": "Manu G\u00f3mez Cagiao", "text": ""}
{"id": "183513", "revid": "15490", "url": "https://gl.wikipedia.org/wiki?curid=183513", "title": "Karra Elejalde", "text": "Carlos Elejalde Garai, co\u00f1ecido como Karra Elejalde, nado en Vitoria en 1960 \u00e9 un actor, director de cinema e guionista vasco.\nEn decembro de 2022 foi Medalla de Ouro ao M\u00e9rito nas Belas Artes do Goberno de Espa\u00f1a.\nTraxectoria.\n\u00c9 co\u00f1ecido pola s\u00faa participaci\u00f3n en filmes como \"Ocho apellidos vascos\", \"A\u00f1o Mariano\", \"Airbag\", \"La ardilla roja\" ou \"A esmorga\". Ten no seu haber dous premios Goya \u00f3 mellor actor revelaci\u00f3n."}
{"id": "183514", "revid": "1131", "url": "https://gl.wikipedia.org/wiki?curid=183514", "title": "Mar\u00eda Barranco", "text": "Mar\u00eda de los Remedios Barranco Garc\u00eda, co\u00f1ecida como Mar\u00eda Barranco, nada en M\u00e1laga o 11 de xu\u00f1o de 1961, \u00e9 unha actriz espa\u00f1ola, ga\u00f1adora de dous Premios Goya \u00e1 mellor interpretaci\u00f3n feminina de repartici\u00f3n."}
{"id": "183515", "revid": "98629", "url": "https://gl.wikipedia.org/wiki?curid=183515", "title": "M\u00f3nica Molina", "text": "M\u00f3nica Molina Tejedor, nada en Madrid o 24 de xaneiro de 1968, \u00e9 unha cantante mel\u00f3dica e actriz espa\u00f1ola pertencente a unha co\u00f1ecida saga de artistas, os Molina. Comparte o seu labor musical co seu irm\u00e1n m\u00e1is novo, Noel Molina, autor de gran parte do seu repertorio e coprodutor dos seus traballos."}
{"id": "183516", "revid": "56817", "url": "https://gl.wikipedia.org/wiki?curid=183516", "title": "Gustavo Salmer\u00f3n", "text": "Gustavo Salmer\u00f3n, nado en Madrid o 27 de agosto de 1970, \u00e9 un actor e director de cinema, teatro e televisi\u00f3n espa\u00f1ol. Estudou Arte Dram\u00e1tica en Madrid con Cristina Rota e con Mariano Barroso. Protagonizou varias pel\u00edculas espa\u00f1olas, algunhas de grande \u00e9xito como \"Mensaka\". Foi parella sentimental da tam\u00e9n actriz Elena Anaya."}
{"id": "183517", "revid": "56817", "url": "https://gl.wikipedia.org/wiki?curid=183517", "title": "Elena Anaya", "text": "Elena Anaya, nada en Palencia o 17 de xullo de 1975, \u00e9 unha actriz espa\u00f1ola de proxecci\u00f3n internacional."}
{"id": "183518", "revid": "1131", "url": "https://gl.wikipedia.org/wiki?curid=183518", "title": "Mariv\u00ed Bilbao", "text": "Mar\u00eda Victoria Bilbao-Goyoaga \u00c1lvarez, m\u00e1is co\u00f1ecida como Mariv\u00ed Bilbao, nada en Bilbao o 22 de xaneiro de 1930 e finada na mesma cidade o 3 de abril de 2013, foi unha actriz vasca, especialmente famosa polos seus papeis de Marisa Benito en \"Aqu\u00ed no hay quien viva\" e Izaskun Sagastume en \"La que se avecina\".\nTraxectoria.\nNaceu en Bilbao en 1930. Iniciouse moi pronto como actriz de teatro participando en montaxes co grupo de Cultura Hisp\u00e1nica de Bilbao e co grupo Akelarre, do cal foi fundadora. Segundo a propia actriz, nos seus comezos nunca actuou co seu nome: \"\"Bilbao era un pobo. Como para aparecer na ficha dunha estrea no xornal; o meu pai m\u00e1tame\". Por iso actuou baixo o nome de \u00c1ngela Valverde.\nDebutou no cine con papeis protagonistas nas curtametraxes \"La interrogaci\u00f3n de F. Bardaj\u00ed\" e \"Playa ins\u00f3lita\" (1962), de Javier Aguirre, \"Irrintzi\" (1978), de Mirentxu Loyarte e \"Agur Txomin\" (1979), de Juanma Ortuoste e Javier Rebollo.\nEn 1981, cun personaxe de relevo en \"Siete Calles\", de Juanma Ortuoste e Javier Rebollo, cineastas aos que a actriz estivo vinculada ao longo da s\u00faa traxectoria, do mesmo xeito que na s\u00faa \u00faltima etapa est\u00edvoo a Daniel Calparsoro. Interpretaba o seu primeiro papel nunha longametraxe e a partir dese momento converteuse nunha das m\u00e1is solventes e eficaces actrices secundarias do cine de Euskadi, lugar no que se centrou practicamente toda a s\u00faa carreira cinematogr\u00e1fica.\nComo reco\u00f1ecemento \u00e1 s\u00faa traxectoria profesional, a Asociaci\u00f3n de Actores Vascos concedeulle o premio \"El Abrazo\" (1996) e o xornal \"El Mundo\" o premio \"S\u00e9ller\", V Edici\u00f3n (1997).\nPero a popularidade d\u00e9bella ao seu papel de Marisa Benito na serie de \u00e9xito \"Aqu\u00ed no hay quien viva\" de Antena 3 xunto a Emma Penella e Gemma Cuervo, onde traballou durante m\u00e1is de tres anos \u00e1s ordes de Alberto. En 2007 estreou unha nova serie co mesmo equipo t\u00e9cnico e art\u00edstico, a\u00ednda que con distintos personaxes e emitida por Telecinco, \"La que se avecina\", na que interpretaba a Izaskun Sagastume.\nAta esta data e ao longo de moit\u00edsimos anos colaborou de xeito contin\u00faa en diversos programas e series con Euskal Telebista, a televisi\u00f3n auton\u00f3mica vasca.\nEn 2006 foi elixida por votaci\u00f3n popular como pregoeira das festas da Semana Grande de Bilbao.\nEn marzo de 2007 acudiu \u00e1 79\u00aa entrega dos premios \u00d3scar, ao estar nomeada o curto \"Eramos pocos\", de Borja Cobeaga, que protagonizou xunto a Ram\u00f3n Barea. Esta era a s\u00faa segunda colaboraci\u00f3n nunha curtametraxe do cineasta donostiarra, xa que fai dous anos antes rodara baixo as s\u00faas ordes o curto \"La primera vez\", ga\u00f1ando o premio \u00e1 mellor actriz dos Festivais de Ourense e M\u00e1laga. Tam\u00e9n acudiu \u00e1 Mostra de Venecia con \"Alumbramiento\", de Eduardo Chapero-Jackson, ga\u00f1ando o Le\u00f3n de Ouro ao mellor curto europeo, na Secci\u00f3n Oficial Curto Curt\u00edsimo.\nO 14 de xu\u00f1o de 2008 recibiu o premio Cidade de Huesca no Festival Internacional de Cine de Huesca, en reco\u00f1ecemento \u00e1 s\u00faa traxectoria profesional como actriz.\nFoi tam\u00e9n unha habitual colaboradora da campa\u00f1a \"M\u00f3llate pola esclerose m\u00faltiple\" que se celebra anualmente en apoio aos afectados pola esclerose m\u00faltiple no Pa\u00eds Vasco e na que traballan outros rostros famosos como I\u00f1aki Gabilondo, Unax Ugalde, Igor Yebra e Borja Cobeaga.\nEn 2012 anunciou a s\u00faa retirada da televisi\u00f3n e da serie \"La que se avecina\", a\u00ednda que deixou aberta a porta a gravar anuncios.\nO 3 de abril de 2013 faleceu na s\u00faa casa de Bilbao por causas naturais e en compa\u00f1\u00eda da s\u00faa familia.\nVida privada.\nEstivo casada d\u00faas veces, unha delas co artista e cr\u00edtico de arte Javier Urquijo (1939-2003), e ten unha filla, que \u00e9 decoradora."}
{"id": "183519", "revid": "98629", "url": "https://gl.wikipedia.org/wiki?curid=183519", "title": "Grey Owl", "text": "Grey Owl \u00e9 un filme biogr\u00e1fico estadounidense dirixido por Richard Attenborough que se estreou en 1999. Bas\u00e9ase na vida de Archibald Belaney, interpretado por Pierce Brosnan, que coprotagoniza xunto a Graham Greene, que encarna a Jim Bernard.\nSinopse.\nFilme biogr\u00e1fico sobre Archibald Belaney, un ingl\u00e9s nado a comezos de s\u00e9culo que emigrou \u00f3 Canad\u00e1 con 17 anos. Al\u00ed viviu s\u00f3 en plena natureza e chegou a facerse pasar por indio, fillo de pai escoc\u00e9s e nai apache. Anos despois, co nome de Bufo Gris, recorreu Inglaterra dando unha serie de concorridas conferencias a prol da protecci\u00f3n e conservaci\u00f3n do ambiente. Durante a s\u00faa vida no Canad\u00e1 co\u00f1eceu a Anahareo, unha india vinte anos m\u00e1is nova ca el, coa que tivo unha historia de amor."}
{"id": "183520", "revid": "5863", "url": "https://gl.wikipedia.org/wiki?curid=183520", "title": "Cygnus atratus", "text": ""}
{"id": "183521", "revid": "5863", "url": "https://gl.wikipedia.org/wiki?curid=183521", "title": "Jeff Lindsay", "text": "Jeffrey P. Freundlich, m\u00e1is co\u00f1ecido como Jeff Lindsay, nado o 14 de xullo de 1952, \u00e9 un dramaturgo e novelista estadounidense.\nObra.\nDexter Series"}
{"id": "183522", "revid": "1505", "url": "https://gl.wikipedia.org/wiki?curid=183522", "title": "P. T. Barnum", "text": "Phineas Taylor Barnum, nado en Bethel (Connecticut) o 5 de xullo de 1810 e finado en Bridgeport o 7 de abril de 1891, foi un empresario e artista circense estadounidense.\nTraxectoria.\n\u00c9 recordado polos seus enganos no mundo do entretemento e por fundar o Ringling Brothers and Barnum &amp; Bailey Circus. Os seus \u00e9xitos quizais o converteron no primeiro \"show business\" millonario. A\u00ednda que Barnum era tam\u00e9n un autor, editor, fil\u00e1ntropo e mesmo pol\u00edtico, a\u00ednda que afirmou: \u00abSon un showman por vocaci\u00f3n... e o di\u00f1eiro non me converter\u00e1 en nada mellor\u00bb, e o seu \u00fanico obxectivo persoal foi \u00abencher os seus petos\u00bb. Barnum \u00e9 co\u00f1ecido por unha frase que se lle atribu\u00edu erroneamente \u00abCada segundo nace un idiota\u00bb."}
{"id": "183527", "revid": "89787", "url": "https://gl.wikipedia.org/wiki?curid=183527", "title": "ATHLETE", "text": "ATHLETE (acr\u00f3nimo de \"All-Terrain Hex-Legged Extra-Terrestrial Explorer\", significando \"explorador extraterrestre todo terreo de seis patas\") \u00e9 un modelo de probas para desenvolver un r\u00f3ver rob\u00f3tico lunar de seis patas. Foi constru\u00eddo polo Jet Propulsion Laboratory.\nO sistema est\u00e1 sendo desenvolvido cos centros Ames e Johnson da NASA en colaboraci\u00f3n coa Universidade Stanford e Boeing.\nATHLETE est\u00e1 dese\u00f1ado para ser capaz de rodar e cami\u00f1ar sobre diferentes tipos de terreo.\nSistemas.\nO proxecto est\u00e1 dirixido a desenvolver un sistema multiprop\u00f3sito capaz de acoplarse con dispositivos de prop\u00f3sito especial, inclu\u00eddas estaci\u00f3ns de repostaxe, complementos para escavaci\u00f3n e outros. As patas te\u00f1en seis graos de liberdade para unha manipulaci\u00f3n xeral. Cada ATHLETE pode levar 450\u00a0kg de carga \u00fatil, sendo capaces de acoplarse entre si para levar cargas m\u00e1is pesadas.\nOs ATHLETE son moito m\u00e1is grandes que anteriores sistemas rob\u00f3ticos, cun di\u00e1metro duns catro metros e un alcance duns seis metros. A pesar do seu tama\u00f1o, te\u00f1en a capacidade de ser compactados e acoplados para ser almacenados e lanzados anularmente, o que significa que se poden dispo\u00f1er de maneira eficiente arredor dunha carga \u00fatil maior nun \u00fanico aterrador.\nAs patas son m\u00e1is capaces que outros sistemas rob\u00f3ticos, podendo superar pendentes de 35 graos en superficie s\u00f3lida ou de 25 graos en pendentes en terreo suave, como dep\u00f3sitos de po ou area. Existen plans para mellorar a capacidade do sistema en terreo accidentado e para aumentar a velocidade de ATHLETE ata os 10\u00a0km/h, 100 veces m\u00e1is r\u00e1pido que os rovers marcianos Opportunity e Spirit.\nMelloras futuras.\nPara o futuro plan\u00e9ase que ATHLETE poida superar obst\u00e1culos dif\u00edciles mediante un gancho lanzable e recollible para superar obst\u00e1culos verticais. Tam\u00e9n se pensa melloralo para que entenda ordes faladas e xestuais impartidas por astronautas pr\u00f3ximos \u00f3 robot, a capacidade para autodespregarse do seu almacenamento e a habilidade de navegaci\u00f3n aut\u00f3noma.\nObxectivos.\nO JPL ten o obxectivo de que os ATHLETE te\u00f1an 10 anos de vida \u00fatil. A s\u00faa misi\u00f3n ser\u00eda servir de apoio nas operaci\u00f3ns de exploraci\u00f3n lunar."}
{"id": "183537", "revid": "5863", "url": "https://gl.wikipedia.org/wiki?curid=183537", "title": "Flora Veiga", "text": "Flora Veiga Aldariz, nada en Lugo o 8 de xaneiro de 1938, foi unha mestra e pol\u00edtica galega, unha das tres primeiras mulleres en sentar no Parlamento de Galicia (1981-1983).\nTraxectoria.\nMestra de profesi\u00f3n, tivo entre os seus destinos Vilalba. Logo pasou a ser inspectora de educaci\u00f3n durante os \u00faltimos anos do franquismo, e na transici\u00f3n foi nomeada delegada do Ministerio de Educaci\u00f3n e Ciencia en Ourense (1976). Posteriormente, a finais de (1977) deixou a delegaci\u00f3n ourens\u00e1 pola luguesa.\nNas primeiras elecci\u00f3ns auton\u00f3micas o seu nome figurou na terceira posici\u00f3n da lista electoral de UCD por Lugo, e resultou elixida. Foi unha das tres mulleres da C\u00e1mara, con Enma Gonz\u00e1lez Bermello e Carmen Lovelle. En 1983 presentou a s\u00faa renuncia e abandonou a carreira pol\u00edtica."}
{"id": "183538", "revid": "55612", "url": "https://gl.wikipedia.org/wiki?curid=183538", "title": "Kiss FM", "text": "Kiss FM \u00e9 unha cadea radiof\u00f3nica espa\u00f1ola pertencente a Grupo KISS Media que tam\u00e9n pos\u00fae Hit FM e Kiss TV. Emite unha programaci\u00f3n de radiof\u00f3rmula musical de tipo adulto contempor\u00e1neo cun pouco de contemporary hit radio.\nEmpezou as s\u00faas emisi\u00f3ns o 13 de abril de 2002. Desde ese momento, o seu \u00e9xito foi espectacular e marcou un fito na historia da radio musical en Espa\u00f1a, sendo a de maior crecemento de audiencia na historia da radio musical espa\u00f1ola (no seu segundo ano nas ondas, logrou alcanzar 1\u00a0474\u00a0000 o\u00edntes). Segundo a \u00faltima onda do Estudo Xeral de Medios, publicada en decembro de 2010, Kiss FM ten 1\u00a0088\u00a0000 o\u00edntes habituais diarios.\nA programaci\u00f3n creouse a partir dunha rigorosa selecci\u00f3n de oldies da m\u00fasica pop das \u00faltimas tres d\u00e9cadas, con especial atenci\u00f3n \u00e1s baladas e as canci\u00f3ns de corte mel\u00f3dico. Melod\u00edas emblem\u00e1ticas dos Beatles, Elton John, Bryan Adams ou C\u00e9line Dion conviven a diario con interpretaci\u00f3ns inesquecibles de Ana Bel\u00e9n, Mecano, Alejandro Sanz...\nTras a demanda existente, Kiss FM virou o seu rumbo e na actualidade mestura baladas dos \u00faltimos trinta anos coa m\u00fasica espa\u00f1ola m\u00e1is variada da actualidade, presentadas por locutores que intentan s\u00f3 ser meros acompa\u00f1antes do o\u00ednte. Esta emisora \u00e9 da que menos publicidade emite en Espa\u00f1a. \u00c9 l\u00edder no seu formato de \"Adulto Contempor\u00e1neo\". Desde o pasado 7 de xaneiro, Kiss FM incl\u00fae no seu repertorio os \u00e9xitos m\u00e1is HOT do momento, entre os que se atopan artistas como Rihanna, Lady Gaga, Katy Perry ou Kesha.\nA oferta musical de Kiss FM complem\u00e9ntase coa actualidade informativa que, en forma de titulares, suc\u00e9dese ao longo de toda a programaci\u00f3n."}
{"id": "183539", "revid": "23204", "url": "https://gl.wikipedia.org/wiki?curid=183539", "title": "Teledeporte", "text": "Teledeporte \u00e9 unha canle tem\u00e1tica de Televisi\u00f3n Espa\u00f1ola dedicada ao mundo do deporte.\nHistoria.\nO primeiro antecedente da marca Teledeporte foi un programa emitido por TVE 1 a finais dos anos oitenta con ese t\u00edtulo. Como canle, Teledeporte lanzouse o 14 de febreiro de 1994 a trav\u00e9s do sat\u00e9lite Hispasat e empezou cubrindo os Xogos Ol\u00edmpicos de inverno de Lillehammer. Foi a primeira canle espa\u00f1ola desta tem\u00e1tica, a\u00ednda que xa se sintonizaban v\u00eda sat\u00e9lite en Espa\u00f1a canles estranxeiras como a versi\u00f3n internacional de Eurosport (en ingl\u00e9s e alem\u00e1n) ou o alem\u00e1n DSF, precedeu a Sportman\u00eda, a versi\u00f3n espa\u00f1ola de Eurosport, Canal+ Deporte e Telecinco Sport.\nTeledeporte emit\u00eda en anal\u00f3xico diariamente das 16H00/17H00 ata a madrugada (as 24 horas a fin de semana), en aberto v\u00eda sat\u00e9lite (a\u00ednda que estivo uns meses codificado pola ef\u00e9mera plataforma Cotelsat) por unha das d\u00faas frecuencias concedidas en 1992 a RTVE polo goberno en Hispasat e tam\u00e9n por algunhas redes do cable hist\u00f3rico.\nNa primavera de 1997, Teledeporte integrouse na nova sociedade estatal TVE Tem\u00e1tica (O polo de RTVE dedicado \u00e1 televisi\u00f3n tem\u00e1tica).\nO 15 de setembro de 1997, pasou \u00e1 era dixital coa s\u00faa incorporaci\u00f3n en exclusiva ao operador de pago V\u00eda Digital, e aproveitou a ocasi\u00f3n para ampliar a s\u00faa programaci\u00f3n (18 horas diarias).\nA canle iniciou a s\u00faa difusi\u00f3n v\u00eda terrestre en aberto en 2005 co lanzamento da TDT a\u00ednda que segue emitindo por diferentes operadores de pago. E grazas \u00e1s novas tecnolox\u00edas, a canle exponse ofrecer contidos en sistema dixital que permitan desenvolver unhas formas de informaci\u00f3n complementaria \u00e1s transmisi\u00f3ns e gravaci\u00f3ns mediante datos e gr\u00e1ficos que poidan ser solicitados polo telespectador.\nHoxe en d\u00eda, Teledeporte opera desde o Centro de Produci\u00f3n de Programas de TVE en Sant Cugat del Vall\u00e8s (Barcelona), emite en formato as 24 horas ao d\u00eda (con redifusi\u00f3n do mellor da xornada anterior durante a madrugada) e dir\u00edxese a un p\u00fablico heterox\u00e9neo e potencialmente numeroso.\nTVE canaliza a trav\u00e9s de Teledeporte a s\u00faa participaci\u00f3n no Plan ADO e por iso pode ser considerado o medio audiovisual de referencia para os deportistas espa\u00f1ois que practican modalidades ol\u00edmpicas.\nProgramaci\u00f3n.\nAs transmisi\u00f3ns desde o lugar dos feitos e as retransmisi\u00f3ns desde os locutorios de Madrid e Sant Cugat son a base da programaci\u00f3n de Teledeporte, cuxa prioridade \u00e9 ofrecer en directo o mellor do deporte espa\u00f1ol que estea en competici\u00f3n neses momentos.\nTam\u00e9n emite espazos de produci\u00f3n propia como \"El rondo\", \"Deporte.Es\", \"Zona ACB\", \"Historias sobre ruedas\" e \"Ol\u00edmpicos\", que complementan a programaci\u00f3n de Teledeporte, as\u00ed como os bloques publicitarios e os chamados \"axustes\" (pezas de duraci\u00f3n variable cuxo prop\u00f3sito \u00e9 completar a grella entre unha transmisi\u00f3n e outra). Dentro desta \u00faltima categor\u00eda, podemos atopar videoclips musicais (que adoitan servir tam\u00e9n como autopromoci\u00f3ns da canle en si ou dalg\u00fans acontecementos pr\u00f3ximos no tempo) e reportaxes (ben extra\u00eddas dos espazos anteriormente mencionados, ben elaboradas \"ad hoc\").\nEn \"Teledeporte, cl\u00e1sicos\" recup\u00e9ranse do arquivo de TVE as transmisi\u00f3ns do pasado que no seu d\u00eda tiveron gran repercusi\u00f3n ou que te\u00f1en un eco no presente, por exemplo con motivo dunha efem\u00e9ride.\nNo pasado, baixo a marca \"Polideportivo\", emit\u00edanse bloques de noticias a determinadas horas do d\u00eda. Tam\u00e9n, houbo espazos de entrevistas e un noticiario (que corresponde \u00e1 primeira etapa de \"Deporte.Es\"), que desapareceron da programaci\u00f3n para, entre outros motivos, dar prioridade \u00e1s transmisi\u00f3ns.\nOs Xogos Ol\u00edmpicos e os Xogos de Inverno; o Mundial de Motociclismo; a Liga ACB e a Euroliga; a Liga Asobal, a Liga Nacional de F\u00fatbol sala; a Superliga de voleibol; a OK Liga de hockey pat\u00edns; o Roland Garros, o Aberto de Australia e os ATP Masters Series; o Tour de Francia e a Volta a Espa\u00f1a e outras destacadas probas ciclistas organizadas pola UCI; a europea Heineken Cup de rugby; os Mundiais e Europeos de Atletismo e Nataci\u00f3n, son os principais acontecementos que emite Teledeporte.\nAudiencia.\nA marca de audiencia conseguiuno o domingo 15 de maio de 2011 coa retransmisi\u00f3n, en directo, da final do Master 1000 de Roma entre Novak Djokovic e Rafa Nadal. 1.939.000 espectadores e o 15% da audiencia viron como o serbio ga\u00f1aba ao menorquino."}
{"id": "183540", "revid": "22570", "url": "https://gl.wikipedia.org/wiki?curid=183540", "title": "Experimento de Miller e Urey", "text": "O experimento de Miller e Urey foi un experimento no que se simulaban as condici\u00f3ns hipot\u00e9ticas existentes na Terra primitiva pouco despois da s\u00faa formaci\u00f3n para estudar as orixes da vida. M\u00e1is especificamente, o experimento pretend\u00eda comprobar a hip\u00f3tese de Alexander Oparin e J. B. S. Haldane de que as condici\u00f3ns existentes na Terra primitiva favorec\u00edan as reacci\u00f3ns qu\u00edmicas por medio das que se poden sintetizar de forma natural compostos org\u00e1nicos a partir de precursores inorg\u00e1nicos ou moi sinxelos. O experimento realiz\u00e1rono Stanley Miller e Harold Urey na Universidade de Chicago en 1952 e foi publicado ao ano seguinte. Nel a partir de gases sinxelos obtiveron mol\u00e9culas org\u00e1nicas como amino\u00e1cidos ou azucres.\nDespois da morte de Miller en 2007, os cient\u00edficos examinaron os viais selados conservados do experimento orixinal e comprobaron que neles hab\u00eda m\u00e1is de 20 amino\u00e1cidos diferentes, o cal era considerablemente m\u00e1is dos que Miller orixinalmente informara, e tam\u00e9n m\u00e1is que os 20 amino\u00e1cidos proteicos naturais. Por outra parte, algunhas evidencias suxiren que a atmosfera orixinal da Terra poder\u00eda ter unha composici\u00f3n de gases diferente \u00e1 usada no experimento de Miller e Urey. Hai probas abundantes dunha importante actividade volc\u00e1nica na Terra hai 4 mil mill\u00f3ns de anos, a cal ter\u00eda liberado \u00e1 atmosfera di\u00f3xido de carbono (CO2), nitr\u00f3xeno (N2), sulfuro de hidr\u00f3xeno (H2S), e di\u00f3xido de xofre (SO2). Experimentos nos que se usaron eses gases mesturados cos do experimento de Miller e Urey orixinal produciron a\u00ednda unha maior diversidade de mol\u00e9culas.\nO experimento.\nNo experimento usouse auga (H2O), metano (CH4), amon\u00edaco (NH3), e hidr\u00f3xeno (H2). Estas substancias qu\u00edmicas foron seladas dentro dun conxunto est\u00e9ril de tubos e matraces de cristal conectados entre si en circu\u00edto cerrado. Un dos matraces estaba medio cheo de auga l\u00edquida e outro conti\u00f1a un par de el\u00e9ctrodos. Quentouse a auga l\u00edquida para que se evaporase, e os el\u00e9ctrodos emit\u00edan descargas el\u00e9ctricas no outro matraz, que atravesaban o vapor de auga e os gases do matraz, e que simulaban os l\u00f3stregos que se producir\u00edan na atmosfera da Terra primitiva. Despois, a atmosfera do experimento era arrefriada para que o vapor de auga condensase de novo e as pingas volvesen ao primeiro matraz, no que se volv\u00eda a quentar nun ciclo continuo.\nDespois dunha semana de funcionamento continuo, Miller e Urey observaron que o 10\u201315% do carbono introducido no sistema estaba agora en forma de compostos org\u00e1nicos. Un 2% do carbono formaba parte agora de amino\u00e1cidos, que son os compo\u00f1entes das prote\u00ednas, e o atopado de forma m\u00e1is abundante foi a glicina. Comprobouse que se formaran a maior\u00eda dos amino\u00e1cidos com\u00fans nas prote\u00ednas e azucres, pero non se formaran nucle\u00f3tidos nin \u00e1cidos nucleicos.\nNunha entrevista Stanley Miller afirmou: \"Simplemente facendo saltar unha muxica nun experimento b\u00e1sico prebi\u00f3tico obteranse 11 dos 20 amino\u00e1cidos.\"\nComo se observou en posteriores experimentos, cre\u00e1ronse en mestura rac\u00e9mica tanto os is\u00f3meros \u00f3pticos L coma os D dos compostos atopados. Nos sistemas biol\u00f3xicos a maior\u00eda dos compostos son non rac\u00e9micos (te\u00f1en homoquiralidade).\nO equipamento do experimento orixinal est\u00e1 hoxe ao coidado do profesor Jeffrey Bada, un antigo alumno de Miller e Urey, na Universidade de California, San Diego, Instituci\u00f3n Scripps de Oceanograf\u00eda.\nQu\u00edmica do experimento.\nA primeira fase das reacci\u00f3ns entre a mestura de gases do experimento orixina cianuro de hidr\u00f3xeno (HCN), formaldehido (CH2O), e outros compostos activos intemedios como acetileno, cianoacetileno etc.:\nO formaldehido, amon\u00edaco, e HCN poden despois experimentar a reacci\u00f3n chamada s\u00edntese de Strecker para formar amino\u00e1cidos e outras biomol\u00e9culas:\nAdemais, a auga e o formaldehido poden reaccionar pola reacci\u00f3n de Butlerov para producir varios azucres como a ribosa.\nOutros experimentos contempor\u00e1neos.\nNa \u00e9poca en que Miller e Urey publicaron os seus experimentos realiz\u00e1ronse tam\u00e9n outros relacionados coa orixe da vida, pero que non foron tan completos nin chegaron a ter tanta fama.\nUn artigo publicado en \"The New York Times\" (8 de marzo de 1953:E9), titulado \"Looking Back Two Billion Years\" describe o traballo de Wollman M. MacNevin na Universidade do Estado de Ohio, anterior ao publicado por Miller en \"Science\" en 1953. MacNevin fixo pasar unha descarga de 100.000 voltios a trav\u00e9s de metano e vapor de auga e produciu \"s\u00f3lidos resinosos\" que eran \"demasiado complexos para ser analizados.\" O artigo describe outros experimentos nas condici\u00f3ns da Terra primitiva realizados por MacNevin. Non est\u00e1 claro se publicou algunha vez alg\u00fan dos resultados en revistas cient\u00edficas de importancia.\nK. A. Wilde enviou un documento para a s\u00faa publicaci\u00f3n a \"Science\" o 15 de decembro de 1952, antes de que Miller enviase o seu o 14 de febreiro de 1953. O documento de Wilde publicouse o 10 de xullo de 1953. Wilde usou no seu experimento voltaxes de ata s\u00f3 600 V nunha mestura binaria de di\u00f3xido de carbono (CO2) e auga nun sistema flu\u00eddo. Observou s\u00f3 pequenas cantidades de reduci\u00f3n do di\u00f3xido de carbono a mon\u00f3xido de carbono, e ning\u00fan outro produto de reduci\u00f3n significativo nin compostos de carbono formados novos.\nOutros experimentos posteriores.\nO experimento de Miller e Urey inspirou moitos outros. En 1961, Joan Or\u00f3 encontrou que a base nitroxenada adenina pod\u00eda obterse a partir de cianuro de hidr\u00f3xeno (HCN) e amon\u00edaco en soluci\u00f3n acuosa. O seu experimento produce unha gran cantidade de adenina, cuxas mol\u00e9culas se poden obter a partir de 5 mol\u00e9culas de HCN. \nTam\u00e9n se poden formar moitos amino\u00e1cidos a partir do HCN e amon\u00edaco nas condici\u00f3ns do experimento. \nOutros experimentos feitos posteriormente mostraron que se pod\u00edan obter as outras bases nitroxenadas dos \u00e1cidos nucleicos simulando a qu\u00edmica prebi\u00f3tica nunha atmosfera redutora.\nOutros investigadores estudaron a fot\u00f3lise ultravioleta do vapor de auga mesturado con mon\u00f3xido de carbono. Atoparon que se formaban na mestura de reacci\u00f3n varios alcohois, aldehidos e \u00e1cidos org\u00e1nicos.\nExperimentos m\u00e1is recentes realizados por Jeffrey Bada e Jim Cleaves na Instituci\u00f3n Scripps de Oceanograf\u00eda (en La Jolla, California) foron similares ao de Miller e Urey. Pero Bada sinalou que nos modelos actuais das condici\u00f3ns reinantes na Terra primitiva, o di\u00f3xido de carbono e o nitr\u00f3xeno (N2) crean nitritos, os cales destruir\u00edan os amino\u00e1cidos m\u00e1is r\u00e1pido do que se formar\u00edan. Por\u00e9n, a Terra primitiva poder\u00eda ter cantidades significativas de ferro e minerais carbonatados que poder\u00edan neutralizar os efectos dos nitritos. Cando Bada realizou os seus experimentos do tipo do de Miller engadindo ferro e minerais carbonatados, os produtos obtidos eran ricos en amino\u00e1cidos. Isto suxire que se poder\u00edan orixinar cantidades significativas de amino\u00e1cidos na Terra primitiva mesmo se a atmosfera conti\u00f1a di\u00f3xido de carbono e nitr\u00f3xeno.\nA atmosfera terrestre inicial.\nAlgunhas probas suxiren que a atmosfera terrestre orixinal puido conter menos cantidade de mol\u00e9culas reducidas do que se pensaba nos tempos do experimento de Miller e Urey. Hai abundantes evidencias de que houbo un per\u00edodo de grandes erupci\u00f3ns volc\u00e1nicas hai 4 mil mill\u00f3ns de anos, que seguramente liberaron \u00e1 atmosfera di\u00f3xido de carbono, nitr\u00f3xeno, sulfuro de hidr\u00f3xeno (H2S), e di\u00f3xido de xofre (SO2). Experimentos nos que se engadiron estes gases aos gases orixinais do experimento de Miller e Urey produciron unha maior diversidade de mol\u00e9culas. Nos produtos destes experimentos orixin\u00e1base unha mestura rac\u00e9mica (\u00e9 dicir, que conti\u00f1a tanto os is\u00f3meros L coma os D en cantidades iguais) e mostraban que \"no laboratorio as d\u00faas versi\u00f3ns te\u00f1en a mesma probabilidade de aparecer\". Por\u00e9n, na natureza, os amino\u00e1cidos L son os dominantes. Posteriores experimentos confirmaron que era posible que se orixinasen cantidades desproporcionadas de is\u00f3meros L ou D.\nInicialmente pens\u00e1base que a atmosfera secundaria da Terra primitiva conti\u00f1a principalmente amon\u00edaco e metano. Por\u00e9n, \u00e9 probable que a maior\u00eda do carbono atmosf\u00e9rico fose CO2 con quizais algo de CO e o nitr\u00f3xeno estar\u00eda en forma principalmente de N2. Na pr\u00e1ctica as mesturas de gases que conte\u00f1an CO, CO2, N2 etc. dan nos experimentos esencialmente os mesmos produtos que as que conte\u00f1en CH4 e NH3 con tal de que non haxa O2. Os \u00e1tomos de hidr\u00f3xeno proceden principalmente do vapor de auga. De feito, para xerar amino\u00e1cidos arom\u00e1ticos nas condici\u00f3ns da Terra primitiva \u00e9 necesario usar mesturas de gases menos ricas en hidr\u00f3xeno. A maior\u00eda dos amino\u00e1cidos naturais, hidroxi\u00e1cidos, purinas, pirimidinas, e azucres puid\u00e9ronse obter en variantes do experimento de Miller.\nResultados m\u00e1is recentes poden cuestionar estas conclusi\u00f3ns. A Universidade de Waterloo e a Universidade de Colorado realizaron simulaci\u00f3ns en 2005 que indicaban que a atmosfera da Terra primitiva puido conter ata un 40 % de hidr\u00f3xeno, o que ser\u00eda un ambiente moito m\u00e1is favorable para a formaci\u00f3n de mol\u00e9culas org\u00e1nicas prebi\u00f3ticas. Base\u00e1ndose en estimaci\u00f3ns revisadas da temperatura das capas superiores da atmosfera, o escape do hidr\u00f3xeno da atmosfera terrestre ao espazo puido ter lugar a s\u00f3 un 1 % da velocidade que previamente se cr\u00eda. Un dos investigadores, Owen Toon afirma: \"Neste novo escenario, os compostos org\u00e1nicos poden producirse eficientemente na atmosfera primitiva, o que nos leva de novo ao concepto de sopa rica en compostos org\u00e1nicos no oc\u00e9ano... Creo que este estudo fai que os experimentos de Miller e outros sexan relevantes outra vez\". Os c\u00e1lculos da emisi\u00f3n de gases usando un modelo condr\u00edtico para a Terra primitiva complementaron os resultados das universidades de Waterloo/Colorado no sentido de restablecer a importancia do experimento de Miller e Urey.\nCondici\u00f3ns similares \u00e1s do experimento de Miller e Urey reinan noutras rexi\u00f3ns do sistema solar, xeralmente substitu\u00edndo os l\u00f3stregos por radiaci\u00f3n ultravioleta como fonte de enerx\u00eda para favorecer as reacci\u00f3ns qu\u00edmicas. O meteorito de Murchison ca\u00eddo en Australia en 1969 conti\u00f1a uns 90 amino\u00e1cidos diferentes, 19 dos cales se atopan nos seres vivos terrestres. Os cometas e outros corpos do sistema solar (obxectos transneptunianos) p\u00e9nsase que conte\u00f1en grandes cantidades de compostos carbonados complexos (como tolinas) formados por estes procesos, que escurecen as superficies destes corpos. A Terra primitiva foi intensamente bombardeada por cometas, posiblemente subministrando grandes cantidades de mol\u00e9culas org\u00e1nicas complexas xunto con auga e outros vol\u00e1tiles. Isto foi aducido polos partidarios da hip\u00f3tese da panspermia para inferir unha orixe da vida f\u00f3ra da Terra.\nO sat\u00e9lite de Saturno Tit\u00e1n ten unha atmosfera con moito nitr\u00f3xeno que cont\u00e9n hidrocarburos gasosos, l\u00edquidos e s\u00f3lidos a moi baixa temperatura, e na s\u00faa atmosfera te\u00f1en lugar reacci\u00f3ns fotoqu\u00edmicas, que poder\u00edan orixinar mol\u00e9culas complexas, pero ata agora foi insuficientemente estudado.\nEstudos recentes relacionados.\nNos \u00faltimos anos, fix\u00e9ronse estudos sobre a composici\u00f3n de amino\u00e1cidos de produtos de partes \"vellas\" de xenes \"vellos\", definidos como os produtos que son com\u00fans a organismos de especies moi separadas filoxeneticamente, asumindo que todos eles derivan dun antecesor com\u00fan ou LUCA (\u00faltimo antepasado com\u00fan universal). Estes estudos encontraron que os produtos desas partes vellas dos xenes est\u00e1n enriquecidos naqueles amino\u00e1cidos que se producen m\u00e1is facilmente no experimento de Miller e Urey. Isto suxire que o c\u00f3digo xen\u00e9tico orixinal puido estar baseado en menos amino\u00e1cidos que o actual (s\u00f3 aqueles dispo\u00f1ibles na natureza prebi\u00f3tica).\nO profesor Jeffrey Bada, que foi alumno de Miller, herdou o equipo orixinal do experimento de Miller cando este morreu en 2007. Utilizando viais selados conservados do experimento orixinal, os cient\u00edficos puideron comprobar que a\u00ednda que o experimento de Miller fora un \u00e9xito, el nunca puido decatarse co equipamento do que dispo\u00f1\u00eda naquela \u00e9poca de que o \u00e9xito fora a\u00ednda maior. Posteriores an\u00e1lises das mostras puideron illar 25 amino\u00e1cidos diferentes. O profesor Bada estimou que an\u00e1lises a\u00ednda m\u00e1is precisas poder\u00edan facilmente atopar 30 ou 40 amino\u00e1cidos m\u00e1is en moi baixas concentraci\u00f3ns, pero os investigadores non prolongaron o experimento. O experimento de Miller e Urey foi, pois, un grande \u00e9xito que demostrou a posibilidade de sintetizar mol\u00e9culas org\u00e1nicas complexas a partir de compostos iniciais moi simples, especialmente considerando que todos os seres vivos usan basicamente s\u00f3 20 amino\u00e1cidos diferentes.\nEn 2008, un grupo de cient\u00edficos examinaron outros 11 viais m\u00e1is do experimento de Miller orixinal. Comprobaron que ademais do experimento cl\u00e1sico publicado, que recordaba a \"pequena poza quente\" imaxinada por Charles Darwin, Miller tam\u00e9n fixera outros experimentos noutras condici\u00f3ns, inclu\u00edndo un en condici\u00f3ns similares \u00e1s de erupci\u00f3ns volc\u00e1nicas intensas. O equipamento deste experimento ti\u00f1a unha boquilla que pulverizaba un chorro de vapor no momento da descarga el\u00e9ctrica. Usando as t\u00e9cnicas de cromatograf\u00eda l\u00edquida de alta resoluci\u00f3n e espectrometr\u00eda de masas, o grupo de investigadores atopou m\u00e1is mol\u00e9culas org\u00e1nicas que as obtidas por Miller. O m\u00e1is interesante \u00e9 que no experimento que simulaba condici\u00f3ns volc\u00e1nicas se produc\u00edan a maior\u00eda das mol\u00e9culas org\u00e1nicas, 22 amino\u00e1cidos, 5 aminas e moitas mol\u00e9culas hidroxiladas, as cales se poder\u00edan ter formado por radicais hidroxilo producidos polo chorro de vapor electrificado. O grupo de investigaci\u00f3n suxeriu que sistemas de illas volc\u00e1nicas da Terra primitiva se puideron enriquecer en mol\u00e9culas org\u00e1nicas deste modo, e que a presenza de sulfuro de carbonilo (O=C=S) poder\u00eda ter axudado a que esas mol\u00e9culas formasen p\u00e9ptidos."}
{"id": "183541", "revid": "98629", "url": "https://gl.wikipedia.org/wiki?curid=183541", "title": "Beowulf (filme de 2007)", "text": "Beowulf \u00e9 un filme de animaci\u00f3n dirixido por Robert Zemeckis que se estreou no 2007. \u00c9 unha adaptaci\u00f3n do poema \u00e9pico Beowulf, escrito por Neil Gaiman e Roger Avary. O filme foi creado co proceso de captura de movemento, cun sistema semellante \u00f3 empregado en \"The Polar Express\". Est\u00e1 protagonizado por Ray Winstone, Anthony Hopkins, Robin Wright Penn, Brendan Gleeson, John Malkovich, Crispin Glover, Alison Lohman e Angelina Jolie. Foi estreado no Reino Unido e nos Estados Unidos o 16 de novembro de 2007, e p\u00faidose ver nos formatos IMAX 3D, RealD, Dolby 3D e o 2D est\u00e1ndar. Estreouse en galego na TVG o 16 de agosto de 2011.\nSinopse.\nNun tempo de heroes, o poderoso guerreiro Beowulf d\u00e1 morte \u00f3 demo Grendel, provocando a ira da s\u00faa monstruosa e sedutora nai, nun conflito que transforma a un rei en lenda.\nBanda sonora.\nA banda sonora estreouse o 20 de novembro de 2007. O compositor Alan Silvestri foi o responsable da produci\u00f3n do \u00e1lbum da banda sonora. As actrices Robin Wright e Idina Menzel interpretan algunhas das canci\u00f3ns que a compo\u00f1en. A m\u00fasica caracter\u00edzase polos movementos violentos con outros suaves, con semellanzas a himnos.\nTotal (46:52)"}
{"id": "183542", "revid": "98629", "url": "https://gl.wikipedia.org/wiki?curid=183542", "title": "The Horse Whisperer", "text": "The Horse Whisperer \u00e9 un filme estadounidense dirixido, producido e protagonizado por Robert Redford que se estreou en 1998. Bas\u00e9ase na novela de 1995 \"The Horse Whisperer\" de Nicholas Evans. Redford interpreta o papel principal, un talentoso vaqueiro cun don para entender \u00f3s cabalos, que \u00e9 contratado para axudar a unha moza tolleita (interpretada por Scarlett Johansson) e o seu cabalo a se volver entender logo dun tr\u00e1xico accidente.\nSinopse.\nGrace (Scarlett Johansson) e a s\u00faa amiga Judith saen a dar un paseo a cabalo e sofren un terrible accidente \u00f3 ser atropeladas por un tr\u00e1iler. Judith e o seu cabalo morren, mentres que Grace e o seu (Pilgrim) resultan gravemente feridos. Nun intento desesperado por recuperar a Pilgrim que, dende o accidente, se converteu nun cabalo salvaxe, Anie, a nai de Grace (Scott Thomas), decide ir a Montana a ver a Tom Booker (Robert Redford), un vaqueiro que ten unha facultade especial para falar e curar \u00f3s cabalos."}
{"id": "183543", "revid": "4817", "url": "https://gl.wikipedia.org/wiki?curid=183543", "title": "Applications Technology Satellite 1", "text": "Applications Technology Satellite 1 ou ATS 1 foi un sat\u00e9lite artificial dos Estados Unidos adicado a probar novas tecnolox\u00edas e lanzado o 7 de decembro de 1966 mediante un foguete Atlas-Agena D desde o Centro Espacial Kennedy, en Florida, Estados Unidos.\nCaracter\u00edsticas.\nATS-1 probou diferentes tecnolox\u00edas:\nO sat\u00e9lite estabiliz\u00e1base mediante xiro e ti\u00f1a unha estrutura de aluminio recuberta de c\u00e9lulas solares que produc\u00edan 180 vatios de potencia. Usaba bater\u00edas de n\u00edquel-cadmio cunha capacidade de 12 amperios-hora, un sistema de mantemento da posici\u00f3n que usaba hidracina, dous sensores solares e dous aceler\u00f3metros. A carga \u00fatil inclu\u00eda detectores de i\u00f3ns, espectr\u00f3metros, unha c\u00e1mara, un experimento de comunicaci\u00f3ns en banda C (usado para emisi\u00f3ns internacionais de televisi\u00f3n) e un sistema de comunicaci\u00f3ns mediante VHF."}
{"id": "183545", "revid": "65337", "url": "https://gl.wikipedia.org/wiki?curid=183545", "title": "Pierre-Gilles de Gennes", "text": "Pierre-Gilles de Gennes, nado en Par\u00eds o 24 de outubro de 1932 e finado en Orsay o 18 de maio de 2007, foi un f\u00edsico franc\u00e9s.\nTraxectoria.\nRecibiu o Nobel de F\u00edsica de 1991, polo descubrimento que os m\u00e9todos desenvolvidos para estudar os fen\u00f3menos de orde en sistemas simples poden ser xeneralizados a formas m\u00e1is complexas da materia, en particular aos cristais l\u00edquidos e aos pol\u00edmeros l\u00edquidos. Seus traballos incentivaron diversos estudos relacionados tanto coa F\u00edsica e a F\u00edsico-Qu\u00edmica fundamental, como coas ciencias aplicadas."}
{"id": "183546", "revid": "1987", "url": "https://gl.wikipedia.org/wiki?curid=183546", "title": "Douglas D. Osheroff", "text": "Douglas Dean Osheroff, nado o 1 de agosto de 1945 en Aberdeen, Washington, \u00e9 un f\u00edsico estadounidense.\nTraxectoria.\nCompartiu o Premio Nobel de F\u00edsica en 1996 xunto con David Morris Lee e Robert C. Richardson polo descubrimento da superfluidez do helio-3. Este descubrimento foi realizado en 1971, mentres Osheroff era un estudante graduado da Universidade Cornell."}
{"id": "183547", "revid": "25871", "url": "https://gl.wikipedia.org/wiki?curid=183547", "title": "Martin Perl", "text": "Martin Lewis Perl, nado o 24 de xu\u00f1o de 1927 en Nova York e finado o 30 de setembro de 2014, \u00e9 un f\u00edsico estadounidense, ga\u00f1ador en 1995 do Premio Nobel de F\u00edsica polo descubrimento do tau\u00f3n.\nTraxectoria.\nOs seus pais foron inmigrantes xudeus aos Estados Unidos desde unha zona polonesa de Rusia. Perl graduouse en 1948 no Instituto Polit\u00e9cnico de Brooklyn (agora co\u00f1ecido como Polytechnic University) en Brooklyn, e recibiu o seu Ph.D. da Universidade de Columbia en 1955. Pasou a s\u00faa carreira na Universidade de M\u00edchigan e no Stanford Linear Accelerator Center (SLAC)."}
{"id": "183548", "revid": "1987", "url": "https://gl.wikipedia.org/wiki?curid=183548", "title": "William Daniel Phillips", "text": "William Daniel Phillips, nado en Wilkes-Varre (Pensilvania) o 5 de novembro de 1948, \u00e9 un f\u00edsico estadounidense.\nTraxectoria.\nA s\u00faa tese doutoral trataba sobre o momento magn\u00e9tico do prot\u00f3n na auga. Despois traballou co condensado Bose-Einstein. En 1997 ga\u00f1ou o Premio Nobel de F\u00edsica xunto con Claude Cohen-Tannoudji e Steven Chu polas s\u00faas contribuci\u00f3ns ao campo da refrixeraci\u00f3n mediante l\u00e1ser, unha t\u00e9cnica para mover \u00e1tomos en estado gasoso para estudalos mellor desenvolvidos no NIST. Phillips \u00e9 tam\u00e9n profesor de f\u00edsica na Universidade de Maryland."}
{"id": "183551", "revid": "5863", "url": "https://gl.wikipedia.org/wiki?curid=183551", "title": "Santiago de Pontellas", "text": ""}
{"id": "183552", "revid": "43749", "url": "https://gl.wikipedia.org/wiki?curid=183552", "title": "Alexander Opar\u00edn", "text": ""}
{"id": "183556", "revid": "27155", "url": "https://gl.wikipedia.org/wiki?curid=183556", "title": "Experimento de Miller", "text": ""}
{"id": "183557", "revid": "22570", "url": "https://gl.wikipedia.org/wiki?curid=183557", "title": "Apse", "text": "Un apse (do grego \u1f01\u03c8\u03af\u03c2) \u00e9 o punto de maior ou menor distancia dun corpo a un dos focos da s\u00faa \u00f3rbita el\u00edptica. En mec\u00e1nica celeste este foco \u00e9 tam\u00e9n o centro de atracci\u00f3n, que \u00e9 normalmente o centro de masas do sistema.\nO punto de m\u00e1xima aproximaci\u00f3n (o punto no que os dous corpos est\u00e1n m\u00e1is cerca) ch\u00e1mase periapse ou pericentro, namentres que o punto de maior afastamento ch\u00e1mase apoapse ou apocentro. \u00c1 li\u00f1a recta trazada cruzando o apoapse e o periapse ch\u00e1maselle li\u00f1a de \u00e1psides, e coincide co eixo maior da elipse, que \u00e9 a li\u00f1a que atravesa a parte m\u00e1is longa dunha elipse.\nOs termos derivados \u00fasanse para identificar o corpo orbitado. Os m\u00e1is com\u00fans son perixeo (do grego \u03c0\u03b5\u03c1\u03af \"peri\" = arredor de, e \u0393\u03b1\u1fd6\u03b1 \"Gaia\" = Terra) -punto da \u00f3rbita m\u00e1is preto da Terra- e apoxeo (do grego \u1f00\u03c0\u03cc \"ap\u00f3\" = lonxe, e \u0393\u03b1\u1fd6\u03b1 \"Gaia\" = Terra) para referirse a \u00f3rbitas arredor da Terra e perihelio (do grego \u03c0\u03b5\u03c1\u03af per\u00ed = arredor de, e \u1f25\u03bb\u03b9\u03bf\u03c2 \"Helios\" = Sol) e afelio (do grego \u1f00\u03c0\u03cc \"ap\u00f3\" = lonxe, e \u1f25\u03bb\u03b9\u03bf\u03c2 \"Helios\" = Sol) para referirse a \u00f3rbitas arredor do Sol. Para \u00f3rbitas arredor da L\u00faa \u00fasanse os termos peril\u00faa e apol\u00faa.\nF\u00f3rmulas matem\u00e1ticas.\nEstas f\u00f3rmulas caracterizan o periapse e o apoapse dunha \u00f3rbita:\nDe acordo coas leis de Kepler (baseadas na conservaci\u00f3n do momento angular) e coa conservaci\u00f3n da enerx\u00eda, esas d\u00faas cantidades son constantes para unha \u00f3rbita dada:\nonde:\nPara a conversi\u00f3n de alturas sobre a superficie a distancias entre unha \u00f3rbita e o seu primario, o radio do corpo central debe sumarse, e \u00e1 inversa.\nA media aritm\u00e9tica das d\u00faas distancias limitantes \u00e9 a lonxitude \"a\" do semieixo maior. A media xeom\u00e9trica das d\u00faas distancias \u00e9 a lonxitude do semieixo menor, \"b\". \nA media xeom\u00e9trica das d\u00faas velocidades \u00e9 formula_11, a velocidade correspondente \u00e1 enerx\u00eda cin\u00e9tica que, en calquera posici\u00f3n da \u00f3rbita e sumada \u00e1 enerx\u00eda cin\u00e9tica existente, far\u00eda que o corpo orbitante escapase."}
{"id": "183558", "revid": "98629", "url": "https://gl.wikipedia.org/wiki?curid=183558", "title": "Cold Mountain", "text": "Cold Mountain \u00e9 un filme estadounidense dirixido por Anthony Minghella que se estreou no 2003. Bas\u00e9ase na novela hom\u00f3nima de 1997 escrita por Charles Frazier. Est\u00e1 protagonizado por Jude Law, Nicole Kidman e Ren\u00e9e Zellweger, xunto con Eileen Atkins, Brendan Gleeson, Philip Seymour Hoffman, Natalie Portman, Jack White, Giovanni Ribisi, Donald Sutherland e Ray Winstone nos papeis secundarios.\nEstreouse en galego o 31 de agosto de 2022 a trav\u00e9s da TVG.\nSinopse.\nA piques de rematar a guerra civil estadounidense (1861-1865), Inman (Jude Law), un soldado confederado ferido nos \u00faltimos d\u00edas da guerra, vive unha aut\u00e9ntica odisea para regresar \u00f3 seu fogar en Cold Mountain (en Carolina do Norte) e reunirse coa s\u00faa prometida Ada (Nicole Kidman), que leva anos agard\u00e1ndoo. Na s\u00faa ausencia, Ada ten que afrontar enormes dificultades para sobrevivir, pero consegue sacar adiante a granxa de seu pai coa axuda de Ruby (Ren\u00e9e Zellweger), unha intr\u00e9pida e voluntariosa xove."}
{"id": "183559", "revid": "16394", "url": "https://gl.wikipedia.org/wiki?curid=183559", "title": "Biel-Bienne", "text": ""}
{"id": "183561", "revid": "4817", "url": "https://gl.wikipedia.org/wiki?curid=183561", "title": "Apoapse", "text": ""}
{"id": "183562", "revid": "4817", "url": "https://gl.wikipedia.org/wiki?curid=183562", "title": "Periapse", "text": ""}
{"id": "183566", "revid": "1131", "url": "https://gl.wikipedia.org/wiki?curid=183566", "title": "Torrespa\u00f1a", "text": "Torrespa\u00f1a, co\u00f1ecida popularmente como o Pirul\u00ed, \u00e9 unha torre de comunicaci\u00f3ns pertencente \u00e1 empresa Abertis (antes pertenceu a RTVE) e situada en Madrid (Espa\u00f1a) na confluencia de r\u00faa de O'Donnell coa autov\u00eda de circunvalaci\u00f3n M-30. Ademais, Torrespa\u00f1a \u00e9 o nome do complexo que te\u00f1en os Servizos Informativos centrais de TVE xunto \u00e1 torre. Al\u00ed prod\u00facense os telexornais e os programas informativos das canles p\u00fablicas espa\u00f1ois La 1, La 2, o Canal 24 Horas, Teledeporte e Clan. A nova divisi\u00f3n de Medios Interactivos de RTVE (iRTVE) ten tam\u00e9n a s\u00faa sede neste complexo.\nTorrespa\u00f1a ten unha altura de 220 metros (232 metros coa antena de comunicaci\u00f3ns). Comezou a levantarse o 17 de febreiro de 1981, termin\u00e1ndose en trece meses. A inauguraci\u00f3n foi o 7 de xu\u00f1o de 1982, xusto a punto para utilizar a torre durante a Campionato Mundial de F\u00fatbol de Espa\u00f1a'82. A torre foi constru\u00edda por unha uni\u00f3n temporal de empresas composta polas empresas espa\u00f1olas Dragados e Agroman con proxecto do arquitecto Emilio Fern\u00e1ndez Mart\u00ednez de Velasco. Ten unha superficie interior de 1.945 m\u00b2.\nSobre o fuste de 120 metros aparece o volume do centro de control que se comp\u00f3n de catro plantas, pechadas con paneis de aceiro. Por encima el\u00e9vanse outras catro plataformas para antenas e, finalmente, unha antena de 45 metros. O acceso \u00e1s zonas superiores da torre, s\u00f3 permitido ao persoal que traballa nelas, real\u00edzase mediante un ascensor instalado no interior do fuste. A escaleira ten 1.208 banzos.\nDesde Torrespa\u00f1a emiten oito cadeas de televisi\u00f3n, catorce cadeas de radio anal\u00f3xica FM, dezaoito canles de radio dixital (DAB) e vinte canles de televisi\u00f3n dixital terrestre."}
{"id": "183569", "revid": "98629", "url": "https://gl.wikipedia.org/wiki?curid=183569", "title": "NSSDC ID", "text": "O NSSDC ID, tam\u00e9n chamado International Designator (\"designador internacional\") e designaci\u00f3n COSPAR, \u00e9 unha convenci\u00f3n internacional para nomear sat\u00e9lites. Consiste no ano de lanzamento, un n\u00famero incremental de lanzamento de tres cifras para ese ano e un c\u00f3digo de tres letras que representa o identificador secuencial dunha peza no lanzamento.\nPor exemplo, 1957-001A \u00e9 o veh\u00edculo de lanzamento do Sputnik 1 e 1957-001B representa \u00f3 propio sat\u00e9lite. O n\u00famero revela que foi lanzado en 1957 e que foi o primeiro lanzamento daquel ano. Outro exemplo \u00e9 1990-037B, o telescopio espacial Hubble, que foi o lanzamento exitoso n\u00famero 37 durante 1990. 1990-037A era o transbordador espacial Discovery durante a misi\u00f3n STS-31, que levou \u00f3 telescopio cara ao espazo.\nOs lanzamentos marrados non levan identificadores est\u00e1ndar. En cambio catal\u00f3ganse con designraci\u00f3ns arbitrarias, como VAGSL1 para o sat\u00e9lite Vanguard SLV 1.\nO sistema de designaci\u00f3n co\u00f1ec\u00edase como sistema COSPAR, denominado as\u00ed polo \"Committee on Space Research\" (comit\u00e9 para a investigaci\u00f3n espacial) do Consello Internacional da Ciencia. Este grupo inclu\u00eda o primeiro sistema de designaci\u00f3n, concibido na Universidade Harvard en 1958. O sistema usaba letras min\u00fasculas do alfabeto grego para nomear os sat\u00e9lites. Por exemplo, Sputnik 1 era 1957\u03b1. En 1963 o sistema cambiouse para usar n\u00fameros, pero a s\u00faa aplicaci\u00f3n retroactiva para faliciar o uso de referencias computerizadas non foi inmediato. Por exemplo, a publicaci\u00f3n cuadrimestral \"TRW Space Log\" de 1969 conti\u00f1a sat\u00e9lites en \u00f3rbita de antes de 1963 listados con letras gregas e os posteriores por n\u00fameros.\nO cat\u00e1logo \u00e9 administrado en Estados Unidos polo National Space Science Data Center, parte da NASA."}
{"id": "183570", "revid": "4817", "url": "https://gl.wikipedia.org/wiki?curid=183570", "title": "International Designator", "text": ""}
{"id": "183571", "revid": "22570", "url": "https://gl.wikipedia.org/wiki?curid=183571", "title": "Enclave de Trevi\u00f1o", "text": "O enclave de Trevi\u00f1o \u00e9 un territorio burgal\u00e9s rodeado por terras da provincia vasca de \u00c1raba, no norte de Espa\u00f1a. Sit\u00faase na Comarca do Ebro da provincia de Burgos en Castela e Le\u00f3n. Forma parte do partido xudicial de Miranda de Ebro.\nXeograf\u00eda.\nO enclave est\u00e1 formado por dous municipios, Condado de Trevi\u00f1o, con 260,71\u00a0km\u00b2 e cunha poboaci\u00f3n de 1.432 habitantes (INE 2009), e La Puebla de Arganz\u00f3n, con 18,87\u00a0km\u00b2 e 529 habitantes. En total o enclave abarca 279,58\u00a0km\u00b2 e ten unha poboaci\u00f3n de 1.961 habitantes."}
{"id": "183575", "revid": "7523", "url": "https://gl.wikipedia.org/wiki?curid=183575", "title": "Nikola Miroti\u0107", "text": "Nikola Miroti\u0107 (en cir\u00edlico: \u041d\u0438\u043a\u043e\u043b\u0430 \u041c\u0438\u0440\u043e\u0442\u0438\u045b), nado en Titogrado (Montenegro, daquela pertencente \u00e1 RFS Iugoslavia) o 11 de febreiro de 1991, \u00e9 un xogador montenegrino de baloncesto profesional que xoga no Olimpia Milano da Lega Basket Serie A.\nTraxectoria.\nMiroti\u0107 comezou a s\u00faa carreira coma profesional no Real Madrid da Liga ACB. En 2011, asinou unha extensi\u00f3n de contrato por 5 anos co Real Madrid.\nO 23 de xu\u00f1o de 2011, Miroti\u0107 foi seleccionado na 23\u00aa posici\u00f3n do Draft da NBA de 2011 polos Houston Rockets. Os seus dereitos foron traspasados aos Minnesota Timberwolves, e despois foron traspasados outra vez aos Chicago Bulls.\nO 13 de xullo de 2014, anunciou a s\u00faa incorporaci\u00f3n \u00f3s Chicago Bulls para a tempada 2014-15. O 18 de xullo de 2014, asinou oficialmente o seu contrato de tres anos cos Bulls.\nO 1 de febreiro de 2018, Miroti\u0107 foi traspasado xunto a unha elecci\u00f3n da segunda rolda do Draft de 2018 \u00f3s New Orleans Pelicans, a cambio de \u00d6mer A\u015f\u0131k, Tony Allen, Jameer Nelson, unha elecci\u00f3n da primeira rolda do Draft de 2018, e a opci\u00f3n de intercambiar elecci\u00f3ns de segunda rolda do Draft de 2021 cos Pelicans. Dous d\u00edas m\u00e1is tarde fixo o seu debut cos Pelicans, facendo 18 puntos na derrota por 118-107 contra os Minnesota Timberwolves.\nO 7 de febreiro de 2019, Miroti\u0107 foi traspasado \u00f3s Milwaukee Bucks nun traspaso entre tres equipos que tam\u00e9n mandou a Thon Maker \u00f3s Detroit Pistons, e a Jason Smith, Stanley Johnson e catro futuras elecci\u00f3ns da segunda rolda do Draft \u00f3s New Orleans Pelicans.\nO 6 de xullo de 2019 f\u00edxose oficial a s\u00faa fichaxe polo FC Barcelona da Liga ACB."}
{"id": "183576", "revid": "7523", "url": "https://gl.wikipedia.org/wiki?curid=183576", "title": "Reggie Jackson", "text": "Reginald Shon \"Reggie\" Jackson, nado o 16 de abril de 1990 en Pordenone, \u00e9 un xogador estadounidense de baloncesto profesional que xoga nos Denver Nuggets da National Basketball Association (NBA).\nTraxectoria profesional.\nJackson foi elixido na 24\u00aa posici\u00f3n do Draft da NBA de 2011 polos Oklahoma City Thunder. Na s\u00faa primeira tempada na NBA, tan s\u00f3 xogou 11.1 minutos por partido en 45 encontros, sendo o terceiro base por detr\u00e1s de Russell Westbrook e Eric Maynor. Anotou algo m\u00e1is de tres puntos por partido, pero as s\u00faas porcentaxes foron moi baixas, un 32% en tiros de campo, e un 21% en triplas. Nos playoffs de 2012, onde os Thunder perderon nas Finais da NBA contra os Miami Heat por 4-1, Jackson non participou en ning\u00fan dos 20 partidos.\nO 19 de febreiro de 2015, Jackson foi traspasado \u00f3s Detroit Pistons nun traspaso entre os Thunder, os Pistons e os Utah Jazz.\nO 20 de febreiro de 2020, Jackson asinou cos Los Angeles Clippers."}
{"id": "183577", "revid": "98629", "url": "https://gl.wikipedia.org/wiki?curid=183577", "title": "John Redmond", "text": "John Edward Redmond ou Se\u00e1n Mac R\u00e9amainn en irland\u00e9s, nado en Kilrane (Condado de Wexford, Irlanda) o 1 de setembro de 1856 e finado en Londres (Inglaterra) o 6 de marzo de 1918, foi un pol\u00edtico nacionalista irland\u00e9s, \"barrister\", deputado na C\u00e1mara dos Com\u00fans e l\u00edder do Partido Parlamentario Irland\u00e9s entre 1900 e 1918.\nXuventude.\nNacionalista desne pequeno, seu pai foi un activista da causa irlandesa. Foi ducado en colexios xesu\u00edtas e posteriormente estudou Dereito. Involucrado na pol\u00edtica polo seu pai, en 1880 foi elixido parlamentario en representaci\u00f3n do Partido Parlamentario Irland\u00e9s. Foi un forte opositor \u00e1 pol\u00edtica nacionalista violenta que alg\u00fans propugnaban, defendendo a postura do \"Home Rule\", unha limitada forma de autogoberno para Irlanda proposta polo Reino Unido.\nL\u00edder do Partido Parlamentario Irland\u00e9s.\nA partir de 1891 liderou a facci\u00f3n pro-Parnell do partido, logo da morte deste \u00faltimo; e cando o partido se reunificou en 1900, foi elixido como o seu presidente. A s\u00faa loita por establecer que o \"Home Rule\" fora aprobado estendeuse ata 1911, cando o parlamento brit\u00e1nico aprobouno logo de catro proxectos fracasados. Con todo, esta situaci\u00f3n foi fortemente rexeitada polos irlandeses protestantes, que tem\u00edan ao dominio dun estado cat\u00f3lico e un desequilibrio da situaci\u00f3n econ\u00f3mica debido ao car\u00e1cter predominantemente agr\u00edcola de Irlanda.\nA s\u00faa ameaza de oprse pola violencia, que coincid\u00eda cos irlandeses cat\u00f3licos m\u00e1is radicais en non aceptar esta pol\u00edtica moderada, levaron a que o Reino Unido reformulara o \"Home Rule\" e dividira Irlanda en zonas cat\u00f3licas e protestantes. Estas \u00faltimas seguir\u00edan gobernadas polos brit\u00e1nicos por un tempo determinado. A\u00ednda que se opuxo a este cambio, Redmond e o seu partido o aceptaron, pensando que ser\u00eda algo temporal. Por\u00e9n, o inicio da primeira guerra mundial pospuxo calquera troco ata despois do conflito. Redmond tivo a oportunidade de ser o xefe do goberno irland\u00e9s, mais o seu entusiasta apoio \u00e1 participaci\u00f3n irlandesa na guerra xunto aos brit\u00e1nicos e o Alzamento de Pascua de 1916, sepultaron o seu liderado.\nDeclive pol\u00edtico.\nEste \u00faltimo feito, promovido por unha minor\u00eda cat\u00f3lica que procuraba a independencia total, e a forte represi\u00f3n brit\u00e1nica -t\u00f3dolos l\u00edderes do Alzamento foron executados como traidores e o alistamento no ex\u00e9rcito f\u00edxose obrigatorio- prenderon no nacionalismo irland\u00e9s e deron unha forza inesperada ao Sinn F\u00e9in, un partido que non tivera que ver co movemento, pero que ante a opini\u00f3n p\u00fablica era o referente dos nacionalistas cat\u00f3licos. O seu l\u00edder, \u00c9amon de Valera, xurdiu ent\u00f3n como o l\u00edder de Irlanda na s\u00faa loita independentista. En 1918 o Sinn F\u00e9in obtivo a maior\u00eda nas elecci\u00f3ns xerais e proclamou a independencia unilateral de Irlanda, establecendo a Rep\u00fablica de Irlanda.\nNo entanto, Redmond non acadou a vivir o colapso do partido polo cal loitara toda a s\u00faa vida. Finou en marzo de 1918 e foi sucedido na direcci\u00f3n do movemento por John Dillon. \u00c9 considerado un heroe por moitos debido ao seu compromiso coa non violencia nun per\u00edodo convulsionado e moi polarizado da pol\u00edtica irlandesa."}
{"id": "183578", "revid": "1093", "url": "https://gl.wikipedia.org/wiki?curid=183578", "title": "Flora Veiga Aldariz", "text": ""}
{"id": "183579", "revid": "23204", "url": "https://gl.wikipedia.org/wiki?curid=183579", "title": "Slane", "text": "Slane, en irland\u00e9s Baile Shl\u00e1ine, \u00e9 unha localidade situada no Condado de Meath, na provincia de Leinster (Rep\u00fablica de Irlanda). A vila est\u00e1 situada na marxe esquerda do r\u00edo Boyne na intersecci\u00f3n das v\u00edas que unen Dubl\u00edn con Monaghan e Drogheda con Navan. No 2006 ti\u00f1a unha poboaci\u00f3n de 1.099 habitantes, o que supuxo un incremento de 823 habitantes respecto do ano 2002. A poboaci\u00f3n da vila e do seu contorno rural no 2006 era de 1.587 fronte aos 1.336 do 2002. O centro da vila data do s\u00e9culo XVIII e tanto a vila como os seus arredores conte\u00f1en moitos vestixios hist\u00f3ricos de ata 5.000 anos."}
{"id": "183581", "revid": "56817", "url": "https://gl.wikipedia.org/wiki?curid=183581", "title": "Confederaci\u00f3n Irlandesa", "text": "A Confederaci\u00f3n Irlandesa foi un movemento nacionalista irland\u00e9s creado o 13 de xaneiro de 1847 por membros de Irlanda Nova, que previamente se escindiran da \"Repeal Association\" de Daniel O\u2019Connell.\nHistoria.\nEn xu\u00f1o de 1846 chega ao poder en Gran Breta\u00f1a o Partido Liberal da man de John Russell. O'Connell, que creara a \"Repeal\" para rexeitar a Acta de Uni\u00f3n de 1800, iniciou ent\u00f3n un achegamento cara a Russell e ao liberalismo ingl\u00e9s. Thomas Francis Meagher e os membros m\u00e1is novos da asociaci\u00f3n denunciaron esta estratexia de achegamento, o que valeu para que O'Connell os presentase coma \"revolucionarios, infieis e inimigos da Igrexa\". Finalmente, produciuse a escisi\u00f3n e Meagher creou cos seus a Confederaci\u00f3n Irlandesa, cuxos l\u00edderes tiveron un destacado papel na Rebeli\u00f3n de Irlanda Nova de 1848."}
{"id": "183582", "revid": "16394", "url": "https://gl.wikipedia.org/wiki?curid=183582", "title": "Acta de Uni\u00f3n de 1800", "text": ""}
{"id": "183584", "revid": "23204", "url": "https://gl.wikipedia.org/wiki?curid=183584", "title": "Daniel Studi", "text": "Daniel Michael Studi, nado o 4 de xullo de 1976 en Oklahoma, \u00e9 un actor amerindio fillo do tam\u00e9n actor de orixe cherokee Wes Studi. Foi educado do xeito dos cherokee, e para co\u00f1ecer e respectar as tradici\u00f3ns das distintas tribos nativas americanas. Isto foi inestimable para a dobraxe do filme de animaci\u00f3n de DreamWorks \"\" (2002).\nTam\u00e9n actuou previamente xunto \u00f3 seu pai no telefilme \"Crazy Horse\"."}
{"id": "183585", "revid": "5863", "url": "https://gl.wikipedia.org/wiki?curid=183585", "title": "Thomas Francis Meagher", "text": "Thomas Francis Meagher, nado en Waterford, Irlanda, o 3 de agosto de 1823 e finado no r\u00edo Missouri, Estados Unidos, o 1 de xullo de 1867, foi un pol\u00edtico nacionalista irland\u00e9s l\u00edder de Irlanda Nova durante a Rebeli\u00f3n de 1848. Combateu co grao de Brigadier na Guerra Civil Estadounidense.\nTraxectoria.\nAos 6 anos marchou estudar a Inglaterra volvendo a Irlanda en 1843. Acabou integr\u00e1ndose na \"Repeal Association\", que traballaba no rexeitamento da Acta de Uni\u00f3n de 1800. Por diferenzas co l\u00edder da asociaci\u00f3n, Daniel O\u2019Connell, Meagher e outros membros novos da asociaci\u00f3n, co\u00f1ecidos como a Irlanda Nova, abandon\u00e1rona e fundaron a Confederaci\u00f3n Irlandesa.\nXunto con William Smith O'Brien marchou a Francia para estudar os movementos revolucionarios franceses de 1848 regresando a Irlanda co dese\u00f1o da s\u00faa nova bandeira tricolor.\nTras a Rebeli\u00f3n protagonizada en 1848, Meagher foi condenado a morte, pero a sentenza foi conmutada debido \u00e1 presi\u00f3n internacional e \u00e1 opini\u00f3n p\u00fablica polo desterro \u00e1 Terra de Van Diemen, hoxe Tasmania. Al\u00ed casou e dese\u00f1ou a s\u00faa fuxida aos Estados Unidos coa s\u00faa muller, que culminar\u00eda en 1852, ano no que chegou a Nova York.\nXa nos Estados Unidos, e co estoupido da Guerra Civil Estadounidense, Meagher apuntouse ao ex\u00e9rcito da Uni\u00f3n onde acadou o grao de Brigadier e liderou a Brigada Irlandesa, acadando notables \u00e9xitos militares. Tras a guerra foi nomeado gobernador de Montana. Falecer\u00eda en 1867 afogado no r\u00edo Missouri ao caer do barco de vapor no que viaxaba. O seu corpo nunca foi recuperado."}
{"id": "183586", "revid": "89787", "url": "https://gl.wikipedia.org/wiki?curid=183586", "title": "Xulia Vaquero", "text": "Xulia Vaquero Sousa, nada en Chamonix (Francia) o 18 de setembro de 1970, \u00e9 unha ex atleta galega.\nTraxectoria.\nFilla de pais emigrantes, aos dous meses foi vivir a casa da s\u00faa avoa na G\u00e1ndara (Salcidos, A Guarda). Comezou a practicar atletismo na escola, e comezou a ga\u00f1ar competici\u00f3ns de cross. Ga\u00f1ou oito campionatos de Espa\u00f1a consecutivos.\nNon acadou a marca m\u00ednima para participar nos Xogos Ol\u00edmpicos de 1992, pero si foi aos de Atlanta 1996, onde quedou 9\u00aa na proba dos 10\u00a0000 metros.\nAbandonou o atletismo profesional no ano 2000 logo de comezar tratamento psiqui\u00e1trico.\nEn 1997 foille concedida a Medalla de Prata de Galicia.\nO seu adestrador foi Alfonso Ortega Casasnovas."}
{"id": "183587", "revid": "6939", "url": "https://gl.wikipedia.org/wiki?curid=183587", "title": "Federaci\u00f3n Espa\u00f1ola de Municipios y Provincias", "text": ""}
{"id": "183588", "revid": "75439", "url": "https://gl.wikipedia.org/wiki?curid=183588", "title": "Barricada", "text": "Unha barricada \u00e9 un parapeto improvisado que se fai con barricas, carruaxes volcadas, paus, pedras etc. Serve para entorpecer o paso ao adversario e \u00e9 m\u00e1is empregada nas revoltas populares que na arte militar.\nO seu uso rem\u00f3ntase ao parecer a 1588 en Par\u00eds, coa c\u00e9lebre \"Xornada das barricadas\". Posteriormente, recorreuse a elas:\nEn Espa\u00f1a, ergu\u00e9ronse barricadas en moitas ocasi\u00f3ns, especialmente en Madrid en 1854, coa insurrecci\u00f3n de Vic\u00e1lvaro, en 1856 e en 1866. En Barcelona, as de 1856 e en Valencia, C\u00e1diz, Sevilla etc as que se ergueron durante o per\u00edodo revolucionario.\nNotas.\n\"Este artigo cont\u00e9n material do dicionario enciclop\u00e9dico popular ilustrado Salvat dos anos 1906 a 1914 que se encontra no dominio p\u00fablico.\""}
{"id": "183590", "revid": "12452", "url": "https://gl.wikipedia.org/wiki?curid=183590", "title": "Julia Vaquero Sousa", "text": ""}
{"id": "183592", "revid": "6939", "url": "https://gl.wikipedia.org/wiki?curid=183592", "title": "Alfonso Ortega Casasnovas", "text": ""}
{"id": "183600", "revid": "5863", "url": "https://gl.wikipedia.org/wiki?curid=183600", "title": "San Xo\u00e1n de Tabag\u00f3n", "text": ""}
{"id": "183601", "revid": "7523", "url": "https://gl.wikipedia.org/wiki?curid=183601", "title": "Nikola Mirotic", "text": ""}
{"id": "183602", "revid": "22795", "url": "https://gl.wikipedia.org/wiki?curid=183602", "title": "Eudoxo", "text": ""}
{"id": "183603", "revid": "89787", "url": "https://gl.wikipedia.org/wiki?curid=183603", "title": "MarShon Brooks", "text": "MarShon Scitif Brooks, nado o 26 de xaneiro de 1989 en Long Branch, Nova Jersey, \u00e9 un xogador americano de baloncesto profesional.\nTraxectoria profesional.\nNew Jersey / Brooklyn Nets.\nBrooks foi elixido na 25\u00aa posici\u00f3n do Draft da NBA de 2011 polos Boston Celtics. Os Celtics traspasaron a Brooks aos New Jersey Nets a cambio da 27\u00aa posici\u00f3n do Draft de 2011, JaJuan Johnson, e unha elecci\u00f3n da segunda rolda do Draft de 2014. Asinou o seu contrato polos Nets o 9 de decembro de 2011.\nBoston Celtics.\nBrooks foi traspasado \u00f3s Boston Celtics o 12 de xullo de 2013 como parte dun traspaso que mandou a Kevin Garnett e a Paul Pierce \u00f3s Nets.\nO 1 de xaneiro de 2014, foi asignado \u00f3s Maine Red Claws da NBA Development League. O 9 de xaneiro foi chamado de volta polos Celtics.\nGolden State Warriors.\nO 15 de xaneiro de 2014, completouse un traspaso entre tres equipos, os Celtics, os Golden State Warriors e os Miami Heat. Os Celtics mandaron a Brooks e a Jordan Crawford \u00f3s Warriors. A cambio, recibiron a Joel Anthony dos Heat, unha futura elecci\u00f3n protexida do Draft de Philadelphia que fora enviada a Miami nun traspaso anterior, e unha elecci\u00f3n da segunda rolda do Draft de 2016 dos Heat. Ademais, Toney Douglas foi enviado \u00f3s Heat no mesmo traspaso.\nLos Angeles Lakers.\nO 19 de febreiro de 2014, Brooks foi traspasado xunto a Kent Bazemore \u00f3s Los Angeles Lakers, a cambio de Steve Blake.\nEn xullo de 2014, Brooks uniuse \u00f3s Sacramento Kings para a Liga de Ver\u00e1n da NBA de 2014.\nOlimpia Milano.\nO 8 de agosto de 2014, Brooks asinou un contrato dun ano co Emporio Armani Milano da Lega Basket Serie A.\nVolta \u00e1 NBA.\nO 3 de xaneiro de 2019, Brooks foi traspasado \u00f3s Chicago Bulls xunto Wayne Selden Jr. e d\u00faas futuras elecci\u00f3ns da segunda rolda do Draft, a cambio de Justin Holiday. Foi cortado o 7 de xaneiro polos Bulls sen chegar a debutar."}
{"id": "183604", "revid": "89787", "url": "https://gl.wikipedia.org/wiki?curid=183604", "title": "Jordan Hamilton", "text": "Jordan Christian Hamilton, nado nos \u00c1nxeles (California) o 6 de outubro de 1990, \u00e9 un xogador americano de baloncesto profesional que xoga nos Kumamoto Volters da B.League xaponesa.\nTraxectoria profesional.\nHamilton foi elixido na 26\u00aa posici\u00f3n do Draft da NBA de 2011 polos Dallas Mavericks. Foi traspasado na mesma noite do Draft aos Denver Nuggets, nun traspaso que ademais mandou a Rudy Fern\u00e1ndez e os dereitos de Petteri Koponen a Dallas, a Andre Miller a Denver, e a Raymond Felton aos Portland Trail Blazers. O 9 de decembro asinou o seu contrato cos Nuggets.\nO 20 de febreiro de 2014, os Nuggets traspasaron a Hamilton \u00f3s Houston Rockets a cambio de Aaron Brooks.\nO 18 de agosto de 2014, Hamilton asinou cos Toronto Raptors. Por\u00e9n, foi cortado polos Raptors o 26 de outubro de 2014. Dous d\u00edas m\u00e1is tarde, asinou cos Utah Jazz. O 6 de novembro de 2014, foi cortado polos Jazz.\nO 24 de febreiro de 2015, Hamilton asinou un contrato de dez d\u00edas cos Los Angeles Clippers. O 6 de marzo de 2015, asinou un segundo contrato de dez d\u00edas cos Clippers."}
{"id": "183605", "revid": "4817", "url": "https://gl.wikipedia.org/wiki?curid=183605", "title": "ATS 1", "text": ""}
{"id": "183606", "revid": "4817", "url": "https://gl.wikipedia.org/wiki?curid=183606", "title": "ATS-1", "text": ""}
{"id": "183607", "revid": "1131", "url": "https://gl.wikipedia.org/wiki?curid=183607", "title": "Puigmal", "text": "O Puigmal, chamado tam\u00e9n Puigmal d'Err na Alta Cerda\u00f1a, \u00e9 a segunda monta\u00f1a m\u00e1is alta da provincia de Xirona (2.909,6 msnm), situada na fronteira de Espa\u00f1a con Francia.\nLocalizado entre os termos municipais de Queralbs (Ripoll\u00e8s, Xirona) e Err (Alta Cerda\u00f1a, Pireneos Orientais) \u00e9 a m\u00e1is alta dos cumes que configuran a denominada Gran Olla que rodea o Val de N\u00faria. \u00c9 unha cima ancha e redondeada; a s\u00faa ascensi\u00f3n \u00e9 sinxela se as condici\u00f3ns clim\u00e1ticas non son moi adversas. No seu cume at\u00f3pase unha cruz de ferro fraguado e unha placa con versos do pai Cinto Verdaguer."}
{"id": "183608", "revid": "1987", "url": "https://gl.wikipedia.org/wiki?curid=183608", "title": "R\u00edo Dar\u00f3", "text": "O Dar\u00f3 \u00e9 un pequeno r\u00edo de Catalu\u00f1a con escaso caudal e de r\u00e9xime fluvial mediterr\u00e1neo que nace no Mass\u00eds de les Gavarres e \u00e9 actualmente afluente do Ter. Antigamente desembocaba no Mediterr\u00e1neo."}
{"id": "183610", "revid": "54334", "url": "https://gl.wikipedia.org/wiki?curid=183610", "title": "(119951) 2002 KX14", "text": "(119951) 2002 KX14, tam\u00e9n escrito coma 2002 KX14, \u00e9 un obxecto trans-neptuniano (TNO) que reside dentro do cinto de Kuiper. Foi descuberto o 17 de maio do ano 2002 por Michael E. Brown e Chad Trujillo.\nTen un eixo semi-maior, un per\u00edodo orbital, e unha excentricidade orbital moi semellantes \u00e1s dun plutino. Os per\u00edodos orbitais dos plutinos andan polos 247,2 anos (1,5 x per\u00edodo orbital Neptuno). Pero (119951) 2002 KX14 non est\u00e1 clasificado coma plutino dende que se sabe que non est\u00e1 en resonancia con Neptuno e de que posiblemente se formase na s\u00faa actual \u00f3rbita que \u00e9 case completamente circular e que est\u00e1 practicamente sobre a ecl\u00edptica. Posiblemente se mantivese nunha \u00f3rbita \"dinamicamente fr\u00eda\" (\u00e9 dicir, sen alteraci\u00f3ns) e que non fose directamente perturbada por Neptuno na s\u00faa migraci\u00f3n cara a fora durante a formaci\u00f3n do Sistema Solar. O programa Deep Ecliptic Survey (DES) clasif\u00edcao actualmente coma un cubewano base\u00e1ndose na integraci\u00f3n da s\u00faa \u00f3rbita para un rango de 10 mill\u00f3ns de anos.\nVen de estar hai pouco en oposici\u00f3n cunha magnitude aparente de 20,4. Isto fai del que sexa 360 menos brillante c\u00e1 Plut\u00f3n."}
{"id": "183615", "revid": "127505", "url": "https://gl.wikipedia.org/wiki?curid=183615", "title": "\u00dcltr\u00e4q\u00e4ns", "text": "\u00dcltr\u00e4q\u00e4ns \u00e9 grupo de folk punk galego creado na Coru\u00f1a\u00a0en 2008.\nMembros.\nA Formaci\u00f3n a partir de 2012 foi:"}
{"id": "183617", "revid": "43337", "url": "https://gl.wikipedia.org/wiki?curid=183617", "title": "Diari de Balears", "text": "Diari de Balears (antes co\u00f1ecido como Balears), foi un xornal editado en Palma de Mallorca entre 1939 e 2013. Na \u00faltima \u00e9poca da ditadura franquista e durante a transici\u00f3n perdeu un importante n\u00famero de lectores, a consecuencia da dura competencia con outros diarios da illa. En 1996 foi adquirido polo grupo Serra, evolucionando a posturas pr\u00f3ximas ao rexionalismo balear.\nHistoria.\nNaceu pouco despois da Guerra Civil, o 13 de xu\u00f1o de 1939, pola fusi\u00f3n dos diarios \"El D\u00eda\" e o \u00f3rgano de expresi\u00f3n falanxista \"Aqu\u00ed estamos\", chegando a ser o diario de maior difusi\u00f3n das illas. Despois da morte de Franco en 1975 pasou a formar parte do \u00f3rgano \"Medios de Comunicaci\u00f3n Social del Estado\". A perda do n\u00famero de lectores fixo que fora poxado e adquirido polo grupo Serra, que aos poucos anos renomear\u00edao a \"Diari de Balears\". A edici\u00f3n impresa desaparecer\u00eda en 2013, continuando a versi\u00f3n dixital como \"DBalears\"."}
{"id": "183619", "revid": "77437", "url": "https://gl.wikipedia.org/wiki?curid=183619", "title": "UTR", "text": "En xen\u00e9tica denom\u00ednanse UTR ou rexi\u00f3ns non traducidas (procedente do ingl\u00e9s \"Untranslated Region\") \u00e1s rexi\u00f3ns que non se traducen a prote\u00ednas situadas nos extremos dos ARNm, que son copias complementarias das rexi\u00f3ns dos extremos dos xenes. No extremo 5' do ARNm hai unha rexi\u00f3n chamada 5' UTR (ou secuencia l\u00edder) e no extremo 3' outra chamada 3' UTR (ou secuencia tr\u00e1iler), que se encontran antes do cod\u00f3n de iniciaci\u00f3n para a traduci\u00f3n da prote\u00edna e despois do cod\u00f3n de parada, respectivamente. No xene as rexi\u00f3ns correspondentes \u00e1s UTR flanquean por cada lado o marco aberto de lectura (ou \"ORF\"). As UTR non son zonas codificantes de amino\u00e1cidos das prote\u00ednas, pero a\u00ednda que non se traducen, si se transcriben, polo que est\u00e1n presentes nos ARNm.\nAs UTR te\u00f1en grande importancia na regulaci\u00f3n da expresi\u00f3n x\u00e9nica. Por exemplo, existen prote\u00ednas adaptadoras que reco\u00f1ecen secuencias espec\u00edficas, non codificantes, da 3' UTR. Ademais, est\u00e1n implicadas na correcta expresi\u00f3n espacial e temporal dos xenes.\nAs UTR aparecen tanto en xenomas de eucariotas coma de procariotas e mesmo de virus, malia a sinxeleza do xenoma destes \u00faltimos.\n5' UTR.\nA 5' UTR \u00e9 unha rexi\u00f3n non traducida do extremo 5' do ARNm, que comeza no sitio de comezo da transcrici\u00f3n e acaba cando se chega ao cod\u00f3n de iniciaci\u00f3n da traduci\u00f3n, xa na rexi\u00f3n codificante. Esta rexi\u00f3n do ARNm cont\u00e9n elementos que controlan a expresi\u00f3n x\u00e9nica por medio de elementos regulatorios. Nos procariotas a 5' UTR do ARNm xeralmente cont\u00e9n o sitio de uni\u00f3n ao ribosoma (RBS), tam\u00e9n chamado secuencia Shine-Dalgarno (AGGAGGU).\nA lonxitude media da 5' UTR \u00e9 de ~150 nucle\u00f3tidos en eucariotas (en humanos 170), pero pode chegar a ter miles de bases. Alg\u00fans virus e xenes celulares te\u00f1en 5' UTR infrecuentemente longos e estruturados, o que pode afectar \u00e1 expresi\u00f3n x\u00e9nica. Como media a 5' UTR \u00e9 a metade de longa ca a 3' UTR.. Nos procariotas as 5' UTR dos ARNm son m\u00e1is curtas.\nNa 5' UTR podemos atopar varias secuencias regulatorias: \n3' UTR.\nA rexi\u00f3n 3' \u00e9 unha rexi\u00f3n non traducida do extremo 3' do ARNm, que comeza a partir do final da rexi\u00f3n codificante do ARNm. A lonxitude da rexi\u00f3n 3' UTR ten unha variaci\u00f3n considerable nos ARNm de mam\u00edferos (vai desde 60-80 ata 4000 nucle\u00f3tidos, no home uns 700-800). Isto suxire que o xenoma humano evolucionou para incrementar o uso de mecanismos de control postranscricional na expresi\u00f3n de xenes. Identific\u00e1ronse 2772 secuencias curtas de nucle\u00f3tidos na 3\u00b4 UTR, onde se unen os elementos reguladores do ARNm.\nEn moitos ARNm comprobouse que as rexi\u00f3ns 3\u00b4 UTR est\u00e1n implicadas na regulaci\u00f3n da estabilidade, localizaci\u00f3n e traduci\u00f3n dos mesmos. As rexi\u00f3ns 3\u00b4 UTR gobernan a expresi\u00f3n dos xenes grazas \u00e1 interacci\u00f3n entre os compo\u00f1entes estruturais do ARNm (elementos en cis) e factores espec\u00edficos que act\u00faan en trans (prote\u00ednas que se unen a ARN e ARN non codificantes).\nAs secuencias responsables do acurtamento da vida media dos ARNm est\u00e1n nas rexi\u00f3ns 3\u00b4 UTR.\nO ARNm est\u00e1 regulado por tres procesos que se levan a cabo a trav\u00e9s das rexi\u00f3ns 3\u00b4 UTR, por medio da uni\u00f3n nelas de factores reguladores e da estrutura que poden formar:\nIdentific\u00e1ronse dous mecanismos de regulaci\u00f3n na expresi\u00f3n de xenes polas rexi\u00f3ns 3\u00b4 UTR:\nNas rexi\u00f3ns 3' UTR \u00fanense dous tipos de elementos orixinando as\u00ed dous tipos de regulaci\u00f3n do ARNm: elementos cis e factores trans, cuxo funcionamento anormal foi implicado no c\u00e1ncer (orixinan c\u00e9lulas tumorais, xa que regulan ARNm que codifica compo\u00f1entes do ciclo celular). En c\u00e9lulas normais sen alterar, os ARNm nas s\u00faas rexi\u00f3ns 3' UTR non presentan ningunha uni\u00f3n destes factores trans, entanto que nas c\u00e9lulas que si est\u00e1n alteradas se unen moitos deses factores que alteran a estabilidade do ARNm e a eficiencia da s\u00faa traduci\u00f3n.\nNa rexi\u00f3n 3' UTR dun ARNm atopamos varias secuencias reguladoras: \nA regulaci\u00f3n faise a trav\u00e9s de \"clusters\" de factores que se unen a esas secuencias caracter\u00edsticas. Un dos factores trans m\u00e1is importantes na regulaci\u00f3n que se unen \u00e1s rexi\u00f3ns 3' UTR son os microARN, os cales exercen unha regulaci\u00f3n negativa do ARNm, xa que promoven a s\u00faa degradaci\u00f3n ou a represi\u00f3n da traduci\u00f3n.\nExemplos de elementos cis que se une en secuencias ARE de 3\u00b4 UTR son: prote\u00ednas HuR (estabilizan o ARNm), AUF1, TTP (degradan o ARNm), HuR (aumenta a traduci\u00f3n do ARNm), TIA-1, TIAR (reducen a traduci\u00f3n do ARNm). Estes elementos poden competir por unha mesma \u00e1rea do ARNm.\nRelaci\u00f3n das rexi\u00f3ns UTR con diferentes enfermidades.\nExisten diferentes alteraci\u00f3ns que se producen nas rexi\u00f3ns UTR 5\u00b4 ou 3\u00b4, que dan como resultado o desenvolvemento dunha determinada enfermidade.\nAs alteraci\u00f3ns nas secuencias UTR poden estar, por exemplo, implicadas no c\u00e1ncer. Comprobouse que mutaci\u00f3ns nas secuencias 3\u00b4 UTR reguladoras producen niveis anormais de ARNm, e desorde na localizaci\u00f3n e posterior traduci\u00f3n do mesmo por modificaci\u00f3n dos factores que act\u00faan en trans sobre eles, podendo desta maneira producir o fenotipo tumoral nas c\u00e9lulas.\nExisten prote\u00ednas que se unen \u00e1s secuencias ARE das rexi\u00f3ns 3\u00b4 UTR que poden ter un efecto positivo ou negativo sobre o ARNm \u00e1 hora de transformar unha c\u00e9lula normal nunha tumoral.\nPor exemplo, o xene da ciclina D1, que act\u00faa na regulaci\u00f3n do ciclo celular, vese afectado por unha alteraci\u00f3n en 3\u00b4 UTR, a cal causa que o ARNm sexa m\u00e1is estable e se traduza sempre, contribu\u00edndo ao desenvolvemento do tumor."}
{"id": "183620", "revid": "56817", "url": "https://gl.wikipedia.org/wiki?curid=183620", "title": "Vall\u00e8s", "text": "O Vall\u00e8s \u00e9 unha comarca natural catal\u00e1 situada na Depresi\u00f3n Prelitoral Catal\u00e1, entre os r\u00edos Llobregat e Tordera. A s\u00faa capital hist\u00f3rica \u00e9 Caldes de Montbui.\nA divisi\u00f3n comarcal de 1936 dividiu esta comarca natural en d\u00faas comarcas administrativas, ambas na provincia de Barcelona:"}
{"id": "183622", "revid": "69467", "url": "https://gl.wikipedia.org/wiki?curid=183622", "title": "Empord\u00e1n", "text": "O Empord\u00e1n (en catal\u00e1n: \"Empord\u00e0\") \u00e9 unha comarca hist\u00f3rica do nord\u00e9s de Catalu\u00f1a (Espa\u00f1a), situada na costa norte da provincia de Xirona, no l\u00edmite con Francia. Coincide aproximadamente cos l\u00edmites do antigo condado de Emp\u00faries. A comarca toma o seu nome da colonia grega de Emp\u00faries (\"Emporion\").\nNa actualidade, a comarca hist\u00f3rica \u00e1chase dividida en d\u00faas comarcas administrativas: \nXeograf\u00eda.\nO Empord\u00e1n limita ao norte coa serra da Albera, que comp\u00f3n a parte m\u00e1is oriental da cordilleira pirenaica e que acaba no mar no Cabo de Creus. A esta parte monta\u00f1osa co\u00f1ec\u00edalla de forma tradicional como o Alto Emp\u00faries mentres que a parte situada no chairo era co\u00f1ecida como o Baix Empord\u00e0. Esta chaira est\u00e1 dividida polo macizo do Montgr\u00ed comprende ao norte a chaira pola que discorren antes de desembocar no mar os r\u00edos Muga e Fluvi\u00e0 e ao sur a parte co\u00f1ecida como \"l'Empordanet\", comprendido entre o mencionado macizo do Montgr\u00ed, a costa, o r\u00edo Ter e ao oeste o mazizo das Gavarres. Esta zona que hoxe coincide coa comarca administrativa do Baix Empord\u00e0 ten a s\u00faa capital en La Bisbal d'Empord\u00e0, mentres que a situada ao norte, cuxa capital hist\u00f3rica foi a vila de Castell\u00f3 d\u2019Emp\u00faries, comprende a comarca administrativa do Alt Empord\u00e0 e que actualmente ten por capital a cidade de Figueres.\nA costa.\nA costa do Empord\u00e1n forma parte da Costa Brava e comprende desde os cant\u00eds e pequenas praias que se atopan ao norte, entre a fronteira francesa e o cabo de Creus e \u00e1 altura do macizo do Montgr\u00ed, fronte ao cal at\u00f3panse as Illas Medes ata longas praias de fina area no golfo de Roses, que se estende desde o cabo de Creus ao macizo do Montgr\u00ed, destacando nesta zona o Parque Natural dos Aiguamolls e a praia de dunas de Sant Pere Pescador. Ao sur do macizo do Montgr\u00ed at\u00f3pase a desembocadura do Ter e extensas praias como a de Pals ata o cabo de Begur onde a costa volve levantarse sobre o mar para formar cant\u00eds e calas.\nA tramontana.\nA presenza da tramontana - un vento fr\u00edo e turbulento do norte - \u00e9 particularmente intensa no Empord\u00e1n, e son numerosas as referencias literarias e art\u00edsticas a este vento, que forma parte esencial da caracterizaci\u00f3n literaria e simb\u00f3lica da comarca, \u00e1 que contribu\u00edron decisivamente numerosos literatos e artistas, como Josep Pla ou Salvador Dal\u00ed, ambos os nativos da comarca. O poeta -tam\u00e9n empordan\u00e9s- Carles Fages de Climent escribiu a oraci\u00f3n ao Cristo da Tramontana, moi popular no Empord\u00e1n, que logo inspirar\u00eda un lenzo do seu amigo Salvador Dal\u00ed, exposto no Teatro-Museo Dal\u00ed. Tam\u00e9n Gabriel Garc\u00eda M\u00e1rquez ref\u00edrese \u00e1 tramontana en \"Doce Cuentos Peregrinos\"."}
{"id": "183623", "revid": "56817", "url": "https://gl.wikipedia.org/wiki?curid=183623", "title": "Pened\u00e8s", "text": "O Pened\u00e8s \u00e9 un territorio hist\u00f3rico da comunidade aut\u00f3noma de Catalu\u00f1a, que forma parte das provincias de Barcelona e Tarragona. Na divisi\u00f3n comarcal de 1936 quedou subdividido nas comarcas catal\u00e1s do Alt Pened\u00e8s, o Garraf (tam\u00e9n chamada \"Pened\u00e8s Mar\u00edtim\" ou \"Marina del Pened\u00e8s\") e o Baix Pened\u00e8s.\nO territorio deu lugar a unha denominaci\u00f3n de orixe hom\u00f3nima que incl\u00fae tam\u00e9n municipios doutras comarcas.\n\u00c9 tam\u00e9n un dos oito \u00e1mbitos funcionais territoriais (AFT) definidos no Plan territorial xeral de Catalu\u00f1a, para un hipot\u00e9tico desenvolvemento da Comunidade Aut\u00f3noma en vigair\u00edas. Est\u00e1 formado polas comarcas do Alt Pened\u00e8s, Baix Pened\u00e8s, Garraf e a maior parte da de Anoia."}
{"id": "183628", "revid": "85894", "url": "https://gl.wikipedia.org/wiki?curid=183628", "title": "Toimil, Galegos, Lal\u00edn", "text": "Toimil \u00e9 un lugar da parroquia de Galegos, no concello dezao de Lal\u00edn. Segundo o IGE a s\u00faa poboaci\u00f3n no ano 2010 era de 42 persoas (23 mulleres e 19 homes)."}
{"id": "183629", "revid": "27155", "url": "https://gl.wikipedia.org/wiki?curid=183629", "title": "Rexi\u00f3n non traducida", "text": ""}
{"id": "183632", "revid": "4817", "url": "https://gl.wikipedia.org/wiki?curid=183632", "title": "Applications Technology Satellite 2", "text": "Applications Technology Satellite 2 ou ATS 2 foi un sat\u00e9lite artificial dos Estados Unidos adicado a probar novas tecnolox\u00edas e lanzado o 6 de abril de 1967 mediante un foguete Atlas-Agena D desde o Centro Espacial Kennedy, en Florida, Estados Unidos.\nCaracter\u00edsticas.\nATS-2 probou diferentes tecnolox\u00edas:\nO sat\u00e9lite ti\u00f1a forma de cilindro de 1,42 metros de di\u00e1metro e 1,83 metros de altura. A enerx\u00eda el\u00e9ctrica proporcion\u00e1baan dous paneis solares que alimentaban un par de bater\u00edas recargables de n\u00edquel-cadmio. O sat\u00e9lite dispo\u00f1\u00eda de catro p\u00e9rtegas extensibles que pod\u00edan alongarse ata os 28,2 metros de lonxitude para proporcionar estabilizaci\u00f3n por gradente gravitatorio.\nO sistema de telemetr\u00eda consist\u00eda en catro transmisores de 2,1 vatios de potencia, dous transmitindo en 136,47 MHz e os outros dous en 137,35\u00a0MHz, ademais dun experimento de comunicaci\u00f3n por microondas.\nDurante o lanzamento a segunda etapa do foguete fallou, deixando o sat\u00e9lite nunha \u00f3rbita el\u00edptica que acabou por facer que o sat\u00e9lite reentrara na atmosfera o 2 de setembro de 1969. Con todo, obtiv\u00e9ronse datos \u00fatiles dalg\u00fans dos instrumentos, m\u00e1is notablemente do experimento de raios c\u00f3smicos e part\u00edculas."}
{"id": "183633", "revid": "4817", "url": "https://gl.wikipedia.org/wiki?curid=183633", "title": "ATS 2", "text": ""}
{"id": "183634", "revid": "4817", "url": "https://gl.wikipedia.org/wiki?curid=183634", "title": "ATS-2", "text": ""}
{"id": "183638", "revid": "85894", "url": "https://gl.wikipedia.org/wiki?curid=183638", "title": "Galegos, Galegos, Lal\u00edn", "text": "Galegos \u00e9 un lugar da parroquia de Galegos, no concello dezao de Lal\u00edn. Segundo o IGE a s\u00faa poboaci\u00f3n no ano 2010 era de 45 persoas (27 mulleres e 18 homes)."}
{"id": "183640", "revid": "85894", "url": "https://gl.wikipedia.org/wiki?curid=183640", "title": "Penas, Galegos, Lal\u00edn", "text": "Penas \u00e9 un lugar da parroquia de Galegos, no concello dezao de Lal\u00edn. Segundo o IGE a s\u00faa poboaci\u00f3n no ano 2010 era de 18 persoas (11 homes e 7 mulleres)."}
{"id": "183643", "revid": "1131", "url": "https://gl.wikipedia.org/wiki?curid=183643", "title": "Montmel\u00f3", "text": "Montmel\u00f3 \u00e9 un municipio espa\u00f1ol pertencente \u00e1 provincia de Barcelona, en Catalu\u00f1a. Est\u00e1 situado a uns 20\u00a0km ao norte de Barcelona, na comarca do Vall\u00e8s Oriental. At\u00f3pase na parte baixa do r\u00edo Congost, na s\u00faa confluencia co r\u00edo Mogent para formar o Bes\u00f2s, r\u00edo que constit\u00fae o l\u00edmite meridional do municipio.\nHistoria.\nA m\u00e1is antiga referencia a Montmel\u00f3 \u00e9 unha acta do 945 na que se fala da igrexa de Santa Mar\u00eda de Montmel\u00f3, que a\u00ednda conserva alg\u00fans restos rom\u00e1nicos (sobre todo unha \u00e1bsida).\nO 28 de marzo de 1642, durante a guerra dos Segadors foi escenario da batalla de Montmel\u00f3, na que as tropas catalanofrancesas derrotaron a columna castel\u00e1 de 4.500 homes que se dirix\u00eda a Perpi\u00f1\u00e1n, que quedara illada.\nEconom\u00eda.\nMontmel\u00f3 constit\u00fae a zona m\u00e1is industrializada da comarca do Vall\u00e8s Oriental. A superficie forestal ocupa s\u00f3 8 hect\u00e1reas e a agricultura est\u00e1 en regresi\u00f3n fronte \u00e1 industria. Os principais cultivos foron os cereais, forraxes e a vi\u00f1a.\nEn 1991 foi inaugurado o Circu\u00edto de Catalunya, no que se disputan anualmente o Gran Premio de Espa\u00f1a de F\u00f3rmula 1 e o Gran Premio de Catalu\u00f1a de Motociclismo. Ambas as carreiras ga\u00f1aron en m\u00e1is dunha ocasi\u00f3n o premio a mellor GP da tempada. O circu\u00edto est\u00e1 entre os municipios de Montmel\u00f3, Granollers e Parets del Vall\u00e8s.\nFestividades.\nA festa maior celebr\u00e1base anteriormente en torno ao 15 de agosto coincidindo coa festividade da Asunci\u00f3n da nosa Se\u00f1ora, pero o municipio decidiu cambiar a data de celebraci\u00f3n ao \u00faltimo domingo de xu\u00f1o, case sempre coincidindo coa festividade de San Pedro, conmemorando a relaci\u00f3n secular de Montmel\u00f3 co mosteiro beneditino de Sant Pere de les Puel\u00b7les.\nNos \u00faltimos anos a Festa Maior div\u00eddese en d\u00faas collas, a de Melons (en referencia ao nome do municipio) e a de Creuats (en referencia \u00e1s Tres Cruces), representados pola cor verde e o vermello respectivamente, que compiten en diferentes probas ao longo da Festa Maior."}
{"id": "183645", "revid": "85894", "url": "https://gl.wikipedia.org/wiki?curid=183645", "title": "J. August Richards", "text": "Jaime Augusto Richards III, nado o 28 de agosto de 1973 en Washington, D.C., \u00e9 un actor estadounidense.\nTraxectoria.\nA\u00ednda que naceu nos Estados Unidos os seus pais son de Panam\u00e1. Pasou a s\u00faa infancia en Maryland e dende moi cedo sentiu unha forte atracci\u00f3n polo cine e a interpretaci\u00f3n. Isto levouno a estudar teatro e cine de xeito profesional e a mudarse a Hollywood. Estudou na Universidade de California do Sur e ga\u00f1ou numerosas bolsas de estudos que lle permitiron comezar a s\u00faa carreira como actor e facer as s\u00faas primeiras aparici\u00f3ns en televisi\u00f3n."}
{"id": "183646", "revid": "27155", "url": "https://gl.wikipedia.org/wiki?curid=183646", "title": "5' UTR", "text": ""}
{"id": "183647", "revid": "27155", "url": "https://gl.wikipedia.org/wiki?curid=183647", "title": "3' UTR", "text": ""}
{"id": "183648", "revid": "27155", "url": "https://gl.wikipedia.org/wiki?curid=183648", "title": "5'UTR", "text": ""}
{"id": "183649", "revid": "27155", "url": "https://gl.wikipedia.org/wiki?curid=183649", "title": "3'UTR", "text": ""}
{"id": "183650", "revid": "15490", "url": "https://gl.wikipedia.org/wiki?curid=183650", "title": "Jos\u00e9 Mar\u00eda Olaz\u00e1bal", "text": "Jos\u00e9 Mar\u00eda Olazabal Manterola, co\u00f1ecido tam\u00e9n como Txema Olazabal, nado en Hondarribia o 5 de febreiro de 1966 \u00e9 un golfista vasco e un dos principais golfistas europeos das \u00faltimas d\u00faas d\u00e9cadas.\nTraxectoria.\nNo seu palmar\u00e9s incl\u00faense d\u00faas chaquetas verdes ao vencer no Masters de Augusta nas edici\u00f3ns de 1994 e 1999. Ademais participou en 7 ocasi\u00f3ns na Ryder Cup (1987, 1989, 1991, 1993, 1997, 1999 e 2006), ga\u00f1ando catro delas co combinado europeo (1987, 1989, 1997 e 2006), sendo un dos compo\u00f1entes m\u00e1is destacados do equipo ao longo da s\u00faa historia, tanto polo n\u00famero de participaci\u00f3ns como no n\u00famero e porcentaxe de puntos obtidos."}
{"id": "183651", "revid": "89787", "url": "https://gl.wikipedia.org/wiki?curid=183651", "title": "Michael Rosenbaum", "text": "Michael Owen Rosenbaum, nado o 11 de xullo de 1972 en Oceanside (Nova York), \u00e9 un actor e director de cine estadounidense. \u00c9 co\u00f1ecido no \u00e1mbito internacional por interpretar a Lex Luthor na serie de televisi\u00f3n \"Smallville\", que est\u00e1 inspirada na figura de Superman.\nTraxectoria.\nMedrou en Newburgh (Indiana) e graduouse na \"Western Kentucky University\" (Kentucky), cun grao acad\u00e9mico en Artes Teatrais. Mudouse a Nova York para se converter en actor profesional. No filme \"Sweet November\" traballou xunto con Charlize Theron e Keanu Reeves. Por\u00e9n, o papel que lle outorgou reco\u00f1ecemento internacional foi o Lex Luthor en \"Smallville\"."}
{"id": "183652", "revid": "23204", "url": "https://gl.wikipedia.org/wiki?curid=183652", "title": "Ant\u00f3n Abade", "text": "Ant\u00f3n Abade, nado en Come (actual Qiman al-Arus, na rexi\u00f3n de al-Wastah) cara ao 260 e finado cara ao 365, foi un eremita exipcio, un dos precursores do monacato cristi\u00e1n.\nTraxectoria.\nFontes.\nAs principais fontes para trazar a s\u00faa vida son as s\u00faas cartas, a biograf\u00eda mitificada e idealizada \"Vida de Ant\u00f3n\" de Atanasio de Alexandr\u00eda, cr\u00f3nicas e lendas coptas, a \"Historia Eclesi\u00e1stica\" de Sozomeno, a cr\u00f3nica de Xerome e un escrito do Serapi\u00f3n de Thmuis.\nVocaci\u00f3n.\nNado no seo dunha familia rica, refugou unha educaci\u00f3n letrada e, unha vez que lle morreron os pais, ocupouse do coidado da s\u00faa irm\u00e1. Cando o\u00edu nunha igrexa a frase de Xes\u00fas de Nazaret no Evanxeo de Mateu: \"vende todo o que tes, rep\u00e1rteo entre os pobres, ven e s\u00edgueme\", entendeu que ese dito se dirix\u00eda a el e as\u00ed o fixo, deixando s\u00f3 unha parte para a s\u00faa irm\u00e1.\nCon posterioridade, impactoulle o consello de Xes\u00fas: \"non vos preocupedes polo ma\u00f1\u00e1\", polo que deixando a s\u00faa irm\u00e1 a coidado dunhas amigas cristi\u00e1s, comezou unha vida de ascese e abandono. Convertido da s\u00faa condici\u00f3n de nobre, empezou a traballar coas s\u00faas mans seguindo o mandato de Paulo de Tarso \"quen non traballe, que non coma\". Co froito do seu traballo compraba algo de pan para el e o resto entreg\u00e1bao entre os necesitados.\nComezou a visitar a homes con sona de santidade:\nAscese.\nPrimeiro viviu dentro dunha tumba \u00e1s aforas da cidade ata os 35 anos. M\u00e1is tarde foise a habitar a unha fortaleza abandonada no deserto, levando a ela pan para seis meses e encerr\u00e1ndose al\u00ed para non ser amolado. Viviu unhas duras batallas espirituais; segundo as cr\u00f3nicas m\u00edticas, o demo fac\u00edalle aparecer moedas de ouro para provocarlle cobiza, mulleres sensuais para excitar a s\u00faa luxuria, feras monstruosas para facerlle caer no pecado do medo. A s\u00faa sona de santidade foise espallando e moitos tentaron forzar a entrada do seu refuxio:\nCarisma.\nComezou a ter sona de taumaturgo e tam\u00e9n de mestre:\nPredicaba que non hab\u00eda que temer os demos e consideraba os eremitas como un escudo contra eles:\nContra os demos hab\u00eda, segundo el, que estar vixilantes pero non temorosos e teimaba na necesidade de discernir entre esp\u00edritos bos e os dia\u00f1os:\nPola contra, os esp\u00edritos malignos dist\u00ednguense porque\nO carisma de Ant\u00f3n provocou que moitos imitasen \u00e1 s\u00faa vida e se retirasen ao deserto, creando as primeiras comunidades mon\u00e1sticas do cristianismo dun xeito significativo, se ben estas non ti\u00f1an unha regra como a que posteriormente redactaron Basilio o Grande en Oriente ou Bieito de Nursia en Occidente. Atanasio describe estas comunidades de xeito idealizado:\nVida p\u00fablica.\nNo ano 311, coa persecuci\u00f3n dos cristi\u00e1ns polo Emperador Maximino, volveu a Alexandr\u00eda para confortar os prisioneiros nos c\u00e1rceres e as minas e, en moitos casos, para acompa\u00f1alos na morte. Moitos monxes seguiron o seu exemplo ata o punto que o perfecto ordenou que non se achegasen \u00e1 cidade. Ant\u00f3n desafiou a orde.\nPasado este episodio, intensificou a s\u00faa ascese e afastouse m\u00e1is no coraz\u00f3n do deserto, no que chamou a s\u00faa \"monta\u00f1a interior\". Al\u00ed, segundo as cr\u00f3nicas, as feras do campo viv\u00edan en paz con el e mesmo o protex\u00edan.\nRegularmente, acud\u00eda ao monte Pispir, a s\u00faa \"monta\u00f1a exterior\", para atender aos que a el acud\u00edan, xentes de toda clase e condici\u00f3n, inclu\u00eddos xu\u00edces cos seus condenados. Aos xu\u00edces lembr\u00e1balles que co mesmo xu\u00edzo que eles aplicasen ser\u00edan xulgados.\nFac\u00eda cestos para ga\u00f1ar o pan, curaba enfermos e repart\u00eda esmolas. O seu carisma \u00eda en aumento, pero el procuraba ser exemplo de sinxeleza:\nO emperador Constantino e os seus fillos Constancio e Constante mand\u00e1ronlle cartas que el, ao principio, refugou contestar. Ante a insistencia dos monxes, que lle lembraban que agora os emperadores eran cristi\u00e1ns, acordou responder, lembr\u00e1ndolles que o \u00fanico Rei de reis era Cristo, e \"ped\u00edalles que amasen os homes, e que se preocupasen pola xustiza e polos pobres\".\nNo ano 337 volveu \u00e1 cidade a predicar contra o arianismo na defensa da fe definida no Concilio de Nicea, nun momento en que aquela corrente ti\u00f1a o apoio das autoridades. P\u00faxose de parte do bispo Atanasio que foi desterrado m\u00faltiples veces e acusado de varios delitos. Considerou que na Igrexa o altar estaba \"corrompido\" e o goberno en mans de \"bestas\".\nMantivo pol\u00e9micas con sabios pag\u00e1ns e plat\u00f3nicos que se burlaban del por consideraren rid\u00edcula a crenza na encarnaci\u00f3n e nun Deus crucificado. Atanasio reprochaba aos pag\u00e1ns esquec\u00e9rense do Creador e creren en f\u00e1bulas e aos plat\u00f3nicos acus\u00e1baos de sosteren que a ca\u00edda das almas fora provocada pola Mente Suprema ao tempo que consideraban aquelas imaxes desta. Con isto incorr\u00edan en blasfemia contra o Pai da Mente Suprema que era Deus.\nFinal e reliquias.\nFinalmente, adivi\u00f1ando a s\u00faa morte, pediu aos disc\u00edpulos que non o enterrasen como os exipcios, que gardaban os cad\u00e1veres nas casas, sen\u00f3n que o soterrasen nun lugar secreto para que o seu corpo non fose venerado. Por\u00e9n no ano 561 afirmouse que o seu corpo fora atopado e trasladouse a Alexandr\u00eda. No ano 635 levouse a Constantinopla. Dende 1491 at\u00f3pase na Igrexa de St. Julien en Arl\u00e9s (Francia).\nSignificaci\u00f3n.\nA \"Vida de Ant\u00f3n\" foi un dos libros m\u00e1is lidos na Cristiandade tardorromana, provocou unha explosi\u00f3n de eremitismo e a s\u00faa influencia permaneceu ao longo da Idade Media. Ant\u00f3n Abade \u00e9 moi venerado na Igrexa Ortodoxa Copta. A Igrexa Cat\u00f3lica celebra a s\u00faa festa o 17 de xaneiro. Est\u00e1 considerado patr\u00f3n dos porcos e en xeral dos animais dom\u00e9sticos, as\u00ed como dos cesteiros, os pasteleiros e os tecel\u00e1ns.\nPara o monacato do cristianismo oriental foi case un paradigma e un prototipo, os ditos dos chamados pais do deserto din beber da s\u00faa ensinanza. Representaba un ideal de monxe que todos os ascetas arelaban imitar:\nSanto Ant\u00f3n na cultura popular galega.\nSanto Ant\u00f3n \u00e9 invocado polos pastores como protector do gando contra os ataques do lobo e das aves rapaces. Contan por terras de Monforte que unha vez andaba un pastor coas cabras no monte pero veu o lobo e colleulle a mellor cabra do raba\u00f1o. Axi\u00f1a caeu de xeonllos e p\u00faxose a rezar o responso a Santo Ant\u00f3n sen que a cabra regresase. Ent\u00f3n quitou a saca que levaba na cabeza para protexerse da choiva e seguiu rezando e, desta vez, o lobo ceibou a cabra. \u00d3 ver que agora eran atendidos os seus rezos exclamou: \"V\u00e1lgate Dios o Santo, qu'eres ben caprichoso\". E nese instante, o lobo deu volta e volveu coller a cabra.\nEn Maderne recolleuse un ensalmo para protexer o gando das aves rapaces: \"Aigue maldita, que en el cielo est\u00e1s escrita con papel y agua bendita, abre as pernas, cerra a cancela, d\u00e9ixame eso que levas que hei rezar a San Anto\u00f1\u00edn meu que non comas tu nin eu\".\nO porco de San Ant\u00f3n.\nEspasante conserva a tradici\u00f3n do \"porqui\u00f1o de san Ant\u00f3n\", tradici\u00f3n centenaria ligada \u00e1 orde Antoniana (Irm\u00e1ns Hospitalarios de Santo Antonio). Consiste en que a parroquia cr\u00eda un porqui\u00f1o que anda ceibe polas r\u00faas e \u00e9 alimentado polos vecinos, sen que ningu\u00e9n o moleste. Posteriormente \u00e9 poxado. \nDe aqu\u00ed naceron expresi\u00f3ns como \"\"Andar coma o porco de San Antonio\", co significado de vivir das esmolas que se poidan conseguir, ou \"Andar/ser coma o porqui\u00f1o de Santo Ant\u00f3n\"\", co significado de comer nas casas alleas (\"de gorra\") ou comer de todo, que todo lle senta ben a un.\nRelacionado con este costume, Benito Losada escrubiu un \"Conti\u00f1o\" que, baixo o t\u00edtulo de \"O porco de San Ant\u00f3n\", di o seguinte:\n\"Criou dous cochos Ram\u00f3n,\"\n\"Cando casou con Tomasa\"\n\"Un pra comeren na casa\"\n\"E o outro pra San Ant\u00f3n.\"\n\"Morreu un, gordo coma un bocho,\"\n\"E Sim\u00f3n sinteuno tanto\"\n\"Que dixo: O burro do Santo\"\n\"Deixou morrel-o seu cocho\" "}
{"id": "183653", "revid": "6939", "url": "https://gl.wikipedia.org/wiki?curid=183653", "title": "Arturo Corcuera", "text": "Daniel Arturo Corcuera Osores, nado en Trujillo (Salaverry) o 30 de setembro de 1935 \u00e9 un poeta peruano."}
{"id": "183654", "revid": "32797", "url": "https://gl.wikipedia.org/wiki?curid=183654", "title": "F\u00e9lix Arn\u00e1iz", "text": "F\u00e9lix \u00c1ngel Arn\u00e1iz Lucas, nado en Galbarros (Burgos) o 26 de xu\u00f1o de 1958, \u00e9 un adestrador de f\u00fatbol espa\u00f1ol.\nTraxectoria.\nDesde finais de maio de 2011, F\u00e9lix Arn\u00e1iz \u00e9 o novo adestrador do CD Teruel, en substituci\u00f3n de Ram\u00f3n Mar\u00eda Calder\u00e9, quen ao final da tempada 2010\u201311 decidiu rematar a s\u00faa relaci\u00f3n co equipo turolense.\nEn decembro de 2015 firmou polo CD Guadalajara, de Segunda Divisi\u00f3n B, en substituci\u00f3n de Manolo Cano. Foi cesado en marzo de 2016, sendo substitu\u00eddo por David Vidal."}
{"id": "183660", "revid": "98629", "url": "https://gl.wikipedia.org/wiki?curid=183660", "title": "Ricardo Bango", "text": "Ricardo Gonz\u00e1lez Bango, nado en Xix\u00f3n o 18 de setembro de 1968, \u00e9 un exfutbolista e actual adestrador de f\u00fatbol espa\u00f1ol. Xogaba de centrocampista e foi internacional coa selecci\u00f3n espa\u00f1ola."}
{"id": "183661", "revid": "56817", "url": "https://gl.wikipedia.org/wiki?curid=183661", "title": "D\u00e9sir\u00e9e Nosbusch", "text": "D\u00e9sir\u00e9e Nosbusch, nada en Esch-sur-Alzette o 14 de xaneiro de 1965, \u00e9 unha actriz e presentadora de televisi\u00f3n luxemburguesa.\nTraxectoria.\nTen ascendencia italiana por parte dun dos seus pais. Nos anos 1980 viviu en Manhattan e dende os 1990 at\u00e9 o 2008 viviu nos \u00c1nxeles (California). Fala luxemburgu\u00e9s, alem\u00e1n, franc\u00e9s, italiano e ingl\u00e9s. No ano 1984 presentou o Festival de Eurovisi\u00f3n en Luxemburgo.\nDende os inicios da s\u00faa traxectoria como actriz, participou en numerosas produci\u00f3ns tanto alem\u00e1s como francesas en cine e televisi\u00f3n."}
{"id": "183663", "revid": "23204", "url": "https://gl.wikipedia.org/wiki?curid=183663", "title": "Hermann Rorschach", "text": "Hermann Rorschach, nado en Z\u00faric o 8 de novembro de 1884 e finado en Herisau o 2 de abril de 1922, foi un psiquiatra e psicanalista su\u00edzo, co\u00f1ecido sobre todo pola elaboraci\u00f3n da proba que leva o seu nome, o Test de Rorschach.\nTraxectoria.\nNaceu en Su\u00edza, no seo dunha familia con poucos recursos econ\u00f3micos. O seu pai era un pintor sen grande \u00e9xito na s\u00faa profesi\u00f3n e que daba clases de pintura nunha escola preparatoria para homes.\nDurante os seus estudos na etapa secundaria, Rorschach demostrou especial entusiasmo por entintar sobre papel e pegalo, de tal maneira que obti\u00f1a formas de paxaros ou bolboretas, o cal mesmo lle valeu ser alcumado co nome de \"kleck\", que significa \u00abmancha\u00bb.\nAo terminar a escola, interesouse pola pintura e comezou estudos en ciencias naturais, e ingresou na escola de medicina en 1904. Tras graduarse en 1909 interesouse pola psiquiatr\u00eda."}
{"id": "183664", "revid": "5132", "url": "https://gl.wikipedia.org/wiki?curid=183664", "title": "ZUNR", "text": ""}
{"id": "183665", "revid": "895", "url": "https://gl.wikipedia.org/wiki?curid=183665", "title": "V\u00edctor D\u00edaz Su\u00e1rez", "text": " \nV\u00edctor D\u00edaz Su\u00e1rez, nado en Le\u00f3n o 29 de marzo de 1991, \u00e9 un futbolista espa\u00f1ol. Xoga de centrocampista e o seu actual equipo \u00e9 a Cultural Leonesa.\nTraxectoria.\nTras militar na Cultural Leonesa durante catro tempadas, o 20 de xullo de 2011 anunciouse a s\u00faa contrataci\u00f3n polo Deportivo B por unha tempada, con opci\u00f3n a unha m\u00e1is."}
{"id": "183666", "revid": "7523", "url": "https://gl.wikipedia.org/wiki?curid=183666", "title": "JaJuan Johnson", "text": "JaJuan Markeis Johnson, nado o 8 de febreiro de 1989 en Indianapolis, Indiana, \u00e9 un xogador americano de baloncesto profesional que xoga no FC Bayern M\u00fcnchen da Basketball Bundesliga.\nTraxectoria profesional.\nJohnson foi elixido na 27\u00aa posici\u00f3n do Draft da NBA de 2011 polos New Jersey Nets. Foi traspasado na mesma noite do Draft aos Boston Celtics, xunto a unha elecci\u00f3n da segunda rolda do Draft de 2014 a cambio de Marshon Brooks.\nO 20 de xullo de 2012, Johnson foi traspasado \u00f3s Houston Rockets nun traspaso entre tres equipos. Foi cortado polos Rockets o 29 de outubro de 2012."}
{"id": "183667", "revid": "7523", "url": "https://gl.wikipedia.org/wiki?curid=183667", "title": "Norris Cole", "text": "Norris Gene Cole II, nado o 13 de outubro de 1988 en Dayton, Ohio, \u00e9 un xogador de baloncesto profesional estadounidense que xoga nos Leones de Ponce do Baloncesto Superior Nacional (BSN).\nTraxectoria.\nNBA.\nCole foi elixido na 28\u00aa posici\u00f3n do Draft da NBA de 2011 polos Chicago Bulls. Foi traspasado pouco despois aos Miami Heat. O 25 de decembro de 2011 fixo o seu debut coma xogador dos Heat contra os Dallas Mavericks.\nO 19 de febreiro de 2015, Cole foi traspasado \u00f3s New Orleans Pelicans nun traspaso entre os Heat, os Pelicans e os Phoenix Suns.\nO 1 de marzo de 2017, Cole asinou cos Oklahoma City Thunder. En 13 partidos cos Thunder, acadou 3.3 puntos e 1.1 asistencias en 9.6 minutos por encontro.\nEuropa.\nO 15 de agosto de 2017, Cole asinou un contrato dun ano co Maccabi Tel Aviv BC israel\u00ed.\nO 17 de agosto de 2018, Cole asinou por unha tempada co Sidigas Avellino da Lega Basket Serie A italiana. O 21 de decembro de 2018, Cole deixou o Avellino debido a dificultades econ\u00f3micas.\nO 21 de decembro de 2018, Cole asinou ata final de tempada co KK Budu\u0107nost Podgorica da ABA Liga e da Euroliga.\nO 11 de novembro de 2019, Cole asinou un contrato dun ano co AS Monaco Basket da LNB Pro A francesa.\nO 3 de xu\u00f1o de 2020, Cole asinou co ASVEL Basket da LNB Pro A.\nO 19 de agosto de 2021, Cole asinou unha tempada co CB M\u00e1laga da Liga ACB."}
{"id": "183668", "revid": "98629", "url": "https://gl.wikipedia.org/wiki?curid=183668", "title": "Elementos de Euclides", "text": "Os Elementos de Euclides (grego: \u03a3\u03c4\u03bf\u03b9\u03c7\u03b5\u1fd6\u03b1) \u00e9 un tratado matem\u00e1tico e xeom\u00e9trico constitu\u00eddo por trece libros escrito polo matem\u00e1tico grego Euclides en Alexandr\u00eda contra o ano 300 a.C.\nEngloba unha colecci\u00f3n de definici\u00f3ns, postulados (axiomas), proposici\u00f3ns (teoremas e construci\u00f3ns) e probas matem\u00e1ticas das proposici\u00f3ns. Nestes trece volumes Euclides recompila gran parte do saber matem\u00e1tico da s\u00faa \u00e9poca, representado no sistema axiom\u00e1tico co\u00f1ecido como Postulados de Euclides os cales, dunha forma sinxela e l\u00f3xica, deron lugar \u00e1 xeometr\u00eda euclidiana.\nParece que Euclides pretend\u00eda reunir tres grandes descubrimentos do seu tempo: a teor\u00eda das proporci\u00f3ns de Eudoxo (\"Os Elementos\". Libro V), a teor\u00eda dos irracionais de Teeteto e a teor\u00eda dos cinco s\u00f3lidos regulares, que ocupaba un lugar importante na cosmolox\u00eda de Plat\u00f3n.\nCoa excepci\u00f3n de \"Sobre a esfera movente\" de Autolycus de Pitane, os \"Elementos\" \u00e9 o tratado grego sobrevivente m\u00e1is antigo e cont\u00e9n o tratamento axiom\u00e1tico-dedutivo sobrevivente m\u00e1is antigo da matem\u00e1tica. \u00c9 unha obra fundamental na construci\u00f3n da l\u00f3xica e da ciencia moderna.\nOs \"Elementos\" de Euclides \u00e9 o libro de m\u00e1is \u00e9xito e influente xamais escrito. Imprimiuse por primeira vez en Venecia en 1482, \u00e9 foi un dos primeiros traballos de matem\u00e1tica en seren impresos despois da invenci\u00f3n da imprenta e, despois da Biblia, foi o libro que m\u00e1is edici\u00f3ns alcanzou (m\u00e1is de 1.000). Usouse como un texto b\u00e1sico en xeometr\u00eda en todo o mundo occidental durante 2.000 anos. Ao longo s\u00e9culos, cando o quadrivium estaba inclu\u00eddo no curr\u00edculo dos estudantes de todas as universidades, o co\u00f1ecemento deste texto, ou polo menos de parte del, exix\u00edase a todos os estudantes.\nNon foi at\u00e9 o s\u00e9culo XX cando, a\u00ednda o seu contido era ensinado universalmente nos libros did\u00e1cticos, deixou de ser considerado algo que todas as persoas educadas deber\u00edan ler. E a\u00ednda hoxe \u00e9 utilizado por alg\u00fans educadores como introduci\u00f3n b\u00e1sica da xeometr\u00eda.\nHistoria.\nProclo, un matem\u00e1tico grego que viviu varios s\u00e9culos despois de Euclides, escribiu no seu comentario dos \"Elementos\": \"Euclides, que recompilou os \"Elementos\", recollendo moitos dos teoremas de Eudoxo, perfeccionando moitos dos de Teeteto e tam\u00e9n proporcionando demostraci\u00f3ns irrefut\u00e1beis de cousas que foran s\u00f3 debilmente probadas polos seus predecesores\".\nA pesar de ser co\u00f1ecido por figuras como Cicer\u00f3n, por exemplo, non existe rexistro sobrevivente do texto de que fora traducido para o lat\u00edn antes de Boecio no s\u00e9culo V ou VI. Os \u00e1rabes co\u00f1eceron \"Os Elementos\" a trav\u00e9s dos bizantinos, aproximadamente en 760; esta versi\u00f3n, de Proclo, foi traducida para o \u00e1rabe baixo Harum al Rashid contra o ano 800.\nA primeira edici\u00f3n impresa apareceu en 1482 (baseada na edici\u00f3n en lat\u00edn de Giovanni Campano de 1260), que foi usada por Pedro Nunes (1502-1578), que a citou varias veces nos seus escritos.\nEn 1570, John Dee escribiu un \"Prefacio Matem\u00e1tico\", amplamente respectado, xunto con numerosas notas e material suplementario \u00e1 primeira edici\u00f3n inglesa de Henry Billingsley. E en\n1576, Rodrigo de Zamorano publicou a primeira edici\u00f3n en castel\u00e1n.\nEn 1768, Angelo Brunelli publicou unha traduci\u00f3n en lingua portuguesa dos Libros I, VI, XI e XII, usando a traduci\u00f3n latina de Frederico Comandino inclu\u00edndo as notas desta versi\u00f3n, da autor\u00eda de Roberto Sinson (1687-1768). \nEste libro foi moi empregado nas escolas portuguesas, con novas edici\u00f3ns en 1790, 1792, 1824, 1835, 1839, 1852, 1855 e 1862. Pero nesta \u00e9poca xa hab\u00eda outros libros de xeometr\u00eda, didacticamente m\u00e1is adecuados para o ensino, notabelmente \"\u00c9l\u00e9ments de G\u00e9om\u00e9trie\" de Legendre, que tam\u00e9n foi traducido para o portugu\u00e9s e moi usado nas escolas brasileiras.\nA\u00ednda existen copias do texto grego, algunhas delas na Biblioteca do Vaticano e na Biblioteca Bodleiana, en Oxford. Os manuscritos dispo\u00f1\u00edbeis son de calidade vari\u00e1bel, e sempre incompletos. A trav\u00e9s dunha an\u00e1lise minuciosa dos orixinais e das traduci\u00f3ns, elabor\u00e1ronse hip\u00f3teses sobre o contido dos textos orixinais (que est\u00e1n todos perdidos).\nTextos antigos que se refiren aos \"Elementos\" e a outras teor\u00edas matem\u00e1ticas da \u00e9poca de Euclides tam\u00e9n son importantes neste proceso. Tales an\u00e1lises foron realizadas por J. L. Heiberg e Sir Thomas Little Heath nas s\u00faas edici\u00f3ns do texto. Tam\u00e9n son importantes as \"scholia\", ou anotaci\u00f3ns ao texto. Estes arrequececementos, que case sempre se distingu\u00edan do propio texto (dependendo do manuscrito), gradualmente foron acumul\u00e1ndose ao longo do tempo dependendo do que os opinantes pensaban que merec\u00eda ser explicado ou elucidado. Algunhas delas son \u00fatiles e contrib\u00faen ao texto, e outras non.\nAs copias m\u00e1is antigas sobreviventes son un exemplar (datado en 888 d.C.) que formaba parte da biblioteca do bispo Aretas de Cesarea (na Capadocia), e base\u00e1base nunha edici\u00f3n con comentarios e arrequecementos de Te\u00f3n de Alexandria, un matem\u00e1tico do s\u00e9culo IV (pai da famosa fil\u00f3sofa e matem\u00e1tica Hipatia.\nEn 1808 foi \"descuberto\" na Biblioteca do Vaticano un exemplar datado nos s\u00e9culos IX ou X, pero baseado nunha versi\u00f3n anterior \u00e1 de Te\u00f3n, o que permitiu interesantes comparaci\u00f3ns.\nUn texto dif\u00edcil.\nA pesar de que \"Os Elementos\" son considerados hoxe como un texto elemental sobre xeometr\u00eda, non foi sempre as\u00ed. C\u00f3ntase que o rei Tolomeo pediu unha v\u00eda para a xeometr\u00eda que fose m\u00e1is curta do que os \"Elementos\". Euclides respondeu que \"non hai cami\u00f1o real para a xeometr\u00eda.\" M\u00e1is recentemente, Sir Thomas Little Heath escribiu na introduci\u00f3n da edici\u00f3n de 1932 da editora Everyman's Library:\nA primeira pasaxe dif\u00edcil do Libro I ch\u00e1mase de \"pons asinorum\", que en lat\u00edn significa \"ponte de burros\" (tradicionalmente, \u00e9 dif\u00edcil facer que as burros crucen unha ponte).\nInfluencia dos \"Elementos\".\nOs \"Elementos\" a\u00ednda est\u00e1n considerados como a \"\u00f3pera prima\" da aplicaci\u00f3n da l\u00f3xica \u00e1 matem\u00e1tica. No contexto hist\u00f3rico comprobouse que foi enormemente influente en moitas \u00e1reas da ciencia.\nOs cient\u00edficos Nicolao Cop\u00e9rnico, Johannes Kepler, Galileo Galilei e Sir Isaac Newton foron influ\u00eddos polos \"Elementos\" e aplicaron os seus co\u00f1ecementos \u00e1 s\u00faa obra. \nMatem\u00e1ticos e fil\u00f3sofos como Bertrand Russell, Alfred North Whitehead e Baruch Spinoza intentaron crear os seus propios \"elementos\" fundamentais das s\u00faas respectivas disciplinas, adoptando as estruturas dedutivas axiomatizadas introducidas pola obra de Euclides.\nO \u00e9xito dos \"Elementos\" debeuse primeiramente \u00e1 presentaci\u00f3n l\u00f3xica da maior parte do co\u00f1ecemento matem\u00e1tico dispo\u00f1\u00edbel para Euclides. Moito do material non est\u00e1 formado por ideas orixinais del, a pesar de que moitas das probas si o son. O desenvolvemento sistem\u00e1tico do seu traballo, dun pequeno corpo de axiomas de profundos resultados, e a consistencia da s\u00faa abordaxe ao longo dos \"Elementos\" fixo deste libro o principal texto did\u00e1ctico durante m\u00e1is de 2.000 anos.\nOs \"Elementos\" a\u00ednda te\u00f1en influencia sobre os libros modernos de xeometr\u00eda. Al\u00e9n diso, a s\u00faa abordaxe axiom\u00e1tica l\u00f3xica e as s\u00faas probas rigorosas son reco\u00f1ecidas como v\u00e1lidas a\u00ednda hoxe.\nA pesar de que os \"Elementos\" so principalmente un libro de xeometr\u00eda, tam\u00e9n incl\u00fae resultados que ser\u00edan clasificados hoxe como teor\u00eda dos n\u00fameros. Euclides probabelmente escolleu describir resultados obtidos na teor\u00eda dos n\u00fameros en termos de xeometr\u00eda porque non conseguiu desenvolver unha abordaxe construtiva para a aritm\u00e9tica.\nUnha construci\u00f3n usada en calquera das probas de Euclides requir\u00eda unha proba que fose verdadeiramente pos\u00edbel. Iso evitaba o problema que os pitag\u00f3ricos encontraron cos irracionais, unha vez que as s\u00faas probas falaces xeralmente requir\u00edan situaci\u00f3ns do tipo \"Encontre a maior medida com\u00fan de...\" \nResumo dos \"Elementos\".\nPrincipios fundamentais.\nNo primeiro libro, Euclides desenvolve 48 proposici\u00f3ns a partir de 23 definici\u00f3ns (como punto, li\u00f1a e superficie), 5 postulados e 5 noci\u00f3ns com\u00fans (axiomas). Entre estas proposici\u00f3ns enc\u00f3ntrase unha demostraci\u00f3n do teorema de Pit\u00e1goras.\nAs noci\u00f3ns com\u00fans dos \"Elementos\" son:\nOs postulados dos \"Elementos\" son:\nEste \u00faltimo postulado pode ser interpretado como:\nAlgunhas definici\u00f3ns:\nEstes principios b\u00e1sicos reflicten o interese de Euclides pola xeometr\u00eda construtiva, ao igual que os matem\u00e1ticos gregos e helen\u00edsticos contempor\u00e1neos seus.\nContido.\nO contido dos libros \u00e9 o seguinte:\nO postulado das paralelas.\nO \u00faltimo dos cinco postulados de Euclides require unha atenci\u00f3n especial. O chamado postulado das paralelas sempre pareceu ser menos obvio que os outros.\nO propio Euclides usouno pouco ao longo do resto dos \"Elementos\". Moitos xe\u00f3metras sospeitaron que poder\u00eda probarse a partir dos outros postulados, pero todas as tentativas neste sentido fallaron.\nA mediados do s\u00e9culo XIX, mostrouse que non exist\u00eda proba as\u00ed, porque \u00e9 pos\u00edbel constru\u00edr xeometr\u00edas non euclidianas onde o postulado das paralelas \u00e9 falso, mentres que os outros postulados parecen verdadeiros.\nPor esta raz\u00f3n, os matem\u00e1ticos din que o quinto postulado \u00e9 independente dos outros.\nD\u00faas alternativas ao postulado das paralelas son: ou un n\u00famero infinito de paralelas pode trazarse a trav\u00e9s dun punto non nunha li\u00f1a recta, formando unha xeometr\u00eda hiperb\u00f3lica (tam\u00e9n chamada \"xeometr\u00eda de Lobachevski\"), ou non se pode trazar ningunha, como nunha xeometr\u00eda el\u00edptica (tam\u00e9n chamada \"xeometr\u00eda riemanniana\").\nQue outras xeometr\u00edas pod\u00edan ser loxicamente consistentes foi un dos descubrimentos m\u00e1is importantes da matem\u00e1tica, con amplas implicaci\u00f3ns para a ciencia e a filosof\u00eda. Con raz\u00f3n, a teor\u00eda da relatividade xeral de Albert Einstein mostra que o espazo real en que vivimos \u00e9 non euclidiano.\nCr\u00edticas.\nA pesar do seu \u00e9xito e da s\u00faa aceptaci\u00f3n universal durante tanto tempo, os \"Elementos\" foron criticados por teren probas e definici\u00f3ns insuficientes (para os padr\u00f3ns da matem\u00e1tica moderna). Por exemplo, na primeira construci\u00f3n do Libro I, Euclides usa unha premisa que non foi nin postulada nin probada: que dous c\u00edrculos centrados na distancia dos seus raios te\u00f1en dous puntos de intersecci\u00f3n. M\u00e1is tarde, na cuarta construci\u00f3n, usou o movemento de tri\u00e1ngulos para probar que se dous lados e dous \u00e1ngulos son iguais, ent\u00f3n son congruentes; por\u00e9n, nin postulou ou mesmo nin definiu tal movemento.\nO movemento cr\u00edtico iniciouse probabelmente ao final do s\u00e9culo XVII, con John Wallis, continuando un pouco difuso durante o s\u00e9culo seguinte, co abade xesu\u00edta Saccheri e os matem\u00e1ticos Lambert e Gauss. Pero \u00e9 no s\u00e9culo XIX cando a cr\u00edtica a Euclides asume as s\u00faas \u00faltimas consecuencias, ben nas xeometr\u00edas alternativas propostas por Bolyai, Lobachevski e Riemann, ben na refundamentaci\u00f3n da xeometr\u00eda euclidiana por Moritz Pasch, Richard Dedekind e David Hilbert, que intentaron reformular os axiomas dos \"Elementos\", por exemplo, engadindo un axioma de continuidade e un axioma de congruencia.\nO matem\u00e1tico e historiador W. W. Rouse Ball pon as cr\u00edticas en perspectiva, lembrando que \"o feito de que durante dous mil anos \"Os Elementos\" foi o libro did\u00e1ctico padr\u00f3n da materia implica unha forte indicio de que non \u00e9 in\u00fatil para os seus prop\u00f3sitos.\"\nAp\u00f3crifos.\nNon era raro nos tempos antigos atribu\u00edr a autores c\u00e9lebres obras que non foran escritas por eles. \u00c9 desta forma na que os libros ap\u00f3crifos XIV e XV dos \"Elementos\" foron \u00e1s veces inclu\u00eddos na colecci\u00f3n. O ilex\u00edtimo Libro XIV foi probabelmente escrito por Hypsicles con base nun tratado de Apolonio. O libro segue \u00e1 comparaci\u00f3n de Euclides de s\u00f3lidos regulares inscritos en esferas, co principal resultado de que a raz\u00f3n das superficies do dodecaedro e do icosaedro inscritos na mesma esfera \u00e9 igual \u00e1 raz\u00f3n dos seus volumes: formula_1. \nO ilex\u00edtimo Libro XV foi probabelmente escrito, polo menos en parte, por Isidoro de Mileto (ca. 532), arquitecto da catedral de Santa Sofia en Constantinopla. Este libro cobre entre outros asuntos a conta do n\u00famero de arestas e \u00e1ngulos en s\u00f3lidos regulares e encontra a medida dos \u00e1ngulos di\u00e9dricos formados polas caras que se encontran nunha aresta. En tempos antigos non era raro atribu\u00edr a autores famosos obras non escritas por eles; as\u00ed, algunhas versi\u00f3ns dos \"Elementos\" de Euclides incl\u00faen un d\u00e9cimo cuarto e at\u00e9 un d\u00e9cimo quinto libro, que foron declarados ap\u00f3crifos por acad\u00e9micos posteriores. O chamado Libro XIV contin\u00faa a comparaci\u00f3n de Euclides de s\u00f3lidos regulares inscritos nunha esfera, co principal resultado de que a raz\u00f3n das superficies do dodecaedro e do icosaedro inscritos na mesma esfera \u00e9 igual \u00e1 raz\u00f3n dos seus volumes, sendo a raz\u00f3n aquela da aresta dun cubo pola dun icosaedro, ou sexa, formula_2.\nEdici\u00f3ns.\nEdici\u00f3ns contempor\u00e9neas.\nBaseado na traduci\u00f3n de Heath."}
{"id": "183669", "revid": "98629", "url": "https://gl.wikipedia.org/wiki?curid=183669", "title": "Jos\u00e9 Manuel Gonz\u00e1lez L\u00f3pez", "text": "Jos\u00e9 Manuel Gonz\u00e1lez L\u00f3pez, nado en C\u00e1diz o 14 de outubro de 1966, \u00e9 un exfutbolista e actual adestrador de f\u00fatbol espa\u00f1ol. Na actualidade adestra o Granada CF."}
{"id": "183670", "revid": "23204", "url": "https://gl.wikipedia.org/wiki?curid=183670", "title": "Te\u00f3n de Alexandr\u00eda", "text": "Te\u00f3n de Alexandr\u00eda (en grego antigo \u0398\u03ad\u03c9\u03bd \u03bf \u0391\u03bb\u03b5\u03be\u03b1\u03bd\u03b4\u03c1\u03b5\u03cd\u03c2), 335 d.C. - 405 d.C., foi un matem\u00e1tico, astr\u00f3nomo e mestre grego, o \u00faltimo director da Biblioteca de Alexandr\u00eda, e pai de Hipatia.\nO \u00faltimo fil\u00f3sofo da segunda Biblioteca de Alexandr\u00eda.\nEstableceuse na cidade exipcia de Alexandr\u00eda, xa nos derradeiros anos do per\u00edodo helen\u00edstico, onde escribiu un vasto comentario do Almaxesto de Tolomeo e dunha \"Cat\u00f3ptrica\", que estaba baseada en obras de Arquimedes e de Her\u00f3n. Tam\u00e9n se lle atrib\u00fae a refundici\u00f3n da teor\u00eda dos Elementos e da \"\u00d3ptica\" de Euclides.\nTe\u00f3n foi o \u00faltimo director ou conservador da denominada segunda Biblioteca de Alexandr\u00eda (edificio que estaba dentro do Museo de Alexandr\u00eda; Te\u00f3n \u00e9 cualificado na Suda como \"o home do Museo\"). Deu \u00e1 s\u00faa filla Hipatia unha educaci\u00f3n completa en matem\u00e1ticas, astronom\u00eda, filosof\u00eda e, incluso, educaci\u00f3n f\u00edsica. Pai e filla colaboraron xuntos no comentario do Almaxesto. \nV\u00e9xase tam\u00e9n.\nBibliograf\u00eda.\np.\u00a0357. "}
{"id": "183671", "revid": "22795", "url": "https://gl.wikipedia.org/wiki?curid=183671", "title": "Te\u00f3n", "text": ""}
{"id": "183672", "revid": "98629", "url": "https://gl.wikipedia.org/wiki?curid=183672", "title": "Campionato Mundial de F\u00f3rmula 1 de 1992", "text": "O Campionato Mundial de F\u00f3rmula 1 de 1992 foi a 43\u00aa tempada de F\u00f3rmula 1 organizada pola F\u00e9d\u00e9ration Internationale de l'Automobile (FIA), e a 35\u00aa Copa Internacional de Construtores de F1. O campionato contou con dezaseis Grandes Premios que se iniciaron o 1 de marzo e finalizaron o 8 de novembro. Nigel Mansell ga\u00f1ou o Campionato de Pilotos, e Williams-Renault ga\u00f1ou o Campionato de Construtores, o seu primeiro Campionato de Construtores desde . Mansell converteuse no primeiro piloto na historia da F\u00f3rmula Un en ga\u00f1ar nove carreiras nunha soa tempada. Selou o t\u00edtulo tan cedo como agosto. O campi\u00f3n reinante Ayrton Senna logrou tres vitorias, pero seguiu a Mansell, Riccardo Patrese e ao mozo alem\u00e1n Michael Schumacher) no campionato. Schumacher ga\u00f1ou a primeira das s\u00faas 91 carreiras de F\u00f3rmula Un no Gran Premio belga.\nPretempada.\nOs catro equipos principais conservaron polo menos un piloto de , cos dous principais contendentes ao t\u00edtulo, ambos ali\u00f1ados sen cambios na grella de pilotos.\nM\u00e1is abaixo na grella, o equipo de Jordan asumiu o risco de substitu\u00edr a ambos pilotos logo da s\u00faa exitosa tempada de debut. Jordan tam\u00e9n cambiou do motor V8 de Ford ao Yamaha V12 no seu lugar. Brabham contratou \u00e1 primeira piloto de F1 feminina desde Desir\u00e9 Wilson na tempada de F\u00f3rmula Un de , Giovanna Amati como o seu segundo piloto. O empobrecido equipo Coloni vend\u00e9rase e renomeouse como Andrea Moda Formula, un equipo que se converter\u00eda en parte da infamia da F\u00f3rmula Un.\nEsta foi a primeira das 2 tempadas (a outra foi 1993) na historia da F\u00f3rmula Un, onde o calendario tivo carreiras nos 6 continentes habitados (1 carreira en Asia, Ocean\u00eda, Am\u00e9rica do Sur e \u00c1frica, 2 en Am\u00e9rica do Norte e 10 en Europa) .\nEn termos de seguridade, nesta tempada introduc\u00edronse probas de choque de pretempada m\u00e1is estritas e o uso oficial do coche de seguridade no deporte."}
{"id": "183674", "revid": "56817", "url": "https://gl.wikipedia.org/wiki?curid=183674", "title": "The Future Is Medieval", "text": "The Future Is Medieval \u00e9 o cuarto \u00e1lbum de estudio da banda inglesa de rock Kaiser Chiefs, editado o 3 de xu\u00f1o de 2011 na s\u00faa p\u00e1xina web, e o 27 de xu\u00f1o \u00e1 venda en edici\u00f3n f\u00edsica.\nListaxe de canci\u00f3ns.\nTodos os temas escritos por Kaiser Chiefs."}
{"id": "183675", "revid": "98629", "url": "https://gl.wikipedia.org/wiki?curid=183675", "title": "Liga de Campi\u00f3ns da UEFA 2000-01", "text": "A Liga de Campi\u00f3ns da UEFA 2000-01 foi a edici\u00f3n n\u00famero 46 na historia desta competici\u00f3n. Disputouse entre xullo de 2000 e maio de 2001, coa participaci\u00f3n inicial de 72 equipos, representantes de 48 federaci\u00f3ns nacionais diferentes.\nA primeira fase de grupos da competici\u00f3n deu comezo en setembro de 2000, con 32 equipos, e a segunda fase de grupos comezou en novembro de 2000 con 16 equipos. O campi\u00f3n final do torneo foi o Bayern M\u00fanic, que bateu nos penaltis \u00f3 Valencia CF logo de rematar o encontro con empate a 1. A final disputouse no estadio de San Siro en Mil\u00e1n o 23 de maio de 2001. Era a 3\u00aa ocasi\u00f3n na que a final da m\u00e1xima competici\u00f3n continental se disputaba neste recinto, tralas finais de 1965 e 1970. Para o Bayern M\u00fanic esta vitoria supuxo a s\u00faa cuarta conquista da m\u00e1xima competici\u00f3n europea.\nPrimeira Fase de Grupos.\nNesta primeira fase de grupos competiron 32 equipos. A metade deles xa estaban clasificados directamente para esta fase polas boas participaci\u00f3ns nas s\u00faas competici\u00f3ns nacionais na anterior tempada. Os outros 16 equipos participantes nesta primeira fase de grupos tiveron que pasar polas roldas previas de clasificaci\u00f3n, (entre 1 e 3 roldas previas segundo o nivel da liga de cada equipo). Alg\u00fans dos equipos que tiveron que pasar polas roldas previas foron o AC Mil\u00e1n, Valencia CF, Olympique Lyon, Hamburgo SV, Panathinaikos, Dynamo de K\u00ediv, RSC Anderlecht, Galatasaray SK etc. Esta fase disputouse entre setembro e novembro.\nGrupo H.\nNo grupo C houbo un empate a puntos entre Olympique Lyon e Olympiakos. En Li\u00f3n o resultado fora 1-0, e en Pireo 2-1, polo que foi o equipo franc\u00e9s o que pasou \u00e1 segunda fase de grupos polo valor dobre dos goles acadados fora da casa. No caso do grupo D, houbo outro empate a puntos, entre Galatasaray SK e Rangers FC. En Glasgow quedaron 0-0, e en Istambul quedaron 3-2, de xeito que foron os turcos os que pasaron \u00e1 segunda fase de grupos.\nSegunda Fase de Grupos.\nGrupo D.\nNo caso do grupo C, houbo un empate a puntos entre Arsenal FC e Olympique Lyon. En Li\u00f3n o resultado fora 0-1, e en Londres 1-1, as\u00ed que o equipo que pasou a cuartos de final foi o Arsenal FC. \nFinal.\nA final da edici\u00f3n 2000-01 da Liga de Campi\u00f3ns da UEFA disputouse o 23 de maio de 2001, no Estadio de San Siro de Mil\u00e1n diante dunhas 71.500 persoas.\nOs equipos que a disputaron foron o Bayern M\u00fanic e o Valencia CF. Para o Bayern M\u00fanic esta era a s\u00faa 7\u00aa presenza na final da m\u00e1xima competici\u00f3n continental, e a 2\u00aa en tres anos, despois de perder a final do ano 1999 no derradeiro minuto fronte \u00f3 Manchester United no Camp Nou de Barcelona. Para o Valencia CF esta era a s\u00faa 2\u00aa final seguida, xa que era o actual subcampi\u00f3n de Europa. O Bayern M\u00fanic ti\u00f1a xa 3 Copas de Europa no seu palmar\u00e9s, por ningunha do Valencia CF.\nO colexiado que arbitrou a final foi o holand\u00e9s Dick Jol.\nO encontro comezou cunha xogada na que o colexiado holand\u00e9s pitou penalti na \u00e1rea do Bayern M\u00fanic a prol do Valencia CF por mor dunha man do defensor Patrick Andersson. O xogador vasco Gaizka Mendieta lanzou o penalti e marcou o primeiro gol da final no minuto 2 do encontro. Tan s\u00f3 uns minutos despois, o defensor franc\u00e9s Jocelyn Amglom\u00e1 derrubou \u00f3 capit\u00e1n do Bayern M\u00fanic na \u00e1rea do Valencia CF e o colexiado holand\u00e9s pitou un novo penalti. Nesta ocasi\u00f3n o xogador alem\u00e1n Mehmet Scholl lanzou o penalti pero o porteiro Santiago Ca\u00f1izares detivo o bal\u00f3n. A primeira metade do encontro chegou \u00f3 remate co resultado de 1-0 a prol do Valencia CF.\nNa segunda metade do encontro o colexiado holand\u00e9s Dick Jol pitou o 3\u00ba penalti da final por unha xogada na que o defensor italiano do Valencia CF Amedeo Carboni tocou o bal\u00f3n coas mans na s\u00faa \u00e1rea. Nesta oportunidade foi o capit\u00e1n xermano Stefan Effenberg quen fixo o lanzamento dende os 11 metros, batendo \u00f3 porteiro. Co resultado de empate a 1, o encontro chegou \u00f3 seu remate. Na pr\u00f3rroga tampouco houbo mais goles, de xeito que houbo que ir \u00f3s lanzamentos de penaltis para decidir que equipo era o campi\u00f3n de Europa. Cada equipo fixo 5 lanzamentos, e cada equipo marrou 2 deles e marcou os outros 3. Na 6\u00aa rolda de lanzamentos non houbo erros, pero na 7\u00aa o defensor arxentino do Valencia CF, Mauricio Pellegrino, errou no seu lanzamento, e o Bayern M\u00fanic f\u00edxose con t\u00edtulo.\nEra a cuarta vez que o Bayern M\u00fanic ga\u00f1aba o t\u00edtulo de campi\u00f3n de Europa."}
{"id": "183676", "revid": "23204", "url": "https://gl.wikipedia.org/wiki?curid=183676", "title": "Employment", "text": "Employment \u00e9 o primeiro \u00e1lbum de estudio da banda inglesa de rock Kaiser Chiefs, editado o 7 de marzo de 2005 en B-Unique Records. \"Employment\" ten influencias dos movementos britpop e new wave, ademais do punk rock dos anos 70.\nListaxe de canci\u00f3ns.\nTodos os temas escritos por Ricky Wilson, Andrew White, Simon Rix, Nick Baines e Nick Hodgson."}
{"id": "183677", "revid": "56817", "url": "https://gl.wikipedia.org/wiki?curid=183677", "title": "Yours Truly, Angry Mob", "text": "Yours Truly, Angry Mob \u00e9 o segundo \u00e1lbum de estudio da banda inglesa de rock Kaiser Chiefs, lanzado o 23 de febreiro de 2007 en B\u00e9lxica e nos Pa\u00edses Baixos, o 26 de febreiro de 2007 no resto do mundo por B-Unique Records, e en marzo nos Estados Unidos por Universal Republic.\nListaxe de canci\u00f3ns.\nTodos os temas escritos por Ricky Wilson, Andrew White, Simon Rix, Nick Baines e Nick Hodgson."}
{"id": "183678", "revid": "56817", "url": "https://gl.wikipedia.org/wiki?curid=183678", "title": "Off with Their Heads", "text": "Off with Their Heads \u00e9 o terceiro \u00e1lbum de estudio da banda inglesa de rock Kaiser Chiefs, lanzado o 20 de outubro de 2008 no Reino Unido, e o 25 de agosto de 2009 nos Estados Unidos.\nListaxe de canci\u00f3ns.\nTodos os temas escritos por Kaiser Chiefs."}
{"id": "183679", "revid": "98629", "url": "https://gl.wikipedia.org/wiki?curid=183679", "title": "Pune", "text": "Pune \u00e9 unha cidade do estado de Maharashtra, no centro-oeste da India, a segunda en importancia trala capital Mumbai e a un centenar de quil\u00f3metros ao suroeste desta \u00faltima. Conta con 3.446.330 de habitantes (2010) e m\u00e1is de cinco mill\u00f3ns na \u00e1rea metropolitana.\nEnclavada na meseta do Dec\u00e1n, a 552 metros de altitud ao p\u00e9 dos Ghats Occidentais que a separan da costa do \u00cdndico, sit\u00faase na confluencia dos r\u00edos Mula e Mutha.\nDe orixes medievais (s\u00e9culo VIII), acadou o seu c\u00e9nit coma capital do Imperio Maratha no s\u00e9culo XVIII. Despois do per\u00edodo colonial brit\u00e1nico (co\u00f1ecida coma Poona), ademais de capital cultural do estado tense convertido nas \u00faltimas d\u00e9cadas nun puxante centro industrial \u00e1 calor da pr\u00f3xima megal\u00f3pole."}
{"id": "183680", "revid": "89787", "url": "https://gl.wikipedia.org/wiki?curid=183680", "title": "Ignacio L\u00f3pez-Chaves", "text": "Ignacio Javier L\u00f3pez-Chaves Castro, nado en Vigo o 5 de xullo de 1964, \u00e9 un avogado e pol\u00edtico galego.\nTraxectoria.\nLicenciado en Dereito pola Universidade de Santiago de Compostela, ten ademais un mestrado en xesti\u00f3n de empresas culturais pola Universidade Aberta de Catalu\u00f1a. Profesionalmente \u00e9 docente universitario, e ensina Dereito na Universidade de Vigo. Nesa universidade L\u00f3pez-Chaves foi secretario do seu consello social.\nAfiliado ao Partido Popular de Galicia, en 2005 sae elixido deputado nas elecci\u00f3ns auton\u00f3micas pola provincia de Pontevedra. En 2007 sae tam\u00e9n elixido concelleiro, postos os dous que repite respectivamente nas auton\u00f3micas de 2009 e nas municipais de 2011. Na C\u00e1mara galega ocupou o cargo de voceiro de Cultura.\nEn 2011 renunciou \u00e1s s\u00faas actas de deputado e de concelleiro e substitu\u00edu a Corina Porro \u00e1 fronte da Autoridade Portuaria de Vigo. No Parlamento de Galicia foi substitu\u00eddo por F\u00e1tima Iglesias e no concello vigu\u00e9s por Pablo Beiro. En outubro de 2015 foi nomeado Delegado Territorial en Vigo da Xunta de Galicia trala dimisi\u00f3n de Mar\u00eda Jos\u00e9 Bravo Bosch, motivo polo que abandonou a presidencia da Autoridade Portuaria de Vigo e foi substitu\u00eddo no posto por Enrique L\u00f3pez Veiga. Nas elecci\u00f3ns ao Parlamento de Galicia 2016 foi elixido deputado pola provincia de Pontevedra. Dende xu\u00f1o de 2019 exerce como presidente da Comisi\u00f3n Galega da Competencia, dentro do organigrama da Vicepresidencia Segunda da Xunta de Galicia."}
{"id": "183681", "revid": "89787", "url": "https://gl.wikipedia.org/wiki?curid=183681", "title": "F\u00e1tima Iglesias", "text": "F\u00e1tima Iglesias Ferreira, nada na Guarda o 22 de agosto de 1971, \u00e9 unha pol\u00edtica galega.\nTraxectoria.\nLicenciada en Pedagox\u00eda pola Universidade de Santiago de Compostela, cun mestrado de Axente de Emprego pola Universidade de Vigo, iniciou a s\u00faa carreira pol\u00edtica no seu concello natal, onde foi elixida concelleira en representaci\u00f3n do PPdeG en 2007. Desenvolve a s\u00faa experiencia laboral como T\u00e9cnico de Emprego e Docente, nas elecci\u00f3ns municipais de 2011 encabezou a candidatura dos populares ao concello guard\u00e9s, mais non acadou os respaldos suficientes para obter a alcald\u00eda a pesar de subir un concelleiro e quitarlle a maior\u00eda absoluta ao PSdeG. Dous meses despois, e grazas a unha serie de renuncias das que a \u00faltima foi a do deputado Ignacio L\u00f3pez-Chaves, accedeu ao posto de parlamentaria no Parlamento de Galicia en representaci\u00f3n da circunscrici\u00f3n de Pontevedra.\nVida persoal.\nEst\u00e1 casada e ten dous fillos."}
{"id": "183683", "revid": "23204", "url": "https://gl.wikipedia.org/wiki?curid=183683", "title": "Thun", "text": "Thun \u00e9 unha cidade su\u00edza situada no cant\u00f3n de Berna, a 30\u00a0km ao sur da capital do Estado. Cos seus 43.568 habitantes, segundo datos do 2016, \u00e9 a und\u00e9cima cidade do pa\u00eds por volume de poboaci\u00f3n.\nXeograf\u00eda.\nEst\u00e1 situada \u00e1 beira do lago de Thun. O centro hist\u00f3rico est\u00e1 erguido sobre unha illa do r\u00edo Aar, que separa a cidade en d\u00faas partes. A cidade limita ao norte coas comunas de Steffisburg, Schwendibach e Homberg, ao leste con Heiligenschwendi e Hilterfingen, ao sur con Spiez e Zwieselberg, e ao oeste con Amsoldingen, Thierachern e Uetendorf.\nHistoria.\nO nome da cidade deriva do celta \"Dunum\", que significa cidade fortificada. No 58 AC caeu baixo o dominio de Roma, convert\u00e9ndose nun dos principais centros administrativos da rexi\u00f3n. Arredor do ano 400 DC foi conquistada polos burgundios e no 1033 pasou a formar parte do Sacro Imperio Romano Xerm\u00e1nico.\nEn 1384 foi mercada polo cant\u00f3n de Berna. Foi capital do cant\u00f3n de Oberland durante a Rep\u00fablica Helv\u00e9tica.\nCultura.\nO castelo de Thun foi erguido no s\u00e9culo XII polo Duque Bertold V de Z\u00e4hringen. Existe outro castelo, o Schadau, constru\u00eddo no s\u00e9culo XIX nun estilo neog\u00f3tico e que acolle o Museo Gastron\u00f3mico Su\u00edzo. A Casa do Concello \u00e9 do s\u00e9culo XVI."}
{"id": "183684", "revid": "23204", "url": "https://gl.wikipedia.org/wiki?curid=183684", "title": "Rainbow Sun Francks", "text": "Rainbow Sun Francks, nado o 3 de decembro de 1979 en Toronto, Ontario, \u00e9 un actor e cantante canadense.\nTraxectoria.\n\u00c9 fillo do tam\u00e9n actor e m\u00fasico Don Francks e de Lili Francks, unha bailarina descendente dos cree das Primeiras Naci\u00f3ns. Tam\u00e9n \u00e9 o irm\u00e1n de Cree Summer.\nDurante un tempo foi unha personalidade en MuchMusic, unha canle de televisi\u00f3n canadense de m\u00fasica e variedades. O pulo como actor chegoulle da man da serie de televisi\u00f3n \"Stargate Atlantis\", onde protagonizou a primeira tempada como o Tenente da Mari\u00f1a dos Estados Unidos Aiden Ford. O seu personaxe foi minguando en aparici\u00f3ns ata ficar como personaxe recorrente a partir da segunda tempada.\nNo \u00e1mbito musical, \u00e9 produtor do grupo de hip hop co\u00f1ecido como The Oddities."}
{"id": "183685", "revid": "89787", "url": "https://gl.wikipedia.org/wiki?curid=183685", "title": "Tour de Francia 2011", "text": "A 98.\u00aa edici\u00f3n do Tour de Francia disputouse dende o 2 \u00f3 24 de xullo de 2011. Estivo composta por 21 etapas para percorrer un total de 3452 kms. O vencedor foi o ciclista australiano Cadel Evans.\nNesta edici\u00f3n da carreira francesa, foi homenaxeado o \"Col du Galibier\", xa que en 2011 fix\u00e9ronse 100 anos dende o primeiro paso por el.\nParticiparon 198 ciclistas, repartidos en 22 equipos. Por segundo ano consecutivo ning\u00fan corredor galego tomou a sa\u00edda no Tour de Francia. A \u00faltima vez que un galego correu o Tour foi na edici\u00f3n 2009, da man de \u00d3scar Pereiro.\nParticipantes.\nEquipos e l\u00edderes.\nParticiparon 22 equipos, 18 de categor\u00eda UCI ProTour e 4 equipos de categor\u00eda \"Profesional Continental\", formando un pelot\u00f3n de 198 ciclistas con 9 corredores cada equipo. Os equipos participantes foron:"}
{"id": "183686", "revid": "98629", "url": "https://gl.wikipedia.org/wiki?curid=183686", "title": "Pearl Harbor (filme)", "text": "Pearl Harbor \u00e9 un filme estadounidense \u00e9pico e b\u00e9lico con elementos de romance e acci\u00f3n dirixido por Michael Bay que se estreou no 2001. Bas\u00e9ase no feito hist\u00f3rico do ataque a Pearl Harbor realizado pola aviaci\u00f3n xaponesa o 7 de decembro de 1941.\nSinopse.\nSegunda guerra mundial (1939-1945). Rafe e Danny medraron xuntos nunha zona rural estadounidense e a s\u00faa longa amizade mantense cando ambos ingresan como pilotos nas forzas a\u00e9reas. Rafe atopou en Evelyn, unha valente enfermeira, \u00f3 amor da s\u00faa vida, pero pronto tiveron que separarse, xa que Rafe pres\u00e9ntase voluntario para servir na Forza A\u00e9rea Brit\u00e1nica (RAF) contra os alem\u00e1ns. Mentres tanto, Danny e Evelyn son enviados \u00e1 base a\u00e9rea de Pearl Harbor en Hawai."}
{"id": "183687", "revid": "98629", "url": "https://gl.wikipedia.org/wiki?curid=183687", "title": "Copa das Rexi\u00f3ns da UEFA", "text": "A Copa das Rexi\u00f3ns da UEFA \u00e9 unha competici\u00f3n de f\u00fatbol organizada pola UEFA na que toman parte selecci\u00f3ns rexionais de Europa integradas por xogadores non profesionais. Foi creada en 1998 tomando a substituci\u00f3n da extinta Copa da UEFA Amateur. A selecci\u00f3n galega de afeccionados \u00e9 a vixente campioa do torneo."}
{"id": "183688", "revid": "27155", "url": "https://gl.wikipedia.org/wiki?curid=183688", "title": "Ax\u00f3n", "text": "O ax\u00f3n ou axon \u00e9 a prolongaci\u00f3n longa e delgada que presentan as neuronas, que conduce os potenciais el\u00e9ctricos do impulso nervioso f\u00f3ra do soma da neurona. Tam\u00e9n se chama cilindroeixe.\nO ax\u00f3n \u00e9 un dos dous tipos de prolongaci\u00f3ns que presentan as c\u00e9lulas nerviosas, o outro son as dendritas. Os ax\u00f3ns dist\u00ednguense das dendritas en varios aspectos, como a forma (as dendritas xeralmente se van adelgazando cara o seu extremo, mentres que o ax\u00f3n mant\u00e9n case constante o seu di\u00e1metro), lonxitude (as dendritas son menos longas), ramificaci\u00f3n (as dendritas xeralmente est\u00e1n m\u00e1is ramificadas, pero os ax\u00f3ns dalgunhas neuronas poden ter tam\u00e9n bastantes ramificaci\u00f3ns), e funci\u00f3n (o normal \u00e9 que as dendritas reciban os sinais e os ax\u00f3ns os transmitan). Pero hai excepci\u00f3ns para cada un dos casos.\nAlg\u00fans tipos de neuronas non te\u00f1en ax\u00f3n (c\u00e9lulas am\u00e1crinas da retina) e transmiten sinais polas s\u00faas dendritas. As neuronas te\u00f1en s\u00f3 un ax\u00f3n, pero en invertebrados (insectos, sambesugas) o ax\u00f3n consta \u00e1s veces de varias rexi\u00f3ns que funcionan m\u00e1is ou menos independentemente unhas das outras. A maior\u00eda dos ax\u00f3ns ramif\u00edcanse, nalg\u00fans casos moi profusamente. O conxunto de ramificaci\u00f3ns do ax\u00f3n ch\u00e1mase telodendron. O final das ramificaci\u00f3ns est\u00e1n os bot\u00f3ns sin\u00e1pticos, zonas m\u00e1is alargadas onde se realiza a sinapse.\nOs ax\u00f3ns fan contacto con outras c\u00e9lulas, normalmente outras neuronas ou \u00e1s veces c\u00e9lulas musculares ou glandulares, por medio de sinapses. Nunha sinapse a membrana do ax\u00f3n se achega moi preto da membrana da outra c\u00e9lula e transm\u00edtelle sinais electroqu\u00edmicas a trav\u00e9s do espazo entre elas, xeralmente liberando unha substancia chamada neurotransmisor. Algunhas uni\u00f3ns sin\u00e1pticas est\u00e1n situadas ao final do ax\u00f3n e outras vanse formando ao longo da s\u00faa lonxitude. Un s\u00f3 ax\u00f3n con todas as s\u00faas ramificaci\u00f3ns pode establecer miles de sinapses.\nCaracter\u00edsticas.\nO ax\u00f3n \u00e9 unha prolongaci\u00f3n longa e delgada que se orixina nunha rexi\u00f3n especializada da neurona chamada cono ax\u00f3nico ou protuberancia ou eminencia ax\u00f3nica, ou \u00e1s veces nunha dendrita principal. O ax\u00f3n ten a forma dun cono que se adelgaza cara a periferia, moi pouco a pouco, polo que case mant\u00e9n o seu di\u00e1metro en longas extensi\u00f3ns. Na s\u00faa superficie obs\u00e9rvanse constrici\u00f3ns circulares peri\u00f3dicas chamadas n\u00f3dulos de Ranvier. A membrana celular do ax\u00f3n recibe o nome de axolema.\nO axoplasma \u00e9 o citoplasma contido dentro do ax\u00f3n e do cono ax\u00f3nico. Cont\u00e9n microt\u00fabulos, neurofilamentos, mitocondrias, gr\u00e1nulos e ves\u00edculas, e difer\u00e9nciase do citoplasma do soma e das dendritas proximais, porque carece de ribosomas libres, corpos de Nissl e de aparato de Golgi.\nOs ax\u00f3ns poden estar cubertos ou non por unha va\u00ed\u00f1a protectora denominada va\u00ed\u00f1a de mielina. No sistema nervioso perif\u00e9rico os ax\u00f3ns est\u00e1n sempre cubertos polas c\u00e9lulas de Schwann, que rodean o ax\u00f3n cunha capa m\u00faltiple formada a partir da membrana destas c\u00e9lulas e constit\u00faen a va\u00ed\u00f1a de mielina. As neuronas do sistema nervioso perif\u00e9rico que non te\u00f1en va\u00ed\u00f1a de mielina est\u00e1n embutidas en c\u00e9lulas de Schwann, conformando o feixe de Remak. No sistema nervioso central os ax\u00f3ns que est\u00e1n mielinizados est\u00e1n cubertos polos oligodendrocitos, c\u00e9lulas da gl\u00eda xunto con c\u00e9lulas de Schwann que forman a va\u00ed\u00f1a de mielina.\nAs interrupci\u00f3ns da va\u00ed\u00f1a de mielina ch\u00e1manse n\u00f3dulos de Ranvier, que aparecen a intervalos regularmente espazados. A mielinaci\u00f3n illa electricamente o ax\u00f3n excepto nos n\u00f3dulos de Ranvier e permite un modo r\u00e1pido de propagaci\u00f3n do impulso el\u00e9ctrico chamado conduci\u00f3n saltatoria. Nos n\u00f3dulos de Ranvier (zonas desmielinizadas) os potenciais de acci\u00f3n son amplificados e transmitidos con gran rapidez. A perda da va\u00ed\u00f1a de mielina pode causar severos trastornos como a esclerose m\u00faltiple.\nO segmento inicial do ax\u00f3n est\u00e1 tam\u00e9n desmielinizado e consid\u00e9rase que \u00e9 o lugar onde se inician os potenciais de acci\u00f3n do impulso nervioso. Nese segmento a densidade de canles de sodio reguladas por voltaxe \u00e9 moito maior ca no corpo celular, excepto no cono ax\u00f3nico.\nTipos de neuronas segundo a lonxitude do ax\u00f3n.\nO di\u00e1metro t\u00edpico do ax\u00f3n \u00e9 de 1 \u03bcm, pero a s\u00faa lonxitude pode ser considerable. Alg\u00fans son de poucos mm, pero o m\u00e1is longo, o dunha c\u00e9lula do nervio ci\u00e1tico, que vai da medula espi\u00f1al \u00e1 punta dos p\u00e9s, pode ter m\u00e1is dun metro.\nAs neuronas p\u00f3dense clasificar en dous tipos de acordo coa lonxitude do seu ax\u00f3n: \nFisiolox\u00eda.\nA fisiolox\u00eda do ax\u00f3n pode describirse co modelo de Hodgkin-Huxley, estendido aos vertebrados polas ecuaci\u00f3ns de Frankenhaeuser-Huxley. As fibras nerviosas perif\u00e9ricas poden clasificarse base\u00e1ndose na velocidade de conduci\u00f3n do ax\u00f3n, mielinizaci\u00f3n, tama\u00f1o da fibra etc. Por exemplo, hai fibras C amiel\u00ednicas de conduci\u00f3n lenta e fibras delta A miel\u00ednicas de conduci\u00f3n r\u00e1pida. Hai varios tipos de fibras sensoriais e de fibras motoras. Outras fibras son as do sistema nervioso aut\u00f3nomo.\nNas t\u00e1boas seguintes ind\u00edcanse os tipos e caracter\u00edsticas principais:\nFibras motoras.\nAs motoneuronas que se dirixen da medula espi\u00f1al e enc\u00e9falo aos m\u00fasculos poden ter dous tipos de fibras:\nFibras sensoriais.\nOs diferentes receptores sensoriais est\u00e1n innervados por diferentes tipos de fibras nerviosas. Os propioceptores est\u00e1n innervados polos tipos Ia, Ib e II, os mecanoreceptores polos tipos II e III, e os nociceptores e termorreceptores polos tipos III e IV de fibras sensoriais.\nFibras aut\u00f3nomas.\nO Sistema nervioso aut\u00f3nomo presenta dous tipos de fibras perif\u00e9ricas:\nFunci\u00f3ns do ax\u00f3n.\nO ax\u00f3n propaga o impulso nervioso, crece conectando a neurona con outras c\u00e9lulas e serve como v\u00eda de transporte de diversos elementos entre o soma e o extremo ax\u00f3nico da neurona.\nTransporte de org\u00e1nulos e substancias.\nO transporte de org\u00e1nulos, encimas, macromol\u00e9culas e metabolitos, \u00e9 unha funci\u00f3n do axoplasma na que interve\u00f1en directamente os microt\u00fabulos. O transporte axopl\u00e1smico \u00e9 necesario para o mantemento do ax\u00f3n e das c\u00e9lulas asociadas a el, e para permitir a chegada ao pericarion de factores reguladores que regulan a s\u00faa funci\u00f3n.\nO transporte polo interior do ax\u00f3n pode facerse en d\u00faas direcci\u00f3ns:\nA velocidade deste transporte var\u00eda entre:\nConduci\u00f3n do impulso nervioso.\nOs ax\u00f3ns constit\u00faen as fibras nerviosas funcionando como a rama eferente, que transmite, o potencial de acci\u00f3n, excitatorio ou inhibitorio, a trav\u00e9s dunha ou m\u00e1is sinapses. Os ax\u00f3ns tam\u00e9n poden recibir impulsos a trav\u00e9s de sinapsis axoax\u00f3nicas, que se realizan entre dous ax\u00f3ns, pero as funci\u00f3n de env\u00edo de sinais de sa\u00edda \u00e9 a predominante nos ax\u00f3ns.\nA conduci\u00f3n do impulso nervioso non \u00e9 outra cousa ca o desprazamento do potencial de acci\u00f3n xerado por cambios na permeabilidade a i\u00f3ns ao lango da membrana do ax\u00f3n (axolema) das fibras nerviosas, na que axudan as c\u00e9lulas de sost\u00e9n que rodean como unha va\u00ed\u00f1a o ax\u00f3n.\nNo sistema nervioso central os ax\u00f3ns est\u00e1n rodeados pola mielina dos oligodendrocitos, mentres que no sistema nervioso perif\u00e9rico poden estar rodeados, xa sexa, por prolongaci\u00f3ns citoplasm\u00e1ticas das c\u00e9lulas de Schwann (fibras amiel\u00ednicas) ou pola mielina das c\u00e9lulas de Schwann (fibras nerviosas miel\u00ednicas do sistema nervioso perif\u00e9rico).\nOs impulsos nerviosos son ondas transitorias de inversi\u00f3n da voltaxe que existe na membrana plasm\u00e1tica, que se inician no lugar en que se produce o est\u00edmulo. Cada unha destas ondas corresponde a un potencial de acci\u00f3n.\nEste proceso \u00e9 posible grazas \u00e1s macromol\u00e9culas que son prote\u00ednas integrais de membrana ou complexos de prote\u00ednas, e ocupan todo o espesor do axolema. Entre elas:\nNas fibras nerviosas amiel\u00ednicas o impulso cond\u00facese cara aos bot\u00f3ns terminais dos ax\u00f3ns como unha onda continua de inversi\u00f3n de voltaxe, a unha velocidade que \u00e9 proporcional ao di\u00e1metro do ax\u00f3n, e var\u00eda de 1 a 100 metros por segundo.\nNas fibras nerviosas miel\u00ednicas, o ax\u00f3n est\u00e1 cuberto por unha va\u00ed\u00f1a de mielina formada pola superposici\u00f3n ou enrolamento dunha serie de capas de membrana celular, que act\u00faa como un illante el\u00e9ctrico do ax\u00f3n. Ao longo do ax\u00f3n, a mielina est\u00e1 formada por c\u00e9lulas sucesivas e en cada l\u00edmite intercelular existe un anel sen mielina que corresponde ao n\u00f3dulo de Ranvier.\nNos n\u00f3dulos de Ranvier prod\u00facese o fluxo de i\u00f3ns a trav\u00e9s da membrana axonal. O axolema dos nodos de Ranvier ten unha alta concentraci\u00f3n de canles de sodio sensibles a voltaxe. A consecuencia \u00e9 unha conduci\u00f3n saltatoria do potencial de acci\u00f3n xa que a inversi\u00f3n da voltaxe inducida nun n\u00f3dulo de Ranvier contin\u00faase por propagaci\u00f3n pasiva r\u00e1pida da corrente polo interior do ax\u00f3n e polo medio extracelular ata o n\u00f3dulo seguinte, onde produce a inversi\u00f3n da voltaxe.\nA consecuencia desta estrutura \u00e9 que nos ax\u00f3ns miel\u00ednicos a conduci\u00f3n do impulso nervioso \u00e9 m\u00e1is r\u00e1pida. A velocidade de conduci\u00f3n do impulso nervioso \u00e9 proporcional ao di\u00e1metro do ax\u00f3n e \u00e1 distancia entre os n\u00f3dulos de Ranvier nos ax\u00f3ns miel\u00ednicos.\nA primeira medici\u00f3n da velocidade do impulso nervioso atrib\u00faese a Hermann von Helmholtz , que en 1853 estableceu un valor medio de 27,25\u00a0m/s.\nCrecemento e desenvolvemento do ax\u00f3n.\nOs ax\u00f3ns en crecemento crecen polos tecidos a partir do cono de crecemento que te\u00f1en no seu extremo. O cono de crecemento ten largas expansi\u00f3ns chamadas lamelipodios das que saen outras m\u00e1is finas chamadas filopodios. Os filopodios son un mecanismo polo cal o ax\u00f3n se adhire a superficies e explora a \u00e1rea que o rodea. A prote\u00edna actina xoga un importante papel na mobilidade deste sistema.\nAs \u00e1reas con altos niveis de mol\u00e9culas de adhesi\u00f3n celular ou CAM facilitan o crecemento axonal. Estas mol\u00e9culas parecen proporcionar unha superficie \"pega\u00f1enta\" sobre a que os ax\u00f3ns crecen. Exemplos de mol\u00e9culas de adhesi\u00f3n celular espec\u00edficas dos sistemas neurais son as CAM neurais ou N-CAM, CAM neurogliais ou NgCAM, as TAG-1, as MAG, e as diciclohexilcarbodiimidas ou DCC, todas as cales forman parte da superfamilia das immunoglobulinas. Outro conxunto de mol\u00e9culas chamadas mol\u00e9culas de adhesi\u00f3n \u00e1 matriz extracelular tam\u00e9n proporcionan un substrato adherente para que os ax\u00f3ns crezan pola matriz extracelular. Exemplos destas mol\u00e9culas son as lamininas, a fibronectina, a tenascina, e o perlec\u00e1n. Algunhas destas est\u00e1n unidas \u00e1s superficies celulares e act\u00faan como atractores ou repelentes de curto alcance. Outras son ligandos difusibles con efectos de longo alcance.\nTam\u00e9n existen as c\u00e9lulas chamadas c\u00e9lula \"fito\" (\"guidepost cells\"), que xeralmente son outras neuronas inmaturas e c\u00e9lulas gliais, que axudan a dirixir o crecemento do ax\u00f3n."}
{"id": "183689", "revid": "98629", "url": "https://gl.wikipedia.org/wiki?curid=183689", "title": "The League of Extraordinary Gentlemen (filme)", "text": "The League of Extraordinary Gentlemen \u00e9 un filme de acci\u00f3n estadounidense dirixido por Stephen Norrington que se estreou no 2003. Baseada nas series de banda dese\u00f1ada fant\u00e1sticas de Alan Moore.\nSinopse.\nEn plena Era Vitoriana, o goberno ingl\u00e9s vive dominado polo p\u00e1nico porque non sabe como frear un diab\u00f3lico plan, cuxo obxectivo \u00e9 conseguir o dominio do mundo. A \u00fanica soluci\u00f3n para desartellar o maquiav\u00e9lico proxecto \u00e9 contratar \u00f3s m\u00e1is grandes aventureiros, entre os cales est\u00e1n Allan Quatermain, o Dr. Henry Jekyll, o Capit\u00e1n Nemo e Dorian Gray."}
{"id": "183695", "revid": "88215", "url": "https://gl.wikipedia.org/wiki?curid=183695", "title": "Copa da UEFA Amateur", "text": "A Copa da UEFA Amateur foi unha competici\u00f3n de f\u00fatbol de selecci\u00f3ns nacionais europeas non profesionais (afeccionados), organizada pola UEFA. Disput\u00e1ronse catro edici\u00f3ns entre 1967 e 1978.\nHistoria.\nEn febreiro de 1965, a UEFA exponse a creaci\u00f3n dun torneo para selecci\u00f3ns de afeccionados, \u00e9 dicir, non profesionais. Este torneo iniciar\u00edase o mesmo ano no que comezou a disputarse a Copa da UEFA. O principal problema era definir cal era a diferenza entre o que era un xogador profesional e o que non, xa que ent\u00f3n non era moi habitual que un xogador fose profesional. \u00c9 por isto que das 33 federaci\u00f3ns adscritas \u00e1 UEFA, tan s\u00f3 12 se inscribiron para o torneo.\nAdemais, unicamente pod\u00edan participar federaci\u00f3ns que contasen con categor\u00eda profesional, para diferenciar o f\u00fatbol profesional do afeccionado. Por esta raz\u00f3n, moitos pa\u00edses do leste e escandinavos quedaron f\u00f3ra da competici\u00f3n xa que non contaban con liga profesional, polo que as s\u00faas estrelas quedaron sen disputar o torneo.\nO formato de competici\u00f3n foi o seguinte. Doce selecci\u00f3ns divididas en catro grupos de tres equipos xogaron partidos a ida e volta. Os campi\u00f3ns de grupo clasific\u00e1ronse para a fase final disputada nunha \u00fanica sede e con partidos a eliminatoria \u00fanica, a semifinais, terceiro e cuarto posto e final.\nCabe destacar a anecd\u00f3tica edici\u00f3n de 1974, na que Alema\u00f1a Federal e Iugoslavia acordaron compartir o t\u00edtulo e non xogar unha final.\nTras a \u00faltima edici\u00f3n de 1978, abandonaranse as competici\u00f3ns europeas para o f\u00fatbol afeccionado ata que en 1996 cr\u00e9ase a actual Copa das Rexi\u00f3ns da UEFA."}
{"id": "183697", "revid": "25871", "url": "https://gl.wikipedia.org/wiki?curid=183697", "title": "Michael Greyeyes", "text": "Michael Joseph Charles Greyeyes, nado o 4 de xu\u00f1o de 1967 en Qu'Appelle Valley, Saskatchewan, \u00e9 un actor canadense de cinema e televisi\u00f3n.\nTraxectoria.\n\u00c9 nativo da tribo cree (Primeiras Naci\u00f3ns) do Lago Muskeg en Saskatchewan. O seu pai \u00e9 tam\u00e9n cree (Primeiras Naci\u00f3ns) do Lago Muskeg e s\u00faa nai Sweetgrass (Primeiras Naci\u00f3ns).\n\u00d3s dez anos, entrou na Escola Nacional de Ballet e se formou en 1984, sendo aceptado como aprendiz no Ballet Nacional do Canad\u00e1 e en 1987 ingresou como membro pleno no Corpo de Ballet. Despois de tres anos, deixou o Ballet Nacional e marchou coa compa\u00f1\u00eda do core\u00f3grafo Eliot Feld, en Nova York. No ano 2003 completou o seu mestrado en Belas Artes na Escola de Teatro e Danza da Universidade Estatal de Kent como o mellor da s\u00faa clase.\nA s\u00faa carreira como actor comezou en 1993 cando se estreou como \"Juh\" na produci\u00f3n \"Xer\u00f3nimo\", o que o levou a participar en numerosos proxectos televisivos e cinematogr\u00e1ficos. Destes \u00faltimos destaca como \"Rupwew\" en \"The New World\".\nActualmente segue en activo traballando como actor, core\u00f3grafo e director de cine. Est\u00e1 casado con Nancy Latoszewski e te\u00f1en d\u00faas fillas, Eva Rose, nada en maio de 2002 e Lilia Frances Jean, en outubro de 2004."}
{"id": "183698", "revid": "23204", "url": "https://gl.wikipedia.org/wiki?curid=183698", "title": "Campionato Mundial de F\u00f3rmula 1 de 1993", "text": "O Campionato Mundial de F\u00f3rmula 1 de 1993 foi a 44\u00aa tempada de F\u00f3rmula 1 organizada pola F\u00e9d\u00e9ration Internationale de l'Automobile (FIA), e a 36\u00aa Copa Internacional de Construtores de F1. O campionato contou con dezaseis Grandes Premios que se iniciaron o 14 de marzo e finalizaron o 7 de novembro. Alain Prost ga\u00f1ou o seu cuarto Campionato de Pilotos, e Williams - Renault retivo o Campionato de Construtores, o sexto en total.\nO calendario de F\u00f3rmula Un de 1993 viu o regreso do Gran Premio de Europa logo dunha ausencia de oito anos desde , a carreira celebrouse en Donington Park, a \u00fanica vez que foi sede dunha carreira de F1, esta carreira era para substitu\u00edr o Gran Premio do Pac\u00edfico no circu\u00edto de Autopolis no Xap\u00f3n despois de que fracasase un acordo para celebrar unha carreira al\u00ed. A \u00fanica sa\u00edda foi o Gran Premio de M\u00e9xico, logo de sete anos no Aut\u00f3dromo Hermanos Rodr\u00edguez na Cidade de M\u00e9xico desde , debido aos problemas de seguridade coa superficie moi estragada do circu\u00edto.\nEsta tempada foi importante na historia da F1, xa que era o momento \u00e1lxido do uso da tecnolox\u00eda electr\u00f3nica, este ano viu quizais os autos de F\u00f3rmula Un m\u00e1is avanzados e sofisticados que se constru\u00edron competindo nesta tempada. Por exemplo, o ga\u00f1ador do campionato Williams-Renault FW15C (quizais o coche m\u00e1is avanzado da tempada) ti\u00f1a, ademais da s\u00faa avanzada suspensi\u00f3n activa hidr\u00e1ulica e electr\u00f3nicamente controlada, unha gran cantidade de compo\u00f1entes electr\u00f3nicos a bordo, inclu\u00eddos freos antibloqueo, controles inal\u00e1mbricos, control de tracci\u00f3n, unha caixa de cambios semiautom\u00e1tica que se pod\u00eda cambiar a completamente autom\u00e1tica, direcci\u00f3n asistida, telemetr\u00eda a bordo altamente sofisticada, resortes de v\u00e1lvulas pneum\u00e1ticas no motor e ata un sistema \"push to pass\" que facilitaba os adiantamentos para os pilotos Alain Prost e Damon Hill: este sistema ti\u00f1a unha suspensi\u00f3n activa que elevaba a parte traseira do autom\u00f3bil a velocidade e elevaba o motor 300 revoluci\u00f3ns para que o autom\u00f3bil fora m\u00e1is r\u00e1pido nas rectas debido a unha menor falta de carga aerodin\u00e1mica. Din que isto foi un precursor do DRS. Williams tam\u00e9n probou unha transmisi\u00f3n continuamente variable, pero este sistema tam\u00e9n prohibiuse, e o equipo de Benetton probou un sistema de direcci\u00f3n de 4 rodas ao final da tempada, pero nunca utilizouse en ningunha carreira. Case todos os autos en 1993 ti\u00f1an un sistema de suspensi\u00f3n activo, que manti\u00f1a constante a altura de conduci\u00f3n do auto durante toda a volta, o que fac\u00eda que a aerodin\u00e1mica do autom\u00f3bil f\u00f3ra moito m\u00e1is efectiva. A\u00ednda que se considerou amplamente que non era unha axuda para o condutor, este sistema e todos os sistemas antes mencionados, excepto a telemetr\u00eda e os portos de v\u00e1lvula pneum\u00e1tica, prohib\u00edronse para a tempada de .\nLogo da tempada, Prost foise de Williams e retirouse das carreiras de Grand Prix, e o subcampi\u00f3n Ayrton Senna o substitu\u00edu. Como Senna morrer\u00eda a principios da seguinte tempada, a tempada de 1993 viu as \u00faltimas vitorias destes dous pilotos que dominaran a F\u00f3rmula Un durante varios anos, ga\u00f1ando sete dos nove t\u00edtulos entre e . Prost converteuse no primeiro piloto de F\u00f3rmula Un en ga\u00f1ar 50 Grandes Premios no Gran Premio de Gran Breta\u00f1a. Senna tivo unha tempada memorable malia non alcanzar o t\u00edtulo, ao ga\u00f1ar a s\u00faa carreira en casa, unha notable vitoria dominando en Donington Park e unha quinta vitoria consecutiva desde no Gran Premio de M\u00f3naco. Con todo, Prost no seu Williams retivo a s\u00faa vantaxe de ritmo da tempada anterior e tivo o control total do duelo polo t\u00edtulo desde mediados de tempada. 1993 tam\u00e9n marcou as tres primeiras vitorias de Damon Hill, quen ga\u00f1ou tres carreiras seguidas na s\u00faa primeira tempada completa na F\u00f3rmula Un \u00e1 idade de 33 anos.\nPretemporada.\nEn 1993, houbo un cambio importante de pilotos, especialmente entre os mellores equipos. En toda a grella, varios experimentados pilotos retir\u00e1ronse ou se mudaron a outras series e xurdiron novas caras.\nEn total, s\u00f3 sete pilotos que se ali\u00f1aron na grella en Sur\u00e1frica estiveran co mesmo equipo que o ano anterior: Senna, Schumacher, Alesi, Herbert, de Cesaris, Suzuki e Fittipaldi.\nA recesi\u00f3n mundial de principios da d\u00e9cada de 1990 pasara factura: os equipos de Brabham, Andrea Moda e Fondmetal non completaran a tempada de 1992, mentres que March retirouse formalmente a principios da tempada de 1993. Polo tanto, s\u00f3 hab\u00eda 13 equipos na grella na carreira inaugural de 1993, en Sur\u00e1frica. Ademais, produc\u00edronse numerosos cambios no n\u00famero dos autom\u00f3biles:\nCambios de regras.\nFix\u00e9ronse dous cambios no sistema de clasificaci\u00f3n no Gran Premio do Brasil. O primeiro limitou a todos os pilotos a 12 voltas cada un en ambas sesi\u00f3ns clasificatorias. O segundo xurdiu como resultado de que s\u00f3 hab\u00eda 26 autom\u00f3biles: despois de que orixinalmente decidiuse que s\u00f3 os 24 m\u00e1is r\u00e1pidos pod\u00edan comezar a carreira, os equipos acordaron unanimemente elevar este n\u00famero a 25, para asegurar que cada equipo puidera cualificar polo menos un autom\u00f3bil.\nA revisi\u00f3n deste segundo cambio beneficiou principalmente a BMS Scuderia Italia: despois de que o Jordan de Ivan Capelli non cualificase no Brasil, as seguintes sete carreiras viron a Michele Alboreto ou Luca Badoer chegar 26\u00ba en cualificaci\u00f3n e polo tanto non completar a grella (Alboreto cinco veces e Badoer d\u00faas veces). Como consecuencia, os equipos acordaron por unanimidade permitir que os 26 coches se clasificaran antes do Gran Premio de Alema\u00f1a. O l\u00edmite de 12 voltas, con todo, durou case unha d\u00e9cada, ata o final da tempada de .\nTam\u00e9n se implementaron dous cambios nos autom\u00f3biles para reducir as velocidades en curva. O primeiro foi a reduci\u00f3n da distancia entre as rodas do mesmo eixe dos autom\u00f3biles, de 2\u00b415 m. a 2 m.; o segundo foi unha reduci\u00f3n considerable no ancho dos pneum\u00e1ticos traseiros, a fin de proporcionar menos agarre que os anteriores 'gordos' slicks traseiros."}
{"id": "183699", "revid": "10599", "url": "https://gl.wikipedia.org/wiki?curid=183699", "title": "Sociedad Deportiva Campus Stellae", "text": ""}
{"id": "183701", "revid": "98629", "url": "https://gl.wikipedia.org/wiki?curid=183701", "title": "Plott hound", "text": "O plott hound \u00e9 unha raza de can orixinalmente adicada \u00e1 caza do xabaril en Alema\u00f1a no s\u00e9culo XVIII, e dende a s\u00faa chegada a Carolina do Norte (Estados Unidos) no ano 1750 o seu traballo principal foi a caza do oso negro ata o presente. A raza tal e como a co\u00f1ecemos hoxe foi desenvolta na cordilleira dos Apalaches, concretamente na rexi\u00f3n das Smoky Mountains. Tr\u00e1tase dunha raza exclusivamente de traballo, adicada \u00e1 caza con armas de fogo.\nHistoria.\nDas sete razas de coonhounds rexistradas nos Estados Unidos, s\u00f3 o Plott Hound e o American Leopard Hound non proceden de sabuxos ingleses e franceses, e de todas elas \u00e9 a que m\u00e1is seguros podemos estar sobre a s\u00faa procedencia e desenvolvemento, tanto en cuesti\u00f3n dos cans como das persoas que se ocuparon dela.\nJohannes Plott deixou a s\u00faa Alema\u00f1a natal e veu \u00f3s Estados Unidos no 1750. Trouxo cinco sabuxos de xabaril con el. Estes cans foran criados durante xeraci\u00f3ns pola s\u00faa resistencia e valent\u00eda. Johannes e a s\u00faa familia asent\u00e1ronse nas monta\u00f1as do oeste de Carolina do Norte no contorno do parque natural das Smoky Mountains, cun clima semellante \u00f3 galego. Naqueles d\u00edas non hab\u00eda xabar\u00eds naquela rexi\u00f3n e polo tanto Johannes Plott utilizou os seus cans para cazar osos.\nSupostamente Johannes Plott gardou a s\u00faa li\u00f1a completamente pura, sen facer ning\u00fan cruzamento alleo. No 1780 a manda pasou a mans do seu fillo Henry Plott. Pouco tempo despois un cazador que viv\u00eda en Georgia, quen estivera criando a s\u00faa propia li\u00f1a de \u201cLeopard spotted bear dogs\u201d (cans de oso manchados), sentiu da fama dos plotthounds e foi ata Carolina do Norte para velos por si mesmo. Quedou tan abraiado que pediu emprestado un dos mellores cans dos Plott para telo durante un ano e cruzalo coas s\u00faas femias. \u00d3 cabo dese tempo devolveu o macho e con el entregou un cachorro que Henry Plott incorporou \u00e1 cr\u00eda. Este simple cruzamento \u00e9 oficialmente a \u00fanica achega de sangue estra\u00f1o introducido no Plott Hound dende a s\u00faa chegada \u00f3s Estados Unidos.\nPor\u00e9n, outros cruces probablemente tiveron lugar arredor do ano 1900. G.P. Fergurson, que era veci\u00f1o da familia Plott en Carolina do Norte naquel tempo, tivo unha influencia fundamental na raza Plott. Realizou un coidadoso estudo dos sabuxos das familias Blevins e Cable daquela \u00e9poca e seguramente usou estas li\u00f1as para o seu programa de cr\u00eda da raza Plott. Aqueles sabuxos Blevins e Cable eran, \u00e1 s\u00faa vez, descendentes de cans da familia Plott.\nO Plott Hound foi rexistrado no United Kennel Club no 1946, comezando a ser co\u00f1ecido f\u00f3ra das monta\u00f1as do seu lugar de orixe uns anos antes, durante o per\u00edodo de entreguerras. A s\u00faa difusi\u00f3n por todos os Estados Unidos tivo lugar dende os anos 60 do s. XX ata os nosos d\u00edas.\nMorfolox\u00eda.\nCaracter\u00edsticas: Activo, r\u00e1pido, brillante, amable, honesto, de grande coraxe, apremiante na persecuci\u00f3n, con grande instinto de \"treeing\", non dubida en botarse \u00e1 auga, sempre alerta, r\u00e1pido para a aprendizaxe, de grande resistencia e beleza.\nCabeza e cranio: A cabeza l\u00e9vaa ben alta. A parte superior do cranio \u00e9 moderadamente patelo. O cranio ten unha anchura moderada entre e sobre os ollos. O foci\u00f1o \u00e9 de mediada lonxitude, pero non \u00e9 cadrado. Dentes cheos de poder\u00edo, brancos, con boa trabada. Non est\u00e1 permitido o prognatismo nin o enognatismo. Ollos de cor casta\u00f1a ou abel\u00e1; prominentes pero non salt\u00f3ns. Orellas moderadamente altas e de lonxitude media. Son suaves e non te\u00f1en poder er\u00e9ctil.\nCuartos dianteiros: Os ombreiros son musculosos e indicativos de velocidade e forza. O peito \u00e9 profundo cun axeitado lugar para os pulm\u00f3ns. Patas dereitas, finas, fibrosas. Ben rectas nos xeonllos. Perfectamente en li\u00f1a.\nCorpo: As costas est\u00e1n lixeiramente arqueadas, ben musculadas e fortes, non enseladas. As cadeiras son finas, redondeadas e proporcionalmente amplas. As beiras est\u00e1n arqueadas, con cuartos e lombos musculosos.\nCuartos traseiros: Fortes e musculosos, ben formados.\nP\u00e9s: Redondeados, s\u00f3lidos, p\u00e9 de gato, ben acolchado e duro, perfectamente recto na xoga coa pata.\nRabo: O rabo \u00e9 moderadamente groso, forte na ra\u00edz, afi\u00e1ndose cara a punta, a mi\u00fado en cepillo, levado alto \u00f3 xeito dun sabre.\nPelo: Pelo espeso de mediano grosor, de curta ou mediana lonxitude, dando unha aparencia lisa e brillante. Alg\u00fans plotthounds te\u00f1en dobre pelaxe, unha interior curta e suave e outra exterior m\u00e1is longa e espesa.\nCor: Manchada ou negra con bandas pretas. A National Plott Hound Association (NPHA) define a verba manchado como: \u201cun bonito efecto raiado ou ben un raiado negro ou fogo cun fondo m\u00e1is claro ou m\u00e1is escuro\u201d. As sombras de cor aceptadas son: amarelo, vermello, fogo, casta\u00f1o, negro, gris ou gris azulado. As cores uniformes non se aceptan, a\u00ednda que a cor area uniforme si \u00e9 aceptada pola AKC. Ac\u00e9ptase algo de cor branca s\u00f3 no peito e os p\u00e9s. O manto debe ter un efecto raiado.\nAltura e peso: Machos: 56-69 cm. na cruz; 22-34 kgs. Femias: 54-64 cm. na cruz; 18-29 kgs.\nFuncionalidade.\nO Plott Hound \u00e9 un sabuxo norteamericano adicado \u00e1 caza maior, co\u00f1ecido como loitador varudo e teimudo rastrexador. Ademais \u00e9 extremadamente xentil e leal cos seus amos.\nA medida que a fama dos plotts foi medrando, os cazadores de mapaches comezaron a interesarse pola raza. Como hai moitos m\u00e1is cazadores de mapaches nos Estados Unidos que cazadores de osos e xabar\u00eds, o plott foi sendo clasificado como un \"coonhound\". De t\u00f3dolos xeitos, o traballo tradicional do plotthound \u00e9 seguir e facer parar no chan ou subir a unha \u00e1rbore caza maior como: osos, xabar\u00eds e pumas. Moitos plotts actuais seguen a cumprir esta funci\u00f3n.\nCapaz de cazar en diversos tipos de terreo en t\u00f3dalas estaci\u00f3ns, o plott \u00e9 un bravo, \u00e1xil e agresivo rastrexador cunha voz xenerosa e de ton alto. A m\u00fasica dos plotts dist\u00ednguese por un barullento, continuo e golpexador latido no rastro e \u00f3 parado, a\u00ednda que os latidos que se arrastran tam\u00e9n son aceptables.\nComo calquera grupo de entusiastas dos cans, os sabuxeiros coidan a conformaci\u00f3n e a li\u00f1a dos seus plotts, pero sobre todo coidan a s\u00faa funcionalidade. O can que falla no funcional, por falta de paix\u00f3n, pobre capacidade de rastrexo, resistencia, conformaci\u00f3n e valent\u00eda \u00e9 retirado da cr\u00eda ou se sacrifica. O propietario dun plotthound que non loita cun oso, desc\u00e1rtao. Se o plott loita cun oso, pero o fai dun xeito est\u00fapido, o oso se encarga de descartalo. S\u00f3 os cans adicados \u00e1 caza maior perigosa corren o risco de ser descartados polo seu dono e pola s\u00faa presa.\n\u00d3 longo dos anos f\u00f3ronse especializando li\u00f1as de sangue tanto para cazadeiros concretos, como poden ser as bra\u00f1as do sueste dos EE.UU, os semidesertos do suroeste ou as fragas dos Grandes Lagos; como para distintas presas, tales como o oso negro, o mapache ou o cocho salvaxe norteamericano. Actualmente podemos atopar plotthounds cazando oso negro e oso pardo, mapache, xabar\u00edn e cocho salvaxe, puma e lince, coiote etc\u2026 en lugares tan diversos como Estados Unidos, Xap\u00f3n, diversas illas do Pac\u00edfico, Alema\u00f1a, Espa\u00f1a, Suecia, Grecia ou Turqu\u00eda."}
{"id": "183702", "revid": "98629", "url": "https://gl.wikipedia.org/wiki?curid=183702", "title": "C\u00e9rbero (l\u00faa)", "text": "C\u00e9rbero (tam\u00e9n co\u00f1ecido coma S/2011 (134340) 1 ou P4) \u00e9 un pequeno sat\u00e9lite natural de Plut\u00f3n (134340 \u00e9 o n\u00famero asignado a Plut\u00f3n no Minor Planet Center despois da s\u00faa \"degradaci\u00f3n\" \u00f3 status de planeta anano). Foi descuberto o 28 de xu\u00f1o do 2011 polo programa Pluto Companion Search Team (programa para a procura de compa\u00f1eiros de Plut\u00f3n) do Hubble Space Telescope, durante unha tentativa por descubrir alg\u00fan anel planetario que puidese posu\u00edr Plut\u00f3n. Observaci\u00f3n posteriores feitas o 3 e o 18 de xullo do 2011 deron lugar \u00e1 s\u00faa verificaci\u00f3n coma unha nova l\u00faa de Plut\u00f3n. Foi recuperado en imaxes arquivadas do Hubble feitas o 15 de febreiro e o 25 de xu\u00f1o do ano 2010. C\u00e9rbero pos\u00fae un brillo que \u00e9 s\u00f3 o 10 % do brillo de Nix, e foi atopado por que o equipo responsable do descubrimento tomou imaxes cunha exposici\u00f3n de 8 minutos; as observaci\u00f3ns anteriores fix\u00e9ranse con tempos de exposici\u00f3n m\u00e1is curtos.\nCaracter\u00edsticas.\nCun di\u00e1metro estimado de entre 13 e 34\u00a0km, C\u00e9rbero \u00e9 a l\u00faa m\u00e1is pequena de Plut\u00f3n e as actuais observaci\u00f3ns suxiren unha \u00f3rbita circular e ecuatorial cun raio orbital de aproximadamente 59.000\u00a0km. A l\u00faa \u00f3rbita ente Nix e Hydra e tarda 32,1 d\u00edas en facer unha \u00f3rbita completa \u00f3 redor de Plut\u00f3n. Este per\u00edodo est\u00e1 moi pr\u00f3ximo a ser unha resonancia orbital de 1:5 con Caronte, cunha discrepancia temporal (aparentemente) de menos dun 0,6%. Determinar se se trata dunha resonancia real, vai requirir de estudos moito m\u00e1is detallados sobre a s\u00faa \u00f3rbita, e en particular mellora-la taxa de precisi\u00f3n dos datos obtidos.\nComa no caso dos outros sat\u00e9lites de Plut\u00f3n, sosp\u00e9itase que C\u00e9rbero poder\u00eda se-lo resultado da fusi\u00f3n dos cascallos dunha gran colisi\u00f3n entre Plut\u00f3n e outro obxecto do cinto de Kuiper, semellante \u00f3 impacto da teor\u00eda do Big Splash, na cal se ter\u00eda formado a nosa L\u00faa."}
{"id": "183704", "revid": "5863", "url": "https://gl.wikipedia.org/wiki?curid=183704", "title": "Os Elementos", "text": ""}
{"id": "183705", "revid": "98629", "url": "https://gl.wikipedia.org/wiki?curid=183705", "title": "Roberto Carlos", "text": "O nome Roberto Carlos pode referirse a:"}
{"id": "183706", "revid": "89787", "url": "https://gl.wikipedia.org/wiki?curid=183706", "title": "Roberto Carlos (cantante)", "text": "Roberto Carlos Braga, co\u00f1ecido como Roberto Carlos, nado en Cachoeiro de Itapemirim o 19 de abril de 1941, \u00e9 un cantante e compositor brasileiro, sendo un dos principais representantes da m\u00fasica popular do seu pa\u00eds as\u00ed como un dos artistas latinos que venderon m\u00e1is discos en todo o mundo, con m\u00e1is de 100 mill\u00f3ns de copias vendidas. Tr\u00e1tase dunha das iconas m\u00e1is reco\u00f1ecidas da m\u00fasica brasileira no mundo. \u00c9 chamado no Brasil e no resto de Am\u00e9rica Latina \"O Rei da M\u00fasica Latina\"."}
{"id": "183707", "revid": "72012", "url": "https://gl.wikipedia.org/wiki?curid=183707", "title": "Campionato Mundial de F\u00f3rmula 1 de 1994", "text": "O Campionato Mundial de F\u00f3rmula 1 de 1994 foi a 45\u00aa tempada de F\u00f3rmula 1 organizada pola F\u00e9d\u00e9ration Internationale de l'Automobile (FIA), e a 37\u00aa Copa Internacional de Construtores de F1. O campionato contou con dezaseis Grandes Premios que se iniciaron o 27 de marzo e finalizaron o 13 de novembro.\nResumo.\nA tempada \u00e9 recordada como unha das tempadas m\u00e1is tr\u00e1xicas e controvertidas da d\u00e9cada de 1990, se non na historia do deporte. 1994 foi un dos campionatos m\u00e1is competidos da historia Michael Schumacher ga\u00f1ou o t\u00edtulo de pilotos por un s\u00f3 punto a Damon Hill logo de d\u00faas pol\u00e9micas colisi\u00f3ns entre ambos na carreira final en Adelaida. O construtor brit\u00e1nico Williams-Renault ga\u00f1ou o Campionato de Construtores. Con todo, a tempada de tam\u00e9n ser\u00e1 recordada pola morte do tres veces Campi\u00f3n do Mundo Ayrton Senna e do austr\u00edaco Roland Ratzenberger no GP de San Marino. Corenta e seis pilotos competiron no Campionato do Mundo de 1994, inclu\u00edndo catorce condutores novatos e numerosos pilotos privados. Mercedes-Benz tam\u00e9n regresou ao deporte por primeira vez desde a tempada de F\u00f3rmula 1 de como fornecedor de motores para o equipo su\u00edzo, Sauber. A tempada tam\u00e9n viu a primeira vitoria para Ferrari desde , mentres que McLaren non puido ga\u00f1ar unha soa carreira logo da marcha de Senna, antes de embarcarse nunha asociaci\u00f3n a longo prazo con Mercedes."}
{"id": "183708", "revid": "89787", "url": "https://gl.wikipedia.org/wiki?curid=183708", "title": "Neoplatonismo", "text": "O neoplatonismo \u00e9 un sistema filos\u00f3fico que naceu en Alexandr\u00eda no s\u00e9culo III, e que foi ensinado en diferentes escolas at\u00e9 o s\u00e9culo VI. \u00c9 a \u00faltima manifestaci\u00f3n do platonismo antigo, e constit\u00fae unha s\u00edntese de elementos moi distintos, con achegas das doutrinas filos\u00f3ficas de Pit\u00e1goras, Arist\u00f3teles, Zen\u00f3n e, sobre todo, Plat\u00f3n, unidas \u00e1s aspiraci\u00f3ns m\u00edsticas de orixe hind\u00fa e xudeu.\nDesenvolvemento hist\u00f3rico.\nO fundador da doutrina parece que foi Amonio Saccas. Plotino, o representante m\u00e1is importante desta corrente ceu once anos xunto a Amonio antes de profesar a s\u00faa doutrina en Roma, a partir de 244. O seu disc\u00edpulo Porfirio redactou as s\u00faas lecci\u00f3ns e as publicou, reunidas en seis \"En\u00e9adas\", tomando a direcci\u00f3n da escola a fins do s\u00e9culo III. I\u00e1mblico, que fora o editor de Porfirio en Roma, fundou a escola de Siria e ensinou en Apamea. Un dos seus disc\u00edpulos, Edesio de Capadocia, fundou a escola de P\u00e9rgamo.\nA tradici\u00f3n filos\u00f3fica neoplat\u00f3nica mant\u00edvose nos s\u00e9culos IV e V. Foi ensinada a partir do 400 na escola de Atenas, por Plutarco de Atenas, un dos cuxos sucesores foi Proclo.\nA escola de Atenas foi clausurada en 529 por un edicto de Xustiniano I. Tras diso, o Di\u00e1doco Damascio e Simplicio de Cilicia refuxi\u00e1ronse en Persia. A escola de Alexandr\u00eda, que despois da morte de Hipatia (415), se afastara do neoplatonismo e que, no s\u00e9culo VI, chegara incluso a ser un foco de resistencia \u00e1s doutrinas neoplat\u00f3nicas, subsistiu. \u00c9 sinal\u00e1bel como neoplat\u00f3nico Sinesio de Cirene, do que quedaron como fontes indirectas da figura da s\u00faa mestra Hipatia as cartas dirixidas a ela, as\u00ed como outros manuscritos.\nConcepci\u00f3n filos\u00f3fica.\nSegundo os neoplat\u00f3nicos, o principio de todo o existente \u00e9 a unidade absoluta, o \"Un\", chamada realidade suprema ou gran vacuidade, da que xorden todas as demais realidades por \"emanaci\u00f3n\". O primeiro ser emanado do Un \u00e9 o \"Logos\", chamado tam\u00e9n Verbo, ou Intelixencia, que cont\u00e9n as ideas das cousas pos\u00edbeis. Despois, a Intelixencia enxendra a Alma como idea, principio do movemento e da materia. O Un, a Intelixencia e a Alma son as tres hip\u00f3stases da Trindade neoplat\u00f3nica.\nA doutrina central de Plotino \u00e9 a s\u00faa teor\u00eda da existencia de tres hip\u00f3stases ou realidades primordiais: o Un, o \"Nous\" e a Alma. En realidade, o principio b\u00e1sico \u00e9 sempre o Un, mentres que as outras d\u00faas hip\u00f3stases e o resto de realidades son derivadas.\nO Un da teor\u00eda de Plotino \u00e9 indescrit\u00edbel, xa que \u00e9 a unidade, o m\u00e1is grande, at\u00e9 tal punto que \u00e1s veces denom\u00ednao o propio autor como Deus, \u00fanico, infinito. Plotino antes de querer corrixir, prefire gardar silencio que dicir algo. Unha actitude claramente m\u00edstica. Como principio e \u00faltima realidade, esta absoluta transcendencia fai que non existan termos para referila. Tr\u00e1tase ent\u00f3n da Unidade que funda a existencia de todas as cousas. \u00c9 ese o centro de toda a s\u00faa doutrina. O Un est\u00e1 m\u00e1is al\u00e1 do Ser e, polo tanto, non hai ningunha definici\u00f3n que describa positivamente ao Un e opta pola v\u00eda negativa. Elude a s\u00faa comprensi\u00f3n porque a considera impos\u00edbel segundo a modalidade humana de co\u00f1ecer.\nA seguinte realidade o hip\u00f3stase \u00e9 o \"nous\". Non hai unha traduci\u00f3n adecuada, pero alg\u00fans autores identif\u00edcano con esp\u00edrito, mentres que outros prefiren falar de intelixencia, pero esta vez non cun sentido m\u00edstico sen\u00f3n intelectual. A explicaci\u00f3n do \"nous\" por Plotino parte da semellanza entre o Sol e a Luz. O Un ser\u00eda como o Sol e a Luz como o nous. A funci\u00f3n do nous como luz \u00e9 a de que o Un poida verse a si mesmo, pero como \u00e9 imaxe do Un, \u00e9 a porta pola que n\u00f3s podemos ver ao Un. Plotino afirma que o nous \u00e9 observ\u00e1bel simplemente aplicando as nosas mentes en direcci\u00f3n oposta aos nosos sentidos.\nEste concepto est\u00e1 tomado da noci\u00f3n de dial\u00e9ctica de \"A Rep\u00fablica\" onde nun proceso similar dise que conduce \u00e1 visi\u00f3n da forma do Ben, non do Ben mesmo.\nO \"nous\" p\u00f3dese, e moi probabelmente d\u00e9bese, entender como \"a intelixencia pura\". O \"nous\" procede de \"o un\" non a vontade porque \"o un\" \u00e9 tan \"m\u00e1is que perfecto\" que non pode ter vontade, est\u00e1 moito m\u00e1is al\u00e1; e todo o que procede de \"o un\" \u00e9 unha especie de \"escoarse\", de \"derramarse\", no acto de facerse a si mesmo que \u00e9 \"o un\"; por tanto a analox\u00eda do Sol e a luz deben entenderse como unha mera imaxe para dar unha idea de como \"emana a luz\" do Sol; resulta m\u00e1is ilustrativo pensar \"o despregamento dun c\u00edrculo a partir do seu centro\".\nA terceira realidade ou hip\u00f3stase \u00e9 a Alma, a cal \u00e9 de natureza dupla. Nun extremo est\u00e1 ligada ao nous e tira del. No outro extremo as\u00f3ciase co mundo dos sentidos, do cal \u00e9 creadora (ou, mellor, plasmadora). Por tanto Plotino considera \u00e1 Natureza como o resultado dunha procesi\u00f3n que vai \"cara a abaixo\" desde a alma.\nPara adquirir a \"Gnose\" (co\u00f1ecemento) o ser enxendrado esf\u00f3rzase en ascender cara \u00e1 perfecci\u00f3n da que emana. Todo v\u00e9n do Ben e tende cara ao Ben. Para que a Alma se una ao primeiro principio \u00e9 preciso que supere o pensamento e que, polo \u00e9xtase, se confunda con Deus e perda toda consciencia de si mesma. Plotino estaba convencido de ter chegado, d\u00faas ou tres veces na s\u00faa vida, a esta uni\u00f3n \u00edntima coa m\u00e1is alta hip\u00f3stase.\nDeclive e influencia hist\u00f3rica posterior.\nO neoplatonismo, con Porfirio e I\u00e1mblico, loitou contra o cristianismo, e atribu\u00edu cada vez m\u00e1is importancia aos procedementos pr\u00e1cticos destinados a provocar a \u00e9xtase. Influ\u00edu na patr\u00edstica cristi\u00e1 (Pseudo Dionisio Areopaxita, Agosti\u00f1o de Hipona) e tam\u00e9n, a trav\u00e9s dela, no pensamento medieval e na escol\u00e1stica, at\u00e9 chegar ao Renacemento (Marsilio Ficino, Giovanni Pico della Mirandola)."}
{"id": "183709", "revid": "89787", "url": "https://gl.wikipedia.org/wiki?curid=183709", "title": "Sinapse", "text": "No sistema nervioso, ent\u00e9ndese por sinapse a uni\u00f3n entre unha neurona e outra c\u00e9lula que permite que a neurona pase un sinal el\u00e9ctrico ou qu\u00edmico \u00e1 outra c\u00e9lula, que pode ser outra neurona ou unha c\u00e9lula doutro tipo. A palabra sinapse foi acu\u00f1ada por Charles Scott Sherrington no s\u00e9culo XIX e procede do grego \"synaptein\" (de \"syn\", uni\u00f3n, no sentido de xuntar, e \"haptein\", apertar, unir forte).\nAs sinapses son esenciais para a funci\u00f3n neuronal: as neuronas son c\u00e9lulas especializadas en pasar os sinais a outras c\u00e9lulas, e fano por medio de sinapses. Nunha sinapse a c\u00e9lula que env\u00eda o sinal ch\u00e1mase c\u00e9lula presin\u00e1ptica e a que o recibe, c\u00e9lula postsin\u00e1ptica. A membrana plasm\u00e1tica da neurona que env\u00eda o sinal ou neurona presin\u00e1ptica, est\u00e1 en estreita aposici\u00f3n coa membrana da s\u00faa c\u00e9lula diana postsin\u00e1ptica. Na zona da sinapse tanto as membranas da c\u00e9lula presin\u00e1ptica coma as da postsin\u00e1ptica conte\u00f1en un amplo conxunto de maquinaria molecular que comucica as d\u00faas membranas e leva a cabo o proceso de sinalizaci\u00f3n. Na maior\u00eda das sinapses, o elemento presin\u00e1ptico \u00e9 un bot\u00f3n terminal dun ax\u00f3n, pero pode selo tam\u00e9n nalg\u00fans casos unha dendrita. Na membrana postsin\u00e1ptica adoita haber especializaci\u00f3ns como receptores de mol\u00e9culas que facilitan a transmisi\u00f3n do sinal.\nHai fundamentalmente dous tipos de sinapses:"}
{"id": "183710", "revid": "50011", "url": "https://gl.wikipedia.org/wiki?curid=183710", "title": "Centro de Deportes Barco", "text": "O Centro de Deportes Barco \u00e9 un equipo galego de f\u00fatbol que se fundou en 1973 no concello do Barco de Valdeorras. Na actualidade xoga na Terceira Divisi\u00f3n RFEF e o seu terreo de xogo \u00e9 o Campo Municipal de Calabagueiros."}
{"id": "183711", "revid": "10599", "url": "https://gl.wikipedia.org/wiki?curid=183711", "title": "CD Barco", "text": ""}
{"id": "183712", "revid": "88215", "url": "https://gl.wikipedia.org/wiki?curid=183712", "title": "Mondariz F\u00fatbol Club", "text": "O Mondariz F\u00fatbol Club \u00e9 un club de f\u00fatbol galego do concello de Mondariz. Foi fundado en 1920 e actualmente compite no Grupo Sur da Preferente Auton\u00f3mica de Galicia.\nHistoria.\nO Mondariz F\u00fatbol Club foi fundado en 1920, e competiu na Primeira Divisi\u00f3n de Campionato Comarcal de Zonas de Peinador. Acadou unha liga e unha copa, ata que en 1960 se retirou da competici\u00f3n. Regresou na tempada 1968, e comezou a alternar nas distintas divisi\u00f3ns rexionais e a participaci\u00f3n en sete campionatos galegos de afeccionados. Na tempada 2011-12 acadou o ascenso a Rexional Preferente."}
{"id": "183713", "revid": "10599", "url": "https://gl.wikipedia.org/wiki?curid=183713", "title": "Mondariz FC", "text": ""}
{"id": "183714", "revid": "4817", "url": "https://gl.wikipedia.org/wiki?curid=183714", "title": "Applications Technology Satellite 3", "text": "Applications Technology Satellite 3 ou ATS 3 \u00e9 un sat\u00e9lite artificial xeoestacionario dos Estados Unidos adicado a probar novas tecnolox\u00edas e lanzado o 5 de novembro de 1967 mediante un foguete Atlas-Agena D desde o Centro Espacial Kennedy, en Florida, Estados Unidos. A NASA proclama que \u00e9 o sat\u00e9lite de comunicaci\u00f3ns activo m\u00e1is antigo.\nCaracter\u00edsticas.\nATS-3 levaba a bordo 11 experimentos, dos cales 8 eran experimentos de enxe\u00f1er\u00eda relacionados con navegaci\u00f3n, comunicaci\u00f3ns e o control e operaci\u00f3n de naves e equipamento. Dous dos outros experimentos eran experimentos de obtenci\u00f3n de imaxes para producir imaxes di\u00farnas en tempo real da atmosfera terrestre. Os experimentos restantes a investigaci\u00f3ns ionosf\u00e9ricas.\nO sat\u00e9lite ti\u00f1a forma de cilindro de 180\u00a0cm de altura e 142\u00a0cm de di\u00e1metro. A alimentaci\u00f3n el\u00e9ctrica era proporcionada por dous paneis solares e d\u00faas bater\u00edas recargables de n\u00edquel-cadmio.\nResultados.\nO sat\u00e9lite serviu como enlace en operaci\u00f3ns de rescate, inclu\u00edndo o terremoto de M\u00e9xico de 1985 e a erupci\u00f3n do Monte Santa Helena en 1980.\nNos anos 1970 o sat\u00e9lite foi usado para fotografar a cuberta nubosa, en especial furac\u00e1ns en formaci\u00f3n no hemisferio occidental. Baix\u00e1ronse 1200 fotos, aproximadamente unha cada 25 minutos, e da parte di\u00farna."}
{"id": "183715", "revid": "88215", "url": "https://gl.wikipedia.org/wiki?curid=183715", "title": "Campionato europeo da UEFA Sub-19", "text": "O Campionato Europeo da UEFA Sub-19 \u00e9 unha competici\u00f3n anual de f\u00fatbol organizada polo organismo deportivo europeo UEFA. A competici\u00f3n leva a cabo desde 1948. O seu nome orixinal foi o de \"Torneo j\u00fanior da FIFA\", ata que en 1955 a UEFA encarg\u00e1sese de organizalo. En 1980, foi adaptado e bautizado como o \"Campionato Europeo Sub-18\", ata os recentes cambios para a selecci\u00f3n de xogadores en 2001, que fan que o torneo reciba o seu actual nome. O campionato celebrouse cada ano desde a s\u00faa inauguraci\u00f3n en 1948, excepto durante o per\u00edodo entre 1984 e 1992, que se organizou cada dous anos.\nO torneo xogouse con diferentes formatos ao longo da s\u00faa existencia. Actualmente consiste en d\u00faas fases, de xeito similar a outros campionatos europeos da UEFA. A fase de clasificaci\u00f3n est\u00e1 aberta a todos os membros da UEFA, e a fase final compona oito equipos.\nOs tres equipos mellor clasificados de cada grupo clasif\u00edcanse para a Copa Mundial de F\u00fatbol Sub-20 do seguinte ano."}
{"id": "183717", "revid": "23204", "url": "https://gl.wikipedia.org/wiki?curid=183717", "title": "Russell Alan Hulse", "text": "Russell Alan Hulse, nado o 28 de novembro de 1950 en Nova York, \u00e9 un astrof\u00edsico estadounidense e ga\u00f1ador do Premio Nobel de F\u00edsica en 1993, xunto co seu mestre de tese Joseph Hooton Taylor Jr., \"polo descubrimento dun novo tipo de p\u00falsar que abre novas posibilidades para o estudo da gravitaci\u00f3n\". \u00c9 un especialista en estudos de pulsares e ondas gravitacionais.\nTraxectoria.\nEducouse no instituto do Bronx e foi estudar a The Cooper Union, un instituto do baixo Manhattan, e logo \u00e1 Universidade de Amherst, onde recibiu o seu doutoramento en 1975.\nFoi mentres traballaba como estudante de investigaci\u00f3n en Amherst no seu proxecto de tese doutoral cando Hulse levou a cabo as observaci\u00f3ns que conduciron ao descubrimento do p\u00falsar binario, utilizando o radiotelescopio de Arecibo.\nPosteriormente traballou no observatorio Nacional de Radioastronom\u00eda dos Estados Unidos de 1975 a 1977. Desde 1977 traballou no laboratorio de f\u00edsica de plasma da Universidade de Princeton nun proxecto de investigaci\u00f3n sobre produci\u00f3n de fusi\u00f3n nuclear en reacci\u00f3ns sostidas que poder\u00edan utilizarse na produci\u00f3n de enerx\u00eda a partir dos mesmos procesos que mante\u00f1en quentes o Sol e as estrelas."}
{"id": "183718", "revid": "6939", "url": "https://gl.wikipedia.org/wiki?curid=183718", "title": "Russell Hulse", "text": ""}
{"id": "183719", "revid": "25871", "url": "https://gl.wikipedia.org/wiki?curid=183719", "title": "Jerome Isaac Friedman", "text": "Jerome Isaac Friedman, nado en Chicago o 28 de marzo de 1930, \u00e9 un f\u00edsico estadounidense.\nTraxectoria.\nNaceu nunha familia de pais que emigraron aos Estados Unidos desde Rusia. Empezou a interesarse pola f\u00edsica despois de ler un libro de relatividade de Albert Einstein, e por iso estudou f\u00edsica na Universidade de Chicago. Traballou con Enrico Fermi, e recibiu o seu Ph.D. en f\u00edsica en 1956.\nCodescubriu experimentalmente a evidencia dos quarks. Ga\u00f1ou o Premio Nobel de F\u00edsica en 1990. En 2011 era profesor do MIT."}
{"id": "183720", "revid": "1987", "url": "https://gl.wikipedia.org/wiki?curid=183720", "title": "Clifford Shull", "text": "Clifford Glenwood Shull, nado en Pittsburgh (Pensilvania) o 23 de setembro de 1915 e finado o 31 de marzo de 2001, foi un f\u00edsico estadounidense.\nTraxectoria.\nGa\u00f1ou o Premio Nobel de F\u00edsica en 1994, compartido con Bertram Brockhouse, polo desenvolvemento da t\u00e9cnica de \"neutron scattering\", especialmente a t\u00e9cnica de difracci\u00f3n do neutr\u00f3n, para o estudo da F\u00edsica da materia condensada."}
{"id": "183721", "revid": "56817", "url": "https://gl.wikipedia.org/wiki?curid=183721", "title": "Carl Wieman", "text": "Carl Edwin Wieman, nado en Oreg\u00f3n o 26 de marzo de 1951, \u00e9 un f\u00edsico estadounidense.\nTraxectoria.\nGa\u00f1ou o Premio Nobel de F\u00edsica en 2001 xunto con Eric A. Cornell. En 1995, produciron o primeiro condensado de Bose-Einstein. Wieman foi estudante de Theodor W. H\u00e4nsch."}
{"id": "183722", "revid": "72012", "url": "https://gl.wikipedia.org/wiki?curid=183722", "title": "Bertram Brockhouse", "text": "Bertram Neville Brockhouse, nado en Lethbridge (Alberta) o 15 de xullo de 1918 e finado o 13 de outubro de 2003, foi un f\u00edsico canadense ga\u00f1ador do Premio Nobel de F\u00edsica.\nTraxectoria.\nGradouse na Universidade da Columbia Brit\u00e1nica en 1947 e na Universidade de Toronto (MA, 1948; Ph.D, 1950). Desde 1950 a 1962 traballou cinvestigando no laboratorio nuclear Chalk River de enerx\u00eda at\u00f3mica. En 1962 converteuse en profesor da McMaster University no Canad\u00e1, at\u00e9 o seu retiro en 1984.\nCompartiu en 1994 o Premio Nobel de F\u00edsica co f\u00edsico estadounidense Clifford Glenwood Shull polo desenvolvemento das t\u00e9cnicas de \"neutron scattering\" para o estudo da F\u00edsica da materia condensada. En 1982 foi nomeado cabaleiro pola Orde do Canad\u00e1."}
{"id": "183723", "revid": "1131", "url": "https://gl.wikipedia.org/wiki?curid=183723", "title": "Universidade de Toronto", "text": "A Universidade de Toronto, tam\u00e9n co\u00f1ecida como UofT, \u00e9 unha universidade localizada en Toronto (Ontario), a meirande do Canad\u00e1. Atrae estudantes de todo o estado, as\u00ed como un n\u00famero significativo de estudantes doutros pa\u00edses. Nas s\u00faas instalaci\u00f3ns gradu\u00e1ronse catro Primeiros ministros do Canad\u00e1, dous gobernadores xerais, e numerosos l\u00edderes de negocios e acad\u00e9micos de reco\u00f1ecido prestixio internacional. Conta co maior n\u00famero de ga\u00f1adores do Premio Nobel de entre as universidades canadenses."}
{"id": "183724", "revid": "56817", "url": "https://gl.wikipedia.org/wiki?curid=183724", "title": "George Smoot", "text": "George Fitzgerald Smoot III, nado en Yukon, Florida o 24 de febreiro de 1945, \u00e9 un f\u00edsico e astr\u00f3nomo estadounidense. \u00c9 doutor en F\u00edsica polo Instituto de Tecnolox\u00eda de Massachusetts (MIT) e Profesor de F\u00edsica na Universidade de Berkeley en California.\nTraxectoria.\nFoi galardoado, xunto con John C. Mather, co Premio Nobel de F\u00edsica en 2006.\nA s\u00faa principal contribuci\u00f3n foi o estudo da radiaci\u00f3n de fondo de microondas mediante o sat\u00e9lite artificial COBE demostrando que pouco despois do Big Bang exist\u00edan no Universo irregularidades que foron as sementes da posterior formaci\u00f3n das galaxias."}
{"id": "183725", "revid": "6939", "url": "https://gl.wikipedia.org/wiki?curid=183725", "title": "George Fitzgerald Smoot III", "text": ""}
{"id": "183726", "revid": "15490", "url": "https://gl.wikipedia.org/wiki?curid=183726", "title": "Sociedade Max Planck", "text": "A Sociedade Max Planck para o Avance da Ciencia \u00e9 unha rede de institutos de investigaci\u00f3n cient\u00edfica en Alema\u00f1a. Leva o nome en honra de Max Planck, o famoso f\u00edsico alem\u00e1n que iniciou a mec\u00e1nica cu\u00e1ntica. \u00c9 o sucesor da Kaiser-Wilhelm-Gesellschaft. \u00c9 unha organizaci\u00f3n independente e sen \u00e1nimo de lucro fundada polos gobernos federal e estatal de Alema\u00f1a."}
{"id": "183727", "revid": "6939", "url": "https://gl.wikipedia.org/wiki?curid=183727", "title": "Instituto Max Planck", "text": ""}
{"id": "183728", "revid": "89787", "url": "https://gl.wikipedia.org/wiki?curid=183728", "title": "Tript\u00f3fano", "text": "O tript\u00f3fano (abreviadamente Trp ou W) \u00e9 un dos 20 \u03b1-amino\u00e1cidos que forma parte das prote\u00ednas. A cadea lateral do tript\u00f3fano cont\u00e9n un grupo funcional c\u00edclico indol, polo que \u00e9 arom\u00e1tico e hidr\u00f3fobo.\n\u00c9 un amino\u00e1cido esencial, \u00e9 dicir, o noso metabolismo non o pode sintetizar e debemos tomalo na dieta. Est\u00e1 codificado por un s\u00f3 cod\u00f3n do c\u00f3digo xen\u00e9tico, o UGG (s\u00f3 hai outro amino\u00e1cido, a metionina, codificado por un s\u00f3 cod\u00f3n). O estereois\u00f3mero do tript\u00f3fano que aparece en practicamente todas as prote\u00ednas \u00e9 o L-tript\u00f3fano, pero o D-tript\u00f3fano p\u00f3dese atopar en certos p\u00e9ptidos naturais, como os do veleno \"contryphan\" do gaster\u00f3podo mari\u00f1o \"Conus\".\nFoi illado por primeira vez por Frederick Hopkins en 1901 por hidr\u00f3lise da case\u00edna. De 600 g de case\u00edna cr\u00faa poden obterse 4-8 g de tript\u00f3fano .\nBios\u00edntese e s\u00edntese industrial.\nO home non o pode biosintetizar, pero as plantas e os microorganismos normalmente poden sintetizar tript\u00f3fano a partir de \u00e1cido siqu\u00edmico ou \u00e1cido antran\u00edlico. Este \u00faltimo cond\u00e9nsase con fosforribosil pirofosfato (PRPP), liberando pirofosfato. Despois de abrir o anel de ribosa e sufrir unha descarboxilaci\u00f3n redutiva (v\u00e9xase a figura), prod\u00facese indol-3-glicerinofosfato, que \u00e1 s\u00faa vez se transforma en indol. No \u00faltimo paso da s\u00edntese, a tript\u00f3fano sintase cataliza a formaci\u00f3n do tript\u00f3fano a partir de indol e o amino\u00e1cido serina.\nA produci\u00f3n industrial de tript\u00f3fano \u00e9 tam\u00e9n biosint\u00e9tica porque est\u00e1 baseada na fermentaci\u00f3n de serina e indol usando unha bacteria salvaxe ou xeneticamente modificada das especies \"Bacillus amyloliquefaciens\", \"Bacillus subtilis\", \"Corynebacterium glutamicum\" ou \"Escherichia coli\". Estas estirpes bacterianas te\u00f1en mutaci\u00f3ns que impiden a recaptaci\u00f3n de amino\u00e1cidos arom\u00e1ticos ou oper\u00f3ns trp m\u00faltiples ou sobreexpresados. A conversi\u00f3n est\u00e1 catalizada polo encima tript\u00f3fano sintase.\nDegradaci\u00f3n.\nNa degradaci\u00f3n oxidativa do tript\u00f3fano orix\u00ednase acetoacetil-CoA e alanina, a cal pode orixinar piruvato, polo que \u00e9 un amino\u00e1cido que \u00e9 tanto cetox\u00e9nico coma glicox\u00e9nico.\nFunci\u00f3ns.\nPara moitos organismos, inclu\u00eddos os humanos o tript\u00f3fano \u00e9 un amino\u00e1cido esencial. Neces\u00edtase como constitu\u00ednte das prote\u00ednas. Ademais, o tript\u00f3fano funciona como un precursor para a s\u00edntese dos seguintes compostos:\nOs trastornos denominados mala absorci\u00f3n de frutosa e intolerancia \u00e1 lactosa causan unha absorci\u00f3n deficiente de tript\u00f3fano no intestino, orixinan niveis de tript\u00f3fano reducidos no sangue e depresi\u00f3n.\nNas bacterias que sintetizan tript\u00f3fano, os niveis celulares altos deste amino\u00e1cido activan unha prote\u00edna represora, que se une ao oper\u00f3n trp. A uni\u00f3n deste represor ao oper\u00f3n do tript\u00f3fano impide a transcrici\u00f3n do ADN situado m\u00e1is adiante, que codifica os encimas implicados na bios\u00edntese de tript\u00f3fano. Deste modo, niveis altos de tript\u00f3fano impiden a s\u00edntese de tript\u00f3fano por medio dun bucle de retroalimentaci\u00f3n negativa e, cando os niveis de tript\u00f3fano celulares se reducen, a transcrici\u00f3n no oper\u00f3n trp comeza de novo.\nFontes alimentarias.\nO tript\u00f3fano \u00e9 un compo\u00f1ente abundante en moitos alimentos ricos en prote\u00ednas. \u00c9 especialmente abondoso no chocolate, avea, d\u00e1tiles secos, leite, iogur, queixo fresco, carne vermella, ovos, peixe, aves, s\u00e9samo, garavanzos, pipas de xirasol, e de cabaza, e cacahuetes.\nUso como suplemento alimentario.\nHai probas de que \u00e9 improbable que se alteren os niveis sangu\u00edneos de tript\u00f3fano por un cambio de dieta,&lt;ref name=\"DOI10.1111/j.1601-5215.2010.00508.x\"&gt;&lt;/ref&gt; pero por alg\u00fan tempo estivo vend\u00e9ndose tript\u00f3fano como suplemento alimentario nas tendas diet\u00e9ticas. Moita xente atopaba que o tript\u00f3fano axudaba a durmir, quizais porque aumentaba os niveis de serotonina (un neurotransmisor que a niveis moderados funciona como calmante) e melatonina (hormona que induce o sono).\nOs resultados das probas cl\u00ednicas realizadas obtiveron resultados contraditorios en canto \u00e1 efectividade do tript\u00f3fano como sedativo, especialmente en individuos normais. Ademais, o tript\u00f3fano mostrou certa efectividade no tratamento doutras condici\u00f3ns tipicamente asociadas con niveis cerebrais de serotonina baixos como desordes premenstruais e depresi\u00f3ns estacionais. En particular, o tript\u00f3fano mostrou ser moi prometedor como antidepresivo administrado s\u00f3 ou xunto con f\u00e1rmacos antidepresivos. Por\u00e9n, a fiabilidade destas probas cl\u00ednicas foi cuestionada.\nF\u00e1rmacos derivados do tript\u00f3fano.\nUn derivado do tript\u00f3fano, o 5-Hidroxitript\u00f3fano (5-HTP) prop\u00faxose como tratamento da epilepsia e da depresi\u00f3n, a\u00ednda que as probas cl\u00ednicas realizadas non foron concu\u00edntes nin completas.\nEnvellecemento.\nRatas alimentadas con pouco tript\u00f3fano mostraron niveis sangu\u00edneos reducidos de triiodotironina, o que se suxeriu retarda o proceso de envellecemento. As ratas con dietas con tript\u00f3fano reducido mostraron un incremento da s\u00faa esperanza de vida e melloraron alg\u00fans biomarcadores do envellecemento. Os resultados foron atribu\u00eddos aos efectos nocivos do incremento de serotonina cerebral relacionado coa idade, que a dieta baixa en tript\u00f3fano evitaba."}
{"id": "183729", "revid": "5863", "url": "https://gl.wikipedia.org/wiki?curid=183729", "title": "Carl E. Wieman", "text": ""}
{"id": "183730", "revid": "22570", "url": "https://gl.wikipedia.org/wiki?curid=183730", "title": "Cosmogon\u00eda", "text": "Cosmogon\u00eda (do grego \u03ba\u03bf\u03c3\u03bc\u03bf\u03b3\u03bf\u03bd\u03af\u03b1 \"kosmogon\u00eda\" ou \u03ba\u03bf\u03c3\u03bc\u03bf\u03b3\u03b5\u03bd\u03af\u03b1 \"kosmogen\u00eda\", este derivado de \u03ba\u03cc\u03c3\u03bc\u03bf\u03c2 \"k\u00f3smos\" 'mundo' e a ra\u00edz \u03b3\u03af(\u03b3)\u03bd\u03bf\u03bc\u03b1\u03b9 \"gi(g)nomai\" / \u03b3\u03ad\u03b3\u03bf\u03bd\u03b1 \"g\u00e9gona\", 'nacer') \u00e9 unha narraci\u00f3n m\u00edtica que pretende dar resposta \u00e1 orixe do universo e da propia humanidade.\nXeralmente nela se nos remonta a un momento de preexistencia ou de caos orixinario, no cal o mundo non estaba formado, pois os elementos que ter\u00edan que constitu\u00edlo se achaban en desorde; neste sentido, o relato m\u00edtico cosmog\u00f3nico presenta o agrupamento \u2014paulatino ou repentino\u2014 destes elementos, nunha linguaxe altamente simb\u00f3lica, coa participaci\u00f3n de elementos divinos que poden posu\u00edr ou non atributos antropom\u00f3rficos (segundo as diferentes culturas).\nA \"cosmogon\u00eda\" pretende establecer unha realidade, axudando a constru\u00edr activamente a percepci\u00f3n do universo (espazo) e da orixe de deuses, homes e elementos naturais. \u00c1 s\u00faa vez, permite apreciar a necesidade do ser humano de concibir unha orde f\u00edsica e metaf\u00edsica que permita conxurar o caos e a incerteza."}
{"id": "183731", "revid": "5132", "url": "https://gl.wikipedia.org/wiki?curid=183731", "title": "Club Baloncesto Granada", "text": ""}
{"id": "183732", "revid": "89787", "url": "https://gl.wikipedia.org/wiki?curid=183732", "title": "Panchi Barrera", "text": "Gustavo Javier Barrera Castro, m\u00e1is co\u00f1ecido como Panchi Barrera, nado o 6 de abril de 1985 en Mercedes, Departamento de Soriano, \u00e9 un xogador internacional profesional uruguaio con pasaporte espa\u00f1ol de baloncesto. Actualmente xoga para o Club Baloncesto Granada da ACB, no que xoga na posici\u00f3n de base cunha alzada de 1,93 metros. \u00c9 internacional coa selecci\u00f3n absoluta do Uruguai."}
{"id": "183733", "revid": "5132", "url": "https://gl.wikipedia.org/wiki?curid=183733", "title": "Gustavo Barrera", "text": ""}
{"id": "183734", "revid": "89787", "url": "https://gl.wikipedia.org/wiki?curid=183734", "title": "Enda Kenny", "text": "Enda Kenny, nado o 24 de abril de 1951, \u00e9 un pol\u00edtico irland\u00e9s.\n\u00c9 o l\u00edder do partido Fine Gael, unha das d\u00faas principais formaci\u00f3ns do pa\u00eds; \u00e9o dende 2002. Desempe\u00f1ou o cargo de Taoiseach de Irlanda, dende o 9 de marzo de 2011 ata o 14 de xu\u00f1o de 2017. Anteriormente serviu como ministro de turismo e de comercio dende 1994 at\u00e9 1997. As\u00ed mesmo, foi vicepresidente en d\u00faas ocasi\u00f3n do Partido Popular Europeo."}
{"id": "183735", "revid": "56817", "url": "https://gl.wikipedia.org/wiki?curid=183735", "title": "David Cubillas", "text": "David Cubillas Pe\u00f1a, nado o 19 de xu\u00f1o\u00a0de 1990 en Castell\u00f3 de la Plana, \u00e9 un futbolista espa\u00f1ol. Xoga de dianteiro.\nTraxectoria.\nO 21 de xullo de 2011 anunciouse a s\u00faa contrataci\u00f3n polo Deportivo B. O 30 de maio de 2012\u00a0anunciouse que non continuar\u00e1 no filial do Deportivo."}
{"id": "183736", "revid": "10599", "url": "https://gl.wikipedia.org/wiki?curid=183736", "title": "Deportivo de La Coru\u00f1a B", "text": ""}
{"id": "183737", "revid": "35560", "url": "https://gl.wikipedia.org/wiki?curid=183737", "title": "Partido Popular Europeo", "text": "O Partido Popular Europeo, co\u00f1ecido tam\u00e9n polas siglas PPE, \u00e9 un partido pol\u00edtico europeo que agrupa a democratacristi\u00e1ns, conservadores e de centro-dereita de Europa."}
{"id": "183739", "revid": "29398", "url": "https://gl.wikipedia.org/wiki?curid=183739", "title": "Carlos Brizzola", "text": "Carlos Am\u00e9rico Brizzola Carassus, nado o 20 de outubro de 1956 en Santos Lugares, \u00e9 un exfutbolista e actual adestrador de f\u00fatbol arxentino. Xogaba de dianteiro e actualmente adestra o CD Dorneda."}
{"id": "183741", "revid": "98629", "url": "https://gl.wikipedia.org/wiki?curid=183741", "title": "Francisco Delgado Melo", "text": "Francisco Delgado Melo, co\u00f1ecido como Paco Melo, nado en Plasencia (C\u00e1ceres) o 13 de novembro de 1943, \u00e9 un exfutbolista e adestrador de f\u00fatbol espa\u00f1ol. Xogaba de defensa e foi internacional coa selecci\u00f3n espa\u00f1ola."}
{"id": "183742", "revid": "89787", "url": "https://gl.wikipedia.org/wiki?curid=183742", "title": "Enciclopedia Galega Universal", "text": "A Enciclopedia Galega Universal, co\u00f1ecida tam\u00e9n polas siglas EGU, \u00e9 unha enciclopedia de referencia da cultura galega que conta con 200.000 entradas e 30.000 ilustraci\u00f3ns. Foi posta en marcha na s\u00faa versi\u00f3n en papel en 1999 (hoxe est\u00e1 conformada por 16 tomos, con m\u00e1is de oito mil p\u00e1xinas), e conta con versi\u00f3n dixital que se activou primeiro en 2008 e nunha segunda versi\u00f3n en 2022.\nCaracter\u00edsticas.\nO seu editor foi Bieito Ledo Cabido e os directores Xos\u00e9 Antonio Perozo Ruiz e o propio Bieito Ledo.\nParte dos contidos universais proceden da Enciclop\u00e8dia Catalana, que foron actualizados e versionados ao galego. Conta con entradas dos santuarios, portos, aeroportos e principais v\u00edas de comunicaci\u00f3n, centros tur\u00edsticos, edificios e demais elementos do patrimonio arquitect\u00f3nico monumental ou do patrimonio natural de especial interese en e para Galiza. Do mesmo xeito, incl\u00faense os principais accidentes do relevo, do litoral e mais as augas continentais. Cartograf\u00eda polo mi\u00fado as 53 comarcas galegas e os (daquela) 315 concellos, con m\u00e1is de 4.000 parroquias.\nConta cun 60% de temas universais contemplados desde a perspectiva de Galiza, e dun 40% de temas propiamente galegos.\nRedacci\u00f3n.\nEntre outros: Isabel Acea M\u00e9ndez, Irene \u00c1lvarez L\u00f3pez, Mar\u00eda Luisa \u00c1lvarez Mart\u00edn, Mar\u00eda Romina \u00c1lvarez Troncoso, Mar\u00eda Celia Ameneiro Bravo, Diego Ara\u00faxo Souto, Luis Baltar Gard\u00f3n, Mar\u00eda Cruz Buj\u00e1n Vareal, Mar\u00eda Asunci\u00f3n Canal Covelo, Elena Carballo Ferrer, Luc\u00eda Docampo Mart\u00ednez, Xes\u00fas Dom\u00ednguez Dono, Juan Luis Dom\u00ednguez Rodr\u00edguez, Carmen Fern\u00e1ndez Garc\u00eda, Miguel A. Fern\u00e1ndez Mart\u00ednez, Eva Mar\u00eda Fern\u00e1ndez Nieto, Silvia Figueira Blanco, Alejandro Garrido Alonso, In\u00e9s Gonz\u00e1lez de Castro, Ant\u00eda Gonz\u00e1lez Fern\u00e1ndez, Clara Gonz\u00e1lez Fern\u00e1ndez, Alfredo Iglesias Di\u00e9guez, Ana Isabel L\u00f3pez P\u00e9rez, Sara Lorenzo Nogueira, Manuel Antonio Lourenzo Sobral, Antia Marcote Cal, Mar\u00eda Isabel Mejuto Seijido, Teresa Monteagudo Cabaleiro, Laura Montes Garc\u00eda, Mar\u00eda del Mar Ord\u00f3\u00f1ez Reboiras, Carmen Otero Parada, Sonia Outes Fern\u00e1ndez, Mercedes Pacheco V\u00e1zquez, Emilio Pallar\u00e9s \u00c1lvarez, Susana Pereira Fiuza, Mar\u00eda del Carmen Pereiro Gonz\u00e1lez, Mar\u00eda del Mar Porto Folgar, Anxo Xo\u00e1n Raj\u00f3 Paz\u00f3, Pedro Israel Ramos Rivas, M\u00f3nica Rei Santiago, Alexandre Rodr\u00edguez G\u00f3mez, Gerardo Rodr\u00edguez Meiri\u00f1o, Iria Treig Comesa\u00f1a, Beatriz Varandas Gonz\u00e1lez e Francisco Varela Losada.\nAsesores.\nXos\u00e9 Gonz\u00e1lez Mart\u00ednez (administraci\u00f3n), Clodio Gonz\u00e1lez P\u00e9rez, Manuel Mandianes Castro, Xos\u00e9 Ram\u00f3n Mari\u00f1o Ferro (antropolox\u00eda), Xes\u00fas Ferro Ruibal (antroponimia), Xos\u00e9 Luis Mateo \u00c1lvarez, Iago Seara (arquitectura), X. M. Garc\u00eda Iglesias, Ant\u00f3n Pulido Novoa (arte), Ux\u00edo Labarta Fern\u00e1ndez, Carlos Cabido (Biolox\u00eda), Miguel Anxo Fern\u00e1ndez Fern\u00e1ndez, Xos\u00e9 Mar\u00eda Folgar, \u00c1ngel Lu\u00eds Hueso Mont\u00f3n, Manuel Villanueva de Castro (cine), Ant\u00f3n G\u00f3mez Segade, \u00c1lvaro X. L\u00f3pez Mira (dereito), Antonio Erias, Enrique V\u00e1zquez Pita, Manuel V. Sola (econom\u00eda), Ant\u00f3n Costa Rico (educaci\u00f3n), Manuel Jos\u00e9 Fern\u00e1ndez Iglesias, Mart\u00edn Llamas Nistal (enxe\u00f1ar\u00eda, inform\u00e1tica), Francisco Castro Veloso (filosof\u00eda), Fernando Ramos Fern\u00e1ndez (forzas armadas), Guillermo Campos Pi\u00f1\u00f3n (gastronom\u00eda), Xos\u00e9 Ram\u00f3n Barreiro, Ermelindo Portela Silva, Ram\u00f3n Villares (historia), Xaqu\u00edn Mar\u00edn, Siro (humor), Francisco Fern\u00e1ndez Rei, Manuel Gonz\u00e1lez Gonz\u00e1lez, Paulino Novo Folgueira, Mar\u00eda Dolores S\u00e1nchez Palomino (lingua), Basilio Losada Castro, Modesto Hermida Garc\u00eda, Anxos V\u00e1zquez Rodr\u00edguez (literatura), Mercedes Brea, Ram\u00f3n Lorenzo V\u00e1zquez (literatura medieval), Blanca Roig Rechou (literatura infantil), Agust\u00edn Sixto Seco (medicina), Mar\u00eda Xos\u00e9 Porteiro (medios de comunicaci\u00f3n), Dionisio Pereira (movemento obreiro), Ram\u00f3n Castromil, Blanca Lorenzo Royo (m\u00fasica cl\u00e1sica), Vicente Araguas (m\u00fasica pop), Enrique Alvarellos Iglesias, Xos\u00e9 Luis Blanco Campa\u00f1a (m\u00fasica popular), Xabier Akerman Alonso-Rebollo (naturopat\u00eda), \u00c1ngel Sicart Gim\u00e9nez (patrimonio), Enrique L\u00f3pez Veiga (pesca e pol\u00edtica comunitaria), Francisco \u00cdnsua Meir\u00e1s (psicolox\u00eda), Xos\u00e9 Lu\u00eds Barreiro Rivas (pol\u00edtica), Alberto Pena Rodr\u00edguez (publicidade), Xos\u00e9 Mar\u00eda D\u00edaz Fern\u00e1ndez, Waldo Garc\u00eda Romero (relixi\u00f3n), Eduardo Pardo de Guevara (simbolox\u00eda e her\u00e1ldica), Gabriel V\u00e1zquez Fern\u00e1ndez (sociolox\u00eda), Manuel F. Vieites (teatro), Andr\u00e9s Torres Queiruga (teolox\u00eda), Gonzalo Navaza Blanco (toponimia) e Rom\u00e1n Rodr\u00edguez Gonz\u00e1lez (xeograf\u00eda).\nAmais, a lista de colaboradores ten 514 nomes.\nOpini\u00f3n dos expertos.\nA enciclopedia v\u00e9n avaliada pola opini\u00f3n de expertos en diferentes campos do saber tal que Vicente Araguas, Agust\u00edn Sixto Seco, Xos\u00e9 Lu\u00eds Barreiro Rivas, Andr\u00e9s Torres Queiruga, Basilio Losada, Ram\u00f3n Villares, Xos\u00e9 Ram\u00f3n Barreiro Fern\u00e1ndez, Carlos Casares, Xos\u00e9 Lu\u00eds M\u00e9ndez Ferr\u00edn, Francisco Fern\u00e1ndez del Riego, Clodio Gonz\u00e1lez P\u00e9rez, Paulino Novo e Anxo Tarr\u00edo Varela.\nReco\u00f1ecementos.\nFoi Premio da Cr\u00edtica Galicia 2001 e Trofeo Galeguidade 2003 da Enxebre Orde da Vieira."}
{"id": "183743", "revid": "6939", "url": "https://gl.wikipedia.org/wiki?curid=183743", "title": "EGU", "text": ""}
{"id": "183744", "revid": "6939", "url": "https://gl.wikipedia.org/wiki?curid=183744", "title": "Anxo Tarr\u00edo Varela", "text": ""}
{"id": "183746", "revid": "6939", "url": "https://gl.wikipedia.org/wiki?curid=183746", "title": "Academia de Infantar\u00eda de Toledo", "text": ""}
{"id": "183750", "revid": "92340", "url": "https://gl.wikipedia.org/wiki?curid=183750", "title": "Bleddyn Fardd", "text": "Bleddyn Fardd, en activo entre 1258 e 1284, foi un poeta cortes\u00e1n gal\u00e9s que traballou no reino de Gwynedd.\nCo\u00f1\u00e9cese a Bleddyn polas s\u00faas elex\u00edas na morte de Llywelyn ap Gruffudd, pr\u00edncipe de Gales. Estes textos conserv\u00e1ronse no manuscrito Hendregadredd."}
{"id": "183751", "revid": "10599", "url": "https://gl.wikipedia.org/wiki?curid=183751", "title": "Caravaca Club de F\u00fatbol", "text": ""}
{"id": "183752", "revid": "89787", "url": "https://gl.wikipedia.org/wiki?curid=183752", "title": "Gran Enciclopedia Galega Silverio Ca\u00f1ada", "text": "A Gran Enciclopedia Gallega Silverio Ca\u00f1ada, Gran Enciclopedia Galega Silverio Ca\u00f1ada, ou simplemente Gran Enciclopedia Gallega ou Gran Enciclopedia Galega, \u00e9 unha enciclopedia de tema galego, editada primeiramente en castel\u00e1n e despois en lingua galega. A versi\u00f3n en galego foi editada tam\u00e9n en DVD.\n\"Gran Enciclopedia Gallega\".\nA primeira edici\u00f3n, de corenta e tres tomos, en castel\u00e1n, publicouse no ano 1974. Dirixida por Ram\u00f3n Otero Pedrayo, os coordinadores editoriais foron sucesivamente Perfecto Conde Muruais, Arturo Reguera L\u00f3pez e Xos\u00e9 Ram\u00f3n Fandi\u00f1o Veiga, coa implicaci\u00f3n de Xes\u00fas Alonso Montero.\n\"Gran Enciclopedia Galega\".\nTrinta anos despois public\u00e1ronse en galego por dous grupos editoriais distintos, Editorial Novos Vieiros da Coru\u00f1a (66 tomos) e o Grupo El Progreso de Lugo (44 tomos).\nFoi dirixida por Benxam\u00edn Casal e participaron cincocentos colaboradores. Membros do consello asesor foron, entre outros, Isaac D\u00edaz Pardo, Xos\u00e9 Ram\u00f3n Barreiro, Xaime Isla Couto, Alfonso Zulueta de Haz, Alfredo Conde, V\u00edctor Freixanes, Manuel Mar\u00eda, Basilio Losada, Xavier Alcal\u00e1, Antonio Bonet Correa, Xos\u00e9 Garc\u00eda Oro, Manuel Lucas \u00c1lvarez, Xes\u00fas Alonso Montero ou Xaime Quessada.\nVersi\u00f3n en DVD.\nA versi\u00f3n en DVD, en galego, \u00e9 do ano 2005. Ten 100\u00a0000 entradas, 25\u00a0000 fotograf\u00edas, 2500 gr\u00e1ficos e 500 mapas (inclu\u00edndo un mapa individual por cada un dos 315 concellos de Galicia).\nDende a portada a informaci\u00f3n pres\u00e9ntase en cinco apartados:\nAdemais disp\u00f3n dun apartado de anexos, unha funci\u00f3n de procura avanzada, e un directorio de axuda.\nNo ano 2011 foi distribu\u00edda polo Grupo El Progreso polo prezo de 9,95 \u20ac."}
{"id": "183753", "revid": "1093", "url": "https://gl.wikipedia.org/wiki?curid=183753", "title": "Antonio Pi\u00f1eiro Fern\u00e1ndez", "text": "Manuel Antonio Pi\u00f1eiro Fern\u00e1ndez, nado en Ribeira en 1962, \u00e9 un profesor, editor e escritor galego.\nTraxectoria.\nDesde 2004 foi o promotor das edici\u00f3ns Bourel, \u00e1 vez que membro do movemento Barbantia, eixes sobre os que desenvolveu a s\u00faa presenza cultural e literaria."}
{"id": "183754", "revid": "92340", "url": "https://gl.wikipedia.org/wiki?curid=183754", "title": "Einion Wan", "text": "Einion Wan (en activo c. 1202-1245) foi un poeta cortes\u00e1n gal\u00e9s. Os poemas seus que chegaron ata n\u00f3s incl\u00faen elex\u00edas a Llywelyn o Grande e a Madog ap Gruffydd \"Maelor\" ap Madog, pr\u00edncipe de Powys Fadog.\nS\u00f3 conservamos seis dos seus poemas, transmitidos no Manuscrito Hendregadredd e no Llyfr Coch Hergest."}
{"id": "183755", "revid": "51040", "url": "https://gl.wikipedia.org/wiki?curid=183755", "title": "Manuel L\u00f3pez Rodr\u00edguez (1978)", "text": "Manuel L\u00f3pez Rodr\u00edguez, tam\u00e9n co\u00f1ecido como Manuel L. Rodrigues ou Manuel L\u00f4pez Rodrigues, nado en Noia o 11 de febreiro 1978, \u00e9 un poeta, artista e editor galego.\nTraxectoria.\nNado en Noia, comezou a escribir poes\u00eda con 16 anos, moi influ\u00eddo pola est\u00e9tica modernista e rom\u00e1ntica no instituto Virxe do Mar, onde cursou o BUP. Nesta \u00e9poca uniuse a un grupo de amigos estudantes: m\u00fasicos, poetas, pintores etc. que se xuntaban na cervexar\u00eda M15. Recitou por vez primeira na Biblioteca Municipal de Noia, onde leu poemas de \"Mareas de luz\", libro premiado semanas antes nun certame dos centros de ensino de Noia. O ano anterior fora acc\u00e9sit dese mesmo certame. \nNos anos 1996 e 1997 fundou o Grupo Literario-art\u00edstico Avil\u00e9s e cofundou a Tertulia Literaria Adamajuana. No 1998 botou a andar, con outros creadores, o Colectivo Literario Sacou, grupo que o levou a recitar por toda Galiza, e a traer a Noia unha manchea de autores as\u00ed como a organizar as Xornadas de Defensa da Cultura Galega. \nCara 1999, e tras comezar os estudos en Compostela, decidiu abandonar a est\u00e9tica neomodernista por outra de corte m\u00e1is urbana, pol\u00edtica e social. A primeiros do 2000 organizou, cos compa\u00f1eiros do Colectivo Sacou, as \"I Xornadas de Defensa da Cultura Galega\"\". \"En 2000 foi parte do xurado do Certame de Poes\u00eda Francisco A\u00f1\u00f3n. Ao ano seguinte incorporouse \u00e1 Asociaci\u00f3n Cultural \u00c9teatro. Un tempo despois entrou como membro da Asociaci\u00f3n Audiovisual Paradiso. Participou, xunto a Ram\u00f3n Blanco Fern\u00e1ndez, e en representaci\u00f3n do Colectivo Sacou, no recital de poetas novos do World Poetry Day en Santiago de Compostela. No ver\u00e1n, e dentro das II Xornadas de Defensa da Cultura Galega\",\" xestionou e comisionou a 1\u00aa Mostra de Arte Independente Galega.\nEn febreiro de 2003 participou, recitando un poema de Ant\u00f3n Avil\u00e9s de Taramancos, no Concerto expansivo organizado por Burla Negra, en apoio \u00e1 plataforma Nunca M\u00e1is, contra o desastre do Prestige. En novembro inaugurou, na Casa da Cultura, as IV Xornadas de Defensa da Cultura Galega presentando a Ana Roman\u00ed, Pilar Sampedro e Manolo Barreiro nun debate sobre a dinamizaci\u00f3n cultural de Ant\u00f3n Avil\u00e9s na vila. Participou tam\u00e9n no espect\u00e1culo po\u00e9tico-teatral \"Agora rei... bebamos\".\nA partir do 2005 volveu mudar o xeito de escrita abandonando a poes\u00eda social e urbana por outra de corte m\u00e1is formal. Participou na antolox\u00eda \"37 poemas por man propia\" da Colecci\u00f3n Bourel, xestionada por Antonio Pi\u00f1eiro. En 2008 publicou o seu primeiro libro, \"Ant\u00edtese nativa\", ga\u00f1ador do XIV Premio de poes\u00eda Suso Vaamonde. Ao ano seguinte incorporouse como membro da ACC Terra de Outes. En 2010 fundou a iniciativa editorial Acha Escrava Editora, que abriu coa segunda edici\u00f3n ampliada de \"Ant\u00edtese nativa\".\nEn 2013 organizou o I Encontro de Poetas en Idioma Galego, no Sal\u00f3n de Plenos do Concello de Noia, e posteriormente, no 2014, a segunda edici\u00f3n do \"Encontro\" na igrexa-museo Santa Mar\u00eda a Nova, en Noia. En 2016 organizou coa Lanzadeira de Alcor, plataforma creada por el, diversas presentaci\u00f3ns de libros na Casa da Cultura de Noia con autores como Eduardo Est\u00e9vez, Helena Villar Janeiro, Marta Dacosta, Francisco Castro etc. e o ciclo \"In-verso en Compostela\" con dous recitais colectivos, un de poetas medianamente consagrados e outro de poetas novos. Ese mesmo ano, no mes de xullo, ten cabida o 3\u00ba Encontro de Poetas en Idioma Galego na Serra de Outes\nNo 2019 botou a andar o proxecto art\u00edstico Mostra Branca, onde mesturaba pintura, poes\u00eda e fotograf\u00eda, expo\u00f1endo en diversas cidades e vilas da Galiza.\nEn 2020 publicou tres poemarios: \"Rompe\", \"Desde onde non nace\" e \"Vangarda ule\". Unha peza da s\u00faa autor\u00eda foi seleccionada para a exposici\u00f3n colectiva de autores galegos Barbantiarte 2020.\nNo 2021 publicou os libros \"Nas pulsaci\u00f3ns\" e \"Para que non me esqueza\".\nNo 2022 ga\u00f1ou os premios \"Lueiro Rey de Poes\u00eda\", \"Francisco A\u00f1\u00f3n\", \"Rosal\u00eda de Castro\" e \"D\u00edaz Castro\". Publicou o micropoemario \"Arquitect\u00f3nica\" na revista madrile\u00f1a \"Olga\". Participou na mostra art\u00edstica colectiva Barbantiarte 2022 coa peza \"S/t\" (Serie 3).\nNo 2023 publicou os libros \"Neste mesmo intre\" e \"Cruz(eiro)\" e ga\u00f1ou o Certame de Poes\u00eda Johan Carballeira."}
{"id": "183756", "revid": "6939", "url": "https://gl.wikipedia.org/wiki?curid=183756", "title": "Colectivo Literario Sacou", "text": ""}
{"id": "183757", "revid": "1131", "url": "https://gl.wikipedia.org/wiki?curid=183757", "title": "Serra da Aci\u00f1eira", "text": "A serra da Aci\u00f1eira \u00e9 unha serra galega localizada ao norte de Valdeorras, no limar coa provincia de Le\u00f3n. Limita ao norte co val do Selmo e ao sur co val do r\u00edo Sil. Est\u00e1 conformado por lousas, xistos, are\u00edscas e calcarias.\nO cumio de maior altitude na serra \u00e9 A Turrieira, con 1.610 metros sobre o nivel do mar."}
{"id": "183758", "revid": "1822", "url": "https://gl.wikipedia.org/wiki?curid=183758", "title": "Fenilalanina", "text": "A fenilalanina (abreviadamente Phe ou F) \u00e9 un \u03b1-amino\u00e1cido coa f\u00f3rmula C6H5CH2CH(NH2)COOH, que \u00e9 un constitu\u00ednte das prote\u00ednas. A s\u00faa cadea lateral est\u00e1 formada por un CH2 unido a un grupo benc\u00e9nico c\u00edclico, arom\u00e1tico, hidr\u00f3fobo e neutro, polo que se clasifica como amino\u00e1cido hidr\u00f3fobo non polar. \u00c9 moi similar \u00e1 tirosina, pero sen o grupo -OH que ten esta. Nas prote\u00ednas aparece o is\u00f3mero -fenilalanina.\n\u00c9 un amino\u00e1cido esencial, xa que non se pode sintetizar no noso metabolismo e debemos tomalo na dieta. Os cod\u00f3ns que o codifican no c\u00f3digo xen\u00e9tico son UUU e UUC. A fenilalanina \u00e9 un precursor da tirosina, dopamina, norepinefrina (noradrenalina), e epinefrina (adrenalina), e do pigmento cut\u00e1neo melanina.\nA fenilalanina at\u00f3pase de forma natural no leite dos mam\u00edferos. \u00dasase elaboraci\u00f3n de alimentos e bebidas e v\u00e9ndese como complemento nutricional polas propiedades analx\u00e9sicas e antidepresivas que se lle atrib\u00faen. \u00c9 un precursor directo do neuromodulador feniletilamina, un suplemento dietario com\u00fan.\nOutras funci\u00f3ns biol\u00f3xicas.\nA -fenilalanina conv\u00e9rtese no organismo no amino\u00e1cido -tirosina. A -tirosina despois pode converterse en L-DOPA, que finalmente orixina as catecolaminas dopamina, norepinefrina (noradrenalina), e epinefrina (adrenalina).\nA fenilalanina usa as mesmas canles de transporte activo ca o tript\u00f3fano para atravesar a barreira hemato-encef\u00e1lica, e, en grandes cantidades, interfire coa produci\u00f3n de serotonina.\nNas plantas.\nA fenilalanina \u00e9 o composto inicial usado polas plantas na s\u00edntese de flavonoides. O lignano deriva da fenilalanina a partir da tirosina. A fenilalanina conv\u00e9rtese en \u00e1cido cin\u00e1mico (presente na canela) pola acci\u00f3n do encima fenilalanina amon\u00edaco-liase.\nFenilcetonuria.\nO trastorno xen\u00e9tico fenilcetonuria consiste na incapacidade de metabolizar fenilalanina. Os individuos que padecen este trastorno deben regular a s\u00faa inxesta de fenilalanina. Unha (rara) \"forma variante\" da fenilcetonuria chamada hiperfenilalaninemia est\u00e1 causada pola incapacidade de sintetizar o coencima biopterina. As mulleres pre\u00f1adas que padecen hiperfenilalaninemia poden presentar s\u00edntomas moi parecidos aos da fenilcetonuria (altos niveis de fenilalanina en sangue) pero estes s\u00edntomas xeralmente desaparecen ao final da xestaci\u00f3n. Os individuos que non poden metabolizar fenilalanina deben controlar a s\u00faa inxesta de prote\u00ednas para controlar a acumulaci\u00f3n de fenilalanina cando os seus corpos converten as prote\u00ednas en amino\u00e1cidos.\nOutra fonte de fenilalanina \u00e9 o edulcorante artificial aspartamo (E951), que o corpo metaboliza orixinando varios produtos entre eles a fenilalanina. Na Uni\u00f3n Europea , as\u00ed como noutros pa\u00edses (Australia, Estados Unidos e o Canad\u00e1) os produtos que conte\u00f1en este edulcorante, ou o sal de aspartamo-acesulfamo, deben conter na s\u00faa etiquetaxe unha advertencia aos fenilceton\u00faricos: \"contiene una fuente de fenilalanina\".\n-fenilalanina e -fenilalanina.\nO estereois\u00f3mero -fenilalanina pode producirse por s\u00edntese org\u00e1nica, tanto como enanti\u00f3mero puro coma en mestura rac\u00e9mica. O que forma parte normal das prote\u00ednas \u00e9 a L-fenilalanina, pero a D pode atoparse en pequenas cantidades nas prote\u00ednas, especialmente en prote\u00ednas sintetizadas hai bastante tempo ou en prote\u00ednas dos alimentos que foron procesadas. A -fenilalanina pode ter actividade farmacol\u00f3xica.\nA -fenilalanina \u00e9 unha mestura dos is\u00f3meros D e L e comercial\u00edzase como complemento nutricional, ao que se lle atrib\u00faen propiedades analx\u00e9sicas e antidepresivas. As actividades analx\u00e9sicas atribu\u00eddas a este produto poden explicarse polo posible bloqueo que fai a -fenilalanina da degradaci\u00f3n das encefalinas (endorfinas) polo encima carboxipeptidase A. O mecanismo que poder\u00eda explicar as supostas actividades antidepresivas da -fenilalanina pode ser que a -fenilalanina \u00e9 o precursor da s\u00edntese dos neurotransmisores norepinefrina e dopamina, os cales te\u00f1en efectos antidepresivos cando os seus niveis cerebrais son elevados. Ademais, a DL-fenilalanina inhibe a degradaci\u00f3n das endorfinas, o que inhibe a liberaci\u00f3n de GABA no cerebro medio, e aumenta a liberaci\u00f3n de dopamina.\nBios\u00edntese.\nAo ser un amino\u00e1cido esencial non a pode sintetizar o organismo humano, pero si bacterias e plantas. Nas bacterias a s\u00faa s\u00edntese est\u00e1 moi relacionada coa da tirosina e o tript\u00f3fano. Os pasos chave son os seguintes: a partir de fosfoenolpiruvato e de eritrosa 4-fosfato obtense en varios pasos \u00e1cido siqu\u00edmico, que en d\u00faas reacci\u00f3ns conv\u00e9rtese en \u00e1cido cor\u00edsmico; este en tres reacci\u00f3ns encim\u00e1ticas m\u00e1is d\u00e1 lugar a fenilalanina.\nS\u00edntese industrial.\nA -fenilalanina fabr\u00edcase para usos m\u00e9dicos, alimentaci\u00f3n e aplicaci\u00f3ns nutricionais, como a produci\u00f3n de aspartamo, utilizando a bacteria \"Escherichia coli\", que produce de forma natural amino\u00e1cidos arom\u00e1ticos como a fenilalanina. Existen cepas de \"E. coli\" modificadas xeneticamente \u00e1s que se lles alteraron os promotores dos xenes ou se lles aumentaron o n\u00famero de xenes que controlan os encimas responsables da s\u00edntese de amino\u00e1cidos, que se usan na produci\u00f3n industrial.\nDegradaci\u00f3n.\nNa s\u00faa degradaci\u00f3n oxidativa a fenilalanina, xunto coa tirosina, poden formar con parte da s\u00faa mol\u00e9cula fumarato e co resto acetoacetil-CoA, que orixina acetoacetato, polo que son \u00e1 vez amino\u00e1cidos glicox\u00e9nicos e cetox\u00e9nicos."}
{"id": "183759", "revid": "1131", "url": "https://gl.wikipedia.org/wiki?curid=183759", "title": "Serra de Cereixedo", "text": "A serra de Cereixedo \u00e9 un macizo localizado entre os termos municipais de Quiroga e A R\u00faa, que limita ao norte co r\u00edo Barreiros, ao oeste polo r\u00edo Sold\u00f3n e ao sur co val do r\u00edo Sil e m\u00e1is a depresi\u00f3n de Valdeorras. Est\u00e1 conformada por lousas, granitos, guarcita e calcarias.\nO cumio de maior altitude \u00e9 o Lagoa Grande, con 1.246 metros sobre o nivel do mar."}
{"id": "183761", "revid": "1131", "url": "https://gl.wikipedia.org/wiki?curid=183761", "title": "Serra Calva", "text": "A serra Calva \u00e9 unha serra galega que se estende dende Pena Trevinca cara ao sur, pola raia coa provincia de Zamora, e serve de l\u00edmite cos termos municipais de Viana do Bolo e mais da Veiga. Est\u00e1 conformada por granitas e gneis.\nO cumio de maior altitude \u00e9 o Sextril, con 1.755 metros sobre o nivel do mar."}
{"id": "183762", "revid": "1131", "url": "https://gl.wikipedia.org/wiki?curid=183762", "title": "Serra Segundeira", "text": "A serra Segundeira \u00e9 unha serra galega localizada en gran parte na provincia de Zamora mais tam\u00e9n na zona do Alto do Torno, situado 1.944 metros de altitude, no l\u00edmite coa Serra do Eixo. As\u00ed mesmo, ao sur, est\u00e1 o Pico de Aguallal, con 1.644 m.s.n.m., no concello da Mezquita. Est\u00e1 conformada por granitos e gneis \"ollo de sapo\"."}
{"id": "183763", "revid": "1131", "url": "https://gl.wikipedia.org/wiki?curid=183763", "title": "Serra do Canizo", "text": "A serra do Canizo \u00e9 unha serra galega unida \u00e1 serra Segundeira, arrodeada polo val do r\u00edo Bibei na orientaci\u00f3n norte e leste, e polo r\u00edo Canela no oeste, no l\u00edmite entre os concellos de Viana do Bolo ao norte e A Gudi\u00f1a e A Mezquita ao sur.\nO cumio de maior altitude \u00e9 O Testeiro, con 1446 metros sobre o nivel do mar."}
{"id": "183764", "revid": "1131", "url": "https://gl.wikipedia.org/wiki?curid=183764", "title": "Serra da Azoreira", "text": "A serra de Azoreira \u00e9 unha serra galega localizada entre o concello da Mezquita e a provincia de Zamora. Est\u00e1 conformada por materiais gran\u00edticos. Os seus r\u00edos verten \u00e1 conco do r\u00edo Douro.\nO cumio de maior altitude \u00e9 o pico Azoreira, con 1.394 metros sobre o nivel do mar."}
{"id": "183765", "revid": "1131", "url": "https://gl.wikipedia.org/wiki?curid=183765", "title": "Serra da Esculqueira", "text": "A serra da Esculqueira \u00e9 unha serra galega localizada no concello da Mezquita, na fronteira con Portugal. Est\u00e1 conformado por granitos hercinianos de d\u00faas micas. Nas partes altas domina o monte baixo, con xestas, uces, carqueixas, carrascos ou tomelo, as\u00ed como tam\u00e9n zona de bra\u00f1a.\nAbonda nesta serra os soutos de casti\u00f1eiros e hai tam\u00e9n grandes \u00e1reas repoboadas con pi\u00f1eiros.\nO cumio de maior altitude \u00e9 o Serro (tam\u00e9n co\u00f1ecido como Medo), con 1.143 metros sobre o nivel do mar."}
{"id": "183766", "revid": "6939", "url": "https://gl.wikipedia.org/wiki?curid=183766", "title": "Serra de Azoreira", "text": ""}
{"id": "183767", "revid": "89787", "url": "https://gl.wikipedia.org/wiki?curid=183767", "title": "Serra da Queixa", "text": "A serra da Queixa \u00e9 unha serra localizada na parte central do macizo central ourens\u00e1n. Nela at\u00f3panse os puntos m\u00e1is altos deste: monte de Cabeza de Manzaneda con 1.781 m, Cabeza Pequena de Manzaneda con 1.775 m, Os Toleiros con 1.734 m e mais O Seixo con 1.706 m, . Est\u00e1 conformada na parte occidental por pelitas e are\u00edscas, e na oriental por granito de d\u00faas micas."}
{"id": "183768", "revid": "1131", "url": "https://gl.wikipedia.org/wiki?curid=183768", "title": "Serra do Fial das Corzas", "text": "A serra do Fial das Corzas \u00e9 unha serra galega localizada xunto \u00e1 serra da Queixa. Ten cumios arrendodeados e est\u00e1 conformada por are\u00edscas e lousas. A meirante parte da s\u00faa vexetaci\u00f3n \u00e9 mato, as\u00ed como bosque nas partes baixas.\nO cumio de maior altitude \u00e9 o Cabeza da Veiga do Fial, con 1.552 metros sobre o nivel do mar."}
{"id": "183772", "revid": "98629", "url": "https://gl.wikipedia.org/wiki?curid=183772", "title": "Tour de Francia 2010", "text": "A 97.\u00aa edici\u00f3n do Tour de Francia disput\u00f3use do 3 \u00f3 25 de xullo de 2010. Estivo composto por 20 etapas m\u00e1is un pr\u00f3logo, para completar un percorrido total de 3.640,9 kms.\nParticiparon 197 ciclistas, repartidos en 22 equipos, dos que remataron a carreira 170.\nO ga\u00f1ador da carreira foi Andy Schleck despois de que Alberto Contador fose descualificado por dar positivo nun control antidopaxe. O segundo posto foi para Denis Menchov, e o terceiro para Samuel S\u00e1nchez.\nParticipantes.\nParticipan 22 equipos, 18 de categor\u00eda UCI ProTour e 4 equipos de categor\u00eda Profesional Continental, formando un pelot\u00f3n de 197 ciclistas.\nEquipos e l\u00edderes.\nOs equipos participantes foron:\nClasificaci\u00f3ns finais.\nA clasificaci\u00f3n xeral conclu\u00edu do seguinte xeito:\nMalia que a clasificaci\u00f3n xeral da carreira rematou co primeiro posto de Alberto Contador, o madrile\u00f1o foi posteriormente desposu\u00eddo da vitoria acusado de doparse, despois de dar positivo nun control. O triunfo e as honras pasaron as\u00ed \u00e1s mans de Andy Schleck, que acadou deste xeito o seu primeiro \u00e9xito no Tour de Francia."}
{"id": "183773", "revid": "6939", "url": "https://gl.wikipedia.org/wiki?curid=183773", "title": "Serra de Queixa", "text": ""}
{"id": "183774", "revid": "1131", "url": "https://gl.wikipedia.org/wiki?curid=183774", "title": "Serra da Cabeza de Meda", "text": "A serra da Cabeza de Meda \u00e9 unha serra galega de cumes arredondeados considerada decote unha prolongaci\u00f3n da serra de San Mamede. No seu alto ten vistas ao Can\u00f3n do Sil e mais \u00e1s depresi\u00f3n de Maceda e Monforte.\nO cumio de maior altitude \u00e9 a hom\u00f3nima Cabeza de Meda, con 1.323 metros sobre o nivel do mar."}
{"id": "183775", "revid": "6939", "url": "https://gl.wikipedia.org/wiki?curid=183775", "title": "Serra Cabeza de Meda", "text": ""}
{"id": "183776", "revid": "6939", "url": "https://gl.wikipedia.org/wiki?curid=183776", "title": "Serra de Cabeza de Meda", "text": ""}
{"id": "183777", "revid": "1131", "url": "https://gl.wikipedia.org/wiki?curid=183777", "title": "Serra do Burgo", "text": "A serra do Burgo \u00e9 unha serra galega que discorre paralela \u00e1 serra da Queixa, da que queda separada polo r\u00edo Navea. Est\u00e1 ocupada por un parque e\u00f3lico.\nO cumio de maior altitude \u00e9 O Serro, con 1.211 metros sobre o nivel do mar."}
{"id": "183778", "revid": "1131", "url": "https://gl.wikipedia.org/wiki?curid=183778", "title": "Altos do Sami\u00f3n", "text": "Co\u00f1\u00e9cese como Altos do Sami\u00f3n unha pequena serra galega con orientaci\u00f3n NE-S localizada entre a serra de San Mamede e a serra do Fial das Corzas, no termo municipal de Chandrexa de Queixa. Nesta serra nacen varios afluentes do r\u00edo Navea.\nO cumio de maior altitude \u00e9 o Penedo de Sami\u00f3n, con 1.348 metros sobre o nivel do mar."}
{"id": "183779", "revid": "1131", "url": "https://gl.wikipedia.org/wiki?curid=183779", "title": "Montes de Correchouso", "text": "Os montes de Correchouso son unha prologaci\u00f3n da serra de San Mamede cara ao sueste. O principal monte aqu\u00ed situado \u00e9 o chamada Alto de Baroncello, con 1.406 metros sobre o nivel do mar.\nNa vertente sur nacen varios afluentes do r\u00edo T\u00e1mega."}
{"id": "183780", "revid": "23204", "url": "https://gl.wikipedia.org/wiki?curid=183780", "title": "Serra das Cabanas", "text": "A serra das Cabanas \u00e9 unha serra galega localizada entre os concellos de Ribas de Sil, Castro Caldelas e mais San Xo\u00e1n de R\u00edo. Est\u00e1 circunvalada ao norte e ao leste polo r\u00edo Sil. Na vertente sur nacen varios afluentes do r\u00edo Edo.\nO cumio de maior altitude \u00e9 o Cerengo, con 1.235 metros sobre o nivel do mar."}
{"id": "183781", "revid": "89787", "url": "https://gl.wikipedia.org/wiki?curid=183781", "title": "Xerardo Agrafoxo", "text": "Xerardo Agrafoxo P\u00e9rez, nado en Noia o 15 de outubro de 1952, \u00e9 un profesor e escritor galego.\nTraxectoria.\nMestre de EXB e profesor de ensino medio en Boiro, \u00e9 licenciado en Xeograf\u00eda e Historia, graduado en Historia e doutor e doutor en Prehistoria pola Universidade de Santiago de Compostela, e ded\u00edcase \u00e1 investigaci\u00f3n hist\u00f3rica especialmente sobre a Guerra civil espa\u00f1ola en Lousame e Noia.\nPublicou varios traballos na revista de Noia \"Alameda\"."}
{"id": "183782", "revid": "1888", "url": "https://gl.wikipedia.org/wiki?curid=183782", "title": "Xerardo AgraFoxo", "text": ""}
{"id": "183783", "revid": "96002", "url": "https://gl.wikipedia.org/wiki?curid=183783", "title": "Lola Gonz\u00e1lez", "text": "Mar\u00eda Dolores Gonz\u00e1lez Lorenzo, co\u00f1ecida tam\u00e9n como Mar\u00eda G\u00e1ndara e Lola G\u00e1ndara, nada en Celanova en 1942, \u00e9 unha profesora e escritora galega de literatura infantil e xuvenil, directora de teatro, guionista de programas infant\u00eds de televisi\u00f3n e mestra de educaci\u00f3n secundaria e bacharelato coa especialidades de Lingua castel\u00e1 e literatura.\nTraxectoria.\nDespois de rematar a carreira de Dereito, comezou a dedicarse \u00e1 docencia decidindo estudar Filolox\u00eda Hisp\u00e1nica. Foi profesora de Lingua Castel\u00e1 e Literatura en varios centros de ensino secundario en Galicia, especialmente en Vigo e a s\u00faa \u00e1rea metropolitana. Comezou a s\u00faa carreira literaria escribindo primeiro en galego ata que en 1994 comezou a escribir tam\u00e9n en castel\u00e1n e traducir as s\u00faas obras a este idioma. \nDurante varios anos dirixiu unha compa\u00f1\u00eda de teatro infantil e participou en varios proxectos dram\u00e1ticos cos que obtivo diversos premios. Tam\u00e9n exerceu coma guionista para programas de televisi\u00f3n e participou en diversas iniciativas teatrais. Boa parte da s\u00faa obra foi traducida ao catal\u00e1n e ao \u00e9uscaro. \nCaracter\u00edsticas tem\u00e1ticas e de estilo.\nA s\u00faa narrativa para a xente nova caracter\u00edzase polo tema hist\u00f3rico, especialmente situada na Antiga Roma (en \"Una aguja envenenada\" -durante o goberno de Tiberio-, \"A escura luz do T\u00edber\" -no reinado do emperador Ner\u00f3n- e \"Gu\u00e1rdate de los Idus\" -nos \u00faltimos anos da Rep\u00fablica Romana), as\u00ed como no s\u00e9culo XVI ingl\u00e9s (en \"Los gavilanes rojos\") e no s\u00e9culo XVI espa\u00f1ol (en \"El robo de la perla\"). Todas elas son novelas que destacan a tensa atmosfera e o rigor hist\u00f3rico combinada con tramas que mestura a acci\u00f3n con ingredientes de suspense.\nPor outro lado, outras das s\u00faas obras destacan polo seu ton realista, como \"Brumas de octubre\" ou \"Alexandra\". \u00c1mbalas d\u00faas te\u00f1en protagonistas mozos e retratan o ambiente escolar, familiar e do grupo de iguais, que busca transmitir valores positivos nos lectores e lectoras adolescentes aos que vai dirixida esta novela.\nNun grupo moi desatacado da s\u00faa narrativa est\u00e1n os libros escritos en galego e dirixidos ao p\u00fablico m\u00e1is infantil, que non foron traducidos ao espa\u00f1ol. A\u00ed estar\u00edan \"Smerling: na tea de ara\u00f1a\", \"Conxurados\" e \"Os mornias\".\nApenas fixo unha incursi\u00f3n na narrativa para adultos coa novela hist\u00f3rica \"Magog\" (1997), ambientada no antigo Reino de Galicia, durante o s\u00e9culo XII, e asinada co nome de Mar\u00eda G\u00e1ndara."}
{"id": "183784", "revid": "1888", "url": "https://gl.wikipedia.org/wiki?curid=183784", "title": "Mar\u00eda G\u00e1ndara", "text": ""}
{"id": "183786", "revid": "1131", "url": "https://gl.wikipedia.org/wiki?curid=183786", "title": "Campionato Mundial de F\u00f3rmula 1 de 1995", "text": "O Campionato Mundial de F\u00f3rmula 1 de 1995 foi a 46\u00aa tempada de F\u00f3rmula 1 organizada pola F\u00e9d\u00e9ration Internationale de l'Automobile (FIA), e a 38\u00aa Copa Internacional de Construtores de F1. O campionato contou con dezasete Grandes Premios que se iniciaron o 26 de marzo e finalizaron o 12 de novembro.\nResumo.\nPor segundo ano consecutivo, o campionato de pilotos foi ga\u00f1ado por Michael Schumacher, o piloto de Benetton derrotou a Damon Hill de Williams por 33 puntos. Benetton - Renault ga\u00f1ou o Campionato de Construtores, derrotando a WilliamsF1- Renault por 29 puntos.\nA tempada de F1 1995 ofreceu varios accidentes espectaculares, entre eles sete Grandes Premios afectados pola choiva e 4 Grandes Premios con bandeira vermella na primeira volta da carreira.\nA F\u00f3rmula Un cambiou os regulamentos antes do inicio da tempada de 1995. O cambio m\u00e1is significativo foi o da cilindrada. Esta reduciuse de 3\u00b45 litros a 3\u00b40 litros, co fin de reducir a velocidade. Todos os coches equiparonse con cabina de protecci\u00f3n lateral, e a apertura da cabina f\u00edxose m\u00e1is grande que os coches de 1994. Os aler\u00f3ns dianteiros e traseiros foron modificados para reducir a carga aerodin\u00e1mica, o que reduce velocidade nas curvas. Estes cambios foron feitos como reacci\u00f3n \u00e1 morte de Roland Ratzenberger e Ayrton Senna no Gran Premio de San Marino de 1994, que morreron por feridas na cabeza e o pescozo. Alg\u00fans dos circu\u00edtos de F1 cambi\u00e1ronse, con grandes escapatorias como en Monza e Imola.\nA tempada destacou pola rivalidade entre Schumacher e Hill, con Schumacher ga\u00f1ando nove carreiras e Hill catro carreiras. Os pilotos de Benetton e Williams dominaron a tempada, logrando a vitoria en todas as carreiras ag\u00e1s unha ga\u00f1ada por Jean Alesi nun Ferrari. Durante a tempada, Ferrari demostrou ser moi competitivo na maior\u00eda das carreiras, pero a mala sorte e alg\u00fans problemas de confiabilidade evitaron que ambos pilotos ga\u00f1asen m\u00e1is dunha carreira. Ferrari tam\u00e9n impresionou ao asinar ao dobre campi\u00f3n Schumacher para a tempada de . Jean Alesi, Johnny Herbert (Benetton Renault) e David Coulthard (Williams Renault) ga\u00f1aron as s\u00faas primeiras carreiras na F1.\nCalendario de 1995 Resultados.\nO Gran Premio do Pac\u00edfico, orixinalmente prevista para o 16 de abril, foi trasladado ao 22 de outubro debido aos efectos da gran terremoto de Hanshin.\nConstrutores.\nNota: Benetton Renault e Renault Williams non lograron puntos para o Campionato de Construtores polos seus postos no Gran Premio do Brasil, pois considerouse que usaron combustible ilegal."}
{"id": "183787", "revid": "98629", "url": "https://gl.wikipedia.org/wiki?curid=183787", "title": "Juan Seraf\u00edn M\u00e9ndez Gonz\u00e1lez", "text": "Juan Seraf\u00edn M\u00e9ndez Gonz\u00e1lez, nado en Padr\u00f3n o 3 de xaneiro\u00a0de 1960, \u00e9 un exfutbolista galego. Xogaba de defensa.\nTraxectoria.\nNa tempada 1979\u201380 foi xogador do Deportivo da Coru\u00f1a, en Segunda Divisi\u00f3n, participando en 26 encontros co club coru\u00f1\u00e9s e sen lograr evitar o descenso do equipo a Terceira Divisi\u00f3n. Na tempada 1981\u201382 xogou no Recreativo de Huelva, club no que participou en 6 partidos."}
{"id": "183788", "revid": "85894", "url": "https://gl.wikipedia.org/wiki?curid=183788", "title": "Hadj Abderrahmane", "text": "Hadj Abderrahmane, nado no ano 1941 e finado o 5 de outubro de 1981, foi un actor alxeriano de cinema e teatro.\nTraxectoria.\n \u00c9 co\u00f1ecido por interpretar o Inspector Tahar xunto co seu compa\u00f1eiro Yahia Ben Mabrouk na serie de filmes de comedia \"L'Inspecteur m\u00e8ne l'enqu\u00eate\" a finais dos anos sesenta e comezos dos setenta."}
{"id": "183789", "revid": "98629", "url": "https://gl.wikipedia.org/wiki?curid=183789", "title": "Jos\u00e9 Luis Rey Pousada", "text": "Jos\u00e9 Luis Rey Pousada, nado na Coru\u00f1a o 23 de novembro de 1953, \u00e9 un exfutbolista galego. Xogaba de defensa.\nTraxectoria.\nNa tempada 1979\u201380 xogou en Segunda Divisi\u00f3n no Deportivo da Coru\u00f1a, participando en 34 partidos e anotando 3 goles, pero non podendo evitar o descenso do club coru\u00f1\u00e9s a Terceira Divisi\u00f3n. Na tempada 1980\u201381 foi contratado polo Levante UD, club no que permaneceu unha tempada, xogando na campa\u00f1a 1981\u201382 no Linares CF."}
{"id": "183791", "revid": "98629", "url": "https://gl.wikipedia.org/wiki?curid=183791", "title": "Julio Andr\u00e9s Pardo Pereira", "text": "Julio Andr\u00e9s Pardo Pereira, nado na Coru\u00f1a o 12 de marzo de 1952, \u00e9 un exfutbolista galego. Xogaba de defensa.\nTraxectoria.\nNa tempada 1973\u201374 debutou co Deportivo da Coru\u00f1a en Segunda Divisi\u00f3n, participando tan s\u00f3 en 4 partidos, e descendendo a Terceira Divisi\u00f3n ao final do campionato.\nNa tempada 1975\u201376 foi un habitual na defensa coru\u00f1esa, xunto con Antonio Benlloch e Manuel Gallego, no retorno \u00e1 categor\u00eda de prata do f\u00fatbol espa\u00f1ol. Ese ano participou en 30 partidos.\nNa tempada 1978\u201379 perdeu notoridade, estando a defensa titular formada por Richard Moar, Ram\u00f3n Pi\u00f1a, Carlos Ballesta e Gallego. Esa campa\u00f1a xogou 5 partidos, e na seguinte 9, descendendo a Segunda Divisi\u00f3n B."}
{"id": "183792", "revid": "98629", "url": "https://gl.wikipedia.org/wiki?curid=183792", "title": "Albino Pi\u00f1eiro Gonz\u00e1lez", "text": "Albino Pi\u00f1eiro Gonz\u00e1lez, nado en Sanxenxo o 24 de xu\u00f1o\u00a0de 1954, \u00e9 un exfutbolista galego. Xogaba de centrocampista.\nTraxectoria.\nNa tempada 1979\u201380 xogou para o Deportivo da Coru\u00f1a, onde participou en 26 encontros, campa\u00f1a na que o club coru\u00f1\u00e9s descendeu a Segunda Divisi\u00f3n B. Na tempada 1981\u201382 xogou no Linares CF, participando en 31 partidos e marcando un gol."}
{"id": "183794", "revid": "6939", "url": "https://gl.wikipedia.org/wiki?curid=183794", "title": "Cabeza de Meda", "text": ""}
{"id": "183795", "revid": "3795", "url": "https://gl.wikipedia.org/wiki?curid=183795", "title": "(307261) 2002 MS4", "text": "2002 MS4 \u00e9 un obxecto trans-neptuniano (TNO). Foi descuberto no 2002 por Chad Trujillo e Michael E. Brown. Est\u00e1 clasificado coma cubewano polo Centro de Planetas Menores.\nO Telescopio Espacial Spitzer estimoulle un di\u00e1metro de 726 \u00b1 123\u00a0km. Isto fai del un candidato a planeta anano. Actualmente at\u00f3pase a 47,2 UAs de distancia respecto do Sol, e acadar\u00e1 o seu perihelio no ano 2122. Foi observado 46 veces e recuperado en imaxes que nos retrotraen \u00f3 ano 1954."}
{"id": "183796", "revid": "27155", "url": "https://gl.wikipedia.org/wiki?curid=183796", "title": "Histidina", "text": "A histidina (abreviadamente His ou H) \u00e9 un \u03b1-amino\u00e1cido que forma parte das prote\u00ednas, polo que \u00e9 un amino\u00e1cido proteinox\u00e9nico. Na s\u00faa cadea lateral ten un grupo funcional c\u00edclico imidazol, que se carga positivamente facilmente (pKa = 6,5), polo que \u00e9 un amino\u00e1cido b\u00e1sico.\n\u00c9 un amino\u00e1cido esencial que non pode ser sintetizado polo organismo e debe tomarse na dieta Os seus cod\u00f3ns no c\u00f3digo xen\u00e9tico son: CAU e CAC. Foi purificado por primeira vez en Alema\u00f1a por Albrecht Kossel en 1896.\nOs produtos l\u00e1cteos, a carne, o polo e o peixe son ricos en histidina. A histidina \u00e9 un precursor da histamina, a cal interv\u00e9n nas reacci\u00f3ns al\u00e9rxicas. Participa tam\u00e9n no desenvolvemento e mantemento dos tecidos, e particularmente no da mielina que cobre os ax\u00f3ns das neuronas.\nPropiedades qu\u00edmicas.\nO amino\u00e1cido ten un pKa de 6,5. Isto significa que, pequenas variaci\u00f3ns do pH fisiol\u00f3xico cambiar\u00e1n a s\u00faa carga total. Por debaixo de pH 6, o anel de imidazol est\u00e1 predominantemente protonado, con carga positiva. O seu punto isoelectrico \u00e9 7,59. O anel imidazol \u00e9 arom\u00e1tico.\nA s\u00faa cadea lateral est\u00e1 cargada positivamente (amino\u00e1cido b\u00e1sico) a valores de pH fisiol\u00f3xico. Dos vinte \u03b1-amino\u00e1cidos, unicamente a histidina ioniza dentro da escala de pH fisiol\u00f3xicos. A un pH por debaixo de 6, o seu grupo lateral imidazol est\u00e1 predominantemente cargado, e a carga distrib\u00faese por igual nos dous nitr\u00f3xenos do anel de forma resoante. Este feito ten como consecuencia que as cadeas laterais da histidina participen nas reacci\u00f3ns catal\u00edticas dos encimas. Durante a cat\u00e1lise, o nitr\u00f3xeno b\u00e1sico da histidina pode captar un prot\u00f3n da serina, tirosina e ciste\u00edna, o que explica que forme parte do centro catal\u00edtico de determinados encimas. Nas anhidrases carb\u00f3nicas util\u00edzase unha histidina para extraer rapidamente prot\u00f3ns de mol\u00e9culas de auga unidas ao grupo prost\u00e9tico de cinc para rexenerar rapidamente a forma activa do encima.\nEn canto ao seu papel na mol\u00e9cula de hemoglobina, o quinto ligando do hemo Fe(II) \u00e9 HisF8, a histidina proximal. Na oxihemoglobina o Fe(II) est\u00e1 posicionado 0,22 \u00c5 f\u00f3ra do plano do hemo do lado da histidina proximal e, ademais, est\u00e1 coordinado por os\u00edxeno. A histidina distal \u00fanese por unha ponte de hidr\u00f3xeno ao os\u00edxeno. Na hemoglobina a sexta posici\u00f3n do ligando Fe (II) moveuse 0,55 \u00c5 f\u00f3ra do plano do hemo.\nDegradaci\u00f3n.\nDegr\u00e1dase primeiro a glutamato e finalmente a alfa-cetoglutarato, polo que \u00e9 un amino\u00e1cido glicox\u00e9nico. A s\u00faa degradaci\u00f3n a glutamato \u00e9 complicada. Sofre unha desaminaci\u00f3n non oxidativa, logo hidr\u00e1tase e o seu anel imidazol esc\u00edndese para formar N-formiminoglutamato. Despois o grupo formimino transf\u00edrese ao tetrahidrofolato para formar \u00e1cido glut\u00e1mico e N5-formimino-tetrahidrofolato.\nBios\u00edntese.\nCinco dos seis \u00e1tomos da histidina derivan do 5-fosforribosil-\u03b1-pirofosfato (PRPP), un intermediario tam\u00e9n implicado na bios\u00edntese do tript\u00f3fano, os nucle\u00f3tidos de purina e os de pirimidina. O sexto carbono da histidina orix\u00ednase a partir do ATP. Os \u00e1tomos de ATP que non se incorporan \u00e1 histidina elim\u00ednanse como 5-aminoimidazol-4-carboxamida ribonucle\u00f3tido que tam\u00e9n \u00e9 un intermediario na s\u00edntese de purinas. A bios\u00edntese infrecuente da histidina a partir dunha purina foi utilizada para apoiar a idea de que a vida se orixinou inicialmente base\u00e1ndose na qu\u00edmica do ARN (hip\u00f3tese do mundo de ARN). Os residuos de histidina son con frecuencia compo\u00f1entes dos centros activos dos encimas, onde act\u00faan como nucle\u00f3filos ou catalizadores xerais \u00e1cido-base, ou ambos os dous. Por conseguinte, o descubrimento de que o ARN ten propiedades catal\u00edticas suxire que a metade imidazol das purinas cumpre un papel similar nestes encimas de ARN (ribozimas). Isto suxire que a v\u00eda da s\u00edntesis da histidina \u00e9 un f\u00f3sil da transici\u00f3n cara a unha qu\u00edmica da vida m\u00e1is eficiente baseada nas prote\u00ednas.\nA partrir da histidina pode sintetizarse histamina. A eliminaci\u00f3n por acci\u00f3n do encima histidina descarboxilase do grupo -COOH da histidina (descarboxilaci\u00f3n), converte a esta en histamina, unha substancia con importantes efectos fisiol\u00f3xicos, que se encontra libremente presente no intestino e nos gr\u00e1nulos bas\u00f3filos das c\u00e9lulas do sistema reticuloendotelial. A histamina \u00e9 un poderoso vasodilatador, interv\u00e9n nas reacci\u00f3ns al\u00e9rxicas, e estimula a secreci\u00f3n de pepsina e \u00e1cido clorh\u00eddrico polo est\u00f3mago.\nUsos terap\u00e9uticos.\nEste amino\u00e1cido \u00e9 vital por ser precursor da histamina, polo que se utiliza no tratamento da artrite reumatoide (inflamaci\u00f3n e falta de mobilidade nas articulaci\u00f3ns), enfermidades al\u00e9rxicas, \u00falceras e anemia. En combinaci\u00f3n coa hormona do crecemento e outros amino\u00e1cidos, contrib\u00fae \u00e1 reparaci\u00f3n dos tecidos, especialmente no sistema cardiovascular. No sistema nervioso central \u00e9 sintetizada e liberada polas neuronas e utilizada como neuromodulador.\nF\u00f3ra do sistema nervioso \u00e9 un mediador fisiol\u00f3xico. A deficiencia de histidina pode causar problemas na audici\u00f3n. Tam\u00e9n se sabe que a histidina axuda na desintoxicaci\u00f3n de metais pesados, axuda no tratamento da impotencia e a frixidez, mellora a resposta inmunitaria, axuda a evitar os v\u00f3mitos no embarazo. \u00c9 importante tam\u00e9n no mantemento das va\u00ed\u00f1as de mielina que rodean os ax\u00f3ns neuronais. \u00c9 necesaria tanto para a produci\u00f3n de gl\u00f3bulos vermellos coma de brancos no sangue, protexe o organismo dos danos por radiaci\u00f3n e reduce a presi\u00f3n arterial."}
{"id": "183798", "revid": "22570", "url": "https://gl.wikipedia.org/wiki?curid=183798", "title": "Dorsal galega", "text": "Dorsal galega \u00e9 o nome que recibe unha cadea monta\u00f1osa de 210 quil\u00f3metros de lonxitude que se estende de norte a sur por Galiza, concretamente de Estaca de Bares \u00e1 fronteira que o r\u00edo Mi\u00f1o delimita con Portugal.\nCaracter\u00edsticas.\nEst\u00e1 formada por un importante n\u00famero de serras, entre as que destacan a serra da Faladoira, a serra da Loba, a serra do Faro de Avi\u00f3n ou os montes da Paradanta.\nConforme avanza cara ao sur, vaise facendo m\u00e1is e m\u00e1is ampla, e tam\u00e9n con picos de maior altitude, sobre todo nas zonas da serra do Faro e o Faro de Avi\u00f3n.\nA dorsal como tal elevouse a finais do per\u00edodo terciario, sobre unha cadea monta\u00f1osa anterior xa moi erosionada. Hoxe presenta un relevo suave, pendentes moderados e chairas nos altos. Est\u00e1 conformada por rochas diversas, entre as que destacan as sil\u00edceas, \u00e9 dicir, xistos, cuarcitas, granito, gneis ou peridotitas.\nO bloque exerce un importante papel como barreira clim\u00e1tica entre a Galiza atl\u00e1ntica e a interior. Por outra banda, c\u00f3mpre sinalar que nas s\u00faas vertentes orientadas ao mar e principalmente cara ao sur, \u00e9 onde se d\u00e1 a maior pluviosidade do pa\u00eds."}
{"id": "183799", "revid": "6939", "url": "https://gl.wikipedia.org/wiki?curid=183799", "title": "Cordilleira dorsal galega", "text": ""}
{"id": "183800", "revid": "1131", "url": "https://gl.wikipedia.org/wiki?curid=183800", "title": "Serra da Coriscada", "text": "A serra da Coriscada, que no seu tramo norte inicial \u00e1s veces \u00e9 chamada serra de Solleiro, \u00e9 unha serra galega que comeza en Estaca de Bares e limita entre os concellos de Ma\u00f1\u00f3n e Ortigueira. Polo leste da serra pasa o r\u00edo Sor.\nA vexetaci\u00f3n da zona son plantaci\u00f3n de eucalipto, algunha carballeira pequena e na parte m\u00e1is afastada o litoral as\u00ed como nos cimos matogueira de breixos e toxos.\nO punto de maior altitude \u00e9 o monte de Coriscada, con 523 metros sobre o nivel do mar."}
{"id": "183801", "revid": "6939", "url": "https://gl.wikipedia.org/wiki?curid=183801", "title": "Serra de Solleiro", "text": ""}
{"id": "183802", "revid": "23204", "url": "https://gl.wikipedia.org/wiki?curid=183802", "title": "Serra da Faladoira", "text": "A serra da Faladoira \u00e9 unha serra galega pertencente \u00e1 chamada dorsal galega. Est\u00e9ndese entre os concellos de Ma\u00f1\u00f3n e Ortigueira e pecha ao norte na depresi\u00f3n das Pontes. Est\u00e1 conformada por lousa negra xunto con gneis, ollo de sapo, xisto cristalino e arenito. Sobresaen, amais, cristas de granito e cuarcita.\nConserva algunhas carballeiras, mais sobre todo est\u00e1 ocupada por plantaci\u00f3ns de eucalipto.\nO punto de maior altitude \u00e9 o monte Caxado, con 756 metros sobre o nivel do mar, o segundo punto m\u00e1is alto da provincia da Coru\u00f1a."}
{"id": "183803", "revid": "27155", "url": "https://gl.wikipedia.org/wiki?curid=183803", "title": "Serra da Loba", "text": "A serra da Loba \u00e9 unha serra galega localizada dentro da cordilleira dorsal galega. Fai fronteira entre as provincias de Lugo e da Coru\u00f1a, a partir da depresi\u00f3n das Pontes de Garc\u00eda Rodr\u00edguez at\u00e9 os nacentes dos r\u00edos Mandeo e Labrada, que ao tempo a separan da cordal de Montouto.\nEst\u00e1 conformada por rocha gran\u00edtica de d\u00faas micas, gneis \"ollo de sapo\", xistos migm\u00e1ticos e granito intrusivo.\nO punto de maior altitude \u00e9 a pena Verde, con 709 metros sobre o nivel do mar.\nTen unha extensi\u00f3n 20 km"}
{"id": "183804", "revid": "5863", "url": "https://gl.wikipedia.org/wiki?curid=183804", "title": "Serra da Marti\u00f1\u00e1", "text": "A serra da Marti\u00f1\u00e1 \u00e9 unha pequena serra encadrada na dorsal galega, moi preto da serra do Faro, entre as provincias de Lugo e Ourense. Xeoloxicamente est\u00e1 conformada principalmente por granitos.\nAs importantes diferenzas de altitude favorecen a presenza de diferentes ecosistemas: bosques caducifolios nas abas e turbeiras nos cumios.\nO punto de maior altitude \u00e9 o monte Marti\u00f1\u00e1 (tam\u00e9n co\u00f1ecido como O Castro), con 1042 metros sobre o nivel do mar.\nA Marti\u00f1\u00e1 na cultura popular.\nA serra da Marti\u00f1\u00e1 aparece mencionada en catro ocasi\u00f3ns no poemario de Ram\u00f3n Otero Pedrayo \"Bocarribeira\":\nNa terceira estrofa, nunha mostra de hilozo\u00edsmo, o vieiro preg\u00fantalle \u00e1 nabeira:\nEstrofa 11:\nEstrofa 15:\nEstrofa 43:"}
{"id": "183805", "revid": "6939", "url": "https://gl.wikipedia.org/wiki?curid=183805", "title": "Serra de Marti\u00f1\u00e1", "text": ""}
{"id": "183806", "revid": "89787", "url": "https://gl.wikipedia.org/wiki?curid=183806", "title": "Glic\u00f3sido", "text": "Os glic\u00f3sidos son mol\u00e9culas compostas por un gl\u00edcido e un composto non glic\u00eddico. Os glic\u00f3sidos desempe\u00f1an funci\u00f3ns importantes nos seres vivos. Moitas plantas almacenan produtos qu\u00edmicos importantes en forma de glic\u00f3sidos inactivos; se estes produtos son necesarios, sofren hidr\u00f3lise encim\u00e1tica na c\u00e9lula, xerando azucres importantes no metabolismo da planta. Moitos glic\u00f3sidos de orixe vexetal util\u00edzanse como medicamentos.\nNa definici\u00f3n exacta de glic\u00f3sido hai algunha controversia. Formalmente, un glic\u00f3sido segundo a IUPAC (Uni\u00f3n Internacional de Qu\u00edmica Pura e Aplicada) \u00e9 unha mol\u00e9cula formada por un gl\u00edcido unido polo seu carbono anom\u00e9rico a outro composto de diferente natureza qu\u00edmica, por medio dun enlace glicos\u00eddico, que pode ser O-glicos\u00eddico ou S-glicos\u00eddico (tioglic\u00f3sidos). A definici\u00f3n da IUPAC non excl\u00fae que a outra substancia unida ao gl\u00edcido sexa un derivado dun gl\u00edcido . Por\u00e9n, son moitos os autores que para considerar que unha substancia \u00e9 un glic\u00f3sido requiren que a mol\u00e9cula enlazada ao gl\u00edcido non sexa un gl\u00edcido, sen\u00f3n outro tipo de substancia, e as\u00ed excl\u00faen os polisac\u00e1ridos .\nAs glicosilaminas son consideradas por alg\u00fans autores como N-glic\u00f3sidos, pero a IUPAC considera que se deben clasificar \u00e1 parte, polo que non se tratar\u00e1 delas aqu\u00ed. Entre elas estar\u00edan os nucle\u00f3sidos. Tampouco o son os compostos C-glicosilados, con enlaces C-glicos\u00eddicos .\nNos glic\u00f3sidos, a parte formada polo gl\u00edcido ch\u00e1mase glicona, mentres que a parte formada pola outra mol\u00e9cula ch\u00e1mase aglicona ou xenina. A glicona adoita ser un monosac\u00e1rido ou \u00e1s veces un oligosac\u00e1rido. A aglicona pode ser unha mol\u00e9cula moi variada de pequeno tama\u00f1o.\nPropiedades fisicoqu\u00edmicas.\nA glicona e a aglicona poden separarse quimicamente por hidr\u00f3lise \u00e1cida. Hai numerosos encimas que poden formar e romper enlaces glicos\u00eddicos, como as glic\u00f3sido hidrolases, e as glicosiltransferases, e foron creadas encimas sint\u00e9ticas de grande rendemento como as glicosintetases.\nClasificaci\u00f3n.\nOs glic\u00f3sidos clasif\u00edcanse polo tipo de glicona, aglicona e enlace que te\u00f1an. A clasificaci\u00f3n polo tipo de aglicona \u00e9 a m\u00e1is utilizada. Nela dist\u00ednguense os seguintes grupos:\nGlic\u00f3sidos antraquin\u00f3nicos.\nConte\u00f1en unha aglicona derivada da antraquinona. Est\u00e1n presentes no ruibardo (\"Rheum\") e nos x\u00e9neros \"Aloe\" e \"Rhamnus\"; te\u00f1en un efecto laxante e purgante.\nGlic\u00f3sidos fen\u00f3licos simples.\nA aglicona ten unha estrutura fen\u00f3lica simple. Un exemplo \u00e9 a arbutina, presente na planta eric\u00e1cea \"Arctostaphylos uva-ursi\". Ten un efecto antis\u00e9ptico urinario.\nGlic\u00f3sidos alcoh\u00f3licos.\nUn exemplo de glic\u00f3sido alcoh\u00f3lico \u00e9 a salicina, que se encuentra en plantas do x\u00e9nero \"Salix\". A salicina ao ser inxerida, conv\u00e9rtese en \u00e1cido salic\u00edlico, relacionado directamente coa aspirina, que ten efecto analx\u00e9sico, antipir\u00e9tico, antiinflamatorio e anticoagulante (para casos de infartos).\nGlic\u00f3sidos flav\u00f3nicos.\nSon moi numerosos. A aglicona \u00e9 un derivado dos flavonoides. Alg\u00fans exemplos son a hesperidina, a narinxina, a rutina e a quercitrina. Estes glic\u00f3sidos te\u00f1en un efecto antioxidante e dimin\u00faen a fraxilidade capilar.\nGlic\u00f3sidos card\u00edacos.\nA estrutura da aglicona \u00e9 un n\u00facleo esteroideo. Enc\u00f3ntranse en plantas dos x\u00e9neros \"Digitalis\", \"Scilla\" e \"Strophanthus\". Util\u00edzanse no tratamento de enfermidades card\u00edacas como arritmias e fallos cardiacos.\nGlic\u00f3sidos cumar\u00ednicos.\nA aglicona \u00e9 un derivado da cumarina. Un exemplo \u00e9 a apterina que se utiliza para dilatar as arterias coronarias, e bloquear as canles de calcio.\nGlic\u00f3sidos cianox\u00e9nicos.\nA aglicona cont\u00e9n un grupo cianuro e o glic\u00f3sido pode xerar o velenoso \u00e1cido cianh\u00eddrico. Un exemplo \u00e9 a amigdalina, un glic\u00f3sido espec\u00edfico das am\u00e9ndoas. Os glic\u00f3sidos cianox\u00e9nicos p\u00f3dense encontrar nas sementes dos froitos (e nas follas murchas) da familia \"Rosaceae\" (cereixas, maz\u00e1s, ameixas, am\u00e9ndoas, pexegos, albaricoques etc.). A mandioca cont\u00e9n glic\u00f3sidos cianox\u00e9nicos, polo que, a planta ten que ser lavada e mo\u00edda con auga para que se poida consumir.\nSaponinas.\nEstes compostos xeran escuma permanente cando est\u00e1n en contacto coa auga, de a\u00ed o seu nome. Causan hem\u00f3lise debido \u00e1 destruci\u00f3n dos eritrocitos. As saponinas enc\u00f3ntranse en plantas como o ginseng ou i\u00f1ames. Te\u00f1en un efecto expectorante e estud\u00e1ronse os seus efectos sobre o control do colesterol no sangue. Un exemplo \u00e9 a glicirricina, que lle d\u00e1 sabor doce \u00e1 regalicia (\"Glycyrrhiza glabra\").\nGlic\u00f3sidos estevi\u00f3lidos.\nA aglicona \u00e9 o diterpeno esteviol e at\u00f3panse na planta \"Stevia rebaudiana\" (ver estevi\u00f3sido). Son glic\u00f3sidos moi doces, con ata 40-300 veces m\u00e1is dozura ca a sacarosa.\nTioglic\u00f3sidos.\nA aglicona cont\u00e9n xofre. Por exemplo a sinigrina presente na mostaza negra."}
{"id": "183807", "revid": "75439", "url": "https://gl.wikipedia.org/wiki?curid=183807", "title": "Impulso", "text": "O termo impulso pode referirse a:"}
{"id": "183809", "revid": "23204", "url": "https://gl.wikipedia.org/wiki?curid=183809", "title": "Catherine Zeta-Jones", "text": "Catherine Zeta-Jones, nada o 25 de setembro de 1969 en Swansea, \u00e9 unha actriz, cantante e bailarina galesa de cinema e teatro. \u00d3 longo da s\u00faa carreira como actriz recibiu moitos premios e reco\u00f1ecementos polo seu talento. Entre eses premios destaca o Premio \u00d3scar que acadou pola interpretaci\u00f3n da asasina \"Velma Kelly\" no filme \"Chicago\" no ano 2002.\nTraxectoria.\nComezou a s\u00faa carreira a unha idade moi temper\u00e1. Despois de protagonizar unha serie de telefilmes do Reino Unido e Estados Unidos e pequenos papeis en filmes, ga\u00f1ou notoriedade con papeis en pel\u00edculas de Hollywood como \"The Mask of Zorro\" en 1998 e o \"thriller\" \"Entrapment\" en 1999. Un papel que marcou unha inflexi\u00f3n na s\u00faa carreira foi como \"Helena Ayala\" en \"Traffic\" no ano 2000, polo que ga\u00f1ou o seu primeiro nomeamento \u00f3s Globos de Ouro por Mellor Actriz.\nFala de xeito flu\u00eddo o gal\u00e9s, o ingl\u00e9s, o franc\u00e9s e o castel\u00e1n."}
{"id": "183810", "revid": "1131", "url": "https://gl.wikipedia.org/wiki?curid=183810", "title": "Serra do Cando", "text": "A serra do Cando \u00e9 unha serra galega pertencente \u00e1 cordilleira dorsal galega que ten montes a unha altura media de entre 600 e 1.000 metros sobre o nivel do mar. Est\u00e9ndese polos concellos de Cerdedo-Cotobade, Forcarei, A Lama e Beariz. Est\u00e1 unida \u00e1 serra do Cand\u00e1n polos montes de Costoia. Nesta serra nacen os r\u00edos Verdugo e Almofrei. \u00c9 un espazo natural declarado como zona especial de conservaci\u00f3n (ZEC).\nA vexetaci\u00f3n da serra son as xestas, o mato de toxos, breixos e carqueixas. Hai importantes plantaci\u00f3ns de pi\u00f1eiro e eucalipto. Existe un ecosistema de gran valor nos altos da serra, as\u00ed como nas carballeiras do r\u00edo Verdugo e os seus afluentes."}
{"id": "183811", "revid": "88628", "url": "https://gl.wikipedia.org/wiki?curid=183811", "title": "Serras setentrionais de Galicia", "text": "As serras setentrionais de Galiza son un conxunto de monta\u00f1as que separan os terreos litorais do mar Cant\u00e1brico da Terra Ch\u00e1 e que conectan coa dorsal galega aproximadamente pola serra da Carba.\nCaracter\u00edsticas.\nAs serras setentrionais galegas non conforman un macizo ben definido polo que non sempre \u00e9 cuesti\u00f3n pac\u00edfica cantas e cales poden ser inclu\u00eddas na listaxe. Cabe entender que serras como a da Faladoira ou a da Cadeira son en realidade zonas de transici\u00f3n cara aos sistemas monta\u00f1osos nos que tradicionalmente se ve\u00f1en inclu\u00edndo: a Dorsal no caso da primeira e as serras orientais no da segunda.\nXeograficamente, as serras setentrionais caracter\u00edzanse por contaren cos mananciais dos r\u00edos da vertente cant\u00e1brica galega (quitando o Eo) e mais do Eume, que desauga no Atl\u00e1ntico pasando por unha zona baixa entre o cordal de Bustelo ao norte e o Serr\u00f3n do Lobo ao sur.\nDende o punto de vista xeol\u00f3xico, estas serras est\u00e1n conformadas por materiais variados como xistos, granitos, gneis, ollos de sapo, lousas, calcarias e cuarcitas.\nAs serras setentrionais m\u00e1is not\u00e1beis son a serra do Xistral, a serra da Carba, os montes de Buio e mais a serra da Toxiza, que son superficies achandadas erguidas pola acci\u00f3n da tect\u00f3nica de placas. Outras formaci\u00f3ns monta\u00f1osas menores son o Monte Guriscado, os Montes dos Cabaleiros ou a serra da Ga\u00f1idoira.\nOs seus altos te\u00f1en unha nubosidades elevada, factor que favorece o desenvolvemento de turbeiras."}
{"id": "183812", "revid": "5863", "url": "https://gl.wikipedia.org/wiki?curid=183812", "title": "Jos\u00e9 Novo Rodr\u00edguez (pol\u00edtico)", "text": "Jos\u00e9 Novo Rodr\u00edguez, nado en Betanzos en 1893 e finado na mesma cidade o 29 de xullo de 1936 foi un xastre e pol\u00edtico republicano de Galicia, v\u00edtima da represi\u00f3n na zona franquista durante a Guerra civil espa\u00f1ola.\nTraxectoria.\nJos\u00e9 Novo foi elixido concelleiro do concello de Betanzos nas elecci\u00f3ns municipais de 1931, na convocatoria de maio, dado que as de abril foron anuladas ao contabilizarse m\u00e1is de 1000 votos que votantes ti\u00f1a a poboaci\u00f3n, debido a un intento da dereita pol\u00edtica local de controlar o poder municipal. Por ent\u00f3n Novo pertenc\u00eda \u00e1 Organizaci\u00f3n Republicana Gallega Aut\u00f3noma (ORGA) (a\u00ednda que m\u00e1is tarde integrar\u00edase en Izquierda Republicana), que xunto con outras forzas progresistas encabezou as listas \u00e1s elecci\u00f3ns. Proclamada a Segunda Rep\u00fablica, foi nomeado primeiro tenente de alcalde, cargo que mantivo at\u00e9 1932 no que foi elixido alcalde at\u00e9 1933. Casado e pai de cinco fillos, Novo era de profundas convicci\u00f3ns republicanas e fervente anticlerical, e non escondeu as s\u00faas opini\u00f3ns que fac\u00eda p\u00fablicas cando consideraba necesario nas s\u00faas intervenci\u00f3ns pol\u00edticas, en panfletos e en artigos nas publicaci\u00f3ns locais. A s\u00faa posici\u00f3n sobre a igrexa cat\u00f3lica era cr\u00edtica, en especial coa situaci\u00f3n predominante da que gozaban na sociedade galega, a\u00ednda que xamais favoreceu nin instigou persecuci\u00f3n algunha, nin participou en actos violentos. As s\u00faas posici\u00f3ns anticlericais manifest\u00e1ronse, sobre todo, na oposici\u00f3n \u00e1s prebendas eclesi\u00e1sticas de todo orde. Na Galicia da \u00e9poca, a dereita pol\u00edtica, e en especial a \"Uni\u00f3n Rexional de Dereitas de Betanzos\" e a \"Asociaci\u00f3n Feminina da Uni\u00f3n Rexional de Dereitas\", creadas durante a Rep\u00fablica, viu en Novo un inimigo ao que se lle atribu\u00edu unha lenda de malvado, chegando a asegurarse que participaba en rifas para repartirse as mozas da localidade xunto con outros militantes de esquerda na Casa do Pobo, acusaci\u00f3ns totalmente falsas que a maior\u00eda consideraban unha broma. Tam\u00e9n se lle atribu\u00edron polos c\u00edrculos locais acusaci\u00f3ns de fomentar o \"tiro na caluga\" para os seus opositores, pero o certo \u00e9 que at\u00e9 o estalido da guerra, non houbo en Betanzos no per\u00edodo republicano un s\u00f3 crime.\nCando se produciu o golpe de Estado do 18 de xullo de 1936 co que se deu inicio \u00e1 guerra, Novo, xunto co que tam\u00e9n fora alcalde de Betanzos, o socialista Tom\u00e1s L\u00f3pez da Torre, partiu da cidade o 22 de xullo coa entrada das columnas sublevadas procedentes da Coru\u00f1a e o fin da pouca resistencia que puido soportar a cidade. Ambos foron interceptados en Guitiriz. Mentres que L\u00f3pez da Torre foi levado ao c\u00e1rcere de Betanzos e desde al\u00ed a A Coru\u00f1a, onde ser\u00eda fusilado en outubro, Novo permaneceu en Betanzos at\u00e9 o 29 de xullo, cando foi \"sacado\" e executado na madrugada. Xunto a el foi executado tam\u00e9n o condutor que o trasladou \u00e1 execuci\u00f3n por orde dos sublevados, dado que nun primeiro momento negouse \u00e1 viaxe debido ao seu parentesco con Novo. Tras a execuci\u00f3n forzouse ao xu\u00edz local, amigo \u00edntimo de Novo, a que dese fe da celebraci\u00f3n dun consello de guerra sumar\u00edsimo contra Novo baixo a acusaci\u00f3n de fomentar a \"rebeli\u00f3n militar\" contra os sublevados e de incendiar a igrexa e o mosteiro de San Francisco de Betanzos, feitos que ocorreron con posterioridade \u00e1 sa\u00edda de Novo e L\u00f3pez da Torre e que en realidade foron provocados por elementos da dereita pol\u00edtica procedentes de Ferrol para xustificar a represi\u00f3n posterior."}
{"id": "183813", "revid": "1131", "url": "https://gl.wikipedia.org/wiki?curid=183813", "title": "Serra da Carba", "text": "A serra da Carba \u00e9 unha serra galega considerada parte das serras setentrionais de Galiza e localizada no norte da comarca da Terra Ch\u00e1, no suroeste do Xistral, sobre a beira esquerda no alto do curso de r\u00edo Eume.\nEst\u00e1 formada sobre todo por cuarcitas do per\u00edodo c\u00e1mbrico, cunha zona de conglomerados de cantos de cuarcita e de turmalina, e mais uns afloramentos importantes de gneis e metabasitas.\nO punto de maior altitude \u00e9 o monte Monseivane, con 929 metros sobre o nivel do mar ."}
{"id": "183814", "revid": "6939", "url": "https://gl.wikipedia.org/wiki?curid=183814", "title": "Serras setentrionais de Galiza", "text": ""}
{"id": "183815", "revid": "5863", "url": "https://gl.wikipedia.org/wiki?curid=183815", "title": "Serra da Ga\u00f1idoira", "text": "A serra da Ga\u00f1idoira forma parte das serras setentrionais de Galiza e est\u00e1 localizada no concello de Muras e unida polo leste co monte Guriscado. Limita polo leste co curso superior do r\u00edo Landro e polas abas do oeste co do r\u00edo Sor. Ten unha altura media de ao redor de 700 metros sobre o nivel do mar.\nTen extensos pasteiros e un importante n\u00famero de aeroxeradores. Entre a s\u00faa fauna, destacan os cabalos que viven en liberade."}
{"id": "183816", "revid": "1131", "url": "https://gl.wikipedia.org/wiki?curid=183816", "title": "Monte Guriscado", "text": "O monte Guriscasdo est\u00e1 situado nas serras setentrionais de Galiza, ao norte da serra de Carba e limitado ao leste polo curso do r\u00edo Landro. Ten unha altura de 932 metros sobre o nivel do mar. Dende o cumio, as vistas son \u00e1 serra do Xistral e mais ao val do Landro."}
{"id": "183817", "revid": "6939", "url": "https://gl.wikipedia.org/wiki?curid=183817", "title": "Serra de Carba", "text": ""}
{"id": "183818", "revid": "27155", "url": "https://gl.wikipedia.org/wiki?curid=183818", "title": "Serra da Toxiza", "text": "A serra da Toxiza \u00e9 unha das serras setentrionais de Galiza. Ten forma circular e est\u00e1 conformada por unha gran masa de granodioritas que chega dende preto de Mondo\u00f1edo at\u00e9 Ferreira do Valadouro. O alto da serra acada os 838 metros sobre o nivel do mar.\nO efecto da erosi\u00f3n formou rechamantes bolos e penedos. Boa parte do terreo est\u00e1 repoboado con pi\u00f1eiros e destacan as formaci\u00f3ns de turbeiras."}
{"id": "183819", "revid": "1131", "url": "https://gl.wikipedia.org/wiki?curid=183819", "title": "Montes de Buio", "text": "Os montes de Buio son unha prolongaci\u00f3n en direcci\u00f3n nordeste da serra do Xistral. Est\u00e1n situados nos concellos de Viveiro e Xove. Te\u00f1en forma arredondada e est\u00e1n conformados por granito de d\u00faas micas con alg\u00fans xistos.\nCaracter\u00edsticas.\nNestes montes nacen varios afluentes do r\u00edo Landro e outros regatos que van morrer directamente no mar Cant\u00e1brico. O ecosistema de maior interese nesta \u00e1rea son as turbeiras de cobertor, que chegan a acadar nalg\u00fans puntos os 3 metros de espesor e que a d\u00eda de hoxe son explotadas de forma industrializada para obter substrato de xardiner\u00eda. Nos montes de Buio hai cabalos e vacas en liberdade.\nO cumio de maior altura \u00e9 o Pau da Vella, con 702 metros sobre o nivel do mar.\nOs montes est\u00e1n declarados Zona de Especial Protecci\u00f3n dos Valores Naturais, co nome de \"Montemaior\". Neles quedan alg\u00fans pequenos bosques de carballos e bidueiros.\nDetectouse pole de \"Castanea sativa\" nestes montes, datos que a palinolox\u00eda e o estudo de carb\u00f3ns achegaron en investigaci\u00f3ns realizadas en sitios arqueol\u00f3xicos, e constatan aqu\u00ed a presenza do casti\u00f1eiro en \u00e9pocas moi anteriores \u00e1 expansi\u00f3n romana."}
{"id": "183820", "revid": "1131", "url": "https://gl.wikipedia.org/wiki?curid=183820", "title": "Montes dos Cabaleiros", "text": "Os montes dos Cabaleiros pertencen \u00e1s serras setentrionais de Galiza e est\u00e1n localizados ao norte da serra do Xistral. Ao sur, limitan coa montes de Buio, entre os concellos de Cervo, Foz, O Valadouro e Burela.\nSon montes de escasa altura que describen unha curva de orientaci\u00f3n NE-SO.\nO lugar de maior altura \u00e9 o Monte Neda, con 798 metros sobre o nivel do mar."}
{"id": "183821", "revid": "6939", "url": "https://gl.wikipedia.org/wiki?curid=183821", "title": "Serra de Care\u00f3n", "text": ""}
{"id": "183822", "revid": "6939", "url": "https://gl.wikipedia.org/wiki?curid=183822", "title": "Montes de Bocelo", "text": ""}
{"id": "183823", "revid": "1131", "url": "https://gl.wikipedia.org/wiki?curid=183823", "title": "Serra de Corno de Boi", "text": "A serra de Corno de Boi ou montes do Corno do Boi \u00e9 unha serra galega pertencente \u00e1 dorsal galega que est\u00e1 localizada entre os concellos de Friol, Toques e Sobrado. O monte de maior altura \u00e9 o Campelo, con 811 metros sobre o nivel do mar. Na vertente occidental nace o r\u00edo Mandeo e na oriental diversos afluentes do r\u00edo Narla."}
{"id": "183824", "revid": "5863", "url": "https://gl.wikipedia.org/wiki?curid=183824", "title": "Hoc hic misterium fidei firmiter profitemur", "text": ""}
{"id": "183827", "revid": "1131", "url": "https://gl.wikipedia.org/wiki?curid=183827", "title": "Monte da Frouxeira", "text": "O monte da Frouxeira ou Frouseira \u00e9 un cumio de 427 m de altitude, situado ente os concellos galegos de Foz e Alfoz, na provincia de Lugo. Est\u00e1 conformado por granito rosado con grandes penedos e bolos. No cume at\u00f3panse os restos do castelo da Frouxeira, propiedade do mariscal Pardo de Cela, e unha privilexiada vista panor\u00e1mica da costa focense e do Valadouro."}
{"id": "183828", "revid": "5863", "url": "https://gl.wikipedia.org/wiki?curid=183828", "title": "Serra do Mondigo", "text": "A serra do Mondigo \u00e9 unha serra galega encadra dentro das serras setentrionais de Galiza e formado por un grupo de montes de pouca altura situados no concello de Ribadeo.\nO pico de m\u00e1is alto \u00e9 o Alto do Mondigo, con 570 metros sobre o nivel do mar.\nA vexetaci\u00f3n \u00e9 practicamente toda bosque de pi\u00f1eiros e eucaliptos."}
{"id": "183829", "revid": "1131", "url": "https://gl.wikipedia.org/wiki?curid=183829", "title": "Montes de Carracedo", "text": "Os montes de Carracedo limitan entre Riotorto, A Pastoriza, Lourenz\u00e1 e Mondo\u00f1edo e forma parte polo tanto das serras setentrionais de Galiza. Est\u00e1n cubertos por pasteiros, ag\u00e1s no litoral, onde a\u00ednda existen fragas en bo estado de conservaci\u00f3n ou \u00e1reas de repoboaci\u00f3n con pi\u00f1eiro e eucalipto.\nO punto m\u00e1is elevado \u00e9 O Carracedo, a 830 metros sobre o nivel do mar."}
{"id": "183830", "revid": "88628", "url": "https://gl.wikipedia.org/wiki?curid=183830", "title": "Serra de Lourenz\u00e1", "text": "A serra de Lourenz\u00e1 \u00e9 unha cadea monta\u00f1osa que forma parte parte das serras setentrionais de Galiza e que se estende en direcci\u00f3n SW-NE polos concellos da Pastoriza e Mondo\u00f1edo.\nEmpezando desde o interior, est\u00e1 delimitada ao oeste polo rego do Bat\u00e1n e no sur polo \u00faltimo treito deste, entre o punto onde recibe as augas do rego da Lagoa e a s\u00faa desembocadura no r\u00edo de \u00dabeda, preto do lugar de Casal de Madre, parroquia de \u00dabeda, na Pastoriza.\nA partir de a\u00ed discorre ata as s\u00faas d\u00faas principais prominencias: A Revolta (785 m) e o Alto de Pradovello (751 m), na parroquia de Cadavedo.\nO rebaixe que segue ao Alto do Fiouco en direcci\u00f3n \u00e1 costa \u00e9 aproveitado pola autov\u00eda do Cant\u00e1brico (A-8), para pasar da vertente occidental da serra \u00e1 oriental, coincidindo co linde entre A Pastoriza e Mondo\u00f1edo. Neste segundo treito da serra sobresae o monte da Farrapa (748 m); o l\u00edmite oeste pono o rego de Vali\u00f1adares, mentres que a aba oriental deita as augas dos regos dos Castel\u00e1ns, de Coto Redondo, da Fraga, de Curros, de Lobrero, do Caxigo, das Penelas e de Rib\u00f3n.\nAs principais alturas nesta parte son o monte da Arca (426 m) e Padornelo (605), e a autov\u00eda do Cant\u00e1brico pasa entrambas.\nMalia o seu nome, a serra non chega a internarse no actual municipio de Lourenz\u00e1. Tan s\u00f3 os devanditos regatos que baixan cara ao leste na s\u00faa parte m\u00e1is setentrional afl\u00faen no curso alto do r\u00edo dos Vaos, que, xunto co r\u00edo do Bat\u00e1n, regan o val de Lourenz\u00e1.\nO decorrer paralelo \u00e1 serra da autov\u00eda A-8 en cotas elevadas fai deste un tramo problem\u00e1tico da estrada, frecuentemente cortado por mor da br\u00e9tema (efecto F\u00f6hn), o que obriga aos veh\u00edculos a circular a un m\u00e1ximo de 100\u00a0km/h, mesmo os d\u00edas con boa visibilidade. A raz\u00f3n est\u00e1 en que ese paso entre monta\u00f1as ao longo do cordal fai do vento un elemento de risco para a circulaci\u00f3n, mais do que tam\u00e9n se tira proveito para a obtenci\u00f3n de enerx\u00eda e\u00f3lica, xa que a serra est\u00e1 inzada de aeroxeradores.\nNa ladeira oeste da serra, na parroquia mindoniense de Argomoso, at\u00f3panse a cova do Rei Cintolo e o salto do Coro."}
{"id": "183831", "revid": "1131", "url": "https://gl.wikipedia.org/wiki?curid=183831", "title": "Cordal de Neda", "text": "O cordal de Neda \u00e9 unha serra mi\u00fada que forma parte das serras setentrionais de Galiza, situada entre os concellos da Pastoriza e Abad\u00edn, no l\u00edmite norte da comarca da Terra Ch\u00e1. \u00c9 de relevo achaiado e ten unha altitude m\u00e1xima de 798 metros sobre o nivel do mar, concretamente no monte Neda."}
{"id": "183833", "revid": "98629", "url": "https://gl.wikipedia.org/wiki?curid=183833", "title": "Giro de Italia 2011", "text": "O 94.\u00ba Giro de Italia disputouse entre o 7 e o 29 de maio de 2011 sobre 3.433 kms, dende Venaria Reale ata Mil\u00e1n.\nNa 3.\u00aa etapa faleceu o ciclista belga Wouter Weylandt despois de ter unha forte ca\u00edda no descenso do \"Passo del Bocco\", preto da localidade de Mezzanego.\nAlberto Contador f\u00edxose co primeiro posto na clasificaci\u00f3n final, cunha diferenza de m\u00e1is de 6 minutos sobre os seus rivais. O ciclista espa\u00f1ol estivo acompa\u00f1ado no podio de Mil\u00e1n polos italianos Michele Scarponi e Vincenzo Nibali. Non obstante, en 2012 a sentenza do Caso Contador condenou \u00f3 ciclista madrile\u00f1o a 2 anos de suspensi\u00f3n por dar positivo nun control antidopaxe no Tour de Francia 2010, de xeito que foi desposu\u00eddo da vitoria, que pasou \u00e1s mans de Michelle Scarponi.\nEquipos participantes.\nNesta edici\u00f3n do Giro de Italia participaron 23 equipos e un total de 207 ciclistas (9 por cada equipo). Estes foron os equipos participantes:\nClasificaci\u00f3n xeral.\nO primeiro posto do Giro de Italia 2011 foi para Alberto Contador, pero un ano despois foi desposu\u00eddo da vitoria por mor da sentenza do Caso Contador, que condenaba \u00f3 ciclista a 2 anos de suspensi\u00f3n por dar positivo nun control antidopaxe durante o Tour de Francia 2010. Deste xeito foi o italiano Michelle Scarponi o que foi declarado en 2012 ga\u00f1ador da carreira, seguido de Vincenzo Nibali e John Gadret."}
{"id": "183835", "revid": "56817", "url": "https://gl.wikipedia.org/wiki?curid=183835", "title": "Teru Teru Bouzu", "text": "Teru Teru Bouzu \u00e9 un pequeno boneco tradicional xapon\u00e9s feito con papel branco ou tea, que pendura nas xanelas os d\u00edas de choiva. Segundo a tradici\u00f3n, \u00e9 un amuleto que serve para previr os d\u00edas de choiva e atraer o bo tempo.\nO Teru Teru Bouzu f\u00edxose popular no per\u00edodo Edo. Os nenos constru\u00edan estes amuletos para ter un bo tempo no seguinte d\u00eda, dicindo as palabras \u201cmenci\u00f1eiro do bo tempo, por favor deixa que o tempo sexa bo ma\u00f1\u00e1\u201d.\nNa actualidade os nenos fan estes amuletos con papel tis\u00fa ou tea branca, e pend\u00faranos na xanela co desexo de ter un d\u00eda asollado ao seguinte d\u00eda, frecuentemente en d\u00edas anteriores a algunha excursi\u00f3n escolar ou a un p\u00edcnic. Pendurados de xeito invertido significa desexo de atraer \u00e1 choiva.\nTam\u00e9n existe unha co\u00f1ecida canci\u00f3n asociada ao Teru Teru Bouzu:\nXapon\u00e9s:\n\u3066\u308b\u3066\u308b\u307c\u3046\u305a\u3001\u3066\u308b\u307c\u3046\u305a\n\u660e\u65e5\u5929\u6c17\u306b\u3057\u3066\u304a\u304f\u308c\n\u3044\u3064\u304b\u306e\u5922\u306e\u7a7a\u306e\u3088\u3046\u306b\n\u6674\u308c\u305f\u3089\u91d1\u306e\u9234\u3042\u3052\u3088\n\u3066\u308b\u3066\u308b\u307c\u3046\u305a\u3001\u3066\u308b\u307c\u3046\u305a\n\u660e\u65e5\u5929\u6c17\u306b\u3057\u3066\u304a\u304f\u308c\n\u79c1\u306e\u9858\u3044\u3092\u805e\u3044\u305f\u306a\u3089\n\u7518\u3044\u304a\u9152\u3092\u305f\u3093\u3068\u98f2\u307e\u3057\u3087\n\u3066\u308b\u3066\u308b\u307c\u3046\u305a\u3001\u3066\u308b\u307c\u3046\u305a\n\u660e\u65e5\u5929\u6c17\u306b\u3057\u3066\u304a\u304f\u308c\n\u3082\u3057\u3082\u66c7\u3063\u3066\u6ce3\u3044\u3066\u305f\u3089\n\u305d\u306a\u305f\u306e\u9996\u3092\u3061\u3087\u3093\u3068\u5207\u308b\u305e\nR\u014dmaji:\n\" Teru-teru-bozu, teru bozu\"\n\" Ashita tenki ni shite o-kure\"\n\" Itsuka no yume no sora no yo ni\"\n\" Haretara kin no suzu ageyo\"\n\" Teru-teru-bozu, teru bozu\"\n\" Ashita tenki ni shite o-kure\"\n\" Watashi no negai wo kiita nara\"\n\" Amai o-sake wo tanto nomasho\"\n\" Teru-teru-bozu, teru bozu\"\n\" Ashita tenki ni shite o-kure\"\n\" Moshi mo kumotte naitetara\"\n\" Sonata no kubi wo chon to kiru zo\"\nTraduci\u00f3n\n\" Teru-teru-bozu, teru bozu\"\n\" Fai que ma\u00f1\u00e1 o d\u00eda estea asollado\"\n\" Como o ceo dun so\u00f1o que unha vez tiven\"\n\" Se est\u00e1 asollado, dareiche un arouxo dourado\"\n\" Teru-teru-bozu, teru bozu\"\n\" Fai que ma\u00f1\u00e1 o d\u00eda estea asollado\"\n\" Se fas que o meu so\u00f1o se torne realidade\"\n\" N\u00f3s beberemos moito vi\u00f1o doce de arroz\"\n\" Teru-teru-bozu, teru bozu\"\n\" Fai que ma\u00f1\u00e1 o d\u00eda estea asollado\"\n\" Pero se est\u00e1 nubrado e ti est\u00e1s a chorar\"\n\" Ent\u00f3n, eu cortareiche a cabeza\"\nComo moitas outras canci\u00f3ns, esa m\u00fasica ten unha orixe m\u00e1is escura do que parece.\nXeralmente est\u00e1 asociada \u00e1 historia dun monxe que prometeu aos agricultores deter a choiva e traer o bo tempo nun momento en que a choiva estaba a arruinar as colleitas de arroz. Cando o monxe non conseguiu traer o d\u00eda asollado, foi executado. Varios historiadores xaponeses non est\u00e1n de acordo con esa versi\u00f3n da historia. Probabelmente \u201cbouzu\u201d \u00e9 o nome que se refire non aos monxes budistas actuais, sen\u00f3n aos que ti\u00f1an a cabeza rapada (como a do boneco), e teru teru \u00e9 unha brincadeira en relaci\u00f3n ao brillo do sol na cabeza rapada deses monxes."}
{"id": "183838", "revid": "1888", "url": "https://gl.wikipedia.org/wiki?curid=183838", "title": "Porretas", "text": "Porretas \u00e9 un grupo roqueiro con toques punks do barrio de Hortaleza en Madrid (Espa\u00f1a). As s\u00faas canci\u00f3ns tratan temas moi diversos, a\u00ednda que est\u00e1n relacionadas co seu mundo urbanita que os arrodea, con bares, cervexa, porros, f\u00fatbol... Fan un rock moi directo e sinxelo, en xeral sen tratar temas intimistas.\nHistoria.\nDous amigos, Rober e \"Pajarillo\", comezaron a tocar no ano 1985, a\u00ednda que non foron reco\u00f1ecidos at\u00e9 principios dos 1990, tras ga\u00f1ar un certame cun recompilatorio de grupos do seu barrio. Foi daquelas cando se axuntaron ao grupo \"El Bode\" e Luis.\nAdquiriron formas e estilos dos seus grupos favoritos da \u00e9poca de Espa\u00f1a como Bar\u00f3n Rojo, Le\u00f1o ou La Polla Records. Tras ser abreconcertos en varios concertos, estre\u00e1ronse, en 1991, publicando \"Que se vayan hacer pu\u00f1etas\", disco que non vendeu moito, pero que deixaba entrever un estilo propio. Neste traballo, como en \"Si nos dej\u00e1is\", \u00e9 onde est\u00e1 m\u00e1is latente o arrecendo punk que, posteriormente, ir\u00e1n deixando.\nEn 1993, para a gravaci\u00f3n do seu terceiro disco, fichan por RCA, o cal os coloca nun posto privilexiado dentro dos novos grupos de rock estatal. Con puntos de vista diverxentes entre compa\u00f1\u00eda e grupo sacan, en 1995, \"No tenemos soluci\u00f3n\", disco producido por Rosendo, que chega a vender 10.000 copias sen case ningunha promoci\u00f3n.\nTras a ruptura coa multinacional, pasar\u00e1n dous anos at\u00e9 que volvan gravar, e ser\u00e1 cun selo discogr\u00e1fico (Edel) sen tantas pretensi\u00f3ns. De aqu\u00ed sae o disco m\u00e1is maduro da banda, \"Baladas pa un sordo\", onde se incl\u00fae \"Marihuana\", tema polo que ser\u00e1n co\u00f1ecidos en toda a xeograf\u00eda estatal e ser\u00e1, probablemente, o seu maior \u00e9xito. Deste xeito, comezan as s\u00faas andainas polos festivais da pen\u00ednsula e conseguen unhas vendas de 20.000 exemplares. Despois destes bos tempos, en 1998, sacan o seu sexto disco \"Rocanrol\".\nNo 2000 publican \"Cl\u00e1sicos\", un disco de versi\u00f3ns dos seus grupos favoritos dos 1980, unha homenaxe a grupos como Ob\u00fas, Le\u00f1o ou Los Suaves, grupos polos que se viron influ\u00eddos.\nO seu oitavo disco, \"Hortaleza\", foi publicado no 2001, e o seu t\u00edtulo \u00e9 unha chiscadela ao barrio madrile\u00f1o do que proceden. Cabe destacar o tema \"Y A\u00fan Arde Madrid\", que \u00e9 un tributo aos Burning.\nCoincidindo co vix\u00e9simo aniversario da banda, no 2005 publican \"Porretas\", d\u00e9cimo traballo onde se osixena, dalg\u00fan xeito, o proceso creativo dunha banda hist\u00f3rica do rock estatal. Dous anos antes publicaran o seu dobre CD-DVD \"El directo\", un punto e seguido onde repasan os seus \u00e9xitos gravados ao vivo, concretamente durante unha actuaci\u00f3n na sala madrile\u00f1a Divino Aqualung, o 1 de marzo de 2003.\nDurante 2007 embarc\u00e1ronse na xira \"Ni Un Paso Atr\u00e1s\", na que compartiron cartel cos grupos Reincidentes, Boikot e Sonora, que os leva a actuar en varias cidades de Espa\u00f1a. En abril de 2008 finaliza a gravaci\u00f3ns do seu und\u00e9cimo disco, titulado \"Once\", nos estudios Sonoland de Coslada (Madrid), producido por Haritz Harreguy e publicado en setembro pola plataforma Realidad Musical, tras desligarse da s\u00faa anterior compa\u00f1\u00eda discogr\u00e1fica. En decembro dese mesmo ano ed\u00edtase o disco \"Ni un paso atr\u00e1s (en directo)\", onde se incl\u00faen catro canci\u00f3ns do grupo gravadas durante a s\u00faa actuaci\u00f3n o 21 de setembro de 2007 nas Festas do PCE en Madrid, no derradeiro d\u00eda da xira hom\u00f3nima.\nEn maio de 2009, o cantante e guitarrista Rober abandona temporalmente a formaci\u00f3n por problemas de sa\u00fade, sendo substitu\u00eddo por Manolo Ben\u00edtez, antigo guitarrista de Los Enemigos.\nEn novembro de 2010 regresan ao estudio de gravaci\u00f3n para dar forma ao disco \"20 y serenos\", co que celebrar\u00e1n o seu vix\u00e9simo aniversario, e no que varios cantantes interpretar\u00e1n cl\u00e1sicos do repertorio do grupo de Hortaleza. O disco p\u00faxose \u00e1 venda o 3 de maio de 2011.\nO 22 de xullo de 2011 falec\u00eda Rober, vocalista da banda, debido a un cancro de colon."}
{"id": "183845", "revid": "16394", "url": "https://gl.wikipedia.org/wiki?curid=183845", "title": "Montes do Gali\u00f1eiro", "text": ""}
{"id": "183846", "revid": "5863", "url": "https://gl.wikipedia.org/wiki?curid=183846", "title": "Vuelta a Espa\u00f1a 2011", "text": "A 66.\u00aa edici\u00f3n da Vuelta a Espa\u00f1a disp\u00fatouse dende o 20 de agosto ata o 11 de setembro, cun percorrido total duns 3.295 kms entre as localidades de Benidorm e Madrid, repartidos en 21 etapas.\nO territorio galego acolleu a sa\u00edda de 3 das etapas, nas localidades de Ver\u00edn, Ponteareas e Sarria; e 2 das chegadas, na Estaci\u00f3n de monta\u00f1a Manzaneda e en Pontevedra.\nO ga\u00f1ador final da carreira foi o c\u00e1ntabro Juan Jos\u00e9 Cobo.\nEquipos participantes.\nSelecci\u00f3n de equipos.\nParticiparon os 18 equipos de categor\u00eda UCI ProTour (xa que por seren de tal categor\u00eda ti\u00f1en a obriga de competir nas 3 grandes voltas ciclistas), e ademais 4 equipos mais de categor\u00eda \"Profesional Continental\".\nPresenzas e ausencias.\nTralo remate do Tour de Francia 2011, os espa\u00f1ois Alberto Contador e Samuel S\u00e1nchez anunciaron que non competiri\u00e1n nesta edici\u00f3n da carreira espa\u00f1ola. O equipo Euskaltel-Euskadi estar\u00e1 liderado por Igor Ant\u00f3n e Mikel Nieve. Os que si correron nesta edici\u00f3n da Vuelta a Espa\u00f1a foron Vincenzo Nibali (ga\u00f1ador en 2010), Joaquim Rodr\u00edguez, Carlos Sastre (ga\u00f1ador do Tour 2008), Denis Menchov (ga\u00f1ador de 2 Vueltas e 1 Giro), Andreas Kl\u00f6den, Fabian Cancellara, Janez Brajkovic, Bradley Wiggins, Jurgen Van Den Broeck, Vladimir Karpets, Michelle Scarponi, Daniele Bennati, Alessandro Petacchi, Rein Taaramae e Tom Boonen entre outros, ademais do galego David Blanco."}
{"id": "183849", "revid": "23204", "url": "https://gl.wikipedia.org/wiki?curid=183849", "title": "Serras orientais de Galicia", "text": "P\u00f3dense considerar serras orientais de Galiza aquelas que discorren dende o r\u00edo Eo at\u00e9 A Mezquita, xa na raia con Portugal. Tr\u00e1tase dunha serie de cadeas monta\u00f1osas con distinta orientaci\u00f3n que conectan nalg\u00fan punto coa cordilleira cant\u00e1brica.\nCaracter\u00edsticas.\nDe norte a sur, p\u00f3dense distinguir varios tramos. O primeiro abranguer\u00eda a zona que vai do r\u00edo Eo at\u00e9 o r\u00edo Sil, e nel estar\u00edan as serras de Meira, a do Corno do Cervo, a serra do Mirador, a serra de Follabal, a serra de Li\u00f1ares, a Ur\u00eda, Os Ancares, O Courel e mais a serra da Enci\u00f1a da Lastra. Nun segundo tramo entre o Sil e a depresi\u00f3n de Monterrei estar\u00edan localizados o Macizo de Pena Trevinca e m\u00e1is O Canizo.\nEst\u00e9ndense por unha superficia de gran tama\u00f1o das zonas orientais das provincias de Lugo e Ourense. \u00c9 nestas serras onde se atopan as maiores alturas de Galiza, con diversos cumios que superan os 2.000 metros sobre o nivel do mar. O cume de maior altura \u00e9 Pena Trevinca, concretamente con 2.124 metros.\nRecibe unhas precipitaci\u00f3ns elevados, por riba dos 2.000 litros por metro cadrado, e a oscilaci\u00f3n das temperaturas entre as diferentes estaci\u00f3ns \u00e9 not\u00e1bel."}
{"id": "183850", "revid": "6939", "url": "https://gl.wikipedia.org/wiki?curid=183850", "title": "Serras orientais de Galiza", "text": ""}
{"id": "183851", "revid": "1131", "url": "https://gl.wikipedia.org/wiki?curid=183851", "title": "Serra da Cadeira", "text": "A serra da Cadeira \u00e9 unha serra pertencente \u00e1s serras orientais de Galiza que est\u00e1 localizada ao leste do r\u00edo Masma, entre o val de Lourenz\u00e1 e mais o val do r\u00edo Eo.\nO punto de maior altitude \u00e9 Cerrochao, a 778 metros sobre o nivel do mar."}
{"id": "183852", "revid": "1131", "url": "https://gl.wikipedia.org/wiki?curid=183852", "title": "Serra do Pousadoiro", "text": "A serra do Pousadoiro \u00e9 unha das serras orientais de Galiza, e separa os concellos de Riotorto e A Pontenova. Os r\u00edos Ferreiravella e o Xud\u00e1n, afluentes do r\u00edo Eo, circulan polas s\u00faas vertentes. A serra est\u00e1 conformada por lousas, areiscas e cristas de cuarcitas.\nA vexetaci\u00f3n da zona est\u00e1 composta principalmente de eucaliptos e pi\u00f1eiros, as\u00ed como pequenas masas de carballo, sobre todo na parte oeste.\nO punto de maior altitude \u00e9 o Alto do Pousadoiro, con 666 metros sobre o nivel do mar."}
{"id": "183853", "revid": "1131", "url": "https://gl.wikipedia.org/wiki?curid=183853", "title": "Serra do Corno de Cervo", "text": "A serra do Corno do Cervo \u00e9 unha das serras orientais de Galiza e est\u00e1 localizada no concello da Fonsagrada e arrodeada polos vales do r\u00edo Rodil e mais os seus afluentes. Nas abas que dan a este r\u00edo, cons\u00e9rvanse carballeiras que forman parte do espazo co\u00f1ecido como \"Carballido\".\nO punto de maior altura \u00e9 a Cruz do Pito, con 849 metros sobre o nivel do mar."}
{"id": "183854", "revid": "5863", "url": "https://gl.wikipedia.org/wiki?curid=183854", "title": "Serra do Muradal", "text": "A serra do Muradal \u00e9 unha das serras orientais de Galiza e est\u00e1 unida \u00e1 serra do Hospital na s\u00faa parte norte. Est\u00e1 formada por lousas, xistos e cuarcitas e ten direcci\u00f3n NE-SO.\nO punto de maior altura \u00e9 o Pico do Muradal, con 1.108 metros sobre o nivel do mar."}
{"id": "183855", "revid": "5863", "url": "https://gl.wikipedia.org/wiki?curid=183855", "title": "Serra de Follabal", "text": "A serra de Follabal \u00e9 unha das serras orientais de Galiza, que se estende polo concello da Fonsagrada e Asturias, cunha orientaci\u00f3n SO-NE. Est\u00e1 conformado por lousas e cuarcitas.\nO seu punto de maior altura \u00e9 Penas Apa\u00f1adas, con 1.203 metros sobre o nivel do mar."}
{"id": "183856", "revid": "5863", "url": "https://gl.wikipedia.org/wiki?curid=183856", "title": "Serra de Li\u00f1ares", "text": "A serra de Li\u00f1ares \u00e9 unha das serras orientais de Galiza, e resulta ser unha prolongaci\u00f3n cara ao sueste da serra de Follabal. Est\u00e1 arrodeada polo leste polo r\u00edo Navallos e no oeste polo r\u00edo Suarna e mais o seu afluente o r\u00edo Lamas, ambos os dous en direcci\u00f3n ao r\u00edo Navia. A vexetaci\u00f3n que abunda son os pi\u00f1eiros de repoboaci\u00f3n e algunhas carballeiras e soutos nas zonas m\u00e1is encostas.\nNun dos afluentes do r\u00edo Suarna est\u00e1 localizada a seimeira de Vilagocende, unha das meirandes de Galiza.\nO seu punto de m\u00e1is altura \u00e9 o Seix\u00f3n, con 953 metros sobre o nivel do mar."}
{"id": "183857", "revid": "5863", "url": "https://gl.wikipedia.org/wiki?curid=183857", "title": "Serra de Ur\u00eda", "text": "A serra de Ur\u00eda \u00e9 unha das serras orientais de Galiza e est\u00e1 situada de maneira que pecha o val do r\u00edo Navia polo leste, e ten unha orientaci\u00f3n NE-SO, limitando con Asturias. No leste da serra nacen varios regatos afluentes do r\u00edo Navia. Na aba desta serra est\u00e1 situado o encoro de Grandas de Salime."}
{"id": "183859", "revid": "88215", "url": "https://gl.wikipedia.org/wiki?curid=183859", "title": "Andy Schleck", "text": "Andy Schleck, nado o 10 de xu\u00f1o de 1985 na capital de Luxemburgo, \u00e9 un ciclista luxemburgu\u00e9s. \u00c9 irm\u00e1n do tam\u00e9n corredor Frank Schleck. O seu pai, Johny Schleck, tam\u00e9n foi ciclista.\nParticipaci\u00f3ns nas Grandes Voltas.\nNo palmar\u00e9s de Andy Schleck cabe salientar o Tour de Francia 2010 que ga\u00f1ou trala descualificaci\u00f3n de Alberto Contador por dar positivo nun control antidopaxe. Tam\u00e9n cabe salientar os segundos postos acadados nas edici\u00f3ns 2009 e 2011 do Tour de Francia, e o segundo posto acadado na edici\u00f3n 2007 do Giro de Italia."}
{"id": "183860", "revid": "23204", "url": "https://gl.wikipedia.org/wiki?curid=183860", "title": "Congo (filme)", "text": "Congo \u00e9 un filme de acci\u00f3n estadounidense dirixido por Frank Marshall que se estreou en 1995. Est\u00e1 baseada na novela hom\u00f3nima de Michael Crichton. Est\u00e1 protagonizado por Laura Linney, Dylan Walsh, Ernie Hudson, Tim Curry, Grant Heslov e Joe Don Baker. Foi estreado o 9 de xu\u00f1o de 1995 por Paramount Pictures.\nSinopse.\nUnha expedici\u00f3n \u00e1 Rep\u00fablica do Congo africano remata sendo un desastre. Un grupo de expertos busca un tipo de diamantes que, polo seu tama\u00f1o e pureza, poden ser empregados para po\u00f1er en funcionamento un transmisor de comunicaci\u00f3ns por l\u00e1ser, que tam\u00e9n pode ser empregado como arma. Cando o equipo perde contacto, a moza dun deles, unha antiga axente da CIA, disponse a buscar \u00f3 seu prometido pola selva."}
{"id": "183861", "revid": "5863", "url": "https://gl.wikipedia.org/wiki?curid=183861", "title": "Serra de Monciro", "text": "A serra de Monciro \u00e9 unha das serras orientais de Galiza, situada no l\u00edmite lesta da comarca da Terra Ch\u00e1, nos concellos de Pol e Castroverde. As s\u00faas monta\u00f1as est\u00e1n conformadas por pelitas e calcarias.\nNa aba occidental nacen os r\u00edos Lea e Az\u00famara, afluentes ambos os dous do r\u00edo Mi\u00f1o.\nO punto de maior altura \u00e9 o Monciro, con 861 metros sobre o nivel do mar."}
{"id": "183862", "revid": "27155", "url": "https://gl.wikipedia.org/wiki?curid=183862", "title": "Tetrapirrol", "text": "Un tetrapirrol \u00e9 un composto que cont\u00e9n catro aneis pirrol. Coa excepci\u00f3n da corrina, os catro aneis pirr\u00f3licos est\u00e1n interconectados por medio de pontes dun carbono, que poden ser metino ou metileno (tam\u00e9n chamado meteno), tanto con disposici\u00f3n linear coma c\u00edclica. Debido \u00e1 s\u00faa capacidade de formaren complexos met\u00e1licos e aos seus dobres enlaces conxugados que absorben luz, estes compostos son moi importantes nos sistemas biol\u00f3xicos.\nTipos.\nPoden ser de dous tipos: lineares e c\u00edclicos.\nOs tetrapirrois lineares (bilanos) presentan tres pontes dun carbono. Entre eles est\u00e1n:\nOs tetrapirrois c\u00edclicos presentan catro pontes dun carbono. Entre eles est\u00e1n:"}
{"id": "183863", "revid": "98629", "url": "https://gl.wikipedia.org/wiki?curid=183863", "title": "Lilo &amp; Stitch", "text": "Lilo &amp; Stitch \u00e9 un filme de animaci\u00f3n de Disney escrito e dirixido por Chris Sanders e Dean DeBlois que se estreou no 2002. Debido \u00f3 \u00e9xito do filme, a historia continuou na serie de televisi\u00f3n, ' e tivo unha secuela, \"Stitch! The Movie\", (2003). A segunda secuela directa a DVD foi ', (2005). Unha terceira secuela, \"Leroy &amp; Stitch\", foi realizada no 2007 como conclusi\u00f3n para a serie de televisi\u00f3n.\nSinopse.\nLilo, unha nena hawaiana que se sente soa, decide adoptar un \"can\" moi feo \u00f3 que chama Stitch, que poder\u00eda ser a compa\u00f1a perfecta sen\u00f3n fose en realidade o froito dun experimento xen\u00e9tico que escapou dun planeta alien\u00edxena e aterrou na Terra por casualidade. Co seu amor e a s\u00faa inquebrantable fe no \"ohana\" (o concepto hawaiano da familia), Lilo remata conquistando o coraz\u00f3n de Stitch e ofr\u00e9celle algo que o orixinal cadelo nunca pensou ter: un fogar."}
{"id": "183864", "revid": "88215", "url": "https://gl.wikipedia.org/wiki?curid=183864", "title": "Frank Schleck", "text": "Fr\u00e4nk Ren\u00e9 Schleck, nado o 15 de abril de 1980 na capital de Luxemburgo \u00e9 un ciclista luxemburgu\u00e9s. \u00c9 o irm\u00e1n mais vello do tam\u00e9n ciclista Andy Schleck, e o seu pai, Johny Schleck, tam\u00e9n foi ciclista.\nResultados nas Grandes Voltas.\nAta o ano 2011, os mellores resultados acadados por Frank Schleck nas grandes voltas eran os quintos postos nos Tours de Francia de 2008 e 2009 e na Vuelta a Espa\u00f1a de 2010. No Tour de Francia 2011 mellorou esas participaci\u00f3ns rematando a carreira na 3\u00aa posici\u00f3n da clasificaci\u00f3n xeral. Na edici\u00f3n 2012 do Tour deu positivo nun control antidopaxe, sendo expulsado da carreira."}
{"id": "183865", "revid": "10599", "url": "https://gl.wikipedia.org/wiki?curid=183865", "title": "Rafaella Carr\u00e0", "text": ""}
{"id": "183866", "revid": "23204", "url": "https://gl.wikipedia.org/wiki?curid=183866", "title": "Betancuria", "text": "Betancuria \u00e9 un municipio canario pertencente \u00e1 provincia das Palmas. Est\u00e1 situado na costa oeste da illa de Fuerteventura.\nHistoria.\nO seu nome d\u00e9bese ao normando Jean de Bethencourt, quen a fundou xunto con Gadifer de la Salle en 1404. O val de Betancuria foi o primeiro asentamento da illa. Desde a conquista, Betancuria converteuse na capital e sede de diversos \u00f3rganos de goberno, relixiosos e administrativos (cabido, xulgados etc.).\nEn 1593 foi practicamente arrasada por unha invasi\u00f3n berberisca, sendo destru\u00edda a Igrexa Catedral de Santa Mar\u00eda de Betancuria, a\u00ednda que foi reconstru\u00edda anos despois.\nA partir do s\u00e9culo XIX, Betancuria foi perdendo progresivamente poder a favor doutros n\u00facleos de poboaci\u00f3n (grazas ao seu desenvolvemento econ\u00f3mico), como P\u00e1jara, La Oliva, Antigua ou Puerto de Cabras. Finalmente en 1834 perder\u00eda a capitalidade da illa.\nLugares de interese.\nNa ermida de Vega de R\u00edo Palmas at\u00f3pase a imaxe da Nosa Se\u00f1ora da Pena, patroa de Fuerteventura. En setembro cel\u00e9brase unha romar\u00eda na s\u00faa honra, de gran participaci\u00f3n popular. Outro n\u00facleo de poboaci\u00f3n constit\u00faeo o Valle de Santa In\u00e9s, onde se atopa a Ermida de Santa In\u00e9s, constru\u00edda pouco logo da conquista.\nA vila conta ademais cun Museo de Arte Sacra e o Museo Arqueol\u00f3xico e Etnogr\u00e1fico."}
{"id": "183867", "revid": "23204", "url": "https://gl.wikipedia.org/wiki?curid=183867", "title": "Antigua, Fuerteventura", "text": "Antigua \u00e9 un municipio canario pertencente \u00e1 provincia das Palmas. Est\u00e1 situado en parte do centro da illa de Fuerteventura chegando ata a costa leste.\nAntes da conquista era unha das zonas m\u00e1is poboadas da illa. Tras a chegada dos castel\u00e1ns a Fuerteventura conv\u00e9rtese nun importante casar\u00edo, chegando a ser sede do Partido Xudicial (1834), a\u00ednda que s\u00f3 por un ano. Actualmente ten na s\u00faa costa un dos m\u00e1is importantes enclaves tur\u00edsticos da illa: a \"Caleta de Fuste\"."}
{"id": "183869", "revid": "98629", "url": "https://gl.wikipedia.org/wiki?curid=183869", "title": "Justin Hartley", "text": "Justin Scott Hartley, nado o 29 de xaneiro de 1977 en Knoxville, Illinois, \u00e9 un actor, escritor e director de cine estadounidense. \u00c9 co\u00f1ecido por interpretar a \"Fox Crane\" na serie de televisi\u00f3n \"Passions\" e a \"Oliver Queen/Green Arrow\" en \"Smallville\".\nTraxectoria.\n\u00c9 o segundo de catro fillos e medrou en Orland Park, Illinois, co seu irm\u00e1n m\u00e1is vello Nathan e as s\u00faas irm\u00e1s m\u00e1is novas Megan e Alexandra. Foi un bo xogador de baloncesto e tam\u00e9n xogou \u00f3 f\u00fatbol e \u00f3 b\u00e9isbol na escola secundaria de Carl Sandburg. Hartley estudou na Universidade do sueste de Illinois e na Universidade de Illinois en Chicago, onde se graduou en teatro e historia."}
{"id": "183870", "revid": "4817", "url": "https://gl.wikipedia.org/wiki?curid=183870", "title": "ATS 3", "text": ""}
{"id": "183871", "revid": "4817", "url": "https://gl.wikipedia.org/wiki?curid=183871", "title": "ATS-3", "text": ""}
{"id": "183873", "revid": "10599", "url": "https://gl.wikipedia.org/wiki?curid=183873", "title": "Roque do Leste", "text": ""}
{"id": "183874", "revid": "10599", "url": "https://gl.wikipedia.org/wiki?curid=183874", "title": "Roque do Oeste", "text": ""}
{"id": "183877", "revid": "5863", "url": "https://gl.wikipedia.org/wiki?curid=183877", "title": "Hillel Slovak", "text": "Hillel Slovak (en hebreo: \u05d4\u05dc\u05dc \u05e1\u05dc\u05d5\u05d1\u05e7), nado en Haifa (Israel) o 13 de abril de 1962 e finado nos \u00c1nxeles (California) o 25 de xu\u00f1o de 1988, foi un m\u00fasico israel\u00ed-americano co\u00f1ecido sobre todo por ser o guitarrista orixinal e membro fundador da banda de rock dos \u00c1nxeles Red Hot Chili Peppers. Antes da s\u00faa morte por unha sobredose de hero\u00edna en 1988, Slovak gravou dous \u00e1lbums coa banda, \"Freaky Styley\" (1985), e \"The Uplift Mofo Party Plan\" (1987).\nTraxectoria.\nA familia de Slovak emigrou aos Estados Unidos cando el ti\u00f1a cinco anos. Slovak co\u00f1eceu os seus futuros compa\u00f1eiros de banda Anthony Kiedis, Flea e Jack Irons cando \u00eda \u00e1 escola en Los Angeles. El e Irons un\u00edronse ao grupo Anthym na s\u00faa etapa do instituto, no Fairfax High School, grupo ao que posteriormente tam\u00e9n se unir\u00eda Flea. Slovak, Flea, Kiedis e Irons, formaron os Red Hot Chili Peppers en 1983, os cales se fixeron populares en Los Angeles, e fixeron varios concertos pola cidade. Con todo, Slovak deixou a banda para centrarse en What Is This?, quen ti\u00f1an un acordo de gravaci\u00f3n dun disco, deixando aos Red Hot Chili Peppers na gravaci\u00f3n do seu primeiro \u00e1lbum. Volveu aos Red Hot Chili Peppers en 1985, e gravou dous \u00e1lbums coa banda, \"Freaky Styley\" e \"The Uplift Mofo Party Plan\".\nDurante a s\u00faa carreira, Slovak tivo unha seria adicci\u00f3n \u00e1 hero\u00edna. Sucumbiu a esta adicci\u00f3n, falecendo dunha sobredose o 25 de xu\u00f1o de 1988, \u00e1 idade de 26 anos. Foi substitu\u00eddo polo guitarrista John Frusciante, quen foi influenciado polo estilo de Slovak. Varias canci\u00f3ns dos Red Hot Chili Peppers foron escritas coma tributos a Slovak, coma \"My Lovely Man\". En 1999, o seu irm\u00e1n publicou un libro titulado \"Behind the Sun: The Diary and Art of Hillel Slovak\", onde aparecen historias e debuxos de Slovak.\nDiscograf\u00eda.\nCon Addie Brik\nCon What Is This\nCon Red Hot Chili Peppers"}
{"id": "183881", "revid": "89787", "url": "https://gl.wikipedia.org/wiki?curid=183881", "title": "R\u00e9plica (sismolox\u00eda)", "text": "As r\u00e9plicas dun terremoto son movementos s\u00edsmicos que ocorren na mesma rexi\u00f3n onde houbo un tremor ou terremoto central (xeralmente dentro dunha lonxitude pr\u00f3xima de ruptura). Estes tremores son unha consecuencia de readecuaciones da codia terrestre ao redor da falla en que se deu o sismo principal.\nUnha r\u00e9plica sempre \u00e9 de menor magnitude que o sismo principal. No caso de que unha r\u00e9plica tivese unha magnitude maior que o sismo principal, \u00e9 catalogada como o novo sismo principal, e o sismo principal orixinal \u00e9 considerado un sismo premonitor.\nFrecuencia e magnitude de r\u00e9plicas.\nAs r\u00e9plicas adoitan obedecer a unha serie de patr\u00f3ns com\u00fans relativos \u00e1 frecuencia e magnitude en que ocorren.\nLei de Omori.\nAs r\u00e9plicas ocorren cun patr\u00f3n com\u00fan que segue a lei de Omori, que \u00e9 unha relaci\u00f3n emp\u00edrica para a decadencia temporal de taxas de r\u00e9plicas. Omori publicou a s\u00faa obra sobre r\u00e9plicas de terremotos, onde afirmou que a frecuencia das r\u00e9plicas dimin\u00fae bruscamente polo rec\u00edproco de tempo despois do sismo principal, en 1894:\nformula_1\nonde:\nA versi\u00f3n modificada da lei, usada comunmente hoxe en d\u00eda, foi proposta por Utsu en 1961.\nformula_2\nonde\nO que estas ecuaci\u00f3ns describen \u00e9 que a taxa en que se producen r\u00e9plicas decrece rapidamente co tempo, pois \u00e9 proporcional \u00e1 inversa do tempo que pasa desde o sismo principal. Desta forma, sexa cal for a probabilidade de que unha r\u00e9plica prod\u00fazase o primeiro d\u00eda, o segundo d\u00eda haber\u00e1 1/2 das probabilidades do d\u00eda 1, e ao d\u00e9cimo d\u00eda ser\u00e1n aproximadamente 1/10 (cando \"p\" sexa igual a 1). Estes patr\u00f3ns describen s\u00f3 o comportamento da masa das r\u00e9plicas; o momento exacto de ocorrencia, a cantidade de r\u00e9plicas e a s\u00faa locaci\u00f3n \u00e9 aleatoria, a\u00ednda que tendan a seguir devanditos patr\u00f3ns. Como esta \u00e9 unha lei emp\u00edrica, os valores dos seus par\u00e1metros son obtidos cadrando os datos obtidos logo que o sismo principal ocorra, e non ten unha base ou significado f\u00edsico.\nLei de Bath.\nOutra lei, co\u00f1ecida como lei de Bath, describe que calquera sismo t\u00edpico ten r\u00e9plicas de aproximadamente 1 magnitude (en media 1.2) menor que o movemento principal que as orixina.\nLei de Gutenberg-Richter.\nAs secuencias das r\u00e9plicas tam\u00e9n adoitan seguir a lei de Gutenberg-Richter, que se refire \u00e1 relaci\u00f3n entre a magnitude e o n\u00famero total de terremotos nunha rexi\u00f3n nun determinado per\u00edodo de tempo.\nformula_3\nonde:\nEn resumo, adoitan ocorrer m\u00e1is r\u00e9plicas pequenas que r\u00e9plicas grandes.\nTerremotos iniciais.\nMoitos cient\u00edficos esperan que os terremotos iniciais (tam\u00e9n co\u00f1ecido como \"terremotos premonitores\") poidan servir para predicir outros maiores. A rexi\u00f3n de fallas da Dorsal do Pac\u00edfico Oriental en particular, demostra actividade de terremotos iniciais antes de que ocorre un evento s\u00edsmico maior."}
{"id": "183884", "revid": "88215", "url": "https://gl.wikipedia.org/wiki?curid=183884", "title": "Denis Menchov", "text": "Denis Nikol\u00e1yevich Menchov, nado o 25 de xaneiro de 1978 na localidade rusa de Orel, \u00e9 un ciclista ruso. Dende os 19 anos de idade reside en Navarra.\nF\u00edxose profesional en 2000 e acadou 2 vitorias na Vuelta a Espa\u00f1a nos anos 2005 e 2007, e unha vitoria no Giro de Italia 2009. No Tour de Francia acadou 1 vez o 2\u00ba posto en 2010."}
{"id": "183886", "revid": "22570", "url": "https://gl.wikipedia.org/wiki?curid=183886", "title": "Serras da Vaqueriza e Pu\u00f1ago", "text": "A serra da Vaqueriza e Pu\u00f1ago \u00e9 unha das serras orientais de Galiza que xunto \u00e1 serra do Mirador forma unha li\u00f1a recta continua de orientaci\u00f3n norte-sur, de moi similares cumes. Est\u00e1 conformado por faixas conc\u00e9ntricas de pelitas, cuarcitas, calcarias e are\u00edscas.\nO punto de maior altitude da Vaqueriza \u00e9 o Pedrazo, con 919 metros sobre o nivel do mar. No Pu\u00f1ago o m\u00e1is alto \u00e9 o Lagua, con 945 metros."}
{"id": "183887", "revid": "1131", "url": "https://gl.wikipedia.org/wiki?curid=183887", "title": "Monte da Marronda", "text": "O monte da Marronda \u00e9 un pequeno sistema monta\u00f1a de 864 de altura. Est\u00e1 rodeado polos vales do r\u00edo Mart\u00edn e do r\u00edo Souto, e est\u00e1 formado por rochas sil\u00edceas pelozoicas. Destaca na s\u00faa vexetaci\u00f3n a conservaci\u00f3n de fragas aut\u00f3ctonas na aba oriental, con gran diversidade de flora e fauna.\nEst\u00e1 declarado Zona de Especial Protecci\u00f3n dos Valores Naturais."}
{"id": "183888", "revid": "5863", "url": "https://gl.wikipedia.org/wiki?curid=183888", "title": "Serra do Pozo", "text": "A serra do Pozo \u00e9 unha das serras orientais de Galiza. Ten orientaci\u00f3n norte-sur e limita a norte co r\u00edo Eo e polo leste cun dos seus afluentes. No sur do sistema nace o r\u00edo Neira, afluente do r\u00edo Mi\u00f1o.\nO punto de maior altitude \u00e9 o monte Panda, con 933 metros sobre o nivel do mar."}
{"id": "183890", "revid": "22570", "url": "https://gl.wikipedia.org/wiki?curid=183890", "title": "Serra da Lastra", "text": "A serra da Lastra \u00e9 unha das serras orientais de Galiza, ten orientaci\u00f3n norte-sur e est\u00e1 localizada entre os concellos da Fonsagrada e de Baleira.\nO punto de maior altitude \u00e9 O Padornelo, con 958 metros sobre o nivel do mar."}
{"id": "183892", "revid": "56817", "url": "https://gl.wikipedia.org/wiki?curid=183892", "title": "Serra de Louxas", "text": "A serra de Louxas \u00e9 unhas das serras orientais de Galiza, ten orientaci\u00f3n Leste-Oeste e est\u00e1 localizadas en terra da Fonsagrada e de Navia de Suarna. Ten un relevo suave e achairado, que \u00e9 aproveitado en boa parte para pasteiros e cultivos.\nO punto de maior altitude \u00e9 A Louri\u00f1a, con 912 metros sobre o nivel do mar."}
{"id": "183894", "revid": "1131", "url": "https://gl.wikipedia.org/wiki?curid=183894", "title": "Nogar\u00e1", "text": "A Asociaci\u00f3n Cultural Nogar\u00e1-Religada ou Nogar\u00e1, \u00e9 unha asociaci\u00f3n cultural creada no ano 1990 en Zaragoza que traballa a prol da promoci\u00f3n, a defensa e o ensino da lingua aragonesa. Fai cursos de aragon\u00e9s na comarca de Zaragoza e dende 1996 leva a Escuela d'Aragon\u00e9s, onde oferta actividades complementarias coa finalidade de fomenta-lo emprego e a socializaci\u00f3n da lingua. Publica a revista O Espiello dende 2001 e t\u00f3dolos anos organiza as Chornadas d'as Luengas d'Arag\u00f3n."}
{"id": "183896", "revid": "1131", "url": "https://gl.wikipedia.org/wiki?curid=183896", "title": "Monte Restelo", "text": "O monte Restelo esa localizado na zona oriental de Galiza e tr\u00e1tase co cumio dun sistema de serras radiais que van decrecendo en altitude a medida que avanzan cara aos vales do r\u00edo Navia e do r\u00edo Suarna. Dada a s\u00faa localizaci\u00f3n, \u00e9 un magnifico punto para observar as serras dos Ancares, a serra Maloura, a serra de Lastra, a serra do Hospital e mais a de Follabal."}
{"id": "183898", "revid": "88628", "url": "https://gl.wikipedia.org/wiki?curid=183898", "title": "Serra do Portelo", "text": "A serra do Portelo \u00e9 unha das serras orientais de Galiza, ten orientaci\u00f3n NO-SE e discorre polos concellos de Baleira, Baralla e Becerre\u00e1.\nO punto de maior altitude \u00e9 a Pena dos Portelos (ou Monteiro), con 938 metros de altitude sobre o nivel do mar."}
{"id": "183900", "revid": "5863", "url": "https://gl.wikipedia.org/wiki?curid=183900", "title": "Serra de Vilamane", "text": "A serra de Vilamane \u00e9 unhas das serras orientais de Galiza e ten orientaci\u00f3n NO-SE. Na vertente oeste nacen varios afluentes do r\u00edo Navia.\nO monte m\u00e1is alto \u00e9 o monte Lago, con 1.046 metros sobre o nivel do mar."}
{"id": "183901", "revid": "1131", "url": "https://gl.wikipedia.org/wiki?curid=183901", "title": "Serra de Barreiro", "text": "A serra de Barreiro \u00e9 unhas das serras orientais de Galiza, ten orientaci\u00f3n NO-SE e est\u00e1 situada no l\u00edmite do concello de Navia de Suarna co Principado de Asturias. Na s\u00faa vertente sur nacen alg\u00fans afluentes do r\u00edo Rao.\nO punta de maior altitude da serra \u00e9 o Dangoleo, con 1.181 metros sobre o nivel do mar."}
{"id": "183903", "revid": "5863", "url": "https://gl.wikipedia.org/wiki?curid=183903", "title": "Serra do Surcio", "text": "A serra do Surcio \u00e9 unha das serras orientais de Galiza, con orientaci\u00f3n NO-SE e localizada no l\u00edmite de Navia de Suarna con Asturias. Na s\u00faa vertente sur nace o r\u00edo Rao (tam\u00e9n co\u00f1ecido como r\u00edo Balouta), un afluente do r\u00edo Navia.\nO punto de maior altitude da serra \u00e9 o Pico de Surcio, con 1.456 metros sore o nivel do mar."}
{"id": "183905", "revid": "1131", "url": "https://gl.wikipedia.org/wiki?curid=183905", "title": "Serra do Bra\u00f1al", "text": "A serra do Bra\u00f1al \u00e9 unha das serras orientais de Galiza, est\u00e1 orientada en direcci\u00f3n NO-SE e delimita polo r\u00edo Rao, que forma un profundo can\u00f3n de parede verticais entre esta serra e a serra de Surcio.\nO seu punto de m\u00e1xima altura \u00e9 o Penedo de Murias, con 1.027 metros sobre o nivel do mar."}
{"id": "183906", "revid": "6939", "url": "https://gl.wikipedia.org/wiki?curid=183906", "title": "Serra de Surcio", "text": ""}
{"id": "183907", "revid": "98629", "url": "https://gl.wikipedia.org/wiki?curid=183907", "title": "Germ\u00e1n Lux", "text": "Germ\u00e1n Dar\u00edo Lux, nado en Carcara\u00f1\u00e1 (Santa Fe) o 7 de xu\u00f1o de 1982, \u00e9 un exfutbolista arxentino, que xogaba de porteiro. Comezou a s\u00faa carreira en River Plate, club no que ingresou con 15 anos e co que ga\u00f1ou tres veces o Torneo Clausura, entre 2002 e 2004. A continuaci\u00f3n xogou durante unha d\u00e9cada no f\u00fatbol espa\u00f1ol; primeiro catro anos no Mallorca, da Primeira Divisi\u00f3n, e logo seis anos no Deportivo da Coru\u00f1a, catro deles na m\u00e1xima categor\u00eda e outros dous na Segunda, logrando senllos ascensos a Primeira. Pechou a s\u00faa carreira en River Plate, club ao que regresou en 2017 e no que militou durante catro anos antes da s\u00faa retirada en 2021.\nFoi internacional coa selecci\u00f3n arxentina en seis ocasi\u00f3ns, despois de pasar polas s\u00faas categor\u00edas inferiores e de ga\u00f1ar a Copa do Mundo sub-20 en 2001. Nox Xogos Ol\u00edmpicos de 2004 en Atenas ga\u00f1ou a medalla de ouro despois de deixar a s\u00faa porter\u00eda invicta durante todo o torneo.\n\u00c9 irm\u00e1n do tam\u00e9n exfutbolista Javier Lux.\nTraxectoria.\nRiver Plate (1\u00aa etapa).\nEntrou na canteira de River Plate aos 15 anos e debutou co primeiro equipo na Primeira divisi\u00f3n arxentina o 10 de febreiro de 2002, nunha vitoria por 3-1 contra Talleres no estadio Monumental. Dous meses despois xogou o seu primeiro partido na Copa Libertadores, tam\u00e9n contra Talleres, no estadio Mario Alberto Kempes de C\u00f3rdoba, nun encontro que rematou con empate a un gol. Comezou a ser m\u00e1is habitual nas ali\u00f1aci\u00f3ns do equipo durante a tempada 2003/04, na que disputou 15 partidos do campionato arxentino e 7 da Libertadores. Entre 2002 e 2004 ga\u00f1ou tres Torneos Clausura consecutivos.\nO 2006 foi un ano dif\u00edcil para el xa que sufriu a perda do seu irm\u00e1n, que se suicidou no principio do ano e, ademais, non foi convocado para o Mundial de Alema\u00f1a onde, nun principio, se especulaba que ser\u00eda o segundo ou primeiro porteiro. No Torneo Apertura de 2006 perdeu o posto de titular fronte a Juan Pablo Carrizo. Logo, a finais de ano, o t\u00e9cnico Daniel Passarella comunicoulle que non o ter\u00eda en conta para o Torneo Clausura 2007.\nRCD Mallorca.\nEn 2007 foi transferido ao Mallorca do f\u00fatbol espa\u00f1ol, onde chegou unha vez vencido o contrato que o un\u00eda a River Plate, o 30 de xu\u00f1o dese ano. Debutou na Primeira Divisi\u00f3n espa\u00f1ola o 31 de outubro de 2007, nun empate 1-1 contra o Deportivo da Coru\u00f1a en Riazor, encaixando un gol que lle marcou Andr\u00e9s Guardado, co que anos despois compartir\u00eda equipo no club coru\u00f1\u00e9s.\nXogou en Mallorca durante catro tempadas, pelexando pola titularidade con Moy\u00e1 primeiro e con Aouate despois. Con todo, nas s\u00faas d\u00faas \u00faltimas tempadas no club balear disputou s\u00f3 cinco partidos de liga, sendo titular o israel\u00ed.\nDeportivo da Coru\u00f1a.\nO 23 de xullo de 2011 anunciouse a s\u00faa incorporaci\u00f3n ao Deportivo da Coru\u00f1a, adestrado por Jos\u00e9 Luis Oltra. Suplente de Aranzub\u00eda nas s\u00faas d\u00faas primeiras tempadas, debutou co club coru\u00f1\u00e9s na Copa do Rei 2011\u201312, nun partido de segunda rolda fronte ao Girona. Xogou tam\u00e9n os partidos de Copa contra Alcoyano e Levante e, debido a unha tendinite de Aranzub\u00eda, disputou catro partidos de liga na parte final da tempada, na que o Deportivo se proclamou campi\u00f3n da Segunda Divisi\u00f3n con r\u00e9cord de puntos. Na tempada 2012/13 os seus n\u00fameros foron semellantes, xogando s\u00f3 seis partidos entre liga e Copa, e cun descenso a Segunda ao remate da liga.\nTrala marcha de Aranzub\u00eda ao Atl\u00e9tico de Madrid en 2013, f\u00edxose coa titularidade no cadro coru\u00f1\u00e9s, disputando 37 partidos de liga durante a tempada 2013\u201314, na que o Deportivo logrou un novo ascenso a Primeira. As s\u00faas boas actuaci\u00f3ns fixeron que recibise o galard\u00f3n a \"Mellor Porteiro da Liga Adelante 2013-14\" na gala dos Premios LFP 2014, superando na votaci\u00f3n a Xabi Irureta (SD Eibar) e a Jordi Masip (FC Barcelona B).\nXogou tres tempadas m\u00e1is co club branquiazul en Primeira, perdendo a titularidade na campa\u00f1a 2014/15 ante Fabricio, pero recuper\u00e1ndoa nas d\u00faas seguintes, por diante de Manu Fern\u00e1ndez, Pletikosa, Tyto\u0144 e Roef. Deixou o Deportivo en 2017, despois de 114 partidos oficiais en seis tempadas.\nRiver Plate (2\u00aa etapa).\nEn xu\u00f1o de 2017 regresou \u00e1 Arxentina para fichar de novo por River Plate. No club \"millonario\" apenas dispuxo de minutos durante os seguintes anos, sendo a titularidade na porter\u00eda para Augusto Batalla primeiro e para Franco Armani dende 2018. Con todo, conquistou varios t\u00edtulos, entre eles un campionato de Primeira Divisi\u00f3n e a Copa Libertadores de 2018. En decembro de 2021 anunciou a s\u00faa retirada do f\u00fatbol, con 39 anos de idade.\nSelecci\u00f3n arxentina.\nEn 2001 disputou a Copa do Mundo sub-20 coa selecci\u00f3n arxentina desa categor\u00eda, xogando todos os partidos e proclam\u00e1ndose campi\u00f3n tras ga\u00f1ar na final a Ghana. No 2004 foi convocado por Marcelo Bielsa para disputar os Xogos Ol\u00edmpicos de Atenas. Foi o gardameta titular do seu equipo na capital grega, mantendo a s\u00faa porter\u00eda invicta en todo o certame e ga\u00f1ando a medalla de ouro despois de derrotar na final a Paraguai.\nO 10 de marzo de 2005 debutou coa selecci\u00f3n arxentina absoluta nun partido amigable contra M\u00e9xico e uns meses despois dispoutou en Alema\u00f1a a Copa Confederaci\u00f3ns, onde foi titular nos cinco encontros. Xogou un total de seis partidos coa selecci\u00f3n arxentina.\nVida persoal.\nO seu irm\u00e1n m\u00e1is vello Javier foi tam\u00e9n futbolista. Xogaba como centrocampista e destacou sobre todo no Racing Club de Avellaneda."}
{"id": "183908", "revid": "5863", "url": "https://gl.wikipedia.org/wiki?curid=183908", "title": "Serra do Pando e Maseiras", "text": "A serra do Pando e Maseiras \u00e9 un sistema monta\u00f1oso dentro das serras setentrionais de Galiza que pode ser considerado como unha prolongaci\u00f3n dos Ancares. Ten orientaci\u00f3n NE-SO.\nO punto de maior altitude \u00e9 o monte Fieir\u00f3 de Deva, con 1.643 metros sobre o nivel do mar."}
{"id": "183909", "revid": "5863", "url": "https://gl.wikipedia.org/wiki?curid=183909", "title": "Serra da Fiosa", "text": "A serra da Fiosa \u00e9 unha das serras orientais de Galiza. Est\u00e9ndese con orientaci\u00f3n norte-sur, cara \u00e1 serra de Cortella ao oeste e cara \u00e1 serra do Vilar ao noroeste.\nO punto de maior altitude \u00e9 o monte da Fiosa, con 1.422 metros sobre o nivel do mar."}
{"id": "183910", "revid": "1131", "url": "https://gl.wikipedia.org/wiki?curid=183910", "title": "Serra de Pena da Hedra", "text": "A serra de Pena da Hedra \u00e9 unhas das serras orientais de Galiza. Est\u00e1 localizada nos concellos de Becerre\u00e1 e As Nogais, ten orientaci\u00f3n NO-SE e nela est\u00e1 inclu\u00edda a fraga da Ag\u00fceira, concretamente na s\u00faa aba norte, que \u00e9 un espazo protexido baixo o nome \"Cruzul-Ag\u00fceira\".\nO seu punto de maior altura \u00e9 O Figueiro, con 1.046 metros sobre o nivel do mar."}
{"id": "183912", "revid": "3795", "url": "https://gl.wikipedia.org/wiki?curid=183912", "title": "(174567) 2003 MW12", "text": "(174567) 2003 MW12 \u00e9 un obxecto trans-neptuniano (TNO) cunha magnitude absoluta de 3,4. Isto l\u00e9vao a ser un posible candidato a planeta anano. Foi descuberto o 21 de xu\u00f1o do ano 2003 por Jeffrey A. Larsen, usando o telescopio Spacewatch.\nActualmente at\u00f3pase a 47,8 UAs de distancia respecto do Sol, e acadar\u00e1 o seu perihelio \u00f3 redor de novembro do ano 2096. Foi observado 68 veces, 14 delas en oposici\u00f3n e recuperado en imaxes que nos retrotraen \u00f3 ano 1980.\nV\u00e9xase tam\u00e9n.\nLigaz\u00f3ns externas.\n&lt;br&gt;"}
{"id": "183913", "revid": "23204", "url": "https://gl.wikipedia.org/wiki?curid=183913", "title": "American Indian Movement", "text": "O American Indian Movement (AIM) \u00e9 unha organizaci\u00f3n pol\u00edtica dos nativos americanos dos Estados Unidos fundado en 1968 en Minneapolis, Minnesota. Os seus membros fundadores foron Dennis Banks, George Mitchell, Herb Powless, Clyde Bellecourt, Harold Goodsky, Eddie Benton-Banai, e outros integrantes da comunidade ind\u00edxena de Minneapolis. Russell Means, (nome lakota Oglala Wacinyapi), foi o l\u00edder das protestas nos primeiros anos dos 1970s.\nA organizaci\u00f3n formouse para abordar diversas cuesti\u00f3ns relativas \u00f3s nativos das comunidades urbanas en Minneapolis, como a pobreza, a vivenda, asuntos de tratados, e o acoso policial. Dende as s\u00faas orixes en Minnesota, AIM pronto reuniu a membros a trav\u00e9s dos Estados Unidos (e o Canad\u00e1). Participou na Rainbow Coalition, organizada polo activista dos dereitos civ\u00eds Fred Hampton.\nEn outubro de 1972 reun\u00edronse os membros da AIM de todo o pa\u00eds para marchar a Washington, D.C. no que chamaron o \"Trail of Broken Treaties\" (Cami\u00f1o dos Tratados Rotos). AIM ga\u00f1ou a atenci\u00f3n da prensa internacional cando incautou o Bureau of Indian Affairs na s\u00faa sede nacional e presentou unha lista de vinte puntos coas s\u00faas demandas \u00f3 goberno federal. En 1973 encabezou un enfrontamento armado de 71 d\u00edas coas forzas federais, no lugar onde se produciu en 1890 a co\u00f1ecida como Masacre de Wounded Knee, que tivo lugar na Reserva india de Pine Ridge en Dacota do Sur.\nNas d\u00e9cadas seguintes dende a fundaci\u00f3n da AIM, o grupo levou a protestas defendendo os intereses dos pobos ind\u00edxenas, a renovaci\u00f3n cultural, e supervisa as actividades da polic\u00eda e dos programas coordinados de emprego nas cidades e nas comunidades rurais. Tam\u00e9n ten apoiado os intereses ind\u00edxenas f\u00f3ra dos Estados Unidos."}
{"id": "183914", "revid": "27155", "url": "https://gl.wikipedia.org/wiki?curid=183914", "title": "Polic\u00e9tido", "text": "Os polic\u00e9tidos son metabolitos secundarios de bacterias, fungos, plantas, e animais de estrutura qu\u00edmica variada, moitos dos cales son antibi\u00f3ticos. A IUPAC def\u00edneos como compostos naturais que conte\u00f1en alternadamente grupos carbonilo e metileno (beta-policetonas) bioxeneticamente derivados de repetidas condensaci\u00f3ns de acetil-CoA (v\u00eda malonil-CoA) ou derivados deles, tam\u00e9n chamados \u00e1s veces acetoxeninas e c\u00e9tidos .\nOs polic\u00e9tidos biosintet\u00edzanse normalmente por condensaci\u00f3n descarboxilativa do malonil-CoA nun proceso similar \u00e1 s\u00edntese de \u00e1cidos graxos (unha condensaci\u00f3n de Claisen). As cadeas de polic\u00e9tidos producidas por unha polic\u00e9tido sintase xeralmente sofren ulteriores modificaci\u00f3ns nas que se obte\u00f1en derivados bioactivos.\nOs polic\u00e9tidos te\u00f1en unha estrutura moi diversa e variadas actividades biol\u00f3xicas e propiedades farmacol\u00f3xicas. En xeral, poden dividirse en tres grandes grupos: polic\u00e9tidos tipo I (a mi\u00fado macr\u00f3lidos producidos por megas\u00edntese multimodular), polic\u00e9tidos tipo II (a mi\u00fado mol\u00e9culas arom\u00e1ticas producidas pola acci\u00f3n reiterada de encimas disociados), e polic\u00e9tidos tipo III (a mi\u00fado pequenas mol\u00e9culas arom\u00e1ticas producidas por certas especies de fungos).\nMoitos polic\u00e9tidos te\u00f1en un uso comercial como antibi\u00f3ticos, antif\u00fanxicos, citost\u00e1ticos, anticolester\u00e9micos, antiparas\u00edticos, coccidiost\u00e1ticos, factores de crecemento de animais e insecticidas naturais.\nOs polic\u00e9tidos sintet\u00edzanse pola acci\u00f3n dun ou m\u00e1is encimas especializados e moi complexos denominados polic\u00e9tido sintases."}
{"id": "183915", "revid": "65337", "url": "https://gl.wikipedia.org/wiki?curid=183915", "title": "Masacre de Wounded Knee", "text": "O Masacre de Wounded Knee foi a \u00faltima das grandes confrontaci\u00f3ns entre os indios lakota e os Estados Unidos, no s\u00e9culo XIX, descrita a posteriori como \"un masacre\" polo Xeneral Nelson A. Miles nunha carta dirixida \u00f3 Comisionado de Asuntos Indios. Tivo lugar onda o regato de Wounded Knee (en lingua lakota: \"\u010cha\u014bkp\u00e9 \u00d3pi Wakp\u00e1la\") na reserva india de Pine Ridge, no estado de Dacota do Sur.\nO 29 de decembro de 1890, cincocentos soldados do S\u00e9timo de Cabaler\u00eda apoiados por algunhas forzas auxiliares e unha metralladora rodearon o campamento lakota de Minneconjou coa orde de escoltar \u00f3s seus habitantes ata un tren que os deportar\u00eda a Omaha, Nebrasca. O comandante do s\u00e9timo levaba ordes de desarmar \u00f3s lakota antes de deportalos polo que posicionou as s\u00faas tropas moi preto deles. Na \u00faltima fase do desarme iniciouse un tiroteo, cuxo inicio nunca foi aclarado, tivo como resultado vinte cinco soldados e cento trinta e cinco lakota mortos, (entre eles, sesenta e dous nenos e mulleres).\nMemoria nos s\u00e9culos XX e XXI.\nEn 1973, Marlon Brando decidiu posicionarse sobre o masacre ocorrido en Wounded Knee e contactou \u00f3 AIM para conseguir un membro que aceptase o Oscar no seu nome; a trav\u00e9s deles contactou a Sacheen Littlefeather, que representou a Brando e o seu boicot \u00f3 premio Oscar de Mellor actor pola s\u00faa actuaci\u00f3n de Don Vito Corleone en \"O padri\u00f1o\" (1972) como protesta polos actos ocorridos en Wounded Knee e pola pouca representaci\u00f3n por parte de Hollywood e da televisi\u00f3n do pobo ind\u00edxena norteamericano. Brando escribiu un discurso de 15 p\u00e1xinas para que Littlefeather lese durante a cerimonia, pero cando o produtor a co\u00f1eceu no \"backstage\", amenazouna con retirala fisicamente ou con ser arrestada se estaba en escena m\u00e1is de 60 segundos. Case 50 anos despois do incidente, a Academia condenou o abuso que sufriu a actriz no pasado e eloxiouna por ser valente.\nNo ano 2001, o Congreso Nacional de Indios Americanos aprobou d\u00faas resoluci\u00f3ns condenando a entrega da Medalla de Honor aos autores do masacre e pediu ao goberno estadounidense que as rescindise. O lugar do masacre est\u00e1 declarado Fito Hist\u00f3rico Nacional (\"National Historic Site\").\nEn 2007 foi realizado un filme para HBO sobre o masacre, \"Enterr\u00e1deme o coraz\u00f3n en Wounded Knee\", que est\u00e1 baseado na novela \"Bury My Heart at Wounded Knee\" de Dee Brown, que tivo como precursora a obra de Helen Hunt Jackson pioneira en varios masacres de ind\u00edxenas."}
{"id": "183917", "revid": "23204", "url": "https://gl.wikipedia.org/wiki?curid=183917", "title": "Rep\u00fablica de Lakota", "text": "Republic of Lakotah ou Lakotah \u00e9 un estado autoproclamado dentro das fronteiras dos Estados Unidos que reclama parte dos estados de Dacota do Norte, Dacota do Sur, Nebrasca, Wyoming e Montana como o fogar do pobo lakota. Ten unha poboaci\u00f3n estimada en 2005 de 100.000 persoas (inclu\u00edda s\u00f3 a xente de orixe lakota).\nAs fronteiras propostas son as establecidas no Tratado de Fort Laramie (1851) entre o goberno dos Estados Unidos e os lakota.\nHistoria.\nUn grupo de amerindios norteamericanos, denominados Delegaci\u00f3n de Liberdade Lakota, argumenta que a afirmaci\u00f3n recente de independencia non \u00e9 unha secesi\u00f3n dos Estados Unidos, sen\u00f3n unha reiteraci\u00f3n de soberan\u00eda.\nAta data actual, o pa\u00eds non \u00e9 reco\u00f1ecido e certos membros dos lakota argumentan que non foron representados nas decisi\u00f3ns. O verdadeiro grado de apoio \u00e1 Delegaci\u00f3n de Liberdade Lakota ou para a renuncia lakota dos Estados Unidos \u00e9 desco\u00f1ecido.\nA Delegaci\u00f3n de Liberdade Lakota non reco\u00f1ece nin a \u00f3s presidentes nin \u00f3s gobernos tribais reco\u00f1ecidos pola Oficina de Asuntos Ind\u00edxenas estadounidense, acus\u00e1ndoos de \u00abcolaboracionistas\u00bb.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Nacionalismo nativo americano]]\n[[Categor\u00eda:Movementos independentistas]]\n[[Categor\u00eda:Pobo lakota]]\n[[Categor\u00eda:Independentismo nos Estados Unidos de Am\u00e9rica]]"}
{"id": "183919", "revid": "1131", "url": "https://gl.wikipedia.org/wiki?curid=183919", "title": "Miguel Mar\u00eda Aldalur Lasa", "text": "Miguel Mar\u00eda Aldalur Lasa, co\u00f1ecido como Chapela, nado en Tolosa (Guip\u00fascoa) o 19 de maio de 1945 e finado o 9 de marzo de 1975, foi un futbolista vasco. Xogaba de dianteiro.\nPersoal.\n\u00c9 irm\u00e1n do tam\u00e9n futbolista Juan Ram\u00f3n Aldalur Lasa, tam\u00e9n alcumado \"Chapela\" e que tam\u00e9n foi xogador do Deportivo."}
{"id": "183920", "revid": "98629", "url": "https://gl.wikipedia.org/wiki?curid=183920", "title": "The Haunting (filme de 1999)", "text": "The Haunting \u00e9 un filme de terror estadounidense dirixido por Jan de Bont que se estreou en 1999. \u00c9 un remake do filme de (1963) \"The Haunting\". \u00c1mbolos dous filmes est\u00e1n baseados na novela de Shirley Jackson \"The Haunting of Hill House\".\nSinopse.\nDende que foi constru\u00edda hai 130 anos, a casa do outeiro, un edificio g\u00f3tico e tenebroso, \u00e9rguese solitaria e rodeada de m\u00faltiples lendas e rumores que falan sobre mortes tr\u00e1xicas. Intrigado polo pasado da mansi\u00f3n, o Dr. David Marlow forma un equipo con outras tres persoas: Theo, unha muller en\u00e9rxica e entusiasta, Nell, unha muller sensible que acaba de escapar do control familiar, e Luke Sannerson, o c\u00ednico do grupo, para ir \u00e1 deshabitada casa e realizar un estudo sobre a natureza do medo."}
{"id": "183921", "revid": "27155", "url": "https://gl.wikipedia.org/wiki?curid=183921", "title": "Amino\u00e1cido proteinox\u00e9nico", "text": "Os amino\u00e1cidos proteinox\u00e9nicos son os amino\u00e1cidos que forman parte das prote\u00ednas e est\u00e1n codificados no c\u00f3digo xen\u00e9tico. \nHai 20 amino\u00e1cidos codificados de forma normal no c\u00f3digo xen\u00e9tico e outros 2 codificados dun xeito especial. Estes \u00faltimos son a selenociste\u00edna e a pirrolisina. A estes haber\u00eda que engadir a N-formilmetionina, un derivado de amino\u00e1cido co que se inicia a s\u00edntese proteica en bacterias, mitocondrias e cloroplastos, polo que contando este far\u00edan un total de 23.\nA selenociste\u00edna est\u00e1 codificada polo cod\u00f3n de parada ou \"stop\" UGA do c\u00f3digo xen\u00e9tico, que normalmente determina o fin da s\u00edntese dunha prote\u00edna, pero se existe un elemento SECIS no ARNm este cod\u00f3n inserir\u00e1 selenociste\u00edna na prote\u00edna que se est\u00e1 a sintetizar en bacterias, arqueas ou eucariotas. Neste sistema act\u00faan un ARNt e unha aminoacil ARNt sintetase especiais.\nA pirrolisina \u00e9 incorporada nalgunhas arqueas e bacterias (non en eucariotas) durante a s\u00edntese normal das prote\u00ednas cando o cod\u00f3n UAG, que \u00e9 un cod\u00f3n de parada de finalizaci\u00f3n da s\u00edntese, \u00e9 lido como un cod\u00f3n para a pirrolisina debido \u00e1 actuaci\u00f3n dun ARNt especial e unha aminoacil ARNt sintetase especial, e, segundo unha teor\u00eda, \u00e1 presenza dun elemento PYLIS no ARNm, a\u00ednda que este elemento parece que non funciona igual nin \u00e9 tan esencial coma o elemento SECIS para a selenociste\u00edna.\nA N-formilmetionina inicia a s\u00edntese proteica en bacterias, mitocondrias e cloroplastos, pero non en arqueas nin nas prote\u00ednas eucariotas sintetizadas nos ribosomas do citosol ou ret\u00edculo endoplasm\u00e1tico rugoso. Est\u00e1 codificada polo cod\u00f3n AUG, que normalmente codifica a metionina. A N-formilmetionina, igual que os demais amino\u00e1cidos, ten un ARNt especial que a leva ao cod\u00f3n AUG. Este ARNt carga inicialmente metionina pero despois eng\u00e1deselle encimaticamente o grupo formilo, orixinando a N-formilmetionina. Normalmente, este amino\u00e1cido \u00e9 eliminado da prote\u00edna despois por modificaci\u00f3n postraducional, pero non sempre. Tecnicamente a N-formilmetionina \u00e9 un derivado de amino\u00e1cido (xa que o formilo est\u00e1 unido precisamente ao grupo amino) m\u00e1is que un amino\u00e1cido normal e as m\u00e1is das veces \u00e9 eliminada da prote\u00edna despois da traduci\u00f3n, polo que \u00e1s veces non se conta como amino\u00e1cido proteinox\u00e9nico, pero a s\u00faa codificaci\u00f3n \u00e9, basicamente, coma a doutro amino\u00e1cido calquera.\nPor tanto, hai en total 22 amino\u00e1cidos est\u00e1ndar nos seres vivos e s\u00f3 21 nos eucariotas (falta a pirrolisina). Ser\u00edan 23 se contamos a formilmetionina, que nos eucariotas s\u00f3 se utiliza en mitocondrias e cloroplastos e nas bacterias, e moitas veces pouco despois da s\u00edntese \u00e9 eliminada. Todos os demais amino\u00e1cidos existentes consid\u00e9ranse non proteinox\u00e9nicos.\nO termo proteinox\u00e9nico significa que xeran ou constr\u00faen as prote\u00ednas durante a s\u00faa s\u00edntese ribos\u00f3mica, xa que durante a traduci\u00f3n das prote\u00ednas se unen uns a outros por enlace pept\u00eddico formando os polip\u00e9ptidos ou prote\u00ednas. Polo contrario, os amino\u00e1cidos \"non proteinox\u00e9nicos\" ou non forman parte das prote\u00ednas (como a carnitina, GABA, ou L-DOPA), ou son resultado da modificaci\u00f3n postraducional dun amino\u00e1cido normal (como a hidroxiprolina, que procede da hidroxilaci\u00f3n de residuos de prolina nas prote\u00ednas), ou incorporados de forma excepcional en substituci\u00f3n doutro amino\u00e1cido (como a selenometionina, que pode ocupar o sitio da metionina durante a s\u00edntese). Os amino\u00e1cidos non proteinox\u00e9nicos poden ser incorporados aos p\u00e9ptidos non ribos\u00f3micos, que non se sintetizan nos ribosomas.\nHai raz\u00f3ns claras polas que na evoluci\u00f3n inicial dos organismos non se incorporaron \u00e1s prote\u00ednas certos amino\u00e1cidos non proteinox\u00e9nicos. Os amino\u00e1cidos proteinox\u00e9nicos est\u00e1n relacionados co conxunto de amino\u00e1cidos que nalquel momento inicial pod\u00edan ser reco\u00f1ecidos por sistemas de autoaminoacilaci\u00f3n de ribozimas. As\u00ed, os amino\u00e1cidos non proteinox\u00e9nicos ter\u00edan sido exclu\u00eddos polo \u00e9xito evolutivo das formas de vida baseadas nos nucle\u00f3tidos. Outras raz\u00f3ns son, por exemplo, que a ornitina e a homoserina se ciclan coa estrutura do peptido e fragmentan a prote\u00edna facilmente, mentres que outros son t\u00f3xicos porque poden ser incorporados por error \u00e1s prote\u00ednas, como ocorre coa canavanina, an\u00e1logo da arxinina.\nOs seres humanos non poden sintetizar no seu metabolismo a partir doutros precursores sinxelos os 20 amino\u00e1cidos codificados de forma normal no c\u00f3digo xen\u00e9tico, sen\u00f3n s\u00f3 11, polo que os restantes 9 consid\u00e9ranse amino\u00e1cidos esenciais, que deben ser tomados nos alimentos da dieta, e son: histidina, isoleucina, leucina, lisina, metionina, fenilalanina, treonina, tript\u00f3fano, e valina. Alg\u00fans amino\u00e1cidos s\u00f3 son necesarios en situaci\u00f3ns especiais.\nEstruturas.\nAs figuras ilustran as estruturas e indican os nomes e as abreviaci\u00f3ns de tres letras e dunha letra dos 21 amino\u00e1cidos que est\u00e1n directamente codificados no c\u00f3digo xen\u00e9tico polos eucariotas. As estruturas mostradas son as est\u00e1ndar, non as formas ionizadas zwitteri\u00f3nicas que aparecen cando est\u00e1n en disoluci\u00f3n acuosa.\nIUPAC/IUBMB recomenda as seguintes abreviaci\u00f3ns para os dous amino\u00e1cidos seguintes:\nAbreviaci\u00f3ns non espec\u00edficas.\n\u00c1s veces a identidade dun amino\u00e1cido non pode ser determinada de forma inambigua. Por exemplo, en ocasi\u00f3ns con certas t\u00e9cnicas non se pode saber se un amino\u00e1cido \u00e9 asparaxina ou \u00e1cido asp\u00e1rtico. Neses casos \u00fasanse abreviaci\u00f3ns nas que se incl\u00fae un X, como nos seguintes casos:\nPropiedades qu\u00edmicas.\nNa seguinte t\u00e1boa incl\u00faense as propiedades qu\u00edmicas das cadeas laterais dos amino\u00e1cidos est\u00e1ndar. En canto \u00e1s masas t\u00e9\u00f1ase en conta que cando o amino\u00e1cido est\u00e1 na prote\u00edna ten unha masa lixeiramente menor, porque coa formaci\u00f3n do enlace pept\u00eddico despr\u00e9ndese unha mol\u00e9cula de auga formada con \u00e1tomos do amino\u00e1cido.\nPropiedades qu\u00edmicas xerais:\nPropiedades da cadea lateral.\nNota: Os valores de pKa dos amino\u00e1cidos son tipicamente un pouco diferentes cando o amino\u00e1cido est\u00e1 formando parte dunha prote\u00edna.\nExpresi\u00f3n x\u00e9nica e bioqu\u00edmica.\n\u2020 O cod\u00f3n de stop non \u00e9 un amino\u00e1cido, pero incl\u00faese para completar os cod\u00f3ns do c\u00f3digo.\n\u2021 Un amino\u00e1cido esencial non pode ser sintetizado polos humanos e debe tomarse na dieta. Os amino\u00e1cidos condicionalmente esenciais non \u00e9 imprescindible tomalos na dieta normalmente, pero si en determinados individuos en certas condici\u00f3ns.\nEspectrometr\u00eda de masas.\nNa espectrometr\u00eda de masas dos p\u00e9ptidos e prote\u00ednas, \u00e9 \u00fatil co\u00f1ecer as masas dos residuos de amino\u00e1cidos. A masa do p\u00e9ptido ou prote\u00edna \u00e9 a suma das masas dos residuos que a forman m\u00e1is unha mol\u00e9cula de auga (a que se perdeu durante a formaci\u00f3n do enlace pept\u00eddico).\nEstequiometr\u00eda e custo metab\u00f3lico.\nA seguinte t\u00e1boa indica a abundancia de amino\u00e1cidos na bacteria \"E. coli\" e o custo metab\u00f3lico en ATP da s\u00edntese dos amino\u00e1cidos. Os n\u00fameros negativos indican que o proceso metab\u00f3lico \u00e9 enerxeticamente favorable e non ten un custo neto de ATP para a c\u00e9lula. Para calcular a abundancia dos amino\u00e1cidos inclu\u00edronse as mol\u00e9cuas libres e as polimerizadas nas prote\u00ednas.\nCatabolismo.\nOs amino\u00e1cidos poden clasificarse de acordo coas posibilidades metab\u00f3licas dos produtos finais do seu catabolismo en tres grupos:"}
{"id": "183923", "revid": "5312", "url": "https://gl.wikipedia.org/wiki?curid=183923", "title": "Diana de Gales", "text": "Diana, princesa de Gales (de solteira \"Diana Frances Spencer\"), nada en Sandringham, Norfolk, o 1 de xullo de 1961 e finada en Par\u00eds o 31 de agosto de 1997, foi a primeira esposa do rei Carlos III do Reino Unido.\n\u00c9 co\u00f1ecida internacionalmente como Lady Di. Durante o seu matrimonio co ent\u00f3n pr\u00edncipe Carlos de Gales, herdeiro da Coroa Brit\u00e1nica, tivo dous fillos, os pr\u00edncipes Guillerme e Henrique. A s\u00faa pol\u00e9mica e fat\u00eddica morte, acaecida o 31 de agosto de 1997 no t\u00fanel da praza de l'Alma en Par\u00eds nun accidente de autom\u00f3bil xunto \u00e1 s\u00faa parella, o empresario exipcio Dodi Al-Fayed, converteuna nun mito da cultura brit\u00e1nica e nun personaxe imprescindible da historia mundial recente. \nTras divorciarse do seu marido, perder\u00eda a condici\u00f3n de \"A s\u00faa Alteza Real\", a\u00ednda que conservou o t\u00edtulo de princesa de Gales."}
{"id": "183926", "revid": "12452", "url": "https://gl.wikipedia.org/wiki?curid=183926", "title": "Carlos de Gales", "text": ""}
{"id": "183927", "revid": "56817", "url": "https://gl.wikipedia.org/wiki?curid=183927", "title": "Agricultura de seca\u00f1o", "text": "A agricultura de seca\u00f1o ou agricultura de sequeiro \u00e9 aquela na que o ser humano non contrib\u00fae con auga, sen\u00f3n que utiliza unicamente a que prov\u00e9n da choiva directamente sobre os cultivos.\nHistoria e evoluci\u00f3n.\n\u00c9 a m\u00e1is pr\u00f3xima \u00e1 simple recolecci\u00f3n, e posiblemente \u00e9 o primeiro tipo de agricultura que existiu. Inicialmente era a \u00fanica que pod\u00eda facerse sen grandes infraestruturas, e chegou ata a actualidade, a\u00ednda que moi evolucionada tecnicamente.\nActualmente, a\u00ednda que non haxa achega de auga, util\u00edzanse fertilizantes e outros agroqu\u00edmicos (herbicidas, funxicidas etc) e tam\u00e9n maquinaria moi evolucionada e adaptada a cada tipo de cultivo.\nCultivos de seca\u00f1o.\nAlg\u00fans cultivos de seca\u00f1o t\u00edpicos do Mediterr\u00e1neo son: \nA trilox\u00eda mediterr\u00e1nea bas\u00e9ase precisamente no cultivo de trigo, oliveiras e vide."}
{"id": "183928", "revid": "25871", "url": "https://gl.wikipedia.org/wiki?curid=183928", "title": "Siloxismo", "text": "Un siloxismo (do grego antigo \u03c3\u03c5\u03bb\u03bb\u03bf\u03b3\u03b9\u03c3\u03bc\u03cc\u03c2, 'conexi\u00f3n de ideas', 'raciocinio', composto polos termos \u03c3\u03cd\u03bd 'con' e \u03bb\u03bf\u03b3\u03b9\u03c3\u03bc\u03cc\u03c2 'c\u00e1lculo') \u00e9 un termo filos\u00f3fico co que Arist\u00f3teles designou a argumentaci\u00f3n l\u00f3xica perfecta. \n\u00c9 unha forma de razoamento dedutivo que consta de d\u00faas proposici\u00f3ns como premisas e outra como conclusi\u00f3n, sendo a \u00faltima unha inferencia necesariamente dedutiva das outras d\u00faas.\nHistoria e caracter\u00edsticas.\nFoi formulado por primeira vez por Arist\u00f3teles, na s\u00faa obra l\u00f3xica recompilada como \"O Organon\", dos libros co\u00f1ecidos como \"Primeiros Anal\u00edticos,\" (en grego \"Proto Analytika\", en lat\u00edn \u2014idioma no que se co\u00f1eceu a s\u00faa obra en Europa Occidental\u2014, \"Analytica Priora\").\nArist\u00f3teles consideraba a l\u00f3xica como l\u00f3xica de relaci\u00f3n de termos. Os termos \u00fanense o sep\u00e1ranse nos xu\u00edzos. Os xu\u00edzos aristot\u00e9licos son considerados desde o punto de vista de uni\u00f3n ou separaci\u00f3n de dous termos, un suxeito e un predicado. Hoxe falar\u00edase de proposici\u00f3n.\nA diferenza entre xu\u00edzo e proposici\u00f3n \u00e9 importante. A proposici\u00f3n afirma un feito como un todo, que \u00e9 ou non \u00e9, como contido l\u00f3xico do co\u00f1ecemento. O xu\u00edzo, en cambio, atrib\u00fae un predicado a un suxeito l\u00f3xico do co\u00f1ecrmento outorgando aos termos ao mesmo tempo unha funci\u00f3n ling\u00fc\u00edstica de significado (sem\u00e1ntica) e unha funci\u00f3n formal l\u00f3xica (sint\u00e1ctica). Isto ten a s\u00faa importancia no concepto mesmo do contido do un, o xu\u00edzo, e a outra, a proposici\u00f3n, especialmente nos casos de negaci\u00f3n, como se ve na problem\u00e1tica da l\u00f3xica silox\u00edstica.\nMantemos aqu\u00ed a denominaci\u00f3n de xu\u00edzo por ser o m\u00e1is acorde co tradicional, tendo en conta que este tipo de l\u00f3xica, como tal, est\u00e1 en claro desuso, substitu\u00edda pola l\u00f3xica simb\u00f3lica na que esta l\u00f3xica se interpreta como l\u00f3xica de clases.\nA relaci\u00f3n entre os termos dun xu\u00edzo, ao ser comparado cun terceiro que fai de \"termo medio\", fai pos\u00edbel a aparici\u00f3n das conclusi\u00f3ns. As\u00ed pois, o siloxismo consta de dous xu\u00edzos, premisa maior e premisa menor, nos que se comparan tres termos, de cuxa comparaci\u00f3n se obt\u00e9n un novo xu\u00edzo como conclusi\u00f3n.\nA l\u00f3xica trata de establecer as leis que garanten que, da verdade dos xu\u00edzos comparados (premisas), se poida obter con garant\u00eda de verdade un novo xu\u00edzo verdadeiro (conclusi\u00f3n).\nO siloxismo regular \u00e9 o argumento t\u00edpico dedutivo, composto de 3 proposici\u00f3ns: \"premisa maior\" (P), \"premisa menor\" (p) e \"conclusi\u00f3n\" (c), nas que 3 termos, \"maior\" (T), \"medio\" (M) e \"menor\" (t), comp\u00f3\u00f1ense 2 a 2.\nUn exemplo cl\u00e1sico de siloxismo \u00e9 o seguinte:"}
{"id": "183929", "revid": "5863", "url": "https://gl.wikipedia.org/wiki?curid=183929", "title": "Ave de curral", "text": "Unha ave de curral \u00e9 unha ave domesticada utilizada na alimentaci\u00f3n, xa sexa en forma de carne ou polos seus ovos. A denominaci\u00f3n incl\u00fae tipicamente a membros das ordes Galiformes (tales como os polos e pavos) e Anseriformes (aves acu\u00e1ticas como patos e gansos).\nCon todo, esta non \u00e9 unha clasificaci\u00f3n estrita, e o termo pode facer referencia tam\u00e9n a outros tipos de aves que son utilizadas na coci\u00f1a, como as pombas. Para as aves como o fais\u00e1n, paspall\u00e1s e os patos salvaxes, util\u00edzase comunmente o termo aves de caza.\nUsos na alimentaci\u00f3n.\nA\u00ednda que practicamente todas as partes dunha ave son comestibles, as partes ou \"presas\" m\u00e1is suculentas son os m\u00fasculos pectorais do voo, chamados peituga, e os m\u00fasculos do primeiro e segundo segmento das extremidades inferiores, chamados coxa e perna respectivamente; estas son as preferidas en coci\u00f1a. Tam\u00e9n se utilizan, a\u00ednda que en menor medida, as extremidades superiores ou \u00e1s, o pescozo, as patas e as v\u00edsceras.\nNos polos e, en xeral, en todas as aves que non te\u00f1en un voo sostido ou son non voadoras, os m\u00fasculos pectorais non est\u00e1n adaptados para uso sostido, e te\u00f1en menos mioglobina transportadora de os\u00edxeno que os m\u00fasculos das extremidades inferiores. Presentan as\u00ed unha cor m\u00e1is branca, polo que \u00e1 peituga adoita cham\u00e1rselle \"carne branca\" en contraste coa \"carne escura\", como se chama \u00e1s demais partes. Nas aves voadoras, como as acu\u00e1ticas e as de caza, os m\u00fasculos pectorais est\u00e1n adaptados para o voo sostido, polo tanto, a s\u00faa carne \u00e9 escura."}
{"id": "183930", "revid": "10599", "url": "https://gl.wikipedia.org/wiki?curid=183930", "title": "Aves de curral", "text": ""}
{"id": "183931", "revid": "12452", "url": "https://gl.wikipedia.org/wiki?curid=183931", "title": "Impulso hidrost\u00e1tico", "text": ""}
{"id": "183932", "revid": "12452", "url": "https://gl.wikipedia.org/wiki?curid=183932", "title": "Impulso de Arqu\u00edmedes", "text": ""}
{"id": "183933", "revid": "1131", "url": "https://gl.wikipedia.org/wiki?curid=183933", "title": "Carla Bruni", "text": "Carla Bruni-Tedeschi, nada en Tur\u00edn o 23 de decembro de 1967, \u00e9 unha ex modelo e cantautora italiana nacionalizada francesa.\nVida persoal.\n\u00c9 a terceira esposa do presidente franc\u00e9s Nicolas Sarkozy, e como tal foi Primeira Dama de Francia e Coprincesa de Andorra, chamada \"Carla Bruni-Sarkozy\", durante o tempo que estivo casada no mandato do seu home (2008-2012). Entre 2000 e 2007 mantivo unha relaci\u00f3n co fil\u00f3sofo franc\u00e9s Rapha\u00ebl Enthoven, co que tivo un fillo, Aur\u00e9lien (nado en 2001)."}
{"id": "183934", "revid": "5863", "url": "https://gl.wikipedia.org/wiki?curid=183934", "title": "Nuria Roca", "text": "Nuria Roca Granell, nada en Montcada (Valencia) o 23 de marzo de 1972, \u00e9 unha presentadora de televisi\u00f3n espa\u00f1ola.\nEstudos.\nNaceu o 23 de marzo de 1972. Estudou Arquitectura T\u00e9cnica na Universidade Polit\u00e9cnica de Valencia, titul\u00e1ndose en decembro de 2003. Empezou no mundo da televisi\u00f3n de xeito casual, adoitaba acudir a un programa da televisi\u00f3n valenciana para recadar fondos para a viaxe de fin de carreira. Presentouse a un casting, animada polos seus amigos, e foi elixida para porse fronte \u00e1s c\u00e1maras.\nTraxectoria profesional.\nTelevisi\u00f3n.\nCanal 9.\nDebutou en televisi\u00f3n en 1994 na cadea auton\u00f3mica valenciana, Canal 9 co concurso \"La Sort de Cara\". Nesa mesma cadea presentou \"Fem tele\" (1998-2000).\nTelevisi\u00f3n espa\u00f1ola.\nEn 1998 Chicho Ib\u00e1\u00f1ez Serrador fixouse nela para presentar a segunda etapa do concurso sobre o mundo animal \"Waku Waku\" de TVE, en substituci\u00f3n de Consuelo Berlanga.\nO 31 de decembro de 1999 tivo o gran privilexio de abrir as portas do novo ano a toda Espa\u00f1a nas badaladas en TVE, xunto a Ram\u00f3n Garc\u00eda. Ambos presentar\u00edan a posterior gala de benvida ao 2000 xunto a Andoni Ferre\u00f1o e Mabel Lozano.\nEse mesmo ano conduciu o show de parellas \"La casa de tus sue\u00f1os\", para a cadea p\u00fablica en horario estelar.\nTelecinco.\nTelecinco fichouna para presentar \"Buenas Tardes\" (2000) e \"Nada personal\" (2001), xunto a Maribel Casany e Llum Barrera. En 2002-2003 debuta como actriz na serie de Emilio Arag\u00f3n \"Javier ya no vive solo\".\nAntena 3.\nEntre 2003 e 2005 presentou \"La isla de los famosos\" en Antena 3 e en 2004 \"UHF\" na mesma cadea.\nCuatro.\nEn abril de 2006 foi fichada pola nova canle de televisi\u00f3n Cuatro, onde presentou o programa \"Nos pierde la fama\". Unha vez cancelado ese espazo, e desde o 3 de febreiro de 2007, f\u00edxose cargo do concurso \"Gran Slam\" na mesma cadea, a\u00ednda que foi relevada por Nico Abad.\nDesde o 13 de maio de 2007, f\u00edxose cargo do concurso \"Factor X\", do cal emit\u00edronse d\u00faas edici\u00f3ns.\nEn decembro de 2007 copresenta dous especiais sobre sexo titulados \"El sex\u00f3metro\" xunto con Josep Lobat\u00f3 no cal analiz\u00e1banse os h\u00e1bitos dos espa\u00f1ois grazas a unha macroencuesta realizada pola empresa de sondaxes Opina.\nEn xaneiro de 2008 presentou \"Tienes talento\", programa no que se intenta buscar a unha estrela en calquera campo art\u00edstico de Espa\u00f1a e a partir de maio do mesmo ano presentou o concurso \"El Gran Quiz\".\nA principios de 2009 estreou o Reality Show \"Perdidos en la tribu\", que tivo unha segunda tempada en 2010.\nO \u00faltimo trimestre de 2009 presenta o programa \"Reforma Sorpresa\" unha adaptaci\u00f3n de \"60 Minutes Makeover\" e un ano m\u00e1is tarde \"Tu vista favorita\". En abril de 2011 estreou con \u00e9xito o programa \"Perdidos en la ciudad\", a continuaci\u00f3n de \"Perdidos en la tribu\".\nDivinity.\nEn 2011 e tras a fusi\u00f3n de Telecinco e Cuatro Nuria \u00e9 escollida como imaxe da canle feminina Divinity no que presentar\u00e1 programas de entrevistas e reportaxes, ademais Nuria ser\u00e1 o rostro encargado de enlazar o contido multimedia da web coa cadea, ademais de converterse na protagonista das autopromoci\u00f3ns.\nO 14 de setembro de 2011, Nuria Roca rompe o seu contrato con Mediaset Espa\u00f1a, a pesar de ter varios proxectos con este grupo.\nRadio.\nColaborou desde 2002 ata 2007, en \"No somos nadie\", o espazo matinal de Pablo Motos en M80 Radio.\nFoi a invitada na cadea de radio Los 40 Principales no espazo matinal \"\u00a1Anda ya!\" o 26 de abril de 2011 presentando os seus libros e contando un pouco a historia da s\u00faa vida.\nDesde que o presentador \u00d3scar Mart\u00ednez presenta \"Atr\u00e9vete\", en Cadena Dial, Nuria Roca, ten unha secci\u00f3n na que comparte con todos os o\u00edntes reflexi\u00f3ns da vida real.\nEscritora.\n\u00c9 tam\u00e9n autora, inclu\u00edndo o seu \u00faltimo libro \"Sexual-mente: El libro que tu chic@ no querr\u00e1 que leas\" editado por Espasa-Calpe.\nEn 2009 publica a s\u00faa primeira novela: \"Los caracoles no saben que son caracoles\".\nTam\u00e9n, en 2011, N\u00faria Roca, escribiu o libro \"Para Ana (de tu muerto)\".\nVida persoal.\nCasou o 6 de outubro de 2000 na localidade valenciana de El Puig con Juan del Val. O matrimonio ten 3 fillos: Joan, Pau e Olivia."}
{"id": "183936", "revid": "88215", "url": "https://gl.wikipedia.org/wiki?curid=183936", "title": "Thomas Voeckler", "text": "Thomas Voeckler, nado o 22 de xu\u00f1o de 1979 en Schiltigheim (Alsacia), \u00e9 un ciclista franc\u00e9s. Converteuse en profesional en 2001.\nAcadou a maior parte da s\u00faa popularidade nas edici\u00f3ns 2004 e 2011 do Tour de Francia, levando o maillot amarelo 10 d\u00edas en cada unha desas edici\u00f3ns. Tam\u00e9n ga\u00f1ou unha etapa no Tour de Francia de 2009, outra no de 2010 e d\u00faas m\u00e1is no de 2012. Conquistou 2 campionatos de Francia de ciclismo en ruta, nos anos 2004 e 2010."}
{"id": "183937", "revid": "51526", "url": "https://gl.wikipedia.org/wiki?curid=183937", "title": "Mabel Lozano", "text": "Mar\u00eda Isabel L\u00f3pez Garc\u00eda, nada en Villaluenga de la Sagra (Toledo) en 1967, \u00e9 unha modelo e actriz de cine e televisi\u00f3n espa\u00f1ola m\u00e1is co\u00f1ecida como Mabel Lozano.\nTraxectoria.\nFoi a presentadora do espazo de TVE \"Noche de Fiesta\" o ano 2000, xunto a Miguel \u00c1ngel Tob\u00edas, ata a s\u00faa substituci\u00f3n en 2001 por Juncal Rivero.\nAs\u00ed mesmo, empezou a presentar os especiais de TVE de Noitevella substitu\u00edndo a Norma Duval en 1999 ata o 2003. Compartiu labores de presentaci\u00f3n con Ram\u00f3n Garc\u00eda, Juncal Rivero, Mar\u00eda Jos\u00e9 Su\u00e1rez, Nuria Roca, Andoni Ferre\u00f1o, Mar Saura e Juan e Medio.\nVida persoal.\nEst\u00e1 casada desde hai anos co produtor Eduardo Campoy e son pais de xemelgos."}
{"id": "183939", "revid": "6939", "url": "https://gl.wikipedia.org/wiki?curid=183939", "title": "Pulo", "text": ""}
{"id": "183942", "revid": "22570", "url": "https://gl.wikipedia.org/wiki?curid=183942", "title": "Intihuatana", "text": "O Intihuatana \u00e9 o centro de cada construci\u00f3n relixiosa do imperio inca. \u00c9 na s\u00faa maior\u00eda unha pedra (dun bloque) ben labrada, a un tama\u00f1o de entre 1 e 2 metros de altura e un di\u00e1metro de 2 metros. Ten a forma dunha base (50% da s\u00faa altura) con varios pequenos niveis (en distancia de dec\u00edmetros entre cada un) e no seu centro el\u00e9vase un \"torre\u00f3n\" de catro \u00e1ngulos. Cada \u00e1ngulo indica unha das principais direcci\u00f3ns xeogr\u00e1ficas: norte, leste, sur e oeste.\nA palabra ten, segundo alg\u00fans cient\u00edficos, o significado \"onde se ata (ou amarra) o sol (inti)\", e crese que serv\u00eda como calendario, para definir as estaci\u00f3ns, segundo a sombra que daba o sol \u00e1 base desa pedra.\nIntihuatanas ou Intiwatanas en bo estado at\u00f3panse nas ru\u00ednas de Pisac e en Machu Picchu."}
{"id": "183944", "revid": "23204", "url": "https://gl.wikipedia.org/wiki?curid=183944", "title": "Tom Aldredge", "text": "Tom Aldredge, nado o 28 de febreiro de 1928 en Dayton, Ohio e finado o 22 de xullo de 2011 en Tampa, Florida, foi un actor estadounidense que acadou certa sona polos seus traballos en televisi\u00f3n, filmes e teatro."}
{"id": "183945", "revid": "61134", "url": "https://gl.wikipedia.org/wiki?curid=183945", "title": "Juanjo Cardenal", "text": "Juan Jos\u00e9 Cardenal, m\u00e1is co\u00f1ecido como Juanjo Cardenal, nado en Madrid en 1950, \u00e9 un expresentador catal\u00e1n de televisi\u00f3n. \u00c9 co\u00f1ecido por ter sido durante 24 anos a voz en off (o narrador) do popular concurso de La 2 \"Saber y ganar\", entre 1997 e 2021, e por ter sido tam\u00e9n a voz en off do concurso xa f\u00f3ra de antena \"Si lo s\u00e9 no vengo\", presentados ambos os dous por Jordi Hurtado."}
{"id": "183946", "revid": "88215", "url": "https://gl.wikipedia.org/wiki?curid=183946", "title": "Ivan Basso", "text": "Ivan Basso, nado o 26 de novembro de 1977 en Gallarete, \u00e9 un ciclista italiano. F\u00edxose profesional en 1999, e o seu estilo ad\u00e1ptase ben \u00e1s carreiras de 3 semanas.\nEn 2006 foi acusado de dopaxe, de xeito que a UCI o sancionou entre 2007 e 2008.\nParticipaci\u00f3ns nas Grandes Voltas.\nAs participaci\u00f3ns mais salientables de Ivan Basso nas grandes voltas tiveron lugar no Giro de Italia, xa que ga\u00f1ou as edici\u00f3ns\n2006 e 2010. No Tour de Francia acadou dous \"podiums\", sendo segundo no ano 2005, s\u00f3 por detr\u00e1s de Lance Armstrong.\nEquipos.\n\"En 2007 e 2008 non competiu\""}
{"id": "183947", "revid": "1131", "url": "https://gl.wikipedia.org/wiki?curid=183947", "title": "Rede Galega do Patrimonio Arqueol\u00f3xico", "text": "A Rede Galega do Patrimonio Arqueol\u00f3xico \u00e9 un proxecto da Conseller\u00eda de Cultura, a trav\u00e9s da Direcci\u00f3n Xeral de Patrimonio Cultural, nacido en 2001 co obxectivo de crear catro grandes centros de referencia nas catro provincias galegas para p\u00f3r en valor e dotar de recursos cient\u00edficos, did\u00e1cticos e tur\u00edsticos os diferentes espazos arqueol\u00f3xicos espallados por todo o territorio.\nDentro deste proxecto, est\u00e1n a crearse os seguintes centros, un en cada unha das provincias:\nEn t\u00f3dolos casos pret\u00e9ndese constru\u00edr un centro de interpretaci\u00f3n dotado coa infraestrutura necesaria para focaliza-la investigaci\u00f3n relacionada con cada momento hist\u00f3rico, pero sen esquece-los aspectos did\u00e1cticos e tur\u00edsticos destas instalaci\u00f3ns."}
{"id": "183948", "revid": "1822", "url": "https://gl.wikipedia.org/wiki?curid=183948", "title": "Parque arqueol\u00f3xico de Campo Lameiro", "text": ""}
{"id": "183949", "revid": "89787", "url": "https://gl.wikipedia.org/wiki?curid=183949", "title": "Traduci\u00f3n (prote\u00ednas)", "text": "En biolox\u00eda a traduci\u00f3n \u00e9 a s\u00edntese de prote\u00ednas nos ribosomas a partir da informaci\u00f3n contida nun ARNm, o cal \u00e9 unha copia realizada por transcrici\u00f3n dun xene do ADN. Por tanto, a traduci\u00f3n \u00e9 o segundo proceso da expresi\u00f3n x\u00e9nica despois da transcrici\u00f3n. \nA traduci\u00f3n s\u00f3 se pode producir nos ribosomas do citoplasma da c\u00e9lula, que est\u00e1n formados por d\u00faas subunidades, que rodean o ARNm que se vai traducir. Na traduci\u00f3n, o ARN mensaxeiro descodif\u00edcase para producir un polip\u00e9ptido espec\u00edfico de acordo coas correspondencias do c\u00f3digo xen\u00e9tico, que asocian cada cod\u00f3n (triplete de nucle\u00f3tidos) do ARNm cun determinado amino\u00e1cido. Deste modo trad\u00facese a \"linguaxe\" de nucle\u00f3tidos do ARN \u00e1 \"linguaxe\" de amino\u00e1cidos das prote\u00ednas. A traduci\u00f3n comeza no cod\u00f3n de inicio AUG e acaba nun cod\u00f3n de parada (UGA, UAA, UAG). No proceso da traduci\u00f3n distinguimos catro fases: activaci\u00f3n, iniciaci\u00f3n, elongaci\u00f3n e terminaci\u00f3n.\nA enerx\u00eda requirida para traducir prote\u00ednas \u00e9 considerable. Para unha prote\u00edna que conte\u00f1a \"n\" amino\u00e1cidos, o n\u00famero de enlaces fosfato de alta enerx\u00eda necesarios para traducila \u00e9 4\"n\"-1.\nMecanismos b\u00e1sicos.\nActivaci\u00f3n.\nO lugar da s\u00edntese proteica \u00e9 o ribosoma. A el deben chegar os amino\u00e1cidos necesarios para a formaci\u00f3n da prote\u00edna. Os amino\u00e1cidos son tra\u00eddos ao ribosoma por ARNt espec\u00edficos. Os ARNt e os amino\u00e1cidos est\u00e1n no citoplasma libres, pero unhas prote\u00ednas chamadas aminoacil ARNt sintetases reco\u00f1ecen determinados amino\u00e1cidos e determinados ARNt e catalizan o enlace entre ambos, orixinando un aminoacil-ARNt. Esta formaci\u00f3n dos aminoacil-ARNt non pertence tecnicamente \u00e1 traduci\u00f3n, pero \u00e9 un paso previo imprescindible chamado activaci\u00f3n.\nOs ARNt levan nun dos seus brazos unha secuencia de tres nucle\u00f3tidos chamada anticod\u00f3n, que \u00e9 complementaria en bases con alg\u00fan cod\u00f3n do c\u00f3digo xen\u00e9tico. O anticod\u00f3n do ARNt establece pontes de hidr\u00f3xeno co cod\u00f3n do ARNm exposto no ribosoma nese momento. Hai moitos ARNt con anticod\u00f3ns espec\u00edficos e o reco\u00f1ecemento cod\u00f3n-anticod\u00f3n \u00e9 fundamental na s\u00edntese de prote\u00ednas, xa que \u00e9 o que asegura que se introduza na secuencia polipept\u00eddica en crecemento o amino\u00e1cido axeitado, indicado polos cod\u00f3ns do ARNm.\nTraduci\u00f3n en procariotas.\nIniciaci\u00f3n.\nA iniciaci\u00f3n da traduci\u00f3n en procariotas sup\u00f3n ensamblar os compo\u00f1entes do sistema de traduci\u00f3n, que son: as d\u00faas subunidades do ribosoma, o ARNm que se vai traducir, o primeiro aminoacil-ARNt (o ARNt cargado co primeiro amino\u00e1cido), GTP (como fonte de enerx\u00eda) e factores de iniciaci\u00f3n proteicos que axudan a ensamblar o sistema de iniciaci\u00f3n. Unha vez ensambladas as d\u00faas subunidades do ribosoma e situado o ARNm, \u00fanese o primeiro aminoacil-ARNt (que \u00e9 leva a \"N\"-formilmetionina ou fmet-ARNt) co cod\u00f3n de iniciaci\u00f3n por medio dun emparellamento de bases por pontes de hidr\u00f3xeno entre o cod\u00f3n do ARNm e o anticod\u00f3n do ARNt, xa que cod\u00f3n e anticod\u00f3n son complementarios en bases.\nO ribosoma cont\u00e9n tres sitios de uni\u00f3n de mol\u00e9culas: sitio A, sitio P e sitio E. O sitio A \u00e9 o lugar de entrada dos aminoacil-ARNt (excepto para o primeiro que inicia a s\u00edntese, o fmet-ARNt, que entra no sitio P). O sitio P \u00e9 onde se forma o peptidil-ARNt (a cadea pept\u00eddica en crecemento). E o sitio E \u00e9 o lugar de sa\u00edda dos ARNt baleiros da s\u00faa carga (que xa deixaron o amino\u00e1cido que levaban na cadea polipept\u00eddica en formaci\u00f3n).\nA iniciaci\u00f3n da traduci\u00f3n en procariotas comeza coas subunidades 50S e 30S do ribosoma disociadas. O IF-1 (factor de iniciaci\u00f3n 1) bloquea o sitio A para asegurar que o fMet-ARNt s\u00f3 se poida unir ao sitio P e que ning\u00fan outro aminoacil-ARNt se poida unir ao sitio A durante a iniciaci\u00f3n, mentres que o IF-3 bloquea o sitio E e evita que as d\u00faas subunidades se asocien. O IF-2 \u00e9 unha GTPase pequena que se asocia co fmet-ARNt e lle axuda a unirse coa subunidade ribos\u00f3mica pequena. O ARNr 16S da subunidade ribos\u00f3mica menor reco\u00f1ece a secuencia de uni\u00f3n ao ribosoma que ten no extremo 5' o ARNm (a secuencia Shine-Dalgarno, situada na zona 5' UTR uns 5-10 pares de bases por diante do cod\u00f3n de iniciaci\u00f3n (AUG); a secuencia Shine-Dalgarno s\u00f3 se encontra en procariotas). Isto axuda a posicionar correctamente o ribosoma sobre o ARNm para que o sitio P quede directamente sobre o cod\u00f3n de iniciaci\u00f3n AUG. O IF-3 axuda a colocar o fmet-ARNt no sitio P, de maneira que o fmet-ARNt interacciona por medio de emparellamento de bases co cod\u00f3n de iniciaci\u00f3n do ARNm (AUG). A iniciaci\u00f3n remata cando a subunidade ribos\u00f3mica maior se une ao conxunto provocando a liberaci\u00f3n dos factores de iniciaci\u00f3n. Os procariotas poden distinguir entre un cod\u00f3n de iniciaci\u00f3n AUG, que codifica a \"N\"-formilmetionina, e un cod\u00f3n AUG normal do interior do ARNm, que codifica metionina.\nElongaci\u00f3n.\nUnha vez situado o primeiro amino\u00e1cido da prote\u00edna, a \"N\"-formilmetionina, hai que enlazar a el os seguintes. A elongaci\u00f3n da cadea polipept\u00eddica consiste na adici\u00f3n de amino\u00e1cidos ao extremo carboxilo ou C-terminal da cadea. A traduci\u00f3n sempre empeza polo extremo 5' do ARNm e polo extremo N-terminal da prote\u00edna (da \"N\"-formilmetionina), polo que os seguintes amino\u00e1cidos eng\u00e1dense ao outro extremo, o C-terminal. O c\u00f3digo xen\u00e9tico determina as correspondencias entre os cod\u00f3ns de ARNm e os amino\u00e1cidos. Hai unha correspondencia por complementariedade de bases entre os cod\u00f3ns de ARNm e os anticod\u00f3ns do ARNt. Xeralmente a descodificaci\u00f3n \u00e9 fiel, pero nalg\u00fans casos pode haber discordancias, especialmente en certas contornas celulares.\nTerminaci\u00f3n.\nA terminaci\u00f3n prod\u00facese cando un dos tres cod\u00f3ns de terminaci\u00f3n entra no sitio A. Estes cod\u00f3ns non son reco\u00f1ecidos por ning\u00fan ARNt, pero si son reco\u00f1ecidos por unhas prote\u00ednas chamadas factores de liberaci\u00f3n, que son o RF-1 (que reco\u00f1ece os cod\u00f3ns de parada UAA e UAG) ou o RF-2 (que reco\u00f1ece o UAA e UGA). Un terceiro factor de liberaci\u00f3n, o RF3, cataliza a liberaci\u00f3n producida polo RF-1 e o RF-2 ao final do proceso de terminaci\u00f3n. Estes factores desencadean a hidr\u00f3lise do enlace \u00e9ster do peptidil-ARNt entre o p\u00e9ptido e o ARNt, e a liberaci\u00f3n da prote\u00edna acabada de sintetizar do ribosoma.\nDeste modo ten lugar o fin da s\u00edntese.\nReciclaxe.\nO sistema de post-terminaci\u00f3n formado ao final da terminaci\u00f3n consta do ARNm co cod\u00f3n de terminaci\u00f3n no sitio A, os ARNt e o ribosoma. A fase de reciclaxe do ribosoma \u00e9 responsable do desmantelamento do sistema ribos\u00f3mico posterior \u00e1 terminaci\u00f3n. Unha vez que a prote\u00edna sintetizada \u00e9 liberada durante a terminaci\u00f3n, o factor de reciclaxe do ribosoma e o factor de elongaci\u00f3n G (EF-G) p\u00f3\u00f1ense en funcionamento para liberar o ARNm e os ARNt dos ribosomas e desligar os ribosomas completos 70S nas subunidades 30S e 50S. O IF-3 tam\u00e9n axuda ao proceso de reciclaxe do ribosoma convertendo as subunidades transitorias desensambladas en subunidades estables, enlaz\u00e1ndose coas subunidades de 30S. Isto \"recicla\" os ribosomas para posteriores roldas de traduci\u00f3n.\nPolisomas.\nA traduci\u00f3n exec\u00fatase tipicamente por varios ribosomas \u00e1 vez. Debido ao grande tama\u00f1o dos ribosomas, s\u00f3 se poden acoplar ao ARNm a unha distancia de 35 nucle\u00f3tidos uns doutros. Este sistema consistente nun ARNm e un certo n\u00famero de ribosomas ch\u00e1mase polisoma ou polirribosoma.\nEfecto dos antibi\u00f3ticos.\nHai varios antibi\u00f3ticos que act\u00faan interferindo no proceso de traduci\u00f3n bacteriano. Estes antibi\u00f3ticos inhiben selectivamente a s\u00edntese de prote\u00ednas nas bacterias sen afectaren ao h\u00f3spede eucari\u00f3tico aproveitando as diferenzas na traduci\u00f3n entre eles. Alg\u00fans exemplos son:\nTraduci\u00f3n en eucariotas.\n\u00c9 moi similar \u00e1 procari\u00f3tica. As principais diferenzas est\u00e1n na iniciaci\u00f3n. Ademais, a velocidade da traduci\u00f3n \u00e9 significativamente maior en procariotas (ata 17-21 residuos de amino\u00e1cidos por segundo) que en c\u00e9lulas eucariotas (ata 6-9 residuos de amino\u00e1cidos por segundo).\nIniciaci\u00f3n dependente da carapucha 5'.\nA iniciaci\u00f3n da traduci\u00f3n sup\u00f3n a interacci\u00f3n de varias prote\u00ednas cunha marca especial situada no extremo 5' das mol\u00e9culas de ARNm. Os factores prote\u00ednicos as\u00f3cianse \u00e1 subunidade ribos\u00f3mica menor. A subunidade, xunto con alg\u00fans deses factores prote\u00ednicos, m\u00f3vese ao longo da cadea de ARNm cara ao seu extremo 3' buscando o cod\u00f3n de inicio (normalmente o AUG), que indica en que punto se empeza a codificar a prote\u00edna (comezo do marco aberto de lectura). Logo o ribosoma traduce a secuencia que hai entre os cod\u00f3ns de comezo e parada nunha secuencia de amino\u00e1cidos, sintetiz\u00e1ndose unha prote\u00edna. Nos eucariotas e nas archaea, o amino\u00e1cido codificado polo cod\u00f3n de inicio \u00e9 a metionina (nas bacterias era a \"N\"-formilmetionina). Todas as prote\u00ednas comezan, pois, por metionina, pero unha protease pode eliminar esa prote\u00edna despois de rematada a s\u00edntese proteica.\nIniciaci\u00f3n independente da carapucha 5'.\nO exemplo mellor estudado de traduci\u00f3n independente da carapucha 5' en eucariotas \u00e9 o IRES (Sitio de Entrada ao Ribosoma Interno). O que a distingue da traduci\u00f3n dependente da carapucha \u00e9 que a independente non precisa que o ribosoma empece a percorrer o ARNm desde o extremo 5' ata o cod\u00f3n de inicio. Os ITAF (\"IRES trans-acting factors\") poden colocar ao ribosoma no sitio de inicio, evitando a necesidade de percorrer o ARNm desde o extremo 5' da rexi\u00f3n 5' UTR do ARNm. Este m\u00e9todo de traduci\u00f3n foi descuberto recentemente, e ten grande importancia en condici\u00f3ns que requiren a traduci\u00f3n de ARNm espec\u00edficos a pesar do estr\u00e9s celular ou a incapacidade de traducir a maior\u00eda dos ARNm. Exemplos son os factores que responden \u00e1 apoptose."}
{"id": "183952", "revid": "23204", "url": "https://gl.wikipedia.org/wiki?curid=183952", "title": "Campionato Mundial de F\u00f3rmula 1 de 1996", "text": "O Campionato Mundial de F\u00f3rmula 1 de 1996 foi a 47\u00aa tempada de F\u00f3rmula 1 organizada pola F\u00e9d\u00e9ration Internationale de l'Automobile (FIA), e a 39\u00aa Copa Internacional de Construtores de F1. O campionato contou con dezaseis Grandes Premios que se iniciaron o 10 de marzo e finalizaron o 13 de outubro.\nResumo.\nDamon Hill ga\u00f1ou o campionato de pilotos, dous anos despois de ser batido por un punto por Michael Schumacher, convert\u00e9ndose no \u00fanico fillo dun campi\u00f3n do mundo que ga\u00f1ou o t\u00edtulo. Hill, quen terminara segundo nas d\u00faas \u00faltimas tempadas, viuse seriamente ameazado unicamente polo seu compa\u00f1eiro de equipo, o recentemente chegado Jacques Villeneuve. Williams Renault ga\u00f1ou facilmente o t\u00edtulo de Construtores, xa que non hab\u00eda ning\u00fan competidor o suficientemente forte como para desafalo durante todo o campionato. Foi tam\u00e9n o principio do fin do dominio da d\u00e9cada de 1990 de Williams, xa que Hill e o dese\u00f1ador Adrian Newey marcharon \u00e1 conclusi\u00f3n da tempada, e o fabricante de motores Renault deixouno tam\u00e9n a partir de .\nO d\u00faas veces campi\u00f3n Schumacher marchou a Ferrari que a pesar dos numerosos problemas de fiabilidade, desenvolveron gradualmente un equipo de primeira a finais da tempada. O defensor do Campionato de Construtores, Benetton Renault, comezou o seu declive cara \u00e1 metade da grella, ao perder o persoal clave coa sa\u00edda de Schumacher, e non puido ga\u00f1ar unha carreira. Olivier Panis logrou a \u00fanica vitoria da s\u00faa carreira no Gran Premio de M\u00f3naco.\nEquipos e pilotos.\nAbandonouse o sistema de numeraci\u00f3n utilizado desde . A Ferrari d\u00e9uselle os n\u00fameros 1 e 2 logo da contrataci\u00f3n do actual campi\u00f3n Michael Schumacher. Benetton recibiu os n\u00fameros 3 e 4 por ga\u00f1ar o Campionato de Construtores. Williams conseguiu os n\u00fameros 5 e 6 por terminar segundo, McLaren conseguiu o 7 e 8 por terminar cuarto, Ligier o 9 e 10 por terminar quinto, e as\u00ed sucesivamente. O defensor do campionato de construtores, Benetton, converteuse oficialmente nun construtor italiano, a\u00ednda que seguiu coa base en Gran Breta\u00f1a.\nForti Grand Prix declarouse en quebra despois do GP de Gran Breta\u00f1a e deixou de participar no campionato.\nCambios nas regras.\nO horario de fin de semana foi cambiado para a tempada de 1996 en comparaci\u00f3n coa empada de . O n\u00famero de sesi\u00f3ns de adestramentos libres aumentou de dous a tres e o n\u00famero de voltas asignadas para cada d\u00eda aumentou de 23 a 30. Ademais, para aumentar o espect\u00e1culo, a sesi\u00f3n de cualificaci\u00f3n do venres foi eliminada, e substitu\u00edda por s\u00f3 unha sesi\u00f3n de cualificaci\u00f3n, celebrada o s\u00e1bado pola tarde.\nO antigo sistema de ter unha luz vermella e verde para iniciar a carreira foi substitu\u00eddo polo actual sistema de cinco luces vermellas que prenden en forma individual e logo prenden todas para empezar a carreira.\nEste ano produciuse a introduci\u00f3n da norma do '107% ', o que significa que todos os coches ti\u00f1an que estar dentro do 107% do tempo da pole position co fin de cualificar para a carreira.\nEn 1996 tam\u00e9n foi adoptado un novo sistema de numeraci\u00f3n para os coches. Anteriormente, o equipo do actual piloto campi\u00f3n simplemente cambiaba o n\u00famero dos autom\u00f3biles co equipo do anterior piloto campi\u00f3n para levar os n\u00fameros 1 e 2, con todo os outros equipos conservaban os seus n\u00fameros actuais. En 1996, a o actual piloto campi\u00f3n d\u00e9uselle o n\u00famero 1 e ao seu compa\u00f1eiro de equipo, o n\u00famero 2 co resto dos equipos numerados na orde da s\u00faa posici\u00f3n final no Campionato de Construtores do ano anterior. A todos os equipos novos asign\u00e1ronse os n\u00fameros seguintes.\nResultados do campionato.\nCampionato de Pilotos.\nOs puntos do Campionato de Pilotos conc\u00e9dense sobre unha base 10-6-4-3-2-1 aos seis primeiros clasificados de cada carreira.\nCampionato de Construtores.\nOs puntos do Campionato de Construtores conc\u00e9dense sobre unha base 10-6-4-3-2-1 aos seis primeiros clasificados de cada carreira."}
{"id": "183954", "revid": "98629", "url": "https://gl.wikipedia.org/wiki?curid=183954", "title": "Allison Mack", "text": "Allison Mack, nada en Preetz (Alema\u00f1a) o 29 de xullo de 1982, \u00e9 unha actriz estadounidense de cinema, teatro e televisi\u00f3n. \u00c9 co\u00f1ecida por interpretar a Chloe Sullivan na serie de televisi\u00f3n \"Smallville\".\nTraxectoria.\nA\u00ednda que naceu en Alema\u00f1a, \u00f3s dous anos de idade trasladouse coa s\u00faa familia \u00f3 sur de California, Estados Unidos. \u00c9 filla de Jonathan e Mindy Mack. O seu pai foi cantante de \u00f3pera. Ten un irm\u00e1n m\u00e1is vello chamado Robyn e unha irm\u00e1 m\u00e1is nova chamada Shannon. Actualmente vive en Vancouver, Canad\u00e1, onde se filma a serie de televisi\u00f3n \"Smallville\".\nComezou a s\u00faa carreira \u00f3s catro anos participando en comerciais de televisi\u00f3n. A s\u00faa primeira presentaci\u00f3n foi un comercial para \"German Chocolate\". Con sete anos matriculouse no Young Actors Space dos \u00c1nxeles e logo comezou a traballar no teatro. Despois diso, participou en varias series de televisi\u00f3n e filmes a\u00ednda que o papel que lle deu m\u00e1is fama \u00e9 o de Chloe Sullivan en \"Smallville\". Ten o seu propio spin-off, unha serie en li\u00f1a chamada \"\" que tam\u00e9n conta con personaxes da serie orixinal como Green Arrow (Justin Hartley). Agora est\u00e1 a traballar nunha nova serie en li\u00f1a chamada \"Riese\"."}
{"id": "183956", "revid": "85894", "url": "https://gl.wikipedia.org/wiki?curid=183956", "title": "Parque Arqueol\u00f3xico do Megalitismo da Costa da Morte", "text": "O Parque Arqueol\u00f3xico do Megalitismo da Costa da Morte \u00e9 un dos catro centros de interpretaci\u00f3n que constit\u00faen a Rede Galega do Patrimonio Arqueol\u00f3xico.\nTer\u00e1 a s\u00faa sede central no contorno do Dolmen de Dombate pero comprender\u00e1 actuaci\u00f3ns sobre outros 14 enclaves megal\u00edticos distribu\u00eddos en 8 concellos da Costa da Morte.\nO Dolmen de Dombate, ficou parcialmente exclu\u00eddo do \u00e1mbito deste proxecto supramunicipal por contar xa co seu propio plan director. Dun xeito similar, hai outros monumentos non inclu\u00eddos en toda a Costa da Morte (v. Costa da Morte#Arqueolox\u00eda de Lista de meg\u00e1litos de Galicia#Provincia da Coru\u00f1a)"}
{"id": "183957", "revid": "25871", "url": "https://gl.wikipedia.org/wiki?curid=183957", "title": "T\u00e9l\u00e9vision Suisse Romande", "text": "A T\u00e9l\u00e9vision Suisse Romande (\"Televisi\u00f3n su\u00edza romanda\"), tam\u00e9n co\u00f1ecida como TSR, \u00e9 a televisi\u00f3n p\u00fablica su\u00edza para a Su\u00edza romanda, a parte de fala francesa do pa\u00eds. Emite en lingua francesa. A s\u00faa sede est\u00e1 en Xenebra e disp\u00f3n de redacci\u00f3ns rexionais en Lausana, Sion, Moutier, Friburgo e Neuch\u00e2tel. Pertence ao grupo audiovisual p\u00fablico su\u00edzo SRG SSR id\u00e9e suisse, cuxa sede est\u00e1 en Berna.\nCanles.\nA T\u00e9l\u00e9vision suisse romande est\u00e1 formada por varias canles:\nDifusi\u00f3n.\nA canle TSR 1 rec\u00edbese en todo o pa\u00eds. Por outra parte, TSR 2 rec\u00edbese por TDT unicamente na Su\u00edza romanda (franc\u00f3fona) pero pode ser captada nas outras zonas ling\u00fc\u00edsticas a trav\u00e9s dos operadores de cable. P\u00f3dense recibir as d\u00faas canles da TSR a trav\u00e9s do sat\u00e9lite Hot Bird (tarxeta SatAccess necesaria para descodificar o sinal pero tan s\u00f3 \u00e9 proporcionada \u00e1s persoas domiciliadas en Su\u00edza e aos cidad\u00e1ns su\u00edzos que residen no estranxeiro). Tam\u00e9n se recibe nalgunhas zonas de Francia que son lim\u00edtrofes con Su\u00edza. Ademais alg\u00fans programas da TSR em\u00edtense en TV5 Monde.\nA T\u00e9l\u00e9vision Suisse Romande \u00e9 a canle con m\u00e1is audiencia da Su\u00edza romanda, por diante de canles moi prestixiosas, como as emisoras francesas TF1, France 2 etc.\n\u00c9 unha das canles m\u00e1is seguidas polos galegos que residen en Su\u00edza."}
{"id": "183958", "revid": "98629", "url": "https://gl.wikipedia.org/wiki?curid=183958", "title": "Australia (filme)", "text": "Australia \u00e9 un filme australiano dirixido por Baz Luhrman que se estreou no 2008.\nSinopse.\nAno 1939. Lady Sarah Ashley (Nicole Kidman), \u00e9 unha arist\u00f3crata inglesa fr\u00edvola e superficial que vive un matrimonio sen amor e sen fillos que a privaron de todo o que que non sexa a s\u00faa corte de cabalos. Convencida de que o seu marido lle \u00e9 infiel, Sarah viaxa dende Londres ata Darwin (Australia) para enfrontarse con el. O seu gu\u00eda, Drover (Hugh Jackman), \u00e9 un gandeiro tan rudo como refinada \u00e9 Sarah. A profunda antipat\u00eda que se profesan suav\u00edzase cando Sarah se fai cargo dun neno aborixe chamado Nullah, (Brandon Walters)."}
{"id": "183959", "revid": "27155", "url": "https://gl.wikipedia.org/wiki?curid=183959", "title": "S\u00edntese de prote\u00ednas", "text": ""}
{"id": "183960", "revid": "98629", "url": "https://gl.wikipedia.org/wiki?curid=183960", "title": "The Ravens", "text": "The Ravens foron unha banda de m\u00fasica estadounidense de R&amp;B. Formouse en 1945, con Jimmy Ricks e Warren Suttles. Estruturalmente eran similares a The Ink Spots, especialmente a teor da combinaci\u00f3n dun tenor alto (Maithe Marshall) e un baixo de voz grave (Jimmy \"Ricky\" Ricks). A s\u00faa m\u00fasica tam\u00e9n ti\u00f1a elementos de pop, jazz e mesmo gospel.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Grupos musicais]]"}
{"id": "183962", "revid": "89787", "url": "https://gl.wikipedia.org/wiki?curid=183962", "title": "Lista de candidatos a planeta anano", "text": "A d\u00eda de hoxe, a Uni\u00f3n Astron\u00f3mica Internacional clasificou 5 obxectos coma planetas ananos: , , , , e , pero pensase que varias decenas m\u00e1is de obxectos poder\u00edan entrar nesta categor\u00eda. A cualidade que cualifica \u00f3s planetas ananos coma tales, \u00e9 que \"te\u00f1an suficiente masa para que s\u00faa propia gravidade sexa o suficientemente grande coma para vence-la s\u00faa propia rixidez de corpo s\u00f3lido, asumindo as\u00ed un equilibrio hidrost\u00e1tico cunha forma cuasi-esf\u00e9rica\". Este planetas ananos quedan m\u00e1is al\u00f3 da \u00f3rbita de Neptuno son chamados \"Plutoides\", en referencia a Plut\u00f3n. Excepto no caso de Plut\u00f3n e Ceres, as observaci\u00f3ns directas foron insuficientes para outorgarlles esta clasificaci\u00f3n. Pero base\u00e1ndose nos co\u00f1ecementos actuais sobre a relaxaci\u00f3n gravitacional dos corpo de xeo a formas esf\u00e9ricas, hai na actualidade 73 candidatos potenciais a planetas ananos entre a poboaci\u00f3n de corpos trans-neptunianos (TNOs). Estimase que poden existir uns 200 planetas ananos no cinto de Kuiper e m\u00e1is de 2 000 nas rexi\u00f3ns exteriores do Sistema Solar. O primeiro obxectos trans-neptuniano descuberto despois de Plut\u00f3n e que sexa un firme candidato a planeta anano \u00e9 , \u00f3 cal o Telescopio Espacial Spitzer estimoulle un di\u00e1metro duns 575\u00a0km.\nCambio nos procedementos de nomeamento da UAI.\nA UAI modificou os procesos de nomeamento dos obxectos con altas probabilidades de ser plutoides, recibindo as\u00ed un tratamento distinto respecto do resto de TNOs. Os obxectos cunha magnitude absoluta menor de +1 (e polo tanto cunha estimaci\u00f3n dun di\u00e1metro de coma m\u00ednimo 838\u00a0km) ser\u00e1n supervisados por dous comit\u00e9s de nomenclatura, no canto dun. Unha vez bautizados, os obxectos son declarados planetas ananos. S\u00f3 Makemake e Haumea pasaron por este proceso de nomeamento coma \"presuntos\" plutoides.\nCandidatos.\nMike Brown estima que un obxecto primordialmente composto por xeos cun di\u00e1metro de entre 200 a 400\u00a0km, estar\u00e1 en equilibrio hidrost\u00e1tico. Isto con leva que t\u00f3dolos TNOs listados aqu\u00ed te\u00f1en ou sospeitase que te\u00f1an 400\u00a0km de di\u00e1metro ou m\u00e1is. Con todo hai que subli\u00f1ar que estas estimaci\u00f3ns de di\u00e1metros var\u00edan moito, e polo tanto foron ordenados polas s\u00faas magnitudes absolutas, \"H,\" no canto de ordenalos por di\u00e1metro. Os di\u00e1metro m\u00ednimos correspondese cun albedo m\u00e1ximo de 1. Pero sospeitase que moitos dos posibles candidatos a planeta anano sexan m\u00e1is escuros, o cal far\u00eda que fosen substancialmente moito m\u00e1is grandes, esta variaci\u00f3n \u00e9 debido as tolinas que se forman nestes corpos xeados a causa da radiaci\u00f3n e vento solar, estas tolinas tam\u00e9n causan unha traza \"vermella\" no espectro deses corpos. Eris ten un albedo alto dun 0,8\u20130,9, e tam\u00e9n se estima que a familia de Haumea sexa brillante.\nE todo vense a complicar m\u00e1is con candidatos coma 1999 TC36, dos cales descubriuse que son sistemas binarios ou incluso triplos. O plutino 1999 TC36 foi resolto coma un sistema triplo polo Hubble, agora que s\u00f3 est\u00e1 a 30,7 UA respecto do Sol (xusto por detr\u00e1s da \u00f3rbita de Neptuno).\nA d\u00eda de hoxe, \u00e9 o \u00fanico planeta anano que est\u00e1 no cinto de asteroides. No momento do anuncio do termo \"plutoide\", a UAI notificou que \"\"dentro dos actuais co\u00f1ecementos cient\u00edficos dos que se disp\u00f3n, pensamos que Ceres posiblemente sexa o \u00fanico obxecto do seu tipo\". Polo tanto, actualmente non existe unha categor\u00eda proposta para os corpos semellantes a Ceres.\"\" A \u00fanica posible excepci\u00f3n poder\u00eda ser , o segundo asteroide m\u00e1is masivo do cinto de asteroides; Vesta semella ter un interior plenamente diferenciado e nalg\u00fan momento do seu pasado puido estar en equilibrio hidrost\u00e1tico. O terceiro corpo m\u00e1is masivo do cinto de asteroides \u00e9 , que ten unha superficie irregular e pensase que ten un interior parcialmente diferenciado. Mike Brown estima que \u00e9 m\u00e1is dif\u00edcil que un obxecto rochoso te\u00f1a unha forma redondeada c\u00e1 un corpo de xeo, posiblemente un obxecto rochoso por debaixo dun di\u00e1metro duns 900\u00a0km non estar\u00e1 en equilibrio hidrost\u00e1tico.\nCandidatos alpha do telescopio Spitzer.\nA lista de abaixo s\u00f3 cont\u00e9n candidatos alpha, os di\u00e1metros deste candidatos foron estimados en m\u00e1is de 600\u00a0km polo Telescopio Espacial Spitzer. (225088) 2007 OR10 non foi inclu\u00eddo nesta lista alpha xa que non foi estudado polo Spitzer. Cabe subli\u00f1ar que se estima que (84522) 2002 TC302 te unha magnitude absoluta (H) menor c\u00f3s obxectos da lista, pero que pos\u00faa pola contra un albedo baixo.\nListados por magnitude absoluta (H).\nPor baixo de 3.\nEstes TNOs est\u00e1n por riba de mil km de di\u00e1metro cando se asume o albedo xen\u00e9rico para os TNOs que \u00e9 de 0.09, te\u00f1en nesta lista uns di\u00e1metros te\u00f3ricos m\u00ednimos por riba dos 382\u00a0km.\nEntre 3 e 4.\nOs seguintes candidatos a planeta anano te\u00f1en un di\u00e1metros te\u00f3ricos m\u00ednimos de entre 210 a 330\u00a0km.\nPor riba de 5.\nOs candidatos cunha magnitude absoluta superior a H=6, non foron inclu\u00eddos xa que se lles asumiu un albedo escuro de s\u00f3 0.04, o cal da coma resultado estimaci\u00f3ns de di\u00e1metro inferiores \u00f3s 400\u00a0km."}
{"id": "183963", "revid": "387", "url": "https://gl.wikipedia.org/wiki?curid=183963", "title": "Candidatos a planeta anano", "text": ""}
{"id": "183964", "revid": "387", "url": "https://gl.wikipedia.org/wiki?curid=183964", "title": "Candidato a planeta anano", "text": ""}
{"id": "183967", "revid": "85894", "url": "https://gl.wikipedia.org/wiki?curid=183967", "title": "Owen Wilson", "text": "Owen Cunningham Wilson, nado o 18 de novembro de 1968 en Dallas, \u00e9 un actor estadounidense co\u00f1ecido polos seus papeis nos filmes \"The Royal Tenenbaums\", \"Zoolander\", \"Meet the Parents\", \"Wedding Crashers\", \"You, Me and Dupree\", \"Bottle Rocket\", a serie de \"Cars\", \"The Darjeeling Limited\", \"Marley &amp; Me\" e \"Midnight in Paris\"."}
{"id": "183969", "revid": "23204", "url": "https://gl.wikipedia.org/wiki?curid=183969", "title": "Jean Clottes", "text": "Jean Clottes, nado en 1933 en Esp\u00e9raza (Aude) \u00e9 un prehistoriador franc\u00e9s, especialista do paleol\u00edtico superior e da arte rupestre.\nTraxectoria.\nFixo os seus estudos secundarioss no liceo (\"lyc\u00e9e\") de Carcasona de 1944 a 1950 e os seus estudos superiores en Tolosa Despois duns anos de profesor no liceo de Foix, emprende os estudos de prehistoria. A s\u00faa tese foi sobre os dolmens de Lot. \"Docteur \u00e8s lettres et sciences humaines\" desde 1975, foi director de Antig\u00fcidades prehist\u00f3ricas da rexi\u00f3n Mediod\u00eda-Pireneos. Antigo conservador xeral do Patrimonio no ministerio de Cultura, do que foi conselleiro cient\u00edfico sobre a arte prehist\u00f3rica.\nTam\u00e9n \u00e9 presidente do ICOMOS e respons\u00e1bel do estudo cient\u00edfico da gruta Chauvet e da Cosquer.\nTeor\u00eda do xamanismo parietal.\nRealizou un importante traballo para tratar de comprender o cadro conceptual das pinturas rupestres, que puido relacionar co xamanismo. A aparici\u00f3nn do libr \"Les chamanes de la Pr\u00e9histoire\" escrito en colaboraci\u00f3n con D. Lewis-Williams permitiulle avanzar varios argumentos no sentido do reco\u00f1ecemento dunha sociedade paleol\u00edtica entrada na pr\u00e1ctica de ritos xam\u00e1nicos. A obra foi \u00e1 vez innovadora e criticada, o que levou ao autor a precisar os seus puntos de vista, insistindo no feito de que se trataba m\u00e1is ben dunha hip\u00f3tese cient\u00edfica plaus\u00edbel e non de afirmaci\u00f3ns non fundamentadas. Hoxe en d\u00eda a \"teor\u00eda do xamanismo\" \u00e1 comunmente aceptada no medio cient\u00edfico cando se fala das realizaci\u00f3ns parietais nas grutas ornamentadas paleol\u00edticas."}
{"id": "183971", "revid": "32797", "url": "https://gl.wikipedia.org/wiki?curid=183971", "title": "ICOMOS", "text": "O ICOMOS, ou Comit\u00e9 internacional dos monumentos e os sitios (da sigla en ingl\u00e9s \"International Council on Monuments and Sites\") \u00e9 unha asociaci\u00f3n civil non gobernamental, con sede en Par\u00eds (Francia) ligada \u00e1 ONU, a trav\u00e9s da Unesco.\nO deu labor \u00e9 decisivo \u00e1 hora de conseguir que un determinado monumenmto, cidade ou sitio de interese natural sexa declarado Patrimonio da humanidade, a que o proceso que hai que seguir para lograr a nomeamento comenza cando un pa\u00eds fai un inventario con todos os seus sitios con propiedades naturais e culturais significativas como para merecer seren inclu\u00eddos na \"Lista Tentativa\", o que \u00e9 moi importante, porque un pa\u00eds non pode propo\u00f1er un sitio que non estea inclu\u00eddo nesta lista. A continuaci\u00f3n, pode seleccionar un sitio desta lista para ubicala nun \"Expediente de Nomeamento\". O Comit\u00e9 de Patrimonio da Humanidade ofrece axuda na confecci\u00f3n deste expediente, o cal debe ser o m\u00e1is completo pos\u00edbel.\nLogo, o expediente \u00e9 avaliado independentemente por d\u00faas organizaci\u00f3ns: a \"Uni\u00f3n Mundial para a Conservaci\u00f3n\" e o \"Comit\u00e9 Internacional de Monumentos e Sitios (ICOMOS)\", Estas entidades despois elevan \u00e1s s\u00faas recomendaci\u00f3ns ao Comit\u00e9 do Patrimonio da Humanidade. O Comit\u00e9 re\u00fanese unha vez ao ano para determinar se incl\u00fae ou non a cada sitio nomeado \u00e1 lista definitiva, e \u00e1s veces suspende a decisi\u00f3n para solicitar m\u00e1is informaci\u00f3n aos Estados membros. Hai dez criterios de selecci\u00f3n que un sitio debe cumprir para ser inclu\u00eddo na lista."}
{"id": "183973", "revid": "27155", "url": "https://gl.wikipedia.org/wiki?curid=183973", "title": "Traduci\u00f3n de prote\u00ednas", "text": ""}
{"id": "183974", "revid": "89787", "url": "https://gl.wikipedia.org/wiki?curid=183974", "title": "Transcrici\u00f3n xen\u00e9tica", "text": "A transcrici\u00f3n \u00e9 o proceso celular por medio do cal a partir dunha secuencia molde de ADN se realiza unha copia en ARN complementaria en bases a dito ADN. A transcrici\u00f3n \u00e9 o primeiro paso da expresi\u00f3n xen\u00e9tica, xa que despois o ARN formado ser\u00e1 traducido a prote\u00ednas, a\u00ednda que non todos os transcritos de ARN son traducidos. Non se transcribe o ADN enteiro, sen\u00f3n s\u00f3 xenes concretos en cada momento.\nARN e ADN son \u00e1cidos nucleicos formados por nucle\u00f3tidos. As bases nitroxenadas dos seus nucle\u00f3tidos poden establecer pontes de hidr\u00f3xeno coas que est\u00e1n en fronte, pero s\u00f3 son posibles determinadas combinaci\u00f3ns: G con C, T do ADN con A do ARN, e A do ADN con U do ARN. Estas combinaci\u00f3ns constit\u00faen a complementariedade de bases.\nDurante a transcrici\u00f3n un encima ARN polimerase le a secuencia dun tramo (xene) dunha das fibras do ADN e crea unha copia complementaria e antiparalela en ARN. As bacterias s\u00f3 te\u00f1en unha ARN polimerase, que transcribe todos os tipos de ARN; os eucariotas te\u00f1en tres: ARN polimerase I (sintetiza ARNr menos o de 5S), ARN polimerase II (sintetiza ARNm) e ARN polimerase III (sintetiza ARNt e o ARNr 5S).\nA transcrici\u00f3n pode explicarse facilmente considerando que comprende 4 ou 5 procesos, durante os cales os encimas e factores proteicos se van movendo sobre o ADN como unha onda. Estes procesos son:\nO tramo de ADN transcrito a ARN ch\u00e1mase \"unidade de transcrici\u00f3n\" e codifica polo menos un xene. A mol\u00e9cula de ARN orixinada ch\u00e1mase \"transcrito\" de ARN. O transcrito pode ser un ARNm que vai ser traducido a prote\u00ednas ou un ARN que non \u00e9 traducido, como os ARNr, ARNt e outros ARN pequenos. Nos transcritos de ARNm hai tanto zonas codificantes coma non codificantes (intr\u00f3ns, UTR) con secuencias regulatorias.\nA transcrici\u00f3n ten tam\u00e9n mecanismos de correcci\u00f3n de erros, pero non son tan efectivos como os que act\u00faan durante a replicaci\u00f3n do ADN, polo que a fidelidade da copia non \u00e9 tan grande. \nDurante a transcrici\u00f3n o ADN \u00e9 lido en direcci\u00f3n 3' \u2192 5', polo que o ARN transcrito crece en direcci\u00f3n 5' \u2192 3' (antiparalelismo) e \u00e9 unha mol\u00e9cula monocatenaria sintetizada de forma \"continua\" (non hai necesidade de que se formen fragmentos de Okazaki, como sucede nunha das fibras do ADN durante a s\u00faa replicaci\u00f3n). S\u00f3 se transcribe unha das d\u00faas cadeas do ADN, chamada cadea molde. A outra cadea do ADN denom\u00ednase cadea codificante, porque, a\u00ednda que non \u00e9 a que se copia, \u00e9 a que ten a mesma secuencia ca o ADN transcrito (excepto que ten timina en vez de uracilo).\nA transcrici\u00f3n pode dividirse en 3 fases: iniciaci\u00f3n, elongaci\u00f3n e terminaci\u00f3n.\nTranscrici\u00f3n nas bacterias.\nA transcrici\u00f3n ten lugar no citoplasma bacteriano, onde se atopan a gran mol\u00e9cula de ADN da bacteria e os pl\u00e1smidos. Distinguiremos as fases de iniciaci\u00f3n, elongaci\u00f3n e terminaci\u00f3n.\nA iniciaci\u00f3n efect\u00faase sobre o promotor, situado antes da secuencia codificante. A ARN polimerase bacteriana est\u00e1 constitu\u00edda por 5 subunitdades: d\u00faas subunidades \u03b1, unha \u03b2, unha \u03b2' e unha \u03c3. A subunidade \u03c3 reco\u00f1ece unha secuencia consenso no promotor do xene , tipicamente a \"caixa de Pribnow\" [TATAAT], f\u00edxase sobre o ADN e recruta as outras partes do complexo encim\u00e1tico. Unha vez que a ARN polimerase se situou no seu lugar, a subunidade \u03c3 sep\u00e1rase do complexo e \u03b2' asegura a uni\u00f3n ao ADN, form\u00e1ndose o chamado complexo pechado. A ARN polimerase desenrola a continuaci\u00f3n a dobre h\u00e9lice nunha zona de 17 pares de bases arredor s\u00faa: \u00e9 o complexo aberto, que forma unha burbulla desenredada para a transcrici\u00f3n.\nA fase de elongaci\u00f3n pode comezar e substit\u00faese a subunidade \u03c3 que sae do complexo por unha chamada Nus A. O complexo encim\u00e1tico transcribe ent\u00f3n o ARN complementario da cadea de ADN molde.\nA ARN polimerase cataliza a formaci\u00f3n dos enlaces fosfodi\u00e9ster entre os ribonucle\u00f3tidos adecuados.\nA terminaci\u00f3n da transcrici\u00f3n faise ao chegar ao terminador do xene, situado despois da secuencia codificante. As secuencias de ADN ricas en pares G-C que hai al\u00ed, con 3 pontes de hidr\u00f3xeno (m\u00e1is fortemente unidas), ralentizan a progresi\u00f3n da ARN polimerase, e ademais f\u00f3rmase un bucle en forquita entre d\u00faas rexi\u00f3ns complementarias no ARN que bloquea o encima. Finalmente unha prote\u00edna de terminaci\u00f3n (Rho) libera a mol\u00e9cula de ARN .\nO ARNm transcrito \u00e9 directamente utilizable pola maquinaria celular para ser traducido. Como a transcrici\u00f3n e a traduci\u00f3n te\u00f1en lugar no mesmo compartimento celular, \u00e9 mesmo posible que os ribosomas comecen a traducir o ARNm antes de que remate totalmente a s\u00faa transcrici\u00f3n.\nNas arqueas a transcrici\u00f3n par\u00e9cese m\u00e1is \u00e1 dos eucariotas, pero \u00e9 moito menos complexa .\nTranscrici\u00f3n nos eucariotas.\nHai numerosas diferenzas entre a transcrici\u00f3n de eucariotas e procariotas.\nNos eucariotas a transcrici\u00f3n ten lugar no n\u00facleo celular. A cromatina debe previamente descompactarse para permitir \u00e1 maquinaria proteica acceder ao ADN. A diferenza do que sucede en procariotas, o ARN producido pola transcrici\u00f3n non \u00e9 directamente utilizable polos ribosomas e deber\u00e1 sufrir unha maduraci\u00f3n postranscricional.\nOs eucariotas te\u00f1en tres tipos distintos de ARN polimerases. Pero as polimerases non poden por si soas facer a transcrici\u00f3n, e deben ser axudadas por unha serie de factores de transcrici\u00f3n proteicos. Estes factores denom\u00ednanse TFI, TFII, TFIII\u2026 e forman un complexo proteico constitu\u00eddo por de 8 a 14 subunidades.\nTranscrici\u00f3n realizada pola ARN polmerase II.\nNa transcrici\u00f3n eucari\u00f3tica dos ARNm dist\u00ednguense tres fases distintas: iniciaci\u00f3n, elongaci\u00f3n e terminaci\u00f3n. Ao final, o transcrito debe sufrir unha maduraci\u00f3n.\nNa fase de iniciaci\u00f3n o equivalente da \u00abcaixa de Pribnow\u00bb dos procariotas \u00e9 nos eucariotas a \u00abcaixa TATA\u00bb, situada uns 30 pares de bases antes da orixe de transcrici\u00f3n. Esta secuencia xoga un papel fundamental porque nela se vai fixar a ARN polimerase II (para transcribir ARNm). Hai outras d\u00faas secuencias ou \u00abcaixas\u00bb que forman parte das secuencias consenso, entre elas: a caixa CAAT (situada a uns 70 pares de bases antes do sitio de iniciaci\u00f3n da transcrici\u00f3n), que \u00e9 un sitio modulador da transcrici\u00f3n, e a caixa GC. Por \u00faltimo, a maior distancia existen rexi\u00f3ns chamadas amplificadores ou intensificadores (\"enhancers\") que poden estimular a transcrici\u00f3n, situados a varios centos de pares de bases do lugar da transcrici\u00f3n, pero que en determinados momentos poden quedar moi pr\u00f3ximos ao lugar de transcrici\u00f3n porque o ADN se curva.\nPara que se forme o complexo de iniciaci\u00f3n primeiro deben unirse os factores proteicos e despois a ARN polimerase. A construci\u00f3n do complexo de iniciaci\u00f3n comeza coa prote\u00edna TFII D que est\u00e1 constitu\u00edda pola prote\u00edna de uni\u00f3n \u00e1 TATA ou TBP, que se vai fixar na caixa TATA, o que vai constitu\u00edr o n\u00facleo do complexo de iniciaci\u00f3n.\nDespois, os diferentes factores de transcrici\u00f3n ens\u00e1mblanse sonbre o \"n\u00facleo\" do complexo. O TFII A estabiliza o complexo TFII D-ADN, o TFII B e o TFII E \u00fanense ao ADN, despois \u00fanese o TFII F,\nque \u00e9 unha helicase dependente do ATP, e por \u00faltimo \u00fanese a ARN polimerase II. Este complexo a\u00ednda non pode iniciar a transcrici\u00f3n a unha velocidade significativa. Son necesarios factores de transcrici\u00f3n adicionais. Entre eles o CTF (NF1), que se une \u00e1 caixa CAAT, e o Sp 1, que se une \u00e1s caixas GC, que se denominan trans-activadores.\nAdemais, as secuencias amplificadoras (\"enhancers\", \u00abcis activadores\u00bb) son activadas por prote\u00ednas activadoras. F\u00f3rmase un bucle no ADN que fai que as zonas amplificadoras, que estaban a bastante distancia, queden ao lado da caixa TATA, de modo que as prote\u00ednas activadoras situadas sobre os amplificadores (\"enhancers\") quedan en contacto coa caixa TATA.\nA elongaci\u00f3n pode ent\u00f3n comezar. O fen\u00f3meno central da elongaci\u00f3n \u00e9 a fosforilaci\u00f3n do dominio CTD (Dominio Carboxi Terminal), da subunidade de 220 kDa da ARN polimerase II. \u00c9 un dominio rico en serina e en treonina, que son dous amino\u00e1cidos que poden ser fosforilados nos seus grupos -OH. A fosforilaci\u00f3n do dominio CTD polo TFII H (unha prote\u00edna quinase dependente de ATP) causa que a ARN polimerase se desprace ata o sitio de inicio da transcrici\u00f3n. \nA adici\u00f3n secuencial de ribonucle\u00f3tidos para fabricar o transcrito de ARN pode xa comezar. A ARN polimerase comproba que os ribonucle\u00f3tidos forman as pontes de hidr\u00f3xeno correctas (emparellamento de bases correcto) e \u00faneos por enlace fosfodi\u00e9ster.\nA terminaci\u00f3n est\u00e1 determinada por secuencias sinal espec\u00edficas, como o sinal de poliadenilaci\u00f3n AAUAAA. A polimerase contin\u00faa a s\u00faa transcrici\u00f3n ata un pouco m\u00e1is adiante desa secuencia e despois lib\u00e9rase pola acci\u00f3n de diversos factores. A transcrici\u00f3n propiamente dita est\u00e1 xa rematada, pero o ARN obtido non \u00e9 a\u00ednda funcional e debe sufrir unha maduraci\u00f3n.\nDurante a maduraci\u00f3n o extremo 3' do ARN \u00e9 escindido no sinal de poliadenilaci\u00f3n e unha polimerase espec\u00edfica (a poliA polimerase ou PAP) engade moitos residuos de adenina (50 nos l\u00e9vedos e 200 nos eucariotas superiores) formando a cola poli-A (que non estaba codificada no ADN), que lle d\u00e1 estabilidade \u00e1 mol\u00e9cula.\nNo extremo 5' eng\u00e1dese unha \"carapucha\" de metilguanosina, que \u00e9 necesaria para o reco\u00f1ecemento do ARN durante a traduci\u00f3n nos ribosomas.\nA \u00faltima fase da maduraci\u00f3n \u00e9 a eliminaci\u00f3n dos intr\u00f3ns, zonas non codificantes caracter\u00edsticas dos eucariotas, intercaladas na rexi\u00f3n codificante do xene. Esta eliminaci\u00f3n denom\u00ednase splicing do ARN, realizado por un complexo nucleoproteico chamado espliceosoma. Agora o ARNm est\u00e1 listo para ir ao citoplasma e ser traducido.\nTranscrici\u00f3n realizada pola ARN polimerase I.\nA ARN polimerase I eucari\u00f3tica realiza a transcrici\u00f3n da maior parte do ARNr. Primeiramente transcribe unha gran mol\u00e9cula de ARNr 45S, que despois se escinde nos tres ARNr de 28, 18 e 5,8S. O xene do ARNr de 45S at\u00f3pase nunhas zonas dos cromosomas 13, 14, 15, 21 e 22 humanos chamadas organizadores nucleolares. En cada un destes cromosomas hai unhas 40 copias do xene. O nucl\u00e9olo orix\u00ednase pola transcrici\u00f3n intensa nestes xenes.\nNos xenes do ARNr 45S, o reco\u00f1ecemento da caixa TATA non se pode facer directamente. C\u00f3mpre primeiro reco\u00f1ecer outras d\u00faas zonas de consenso: o promotor central arredor da posici\u00f3n +1 e a secuencia chamada UCE (\"upstream control element\"). \nO factor UBFI reco\u00f1ece a UCE, o que provoca a curvatura do ADN. Deste modo, a caixa TATA pode ser reco\u00f1ecida pola prote\u00edna de uni\u00f3n \u00e1 TATA (TBP) e os tres factores TAFI de SLI. \nA ARN polimerase I \u00e9 recrutada nese momento e pode comezar a facer a transcrici\u00f3n directamente (sen necesidade do CTD coma no caso do ARNm).\nEsta s\u00edntese detense bruscamente cando se chega \u00e1s secuencias de terminaci\u00f3n.\nTranscrici\u00f3n realizada pola ARN polimerase III.\nA ARN polimerase III eucari\u00f3tica transcribe os xenes dos ARNt, do ARNr 5S e doutros ARN pequenos, que est\u00e1n espallados polo xenoma. Os mecanismos son diferentes para cada un dos casos, pero a s\u00faa particularicdade principal \u00e9 que pos\u00faen promotores internos, \u00e9 dicir, situados despois da posici\u00f3n +1.\nReversotranscrici\u00f3n.\nA reversotranscrici\u00f3n consiste en facer unha copia complementaria de ADN tomando como molde un ARN. \u00c9 o contrario da transcrici\u00f3n e un proceso moi diferente no que interve\u00f1en outros encimas. Mencion\u00e1molo aqu\u00ed porque ten un nome parecido, pero debe ser tratado noutro artigo. Poden facela os encimas dos retrovirus (reversotranscriptase) e certos encimas eucari\u00f3ticos (telomerase, retrotranspos\u00f3ns)."}
{"id": "183975", "revid": "27155", "url": "https://gl.wikipedia.org/wiki?curid=183975", "title": "Transcrici\u00f3n (xen\u00e9tica)", "text": ""}
{"id": "183976", "revid": "22795", "url": "https://gl.wikipedia.org/wiki?curid=183976", "title": "Comit\u00e9 internacional dos monumentos e os sitios", "text": ""}
{"id": "183977", "revid": "56817", "url": "https://gl.wikipedia.org/wiki?curid=183977", "title": "Manuscrito Hendregadredd", "text": "O Manuscrito Hendregadredd (en gal\u00e9s: \"Llawysgrif Hendregadredd\"), \u00e9 un manuscrito gal\u00e9s medieval que cont\u00e9n unha escolma da poes\u00eda dos Poetas dos Pr\u00edncipes.\nHistoria do manuscrito.\nEscrib\u00edrono no per\u00edodo que vai entre o 1282 e o 1350. Tras desaparecer a principios do s\u00e9culo XIX, o manuscrito foi atopado sorpresivamente en 1910 nun ba\u00fal dunha habitaci\u00f3n sen uso da mansi\u00f3n de Hendregadredd preto de Porthmadoc: dentro hab\u00eda unha nota, escrita polo Arquidi\u00e1cono de Meirionnydd Richard Newcome (1779-1857), que dic\u00eda Agora forma parte da colecci\u00f3n da Biblioteca Nacional de Gales onde se co\u00f1ece coa sinatura NLW MS 6680B.\nContido.\nO manuscrito \u00e9 o testemu\u00f1o m\u00e1is antigo das obras dos Gogynfeirdd, os poetas cortes\u00e1ns galeses que estiveron en activo desde principios do s\u00e9culo XII ata o s\u00e9culo XIV. Ten especial valor pois a outra fonte da s\u00faa obra era o Libro Vermello de Hergest. O manuscrito Hendregadredd escribiuse probabelmente na abad\u00eda cisterciense de Strata Florida en Ceredigion. A obra empeza pouco despois de 1282 - primeiro por un escriba principal, quizais o arquitecto orixinal do volume - pero sobre corenta mans apareceron en dous estratos posteriores de actividade escrituraria, que traballaron ata ben entrado o s\u00e9culo XIV. Sobre 1330 engad\u00edronse un n\u00famero de poemas de poetas contempor\u00e1neos, inclu\u00edndo un poema posibelmente da man do mesmo Dafydd ap Gwilym, o poeta m\u00e1is famoso do momento. Ti\u00f1a unha relaci\u00f3n estreita con Strata Florida e existe a tradici\u00f3n de que foi enterrado al\u00ed.\nPartes do Manuscrito Hendregadredd foron copiadas en 1617 polo estudoso John Davies (Mallwyd). Copias antigas de secci\u00f3ns do manuscrito amosan que certas partes do orixinal se perderon desde aquela. No s\u00e9culo XVII o manuscrito pertenc\u00eda ao anticuario Robert Vaughan como parte da s\u00faa gran biblioteca de Hengwrt, pero posteriormente separouse do resto da s\u00faa colecci\u00f3n."}
{"id": "183978", "revid": "85894", "url": "https://gl.wikipedia.org/wiki?curid=183978", "title": "Scott Speedman", "text": "Robert Scott Speedman, nado o 1 de setembro de 1975 en Londres, \u00e9 un actor brit\u00e1nico de nacionalidade canadense que ten traballado en cine e televisi\u00f3n. \u00c9 co\u00f1ecido por interpretar a \"Ben Covington\" na serie de televisi\u00f3n \"Felicity\" e o h\u00edbrido vampiro-lobishome \"Michael Corvin\" nos filmes \"Underworld\" e \"\"."}
{"id": "183979", "revid": "5863", "url": "https://gl.wikipedia.org/wiki?curid=183979", "title": "Serra de Pena do Pico", "text": "A serra de Pena do Pico \u00e9 unhas das serras orientais de Galiza. Est\u00e9ndense en direcci\u00f3n N-SO, por terras do concello de Becerre\u00e1. Est\u00e1 conformada por xistos e cuarcitas. Nas abas da serra hai carballeiras ben conservadas.\nO punto de altitude m\u00e1xima \u00e9 o monte da Pena, con 1.182 metros sobre o nivel do mar."}
{"id": "183980", "revid": "1131", "url": "https://gl.wikipedia.org/wiki?curid=183980", "title": "Montes da Albela e Meda", "text": "Os montes da Albela e Meda est\u00e1n localizadas nas serras orientais de Galiza. Te\u00f1en orientaci\u00f3n NE-SO e est\u00e1n situadas entre Becerre\u00e1, Triacastela, L\u00e1ncara e Samos.\nO punto de maior altura \u00e9 o monte Bra\u00f1a (tam\u00e9n co\u00f1ecido como montes Meda), con 1.200 metros sobre o nivel do mar."}
{"id": "183981", "revid": "5863", "url": "https://gl.wikipedia.org/wiki?curid=183981", "title": "Serra do Piornal", "text": "A serra do Piornal \u00e9 unhas das serras orientais de Galiza, con orientaci\u00f3n NO-SE. Limita ao norte co concello de Pedrafita do Cebreiro e ao nordeste con Navia de Suarna.\nO monte m\u00e1is alto \u00e9 o monte Carballeda, con 1.392 metros sobre o nivel do mar."}
{"id": "183982", "revid": "5863", "url": "https://gl.wikipedia.org/wiki?curid=183982", "title": "Serra do Ra\u00f1adoiro", "text": "A serra do Ra\u00f1adoiro \u00e9 unha das serras orientais de Galiza. Ten orientaci\u00f3n NO-SE e est\u00e1 situadas entre As Nogais e Pedrafita do Cebreiro. Na vertente sur nace o r\u00edo L\u00f3uzara, que discorre cara ao Courel, onde confl\u00fae co R\u00edo Lor.\nO punto de maior altura da serra \u00e9 A Muralla, con 1.480 metros sobre o nivel do mar."}
{"id": "183983", "revid": "56817", "url": "https://gl.wikipedia.org/wiki?curid=183983", "title": "Serra do Oribio", "text": "A serra do Oribio \u00e9 unha das serras orientais de Galiza. Est\u00e9ndense en direcci\u00f3n E-SO por terras dos concellos de Samos e Triacastela. Est\u00e1 limitada ao norte polo val do r\u00edo Sarria e ao sur polo r\u00edo L\u00f3uzara A serra est\u00e1 conformada por pelitas. Na vertente oeste nacen varios afluentes do r\u00edo Sarria e na leste do L\u00f3uzara.\nEst\u00e1 inclu\u00edda como espazo natural no denominado \"Ancares-Courel\".\nO punto de maior elevaci\u00f3n \u00e9 o pico Oribio, con 1.447 metros sobre o nivel do mar."}
{"id": "183984", "revid": "1131", "url": "https://gl.wikipedia.org/wiki?curid=183984", "title": "Montes de L\u00f3uzara", "text": "Os montes de L\u00f3uzara est\u00e1n localizadas nas serras orientais de Galiza e est\u00e9ndense con direcci\u00f3n NE-SO. At\u00f3panse rodeados polo norte e o oeste polo r\u00edo L\u00f3uzara e polo leste e sur polo r\u00edo Lor. Forman o l\u00edmite oeste da conca do r\u00edo Sil.\nO punto de maior altitude \u00e9 o monte da Escrita, con 1.460 metros sobre o nivel do mar."}
{"id": "183985", "revid": "98629", "url": "https://gl.wikipedia.org/wiki?curid=183985", "title": "Cognici\u00f3n", "text": "A cognici\u00f3n (do lat\u00edn \"cognoscere\", 'co\u00f1er') \u00e9 o acto ou proceso de co\u00f1ecer, que implica atenci\u00f3n, percepci\u00f3n, memoria, raciocinio, xu\u00edzo, imaxinaci\u00f3n, pensamento e linguaxe. O termo ten orixe nos escritos de Plat\u00f3n e Arist\u00f3teles.\nFai referencia \u00e1 facultade dos seres de procesar informaci\u00f3n a partir da percepci\u00f3n, o co\u00f1ecimiento adquirido (experiencia) e caracter\u00edsticas subxectivas que permiten valorar a informaci\u00f3n.\nOs procesos cognitivos poden ser naturais ou artificiais, conscientes ou inconscientes, o que explica o por que se abordou o seu estudo desde diferentes perspectivas inclu\u00edndo a neurolox\u00eda, psicolox\u00eda, sociolox\u00eda, filosof\u00eda, as diversas disciplinas antropol\u00f3xicas, e as ciencias da informaci\u00f3n, tales como a intelixencia artificial e a xesti\u00f3n do co\u00f1ecemento.\nA \"cognici\u00f3n\" est\u00e1 intimamente relacionada con conceptos abstractos tales como mente, percepci\u00f3n, razoamento, intelicencia, aprendizaxe e moitos outros que describen numerosas capacidades dos seres superiores (a\u00ednda que estas caracter\u00edsticas tam\u00e9n as compartir\u00edan algunhas entidades non biol\u00f3xicas segundo prop\u00f3n a intelixencia artificial.\nNas primeiras etapas de desenvolvemento do concepto cr\u00edase que a cognici\u00f3n era unha caracter\u00edstica unicamente humana, pero co desenvolvemento da etolox\u00eda e a intelixencia artificial, disc\u00fatese a validez de tal argumento.\nPsicolox\u00eda.\nA psicolox\u00eda cognitiva estuda os procesos de aprendizaxe e de aquisici\u00f3n de co\u00f1ecemento. Actualmente \u00e9 unha rama da psicolox\u00eda dividido en innumer\u00e1beis lin\u00f1s de diferentes investigaci\u00f3ns e algunhas veces discordantes entre si.\nSegundo a psicolox\u00eda cognitiva pode haber, nos individuos, unha visi\u00f3n unitaria dos procesos mentais, onde o aprendizaxe dase pola aprehensi\u00f3n dos datos e do co\u00f1ecemento imediato dun obxecto mental. Duna maneira m\u00e1is simple, podemos dicir que a cognici\u00f3n \u00e9 a forma en como o cerebro percibe, aprende, recorda e pensa sobre toda a informaci\u00f3n captada a trav\u00e9s dos cinco sentidos.\nPero a cognici\u00f3n \u00e9 m\u00e1is que unha simple aquisici\u00f3n de co\u00f1ecimento e, consecuentemente, a nosa mellor adaptaci\u00f3n ao medio. Tam\u00e9n \u00e9 un mecanismo de conversi\u00f3n do que se captaou para o noso modo de ser interno. \u00c9 un proceso polo cal o ser humano interact\u00faa cos seus semellantes e co medio en que vive, sen perder a s\u00faa identidade existencial. Comeza coa captaci\u00f3n dos sentidos e logo en seguida ocorre a percepci\u00f3n. \u00c9, por tanto, un proceso de co\u00f1ecemento que ten como material a informaci\u00f3n do medio en que vivimos e o que xa est\u00e1 rexistrado na nosa memoria.\nEn psicolox\u00eda e intelixencia artificial (IA) o concepto ref\u00edrese \u00e1s funci\u00f3ns, procesos e estados mentais de axentes intelixentes, cun enfoque particular en procesos tales como comprensi\u00f3n, inferencia, toma de decisi\u00f3ns, planificaci\u00f3n e aprendizaxe. A investigaci\u00f3n no campo da cognici\u00f3n aborda capacidades dos axentes/sistemas tales como a abstracci\u00f3n, xeneralizaci\u00f3n, concreci\u00f3n/especializaci\u00f3n e meta-razoamento, nas cales invol\u00facranse conceptos subxectivos tales como as crenzas, co\u00f1ecemento, estados mentais e preferencias.\nO concepto de cognici\u00f3n util\u00edzase frecuentemente para significar o acto de co\u00f1ecer, ou co\u00f1ecemento, e pode ser definido, nun sentido cultural ou social, como o desenvolvemento emerxente de co\u00f1ecemento dentro dun grupo que culmina coa sinerx\u00eda do pensamento e a acci\u00f3n.\nO proceso mental.\nFritjof Capra presenta no ap\u00e9ndice do seu libro, \"A trama da vida\", os seis criterios fundamentais de Gregory Bateson para o proceso mental e os compara coa teor\u00eda proposta por Humberto Maturana:\nSegundo John Lachman e E. C. Butterfield, o chamado procesamento de informaci\u00f3n... \nConsidera que \u00e9 nos dous \u00faltimos criterios onde se presenta a diferenza entre os puntos de vista de Bateson e Maturana sobre a cognici\u00f3n.\nEste procesamento consiste en como o suxeito internaliza a informaci\u00f3n recibida polo ambiente. \u00c1 su\u00e1 vez, na internalizaci\u00f3n de novos co\u00f1ecementos, act\u00edvanse de maneira conxunta as funci\u00f3ns cognitivas para que a internalizaci\u00f3n de novos co\u00f1ecementos se realice dunha maneira satisfactoria."}
{"id": "183987", "revid": "23204", "url": "https://gl.wikipedia.org/wiki?curid=183987", "title": "Cillian Murphy", "text": "Cillian Murphy, nado o 25 de maio de 1976 en Douglas, condado de Cork, \u00e9 un actor irland\u00e9s de cine e teatro."}
{"id": "183988", "revid": "1131", "url": "https://gl.wikipedia.org/wiki?curid=183988", "title": "Serra dos Cabalos", "text": "A Serra dos Cabalos \u00e9 unha das serras orientais de Galiza. Est\u00e9ndese en direcci\u00f3n NE-SO e est\u00e1 localizada nos l\u00edmites entre Galiza e a provincia de Le\u00f3n. Est\u00e1 conformada por lousas, granitos, are\u00edscas, cuarcitas e calcarias. Polo norte, o leste e m\u00e1is o sur est\u00e1 rodeada polo r\u00edo Selmo e os seus afluentes; polo oeste est\u00e1 o curso do r\u00edo Sold\u00f3n.\nO punto de maior altura \u00e9 o pico Montouto, con 1534 metros sobre o nivel do mar."}
{"id": "183989", "revid": "1131", "url": "https://gl.wikipedia.org/wiki?curid=183989", "title": "Serra do Cabreiro", "text": "A serra da Cabreiro \u00e9 unha prolongaci\u00f3n cara ao suroeste da serra dos Cabalos, ambas as d\u00faas pertencentes \u00e1s serras orientais de Galiza. Est\u00e1 localizada entre os r\u00edos Sold\u00f3n e Vilarmel. Dos seus cimos baixan diversos afluentes do primeiro, o r\u00edo Sold\u00f3n, e un deles, o r\u00edo Caroceiro, forma unha seimeira de m\u00e1is de 40 metros de ca\u00edda que soamente \u00e9 vis\u00edbel en \u00e9poca de chuvias.\nO punto de maior altitude da serra \u00e9 o alto do Cabreiro, con 1.388 metros sobre o nivel do mar."}
{"id": "183990", "revid": "6939", "url": "https://gl.wikipedia.org/wiki?curid=183990", "title": "Seimeira", "text": ""}
{"id": "183991", "revid": "6939", "url": "https://gl.wikipedia.org/wiki?curid=183991", "title": "Serra do Cereixedo", "text": ""}
{"id": "183992", "revid": "27155", "url": "https://gl.wikipedia.org/wiki?curid=183992", "title": "Serra da Enci\u00f1a da Lastra", "text": "O Parque Natural da Serra da Enci\u00f1a da Lastra \u00e9 unha paraxe protexida que comprende a contorna da serra da Enci\u00f1a da Lastra, unha das serras orientais de Galiza. Est\u00e1 situado na zona nord\u00e9s da provincia de Ourense, no concello de Rubi\u00e1, comarca de Valdeorras, xusto no l\u00edmite coa comarca do Bierzo. Foi declarado parque natural no ano 2002. Ten unha extensi\u00f3n de 3151,67 ha e unha altitude media de 684 m.\nO parque abrangue a serra e un val calcario de pendentes pronunciadas e cant\u00eds entre os que destacan a pena Falcoeira, o val do Inferno ou os penedos de Oulego. O r\u00edo Sil discorre durante uns catro quil\u00f3metros polo extremo oriental do parque, remansado nese tramo polo encoro de Penarrubia. O outro curso de auga permanente \u00e9 o r\u00edo Galir, al\u00e9n da existencia doutros regatos estacionais.\nOs puntos de m\u00e1xima altitude da serra son O Piornal, con 1529 metros sobre o nivel do mar e a pena Tara, con 1089 metros, nos penedos de Oulego.\n\u00c1rea de especial interese faun\u00edstico e flor\u00edstico polo seu car\u00e1cter lim\u00edtrofe entre a rexi\u00f3n mediterr\u00e1nea e a eurosiberiana, o parque abrangue a mellor representaci\u00f3n de vexetaci\u00f3n mediterr\u00e1nea en Galicia, con n\u00fameros endemismos de \u00e1mbito reducido. Pos\u00fae tam\u00e9n destacadas poboaci\u00f3ns de aves rapaces, entre as que destaca a presenza do voitre branco, aguia real e falc\u00f3n peregrino. A menor dureza do solo calizo propiciou a formaci\u00f3n de abundantes covas \u2014que aqu\u00ed se denominan palas\u2014 que acubillan importantes colonias de morcegos, das m\u00e1is importantes de Galicia. Outro punto de interese radica na presenza de pasteiros mediterr\u00e1neos caracter\u00edsticos de zonas rochosas de monta\u00f1a.\nClima.\nO parque natural at\u00f3pase nunha zona clim\u00e1tica de transici\u00f3n entre os dominios oce\u00e1nico de monta\u00f1a e oce\u00e1nico-mediterr\u00e1neo, cunha precipitaci\u00f3n media anual de 594\u00a0mm e unha temperatura media de 12,9\u00a0\u00b0C. Segundo estudos levados a cabo pola Xunta de Galicia o parque presenta o clima m\u00e1is seco de Galicia, de tipo mediterr\u00e1neo t\u00e9pedo.\nXeolox\u00eda.\nOs terreos de natureza calcaria, moi restrinxidos a nivel galego, at\u00f3panse principalmente na serra da da Enci\u00f1a da Lastra onde forman unha unidade coas \u00e1reas veci\u00f1as do Bierzo, que se incl\u00fae xeograficamente na zona xeol\u00f3xica \u00e1stur-occidental leonesa. Tr\u00e1tase do dominio da denominada calcaria da Aquiana, de tipo marm\u00f3reo e natureza recifal, estratificaci\u00f3n pouco marcada e en ocasi\u00f3ns totalmente dolomitizada.(ref) Debido \u00e1 s\u00faa natureza, estas calcarias presentan restos f\u00f3siles de briozoos e outros organismos do per\u00edodo ordov\u00edcico, testemu\u00f1as dunha \u00e9poca en que esta zona se encontraba somerxida baixo o mar. A \u00e1rea \u00e9 altamente singular no \u00e1mbito galego, desde os puntos de vista xeomorfol\u00f3xico, ecol\u00f3xico e paisax\u00edstico, polo gran desenvolvemento, extensi\u00f3n e pendente que alcanzan os cortados calcarios, que chegan a superar os 200 m de altura e te\u00f1en a s\u00faa mellor representaci\u00f3n no estreito do Covas, na pena Falcoeira e nos penedos de Oulego. As\u00ed mesmo, aqu\u00ed at\u00f3pase o mellor exemplo de morfolox\u00eda c\u00e1rstica de Galicia, albergando a maior rede de covas e simas da Comunidade Aut\u00f3noma, entre as que destacan as existentes nas inmediaci\u00f3ns de Covas e Biobra, non afectadas polo encoro. Por outra parte, a parte inferior das vertentes da serra est\u00e1 constitu\u00edda por lousas e cuarcitas. A este nivel, son elementos xeomorfol\u00f3xicos relevantes os conos de dexecci\u00f3n e os dep\u00f3sitos detr\u00edticos de lousas, cuarcitas e calcarias, presentes en Covas e no seu contorno. A elevada singularidade do espazo natural foi tida en conta polo Instituto Xeol\u00f3xico e Mineiro de Espa\u00f1a ao inclu\u00edr parte da \u00e1rea no Punto de Interese Xeol\u00f3xico \"Minas de Pintura\" (PIG OR-3), que, ademais dun dep\u00f3sito presil\u00farico de limonita situado en Pardoll\u00e1n, de elevado interese estratigr\u00e1fico, incl\u00fae o estreito de Covas e o macizo calcario de Penarrubia.\nFlora e fauna.\nNo parque natural \u00e1chanse unha ampla variedade de especies animais e vexetais raras, ameazadas e de distribuci\u00f3n marxinal ou moi restrinxida en territorio galego. A situaci\u00f3n xeral da serra da Enci\u00f1a da Lastra at\u00f3pase bioxeograficamente na rexi\u00f3n mediterr\u00e1nea, limitando coa rexi\u00f3n eurosiberiana (rexi\u00f3n na que se encadra a meirande parte de Galicia), e adscr\u00edbese cronoloxicamente ao subsector berciano do sector ourens\u00e1n-sanabr\u00e9s, pertencente \u00e1 provincia carpetano-ib\u00e9rico-leonesa. Os fondos do val corresp\u00f3ndense co piso mesomediterr\u00e1neo, caracterizado pola presenza de bosques de escler\u00f3filos, como as aci\u00f1eirais, cuxos elementos se entremesturan cos do piso supramediterr\u00e1neo nos cumios da serra nos que priman os bosques de con\u00edferas ou de especies marcescentes, como as querc\u00edneas (aci\u00f1eira \u2014\"Quercus ilex\"\u2014, acivro \u2014\"Ilex aquifolium\"\u2014 e sobreira \u2014\"Quercus suber\").\nFlora.\nO parque natural abarca a mellor representaci\u00f3n de vexetaci\u00f3n mediterr\u00e1nea en Galicia e nel describ\u00edronse un total de 16 asociaci\u00f3ns ou comunidades vexetais naturais e seminaturais, entre as que se contan bosques mediterr\u00e1neos calc\u00edcolas, espi\u00f1eirais, salgueirais, tomi\u00f1eiras, vexetaci\u00f3n de pared\u00f3ns calcarios e diversos tipos de pasteiros. A riqueza flor\u00edstica \u00e9 elevad\u00edsima, co\u00f1ec\u00e9ndose a existencia de m\u00e1is de 450 taxons de flora vascular, dos que 62 te\u00f1en nesta \u00e1rea calcaria as s\u00faas \u00fanicas poboaci\u00f3ns en Galicia, mentres que outros 55 taxons, tam\u00e9n calc\u00edcolas ou parcialmente calc\u00edcolas, aparecen noutros puntos da xeograf\u00eda galega, a\u00ednda que en parte restrinxidos a este e outros afloramentos calcarios. Polo menos 40 taxons son end\u00e9micos da pen\u00ednsula Ib\u00e9rica e seis sono de Galicia. Como m\u00ednimo, consid\u00e9rase que 26 destes taxons son raros ou enc\u00f3ntranse ameazados en Galicia.\nDe moi especial significaci\u00f3n son as comunidades ligadas a rochedos calcarios, e en particular a asociaci\u00f3n de cam\u00e9fitos propia de pared\u00f3ns verticais, nas que a cantidade de endemismos, alg\u00fans de distribuci\u00f3n moi reducida, \u00e9 moi alta, inclu\u00edndo a \"Campanula adsurgens, Crepis albida subsp. asturica, Festuca burnatii, Leontodon farinosus, Petrocoptis grandiflora\". Tam\u00e9n relacionados con solos calcarios, pos\u00faen igualmente unha gran relevancia as tomi\u00f1eiras de \"Thymus zygis\", propias do subsector berciano e \u00fanicas en Galicia, as\u00ed como diferentes tipos de pasteiros calc\u00edcolas mediterr\u00e1neos e orocant\u00e1bricos, presentes na parroquia de Oulego, Rubi\u00e1. Estas comunidades son o h\u00e1bitat de \"Armeria rothmaleri\" e \"Dianthus merinoi\", tam\u00e9n end\u00e9micas de \u00e1mbito reducido.\nEntre a vexetaci\u00f3n arb\u00f3rea e arbustiva predominan os aci\u00f1eirais de car\u00e1cter calc\u00edcola, que recobren m\u00e1is dunha terceira parte do espazo natural e son os m\u00e1is extensos de Galicia. Est\u00e1n caracterizados pola aci\u00f1eira. E o \u00e9rbedo acompa\u00f1ados por arbustos mediterr\u00e1neos como \"Genista hystrix\", o aderno de folla estreita (\"Phillyrea angustifolia\") ou o escornacabras (\"Pistacia terebinthus\"), e, dependendo da altura, da profundidade dos solos e da orientaci\u00f3n, pola sobreira, a abeleira, e o cancereixo, e en cuxos claros aparecen a lavanda e diferentes especies de xaras. Tam\u00e9n caracter\u00edsticos da zona son os espi\u00f1eirais que aparecen nas orlas dos aci\u00f1eirais, integrados por numerosos arbustos espi\u00f1osos e plantas rubideiras, na s\u00faa maior parte produtores de froitos carnosos, entre os que cabe significar diferentes especies de cerdeiras, abru\u00f1eiros, escornacabras, estripeiros, roseiras bravas e silvas.\nPresentan tam\u00e9n un grande interese os salgueirais riparios, que, a pesar de se atoparen limitados pola influencia do encoro de Penarrubia, se corresponden cunha asociaci\u00f3n propia do tramo do Sil a cabalo das provincias de provincia de Ourense e provincia de Le\u00f3n, na que se d\u00e1 unha gran variedade de salgueiros, acompa\u00f1ados polo lodoeiro, o freixo e o ameneiro. Pola s\u00faa parte, os vellos soutos de casti\u00f1eiros contan cunha notable extensi\u00f3n e est\u00e1n ben implantados nos arredores de aldeas, como en Oulego, Covas, Biobra ou Pardoll\u00e1n, conservando exemplares centenarios.\nFauna.\nA existencia de grandes cortados calcarios, a abundancia de froitos carnosos en espi\u00f1eirais, os ambientes agropecuarios ben integrados e, en suma, a elevada diversidade de h\u00e1bitats nunha \u00e1rea de transici\u00f3n bioclim\u00e1tica son determinantes da existencia da comunidade de aves nidificantes m\u00e1is rica e senlleira de Galicia, con m\u00e1is de 100 especies, unha excelente representaci\u00f3n de avifauna rup\u00edcola e mediterr\u00e1nea no \u00e1mbito galego e unha rica comunidade de aves rapaces. Entre as derradeiras sobresae a presenza de polo menos 21 especies, inclu\u00edndo entre as nidificantes (12 especies di\u00farnas e 6 nocturnas) o voitre branco (\"Neophron percnopterus\") (unha das 2 \u00fanicas parellas que cr\u00edan en Galicia de xeito regular (2007, 2008, 2009)), a aguia real (\"Aquila chrysaetos\") (1 parella), a aguia albela (\"Circaetus gallicus\") (2-3 parellas), a aguia calzada (\"Hieraaetus pennatus\") (2-3 parellas), o falc\u00f3n peregrino (\"Falco peregrinus\") (3 parellas), e o bufo real (Bufo bufo) (1 parella). Tam\u00e9n se rexistrou a presenza da aguia perdigueira (\"Hieraaetus fasciatus\"), moi rara en Galicia. Ademais, entre a avifauna rup\u00edcola reprodutora est\u00e1n a pomba das rochas (\"Columba livia\") (maior poboaci\u00f3n galega), o andori\u00f1\u00f3n real (\"Apus melba\") (13 parellas e \u00fanica poboaci\u00f3n no interior de Galicia), a andori\u00f1a dos penedos (\"Ptyonoprogne rupestris\"), a andori\u00f1a d\u00e1urica (\"Hirundo daurica\"), o merlo rubio (\"Monticola saxatilis\"), e o azul (\"Monticola solitarius\"), o corvo (\"Corvus corax\"), a gralla pequena (\"Corvus monedula\"), e a choia biquivermella (\"Pyrrhocorax pyrrhocorax\") (10-15 parellas e poboaci\u00f3n non reprodutora de m\u00e1is de 100-150 exemplares, un dos mellores puntos de Galicia), not\u00e1ndose tam\u00e9n neste mesmo medio a presenza invernal dos pouco com\u00fans azulenta alpina (\"Prunella collaris\"), e gabeador vermello (\"Tichodroma muraria\"). Hai unha variada mestura de avifauna eurosiberiana e mediterr\u00e1nea, ligada a aci\u00f1eirais, soutos, espi\u00f1eirais e matogueiras, con numerosas especies de distribuci\u00f3n bioxeogr\u00e1fica marxinal, moi localizada ou mesmo \u00fanica na Comunidade Aut\u00f3noma, como o picanzo cabecirrubio (\"Lanius senator\"), o papamoscas cincento (\"Muscicapa striata\"), o rabirrubio de testa branca (\"Phoenicurus phoenicurus\"), a papuxa carrasqueira (\"Sylvia cantillans\"), a papuxa real (\"Sylvia hortensis\"), o pardal das rochas (\"Petronia petronia\"), ou o bicogroso (\"Coccothraustes coccothraustes\"). Hai un pequeno continxente de aves acu\u00e1ticas no encoro de Penarrubia, entre as que cabe mencionar, como invernantes, o mergull\u00f3n cristado (\"Podiceps cristatus\"), e o pato cristado (\"Aythya fuligula\").\nA lista de mam\u00edferos do parque ourens\u00e1n \u00e9 das m\u00e1is completas de Galicia, estando confirmada a presenza de 39 especies, a\u00ednda que se poder\u00eda chegar \u00e1s 50 cunha prospecci\u00f3n m\u00e1is detallada, segundo se desprende do pr\u00f3ximo da \u00e1rea de distribuci\u00f3n e dos requirimentos de h\u00e1bitat dalg\u00fans posibles compo\u00f1entes. \u00c9 ben co\u00f1ecida e do m\u00e1ximo interese a riqueza da comunidade de quir\u00f3pteros, dos que est\u00e1n presentes polo menos 9 especies, inclu\u00edndo algunhas raras e de distribuci\u00f3n marxinal en Galicia, como o morcego mediterr\u00e1neo de ferradura (\"Rhinolophus euryale\"), o morcego das ribeiras (\"Myotis daubentonii\"), o morcego das covas (\"Miniopterus schreibersii\") (con importante poboaci\u00f3n a nivel estatal), ou o morcego rabudo (\"Tadarida teniotis\"). Tam\u00e9n \u00e9 destacable a variedade e abundancia de carn\u00edvoros, entre os que cabe citar o gato bravo (\"Felis sylvestris\"), a lontra (\"Lutra lutra\"), o armi\u00f1o (\"Mustela erminea\"), o teixugo (\"Meles meles\"), o tour\u00f3n (\"Mustela putorius\"), e a gardu\u00f1a (\"Martes foina\"). Menos frecuente \u00e9 o lobo (\"Canis lupus\"), que parece presentarse ocasionalmente na zona. O oso pardo (\"Ursus arctos\"), existente polo menos ata o s\u00e9culo XIX, visitou novamente estas serras nos \u00faltimos anos nalgunhas ocasi\u00f3ns. Os grandes herb\u00edvoros do parque son o corzo (\"Capreolus capreolus\"), e o xabaril (\"Sus scrofa\"), que acadan boas densidades e ocupan sobre todo os aci\u00f1eirais."}
{"id": "183993", "revid": "1131", "url": "https://gl.wikipedia.org/wiki?curid=183993", "title": "Macizo de Pena Trevinca", "text": "O macizo de Pena Trevinca forma parte das serras orientais de Galiza e est\u00e1 situado na confluencia da provincia de Ourense coas provincias de Zamora e Le\u00f3n. Son 5 as serras que se consideran parte deste macizo: a serra do Eixo, a serra da Mina, a serra Cabreira, a serra Calva e a serra Segundeira.\nFormouse na oroxenia herciniana e sufriu importantes fracturas na oroxenia alpina, o que deu lugar a unha paisaxe de precipicios e barrancas. Neste macizo confl\u00faen a rexi\u00f3n eurosiberiana e a rexi\u00f3n mediterr\u00e1nea."}
{"id": "183994", "revid": "98629", "url": "https://gl.wikipedia.org/wiki?curid=183994", "title": "Armageddon", "text": "Armageddon \u00e9 un filme estadounidense de ficci\u00f3n cient\u00edfica dirixido por Michael Bay que se estreou en 1998.\nSinopse.\nUn asteroide do tama\u00f1o do estado de Texas apunta directamente cara a Terra. Na NASA, tan s\u00f3 atopan unha posible soluci\u00f3n: enviar a un equipo de astronautas \u00f3 espazo para que destr\u00faan o meteorito antes de que choque co noso planeta. Para iso recorren a Harry S. Stamper, o maior experto en perforaci\u00f3ns petrol\u00edferas, e \u00f3 seu cualificado equipo de perforadores, para que aterren na superficie do asteroide, o perforen e introduzan un dispositivo nuclear que \u00f3 estalar consiga desviar a s\u00faa traxectoria e poder salvalo planeta, evitando as\u00ed o Armageddon."}
{"id": "183996", "revid": "128279", "url": "https://gl.wikipedia.org/wiki?curid=183996", "title": "Samuel S\u00e1nchez", "text": "Samuel S\u00e1nchez Gonz\u00e1lez, nado en Oviedo o 5 de febreiro de 1978, \u00e9 un ciclista profesional asturiano.\nTr\u00e1tase dun corredor especialista en carreiras dun d\u00eda, nas que ten acadado vitorias importantes, como a medalla de ouro de ciclismo en ruta nos Xogos Ol\u00edmpicos de Pequ\u00edn 2008; a\u00ednda que tam\u00e9n ten feito boas clasificaci\u00f3ns nas carreiras de 3 semanas, ga\u00f1ando varias etapas na Vuelta a Espa\u00f1a e Tour de Francia. Na edici\u00f3n 2010 do Tour de Francia f\u00edxose co terceiro posto definitivo na clasificaci\u00f3n xeral, e \u00f3 ano seguinte coa vitoria final na clasificaci\u00f3n da monta\u00f1a.\nNo ano 2014 tras a desaparici\u00f3n do equipo Euskatel tanto el como moitos outros dos seus compa\u00f1eiros quedan sen equipo, Samuel ficha in extremis polo BMC, inicialmente por un ano pero tras unha boa campa\u00f1a renova coa marca su\u00edza, onde continua competindo a d\u00eda de hoxe."}
{"id": "183997", "revid": "85894", "url": "https://gl.wikipedia.org/wiki?curid=183997", "title": "Cassidy Freeman", "text": "Cassidy Freeman, nada o 22 de abril de 1982 en Chicago, Illinois, \u00e9 unha actriz, cantante e m\u00fasico estadounidense. \u00c9 co\u00f1ecida por interpretar a \"Tess Mercer\" na serie de televisi\u00f3n \"Smallville\", na que traballou durante tres anos."}
{"id": "183999", "revid": "89787", "url": "https://gl.wikipedia.org/wiki?curid=183999", "title": "Protociencia", "text": "En filosof\u00eda da ciencia, o termo protociencia (do grego antigo \u03c0\u03c1\u1ff6\u03c4\u03bf\u03c2, \"protos\", 'primeiro', 'inicial', e \"ciencia\") \u00fasase para describir unha nova \u00e1rea de esforzo cient\u00edfico en proceso de consolidaci\u00f3n. \u00c9 dicir, inscribe os campos de investigaci\u00f3n nun \"continuum\" temporal: \u00e9 protocient\u00edfico o que \"poder\u00eda\", no porvir, integrarse na ciencia, ou non integrarse.\n\u00c1s veces os esc\u00e9pticos cient\u00edficos ref\u00ederense \u00e1s protociencias como ciencias patol\u00f3xicas.\nO termo \"protociencia\" \u00fasase tam\u00e9n \u00e1s veces para describir unha hip\u00f3tese que a\u00ednda non foi probada adecuadamente polo m\u00e9todo cient\u00edfico, pero que \u00e9 polo demais consistente coa ciencia existente ou que, onde non o \u00e9, ind\u00edcao abertamente \u00e1 espera de novos feitos ou investigaci\u00f3ns.\nAs protociencias poden seren disciplinas ou campos do saber nun estadio anterior ao de seren consideradas ciencias; as hip\u00f3teses presentadas poden estar ou non de acordo coas evidencias co\u00f1ecidas no momento, porque as predici\u00f3ns asociadas \u00e1s mesmas a\u00ednda non se comprobaran empiricamente ou non poidan selo debido a limitaci\u00f3ns tecnol\u00f3xicas. Exemplos neste sentido ser\u00edan a teor\u00eda da relatividade xeral, que empezou sendo unha protociencia e hoxe est\u00e1 considerada como ciencia, ou a teor\u00eda de cordas, considerada hoxe en d\u00eda unha protociencia \u00e1 espera de verificaci\u00f3n experimental.\nEn sentido hist\u00f3rico, consid\u00e9rase protociencias a disciplinas como a astrolox\u00eda ou a alquimia, que deron paso \u00e1 astronom\u00eda e \u00e1 qu\u00edmica coa aparici\u00f3n do m\u00e9todo cient\u00edfico. Por\u00e9n, a negativa dos seus practicantes a aceptar dito m\u00e9todo fai que hoxe en d\u00eda sexan consideradas pseudociencias.\nHistoria do termo protociencia.\nO fil\u00f3sofo da ciencia Thomas Kuhn foi o primeiro en usar esta palabra nun ensaio, publicado por primeira vez en 1970 :\nMentres a protociencia \u00e9 con frecuencia especulativa, c\u00f3mpre distinguila da pseudociencia pola s\u00faa adhesi\u00f3n ao m\u00e9todo cient\u00edfico e \u00e1s pr\u00e1cticas establecidas da boa ciencia, e m\u00e1is notabelmente na vontade de que poida ser refutada por novas evidencias (se estas apareceran) ou suplantada por unha teor\u00eda m\u00e1is predictiva.\nCampos tales como a astrolox\u00eda e a alquimia, anteriores \u00e1 invenci\u00f3n do m\u00e9todo cient\u00edfico, poden ser tam\u00e9n considerados como protociencias. Coa chegada do m\u00e9todo cient\u00edfico, produciron rapidamente os campos cient\u00edficos da astronom\u00eda e a qu\u00edmica, respectivamente, deixando a aqueles que rexeitaban adoptar o m\u00e9todo cient\u00edfico na pr\u00e1ctica dunha pseudociencia.\nM\u00e1is tipicamente un campo protocient\u00edfico \u00e9 aquel onde a hip\u00f3tese presentada est\u00e1 de acordo coas evidencias dispo\u00f1\u00edbeis naquel momento, e onde se elaborou un \"corpus\" de predici\u00f3ns asociadas, pero estas non foron a\u00ednda probadas (ou non poden selo, debido a limitaci\u00f3ns tecnol\u00f3xicas actuais).\nAlgunhas protociencias progresan at\u00e9 seren unha parte aceptada da ciencia establecida. Outras fallan nesta consolidaci\u00f3n, ou v\u00f3lvense pseudocient\u00edficas cando os seus seguidores persisten a pesar de carecer de evidencias cient\u00edficas que sustenten os seus puntos de vista.\nDiversas ciencias comezaron como ramas da filosof\u00eda: matem\u00e1ticas, filosof\u00eda natural, econom\u00eda, psicolox\u00eda, sociolox\u00eda etc\u00e9tera.\nExemplos de protociencias.\nO exemplo moderno m\u00e1is famoso de protociencia poder\u00eda ser a teor\u00eda da deriva continental tal como foi orixinalmente propuesta por Alfred Wegener (que finalmente chegou a ser un modelo cient\u00edfico aceptado cando os mecanismos da tect\u00f3nica de placas foron comprendidos, a\u00ednda que a tect\u00f3nica de placas ten diferenzas substanciais coa deriva de Wegener). Outros exemplos incl\u00faen:\nAlg\u00fans campos como a acupuntura ou os so\u00f1os l\u00facidos, as experiencias despois da morte ou EDM, a psican\u00e1lise, poden seren tam\u00e9n categorizadas como protociencias, tendo pendentes m\u00e1is evidencias e a s\u00faa consolidaci\u00f3n te\u00f3rica.\nOutros campos, como a parapsicolox\u00eda est\u00e1n m\u00e1is cerca do bordo entre a protociencia e a pseudociencia."}
{"id": "184002", "revid": "22795", "url": "https://gl.wikipedia.org/wiki?curid=184002", "title": "Xenobiolox\u00eda", "text": ""}
{"id": "184003", "revid": "23204", "url": "https://gl.wikipedia.org/wiki?curid=184003", "title": "Gran Premio de Alema\u00f1a de 2011", "text": "O Gran Premio de Alema\u00f1a 2011 \u00e9 unha carreira de F\u00f3rmula Un que se celebrou o 24 de xullo de 2011, en N\u00fcrburgring, N\u00fcrburg, Alema\u00f1a. Foi a d\u00e9cima carreira da tempada . \nInforme.\nO xoves antes da carreira, o Equipo Lotus anunciou que Karun Chandhok substituir\u00eda a Jarno Trulli a fin de semana.\nA carreira, disputada sobre 60 voltas, foi ga\u00f1ada polo McLaren de Lewis Hamilton despois de partir segundo na grella. O Ferrari de Fernando Alonso terminou en segundo lugar, e Mark Webber, quen iniciou a carreira na pole position, completou o podio na terceira posici\u00f3n co Red Bull. O compa\u00f1eiro de equipo de Webber, e l\u00edder do campionato Sebastian Vettel terminou en cuarto lugar, pondo fin a unha serie de once carreiras terminando no podio.\nComo consecuencia da carreira, a ventaxe de Vettel no Campionato reduciuse a 77 puntos con Webber. A vitoria de Hamilton permitiulle acadar o terceiro lugar no campionato, cinco puntos por detr\u00e1s de Webber , e catro por diante de Alonso. No Campionato de Construtores, Red Bull ampl\u00eda a s\u00faa vantaxe no campionato a 112 puntos sobre McLaren, Ferrari con outros 51 puntos por detr\u00e1s est\u00e1 en terceira posici\u00f3n."}
{"id": "184004", "revid": "1131", "url": "https://gl.wikipedia.org/wiki?curid=184004", "title": "Camilo Nogueira", "text": "O nome de Camilo Nogueira pode referirse a:"}
{"id": "184005", "revid": "1131", "url": "https://gl.wikipedia.org/wiki?curid=184005", "title": "Museo Arqueol\u00f3xico e Hist\u00f3rico Castelo de Santo Ant\u00f3n", "text": "O Museo Arqueol\u00f3xico e Hist\u00f3rico do Castelo de Santo Ant\u00f3n est\u00e1 situado no castelo do mesmo nome, no paseo mar\u00edtimo da cidade da Coru\u00f1a. Foi inaugurado en outubro de 1968.\nO castelo de Santo Ant\u00f3n foi comezado en 1588 sobre a illa de Santo Ant\u00f3n, como elemento defensivo da cidade fronte \u00f3s ataques por mar. Posteriormente, e ata ben avanzada a ditadura franquista, foi utilizado como prisi\u00f3n militar e pol\u00edtica. En 1949 foi declarado monumento hist\u00f3rico-art\u00edstico e, en 1960, o Ministerio de Defensa cedeu a fortaleza \u00f3 concello da Coru\u00f1a, quen aprobou a conversi\u00f3n do edificio en museo arqueol\u00f3xico provincial en 1964, centrado na arqueolox\u00eda e historia da cidade.\nFoi o arquitecto Pons Sorolla quen realizou a consolidaci\u00f3n e reformas necesarias para a adaptaci\u00f3n como espazo muse\u00edstico e, finalmente, abriuse \u00f3 p\u00fablico o 5 de outubro de 1968, baixo a direcci\u00f3n de Jos\u00e9 Mar\u00eda Luengo Mart\u00ednez. Con posterioridade realiz\u00e1ronse novas reformas baixo a direcci\u00f3n de Manuel Gallego Jorreto, como a reconstruci\u00f3n, en 1993, da \"Casa de Botes\", destinada \u00e1 recepci\u00f3n e biblioteca, no terreo que ocupaba antigamente o edificio que, baixo ese nome, serv\u00eda de punto de chegada \u00e1 illa das barcas que proced\u00edan da cidade.\nAo xa mencionado Jos\u00e9 Mar\u00eda Luengo Mart\u00ednez, primeiro director de 1968 a 1972, sucedeuno Luis Monteagudo Garc\u00eda, que ocupou o cargo ata 1975. A direcci\u00f3n m\u00e1is longa foi a de Felipe Sen\u00e9n L\u00f3pez G\u00f3mez que ocupou o cargo de 1975 a 1996. Desde ent\u00f3n o director \u00e9 Xos\u00e9 Mar\u00eda Bello Di\u00e9guez.\nSecci\u00f3ns.\nOs fondos do museo div\u00eddense en tres secci\u00f3ns que se reparten en zonas ben diferenciadas:\nArqueolox\u00eda.\nNa planta baixa do castelo exp\u00f3\u00f1ense pezas da prehistoria e historia antiga, principalmente da provincia da Coru\u00f1a pero tam\u00e9n doutras partes de Galicia, desde o paleol\u00edtico ata a romanizaci\u00f3n de Galicia. Entre as pezas expostas c\u00f3mpre destaca-la colecci\u00f3n de ourivar\u00eda pre e protohist\u00f3rica, como o casco de Leiro (Rianxo), datado no 700 a.C., o torques de Xanceda (Mes\u00eda) ou o tesouro do castro de Elvi\u00f1a. Dentro da Idade de Bronce, p\u00f3dense ver pu\u00f1ais, espadas, puntas de lanza, machados de distinto tipo e numerosos mu\u00ed\u00f1os de man, todos eles procedentes de escavaci\u00f3ns en diferentes puntos da provincia (monte Lioira (Rianxo), lagoa de Alcai\u00e1n (Coristanco), Isorna (Rianxo), Taraio (Malpica), Carnota, Dombate, Mina da Parxubeira (Mazaricos), Arca da Piosa (Zas) etc.).\nDa \u00e9poca romana destaca a \"Tabula lougeiorum\", procedente do castro de Cido (Folgoso do Courel). Tr\u00e1tase dunha placa de bronce datada no ano 1 d.C., que documenta o tratado de hospitalidade entre Caio Asinio, en nome de Roma, e o pobo \u00e1stur dos Louget. No campo da epigraf\u00eda latina conta con varias estelas funerarias como a estela de Primiano (de Oza-Cesuras), a de Victorinus (de Tines, Vimianzo) ou a de San Pedro de Grandal (de Vilarmaior) as\u00ed como varias aras votivas adicadas \u00e1 Deusa Fortuna e a X\u00fapiter \u00d3ptimo M\u00e1ximo ou a divindades galaicas como Coso ou os Lugoves. Pezas destacadas son tam\u00e9n unha pequena estatua de bronce do deus Mercurio e o \u00eddolo f\u00e1lico do Castro de Elvi\u00f1a. No apartado da ourivar\u00eda est\u00e1n expostos torques, diademas e colares. Nas vitrinas adicadas \u00e1 vida coti\u00e1 p\u00f3dense atopar xerras, fragmentos de \u00e1nforas, fichas de xogos e dados. A maior\u00eda destas pezas proceden do campamento romano da Ciadella, en Sobrado. Os ritos funerarios est\u00e1n representados na secci\u00f3n \"Morrer na aldea, morrer na cidade\", que ademais das estelas e inscrici\u00f3ns funerarias citadas anteriormente conta cun esqueleto dunha muller nova, disposto con \"tegulae\" a d\u00faas augas e acompa\u00f1ado de varios exemplares de urnas funerarias.\nA secci\u00f3n de arqueolox\u00eda acolle tam\u00e9n unha sala destinada a \"Outras culturas\", na que se expo\u00f1en obxectos procedentes das escavaci\u00f3ns realizadas por equipos espa\u00f1ois en Nubia en 1960, con motivo da construci\u00f3n da presa de Asu\u00e1n. Tam\u00e9n unha colecci\u00f3n de puntas de frecha, machados etc. do paleol\u00edtico saharau\u00ed, datados en 2.500 a.C.\nNa antiga coci\u00f1a do castelo exp\u00f3\u00f1ense diversas pezas de cer\u00e1mica popular galega.\nNo exterior, no patio superior, exponse un petr\u00f3glifo cruciforme procedente do contorno da Torre de H\u00e9rcules, que se interpreta como cruces ou marcas de presenza de peregrinos ou cruzados medievais. Tam\u00e9n se pode ver unha reconstruci\u00f3n da cista megal\u00edtica de Taraio (Malpica de Berganti\u00f1os), da idade de Bronce inicial.\nEscultura medieval.\nNo patio do castelo e nas casamatas que serviron de calabozo e de dependencias dos soldados, exp\u00f3\u00f1ense diversos relevos, esculturas, sepulcros e laudas sepulcrais do s\u00e9culo XIV, e diferentes escudos her\u00e1ldicos dos s\u00e9culos XVI \u00f3 XVIII. Un destes escudos, procedente da \"Porta da Torre de Arriba\" (constru\u00edda en 1590), pode se-lo escudo en pedra da cidade da Coru\u00f1a m\u00e1is antigo .\nP\u00f3dese destaca-la representaci\u00f3n dun anxo tocando a gaita, nunha doela procedente da portada do Mosteiro de Santa Catalina de Montefaro, no concello de Ares .\nHistoria.\nEsta secci\u00f3n distrib\u00faese entre a \"Casa do gobernador\" e a capela, coa sancrist\u00eda, situadas na planta alta do castelo. En distintas salas exp\u00f3\u00f1ense pezas relacionadas coa torre de H\u00e9rcules, a invasi\u00f3n do pirata Drake (1589), a batalla de Elvi\u00f1a (1809) e outros acontecementos relevantes na historia da Coru\u00f1a. Nunha das paredes p\u00f3dese ver un exemplar da Carta Xeom\u00e9trica de Galicia, de Domingo Font\u00e1n.\nEntre outras pezas expostas, p\u00f3dense destaca-los restos do pecio de Cabo Cee (Corcubi\u00f3n), recuperado en 1987 e do que se mostra unha variada colecci\u00f3n de moedas de prata dos reinados de Carlos V e Filipe II.\nNa capela do castelo, de estilo neocl\u00e1sico, destaca a Virxe do Rosario (patroa da Coru\u00f1a), entre diversos obxectos lit\u00farxicos e de culto. Nas arcadas laterais da capela hai dous murais pintados por Xos\u00e9 Sesto (1982). Un representa a Apoteose de Santo Ant\u00f3n, coas s\u00faas tentaci\u00f3ns e milagres; no outro figuran os presos ilustres que pasaron por esta cadea, \u00f3 redor da Virxe do Rosario.\nNa rampla de acceso \u00f3 patio superior exponse unha reconstruci\u00f3n experimental dunha embarcaci\u00f3n da Idade de Ferro. Foi constru\u00edda por alumnos da Facultade de Xeograf\u00eda e Historia de Santiago de Compostela base\u00e1ndose en imaxes dos petr\u00f3glifos e textos antigos que citaban as barcas feitas de vimbios e coiro coas que os habitantes do noroeste peninsular pod\u00edan realizar intercambios comerciais grazas a unha navegaci\u00f3n costeira. Foi bautizada como \"A Borna\" en lembranza \u00e1s representaci\u00f3n de barcos prehist\u00f3ricos nos petr\u00f3glifos da Borna, en Meira (Moa\u00f1a).\nOutras dependencias.\nO museo conta tam\u00e9n con distintas dependencias administrativas e de estudo. A biblioteca est\u00e1 na \"Casa dos Botes\", que serv\u00eda de acceso \u00f3 castelo cando este era a\u00ednda illa."}
{"id": "184006", "revid": "5132", "url": "https://gl.wikipedia.org/wiki?curid=184006", "title": "Principado de Liechtenstein", "text": ""}
{"id": "184007", "revid": "12452", "url": "https://gl.wikipedia.org/wiki?curid=184007", "title": "Museo Arqueol\u00f3xico da Coru\u00f1a", "text": ""}
{"id": "184008", "revid": "12452", "url": "https://gl.wikipedia.org/wiki?curid=184008", "title": "Museo Arqueol\u00f3xico e Hist\u00f3rico da Coru\u00f1a", "text": ""}
{"id": "184009", "revid": "23204", "url": "https://gl.wikipedia.org/wiki?curid=184009", "title": "Damiano Cunego", "text": "Damiano Cunego, nado o 19 de setembro de 1981 en Cerro Veronese, preto de Verona, \u00e9 un ciclista italiano, profesional dende 2002.\nA s\u00faa especialidade son as etapas de monta\u00f1a e as carreiras cl\u00e1sicas dun d\u00eda, a\u00ednda que adoita loitar polos postos de honra nas carreiras de 1 ou 3 semanas nas que participa. Ten ga\u00f1ado o Giro da Lombard\u00eda 3 veces e a Amstel Gold Race 1 vez entre outras vitorias salientables. En 2004 acadou a vitoria no Giro de Italia con s\u00f3 22 anos, e en 2008 foi medalla de prata no Campionato do Mundo de ciclismo en ruta."}
{"id": "184012", "revid": "5863", "url": "https://gl.wikipedia.org/wiki?curid=184012", "title": "Benidorm CD", "text": ""}
{"id": "184013", "revid": "23241", "url": "https://gl.wikipedia.org/wiki?curid=184013", "title": "Smartphone", "text": ""}
{"id": "184014", "revid": "98629", "url": "https://gl.wikipedia.org/wiki?curid=184014", "title": "Bertha von Suttner", "text": "Bertha Felicitas Sophie, nada co nome de Kinsky von Chinic und Tettau en Praga o 9 de xu\u00f1o de 1843 e finada en Viena o 21 de xu\u00f1o de 1914, foi unha pacifista e escritora austroh\u00fangara.\nTraxectoria.\nFoi filla do conde Franz Kinsky von Wchinitz und Tettau e de Sophie von K\u00f6rner. Naceu sendo xa orfa de pai, sendo este mariscal de campo e conselleiro do imperio austroh\u00fangaro. En 1876 casou co escritor e nobre Arthur Von Suttner. Xa casada, estudou m\u00fasica e literatura; a parella viaxou extensamente, abandonando a s\u00faa residencia vienesa para trasladarse a Par\u00eds, regresando definitivamente a Austria en 1885.\nEn 1889 publicou a novela \"Die Waffen nieder!\", traducida a diversas linguas convertida axi\u00f1a nun cl\u00e1sico do movemento pacifista internacional. Editou unha revista pacifista internacional co mesmo t\u00edtulo. Outras publicaci\u00f3ns que reflicten o seu ideal foron \"Das Maschinenzeitaler\" (onde critica os nacionalismos radicais e o armamento) e \"Inventarium einer Seele\" (onde se percebe a influencia de H. T. Buckle, Herbert Spencer e Charles Darwin).\nVon Suttner foi unha das m\u00e1is destacadas figuras do movemento internacional pola paz, difundindo a idea en numerosas conferencias en toda Europa, e creando unha asociaci\u00f3n para promovela en Austria. En 1905 recibiu o premio Nobel da Paz, se ben p\u00e9nsase que parte da decisi\u00f3n puido deberse \u00e1 s\u00faa relaci\u00f3n de secretaria e amiga de Alfred Nobel. Faleceu pouco antes de comezar a primeira guerra mundial."}
{"id": "184015", "revid": "4817", "url": "https://gl.wikipedia.org/wiki?curid=184015", "title": "Applications Technology Satellite 4", "text": "Applications Technology Satellite 4 ou ATS 4 foi un sat\u00e9lite artificial dos Estados Unidos adicado a probar novas tecnolox\u00edas e lanzado o 10 de agosto de 1968 mediante un foguete Atlas SLV-3 desde o Centro Espacial Kennedy, en Florida, Estados Unidos.\nCaracter\u00edsticas.\nATS-4 probou diferentes tecnolox\u00edas:\nO sat\u00e9lite ti\u00f1a forma de cilindro de 1,42 metros de di\u00e1metro e 1,83 metros de altura. A enerx\u00eda el\u00e9ctrica proporcion\u00e1baan dous paneis solares que alimentaban un par de bater\u00edas recargables de n\u00edquel-cadmio. O sat\u00e9lite dispo\u00f1\u00eda de catro p\u00e9rtegas extensibles que pod\u00edan alongarse ata os 28,2 metros de lonxitude para proporcionar estabilizaci\u00f3n por gradente gravitatorio.\nO sistema de telemetr\u00eda consist\u00eda en catro transmisores de 2,1 vatios de potencia, dous transmitindo en 136,47 MHz e os outros dous en 137,35\u00a0MHz, ademais dun experimento de comunicaci\u00f3n por microondas.\nO sat\u00e9lite levaba a bordo dous motores de i\u00f3ns de cesio para medir o seu pulo e a compatibilidade electromagn\u00e9tica con outros subsistemas da nave. Os propulsores med\u00edan 5\u00a0cm de di\u00e1metro e foron dese\u00f1ados para funcionar a 0,02\u00a0kW de potencia, proporcionando 89 mN de forza cun impulso espec\u00edfico de 6700 segundos. A voltaxe de entrada no motor era de 3000 voltios e a cantidade de propelente a bordo era de 0,05\u00a0kg. En probas previas en terra o r\u00e9cord de funcionamento era de 2245 horas. No ATS-4 o motor funcionou s\u00f3 10 horas debido \u00e1 finalizaci\u00f3n prematura do experimento pola posta en \u00f3rbita incorrecta do sat\u00e9lite. O experimento cos motores i\u00f3nicos supuxo a primeira proba orbital deste tipo.\nDurante o lanzamento a segunda etapa do foguete non chegou a encenderse, deixando o sat\u00e9lite nunha \u00f3rbita de aparcadoiro que acabou por facer que o sat\u00e9lite reentrara na atmosfera o 17 de outubro de 1968. Con todo, obtiv\u00e9ronse datos \u00fatiles dalg\u00fans dos instrumentos."}
{"id": "184016", "revid": "54336", "url": "https://gl.wikipedia.org/wiki?curid=184016", "title": "Mari\u00f1a de Augas Santas", "text": "Mari\u00f1a de Augas Santas foi unha muller m\u00e1rtir do cristianismo, probablemente lendaria, venerada como santa pola Igrexa cat\u00f3lica, que celebra a s\u00faa festa o 18 de xullo. \nTraxectoria.\nA s\u00faa vida mestura lenda e feitos que poder\u00edan ser reais. Segundo a tradici\u00f3n, naceu en Balcagia (actual Baiona) cara ao 119, sendo filla de Lucio Castelio Severo (gobernador romano da Gallaecia e Lusitania) e da s\u00faa esposa Calsia. Esta tivo nove fillas, chamadas Liberata, Xenevra, Quiteria, Eufemia, Xermana, Marciana, Basilia, Vitoria e a mesma Mari\u00f1a, nun s\u00f3 parto mentres o seu marido estaba f\u00f3ra en campa\u00f1a; temerosa de ser acusada de infidelidade (pens\u00e1base que os nacementos m\u00faltiples eran debidos \u00e1 concupiscencia da muller), quixo desfacerse das nenas e deullas \u00e1 s\u00faa criada Sila para que as afogase no r\u00edo Mi\u00f1or.\nSila, que era cristi\u00e1, non as quixo matar e deixounas en casas de familias cristi\u00e1s amigas, sendo bautizadas polo bispo Ovidio de Braga, e creceron como cristi\u00e1s nunha \u00e9poca en que esta relixi\u00f3n a\u00ednda era perseguida.\nDe grandes foron acusadas diante do seu pai. Cando Severo se decatou de que eran as s\u00faas fillas, convidounas a abxurar do cristianismo e levar unha vida regalada con el. Ao se negaren foron feitas presas. Fuxiron cada unha a un lugar, morrendo todas como m\u00e1rtires. Mari\u00f1a foi decapitada o 18 de xaneiro de 139 en Augas Santas (Allariz). No lugar da s\u00faa morte abrollaron tres fontes en cada lugar onde golpeou a s\u00faa cabeza ao ser decapitada.\nPatroa.\n\"V\u00e9xase tam\u00e9n: \"\nMoitos son os lugares, parroquias e concellos de Galicia que reclaman para si a orixe desta santa, contan diferentes versi\u00f3ns sobre a s\u00faa vida ou a reco\u00f1ecen como patroa. \u00c9 patroa dos concellos de Teo, Xinzo de Limia, Cambados e As Neves. A devoci\u00f3n \u00e1 \"santa\" \u00e9 particularmente xeneralizada en Galicia contando con 36 igrexas baixo a s\u00faa advocaci\u00f3n na diocese de Santiago, 14 na diocese de Tui e 16 na diocese de Ourense. Tam\u00e9n est\u00e1 asociada a complexos de augas medicinais na pen\u00ednsula ib\u00e9rica. "}
{"id": "184017", "revid": "1131", "url": "https://gl.wikipedia.org/wiki?curid=184017", "title": "Premio Nobel de literatura", "text": ""}
{"id": "184018", "revid": "1131", "url": "https://gl.wikipedia.org/wiki?curid=184018", "title": "Dereito de autor", "text": ""}
{"id": "184020", "revid": "5863", "url": "https://gl.wikipedia.org/wiki?curid=184020", "title": "George Bernard Shaw", "text": "George Bernard Shaw, nado en Dubl\u00edn o 26 de xullo de 1856 e finado en Ayot St. Lawrence (Hertfordshire) o 2 de novembro de 1950, foi un escritor irland\u00e9s, ga\u00f1ador do premio Nobel de literatura en 1925 e dun premio Oscar en 1938.\nTraxectoria.\nShaw naceu nunha familia pobre e protestante. Educouse no Wesley College, e marchou a Londres en 1870.\nShaw volveuse vexetariano con vinte e cinco anos logo de ler a H. F. Lester. Estaba en contra das vivisecci\u00f3ns e dos deportes crueis cos animais, e a cr\u00edtica \u00e1 inmoralidade de comer carne animal \u00e9 un t\u00f3pico frecuente na s\u00faa obra. M\u00e1is tarde comezou a involucrarse na pol\u00edtica, sendo concelleiro do distrito de St. Pancras desde 1897. Foi un socialista notable, destacado membro da Sociedade Fabiana, que defend\u00eda a transformaci\u00f3n da sociedade a trav\u00e9s de m\u00e9todos non revolucionarios. En 1898 casou con Charlotte Payne-Townshend. Foi amigo de Gilbert Keith Chesterton e do compositor Edward Elgar.\nShaw criticou a execuci\u00f3n dos l\u00edderes rebeldes do alzamento de Pascua, defendendo que todos os fogares destru\u00eddos poder\u00edan ser sempre reconstru\u00eddos. Shaw foi amigo persoal do l\u00edder Michael Collins, ao que invitou a cear na s\u00faa casa de Londres cando Collins negociaba o tratado anglo-irland\u00e9s con David Lloyd George.\nPor\u00e9n, Shaw defend\u00eda a morte para as persoas vagas, ineptas e opositoras. Pediu \u00e1s personalidades da ciencia a creaci\u00f3n dun gas que matase de forma instant\u00e1nea pero sen dor. Defendeu o nazismo e o fascismo de Mussolini pola s\u00faa acci\u00f3n, pero finalmente renegou do nazismo porque Hitler transformara a concepci\u00f3n marxista do nacionalsocialismo..\nDesde 1906 e at\u00e9 a s\u00faa morte viviu en Shaw's Corner, na vila de Ayot St. Lawrence, en Hertfordshire. A s\u00faa casa est\u00e1 actualmente musealizada. En 1971 reabriuse en Londres o Teatro Shaw.\nObra.\nNa s\u00faa primeira etapa en Londres escribiu cinco novelas que foron rexeitadas polas editoriais. Comezou a colaborar no xornalismo con cr\u00edtica literaria e art\u00edstica. Escribiu unha columna de cr\u00edtica musical no peri\u00f3dico \"Star\". Entre 1888 e 1890 firmou estas cr\u00edticas co pseud\u00f3nimo de Corno di Bassetto. En 1895 pasou a ser o cr\u00edtico teatral do \"Saturday Review\", primeiro paso cara \u00e1 s\u00faa carreira como dramaturgo.\nA s\u00faa primeira obra de \u00e9xito foi \"Candida\", estreada en 1898. Outras obras dram\u00e1ticas foron \"The Devil's Disciple\" (1897), \"Arms and the Man\" (1898), \"Mrs. Warren's Profession\" (1898), \"Captain Brassbound's Conversion\" (1900), \"Man and Superman\" (1903), \"Caesar and Cleopatra\" (1901), \"Major Barbara\" (1905), \"Androcles and the Lion\" (1912), e \"Pygmalion\" (1913), pola que en 1938 obtivo o Oscar \u00f3 mellor gui\u00f3n adaptado. Despois da primeira guerra mundial escribiu \"Heartbreak House\" (1919) e \"Saint Joan\" (1923).\nUnha das caracter\u00edsticas das s\u00faas obras son as longas introduci\u00f3ns, ensaios (en ocasi\u00f3ns m\u00e1is extensos que a propia obra) onde daba a s\u00faa opini\u00f3n \u2014normalmente controvertida\u2014 sobre os temas tratados.\nShaw preocupouse polas incoherencias na escritura da lingua inglesa, deixando no seu testamento unha parte destinada \u00e1 creaci\u00f3n dun novo alfabeto fon\u00e9tico para ese idioma, proxecto que non se puido levar a cabo inicialmente pola falta de fondos. Por\u00e9n, cos dereitos de autor\u00eda de obras como \"Pygmalion\" e \"My Fair Lady\" (musical baseado na obra de Shaw), desenvolveuse o alfabeto Shaviano.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Escritores de Irlanda]]\n[[Categor\u00eda:Escritores en lingua inglesa]]\n[[Categor\u00eda:Dramaturgos de Irlanda]]\n[[Categor\u00eda:Premio Nobel de Literatura]]\n[[Categor\u00eda:Nados en Dubl\u00edn]]\n[[Categor\u00eda:Nados en 1856]]\n[[Categor\u00eda:Finados en 1950]]\n[[Categor\u00eda:Irlandeses de ascendencia inglesa]]\n[[Categor\u00eda:Premios Nobel de Irlanda]]"}
{"id": "184021", "revid": "1131", "url": "https://gl.wikipedia.org/wiki?curid=184021", "title": "Bernard Shaw", "text": ""}
{"id": "184024", "revid": "1131", "url": "https://gl.wikipedia.org/wiki?curid=184024", "title": "Ruiz Zorrilla", "text": ""}
{"id": "184027", "revid": "5863", "url": "https://gl.wikipedia.org/wiki?curid=184027", "title": "Jos\u00e9 Echegaray", "text": "Jos\u00e9 Echegaray Eizaguirre, nado en Madrid o 19 de abril de 1832 e finado na mesma vila o 14 de setembro de 1916, foi un enxe\u00f1eiro, matem\u00e1tico, dramaturgo e pol\u00edtico espa\u00f1ol, catedr\u00e1tico da Facultade de Ciencias na Universidade Central.\nEn 1904 foille concedido o premio Nobel de literatura, e introduciu en Espa\u00f1a a xeometr\u00eda de Chasles, a teor\u00eda de Galois e as funci\u00f3ns el\u00edpticas. Era irm\u00e1n do comedi\u00f3grafo Miguel Echegaray.\nTraxectoria.\nEra fillo dun m\u00e9dico e profesor de instituto aragon\u00e9s e de nai navarra. Pasou a infancia en Murcia, onde fixo a educaci\u00f3n primaria. Aos 14 anos regresou a Madrid, ao pouco tempo antes creado instituto de segunda ensinanza de San Isidro, para preparar o ingreso \u00e1 escola de enxe\u00f1eiros de cami\u00f1os, canles e portos. Tras acadar o t\u00edtulo de enxe\u00f1eiro con 20 anos, sendo o n\u00famero un da s\u00faa promoci\u00f3n, marchou a Almer\u00eda e Granada para traballar.\nEn 1854 volveu a Madrid como profesor na escola de enxe\u00f1eiros, sendo amais o secretario do centro. At\u00e9 1868, deu clase de matem\u00e1ticas, estereotom\u00eda, hidr\u00e1ulica, xeometr\u00eda descritiva, c\u00e1lculo diferencial e f\u00edsica. Amais, entre 1858 a 1860 foi profesor da escola de axudantes de obras p\u00fablicas.\nEn 1864 foi nomeado membro da Real Academia das Ciencias Exactas. No seu discurso de ingreso, \"Historia de las matem\u00e1ticas puras en nuestra Espa\u00f1a\", fac\u00eda o balance da matem\u00e1tica espa\u00f1ola a trav\u00e9s da historia, defendendo a ciencia b\u00e1sica fronte \u00e1 ciencia pr\u00e1ctica. O discurso foi fonte de pol\u00e9mica por ser esaxeradamente negativo e con determinadas lagoas. Entre 1901 e 1916 foi o seu presidente.\nPol\u00edtica.\nDe ideolox\u00eda liberal, participou na Sociedad Libre de Econom\u00eda Pol\u00edtica. Trala revoluci\u00f3n de 1868 e a entrada de Joan Prim i Prats en Madrid, Manuel Ruiz Zorrilla, co que participara activamente na fundaci\u00f3n do Partido Radical, nomeou a Echegaray director xeral de obras p\u00fablicas. Entrou no goberno en 1869 como ministro de fomento (1869\u20131870 e 1872), desenvolvendo a Lei de bases de ferrocarr\u00eds. En 1870 formou parte da comisi\u00f3n que recibiu o rei Amadeu de Savoia en Cartaxena. Entre 1872 e 1873 foi ministro de facenda, regresando ao cargo en 1874 durante a Primeira Rep\u00fablica Espa\u00f1ola, \u00e9poca en que se deu ao Banco de Espa\u00f1a o car\u00e1cter de banco estatal co monopolio da emisi\u00f3n de billetes.\nTrala restauraci\u00f3n mon\u00e1rquica mantivo os seus ideais republicanos, pero foi elixido deputado en 1876, defendendo no Congreso a s\u00faa xesti\u00f3n das cr\u00edticas do bando conservador. En 1880 participou xunto con Nicol\u00e1s Salmer\u00f3n e Cristino Martos na fundaci\u00f3n do Partido Republicano Progresista. Posteriormente, participou no r\u00e9xime da Restauraci\u00f3n, formando parte do bando m\u00e1is esquerdista do Partido Liberal de Sagasta. En 1905, reinando Afonso XIII, regresou ao ministerio de facenda. Foi tam\u00e9n senador vitalicio e presidente do consello de instruci\u00f3n p\u00fablica.\nObra.\nComezou a s\u00faa actividade literaria en 1865 coa obra dram\u00e1tica \"La hija natural\" se ben non foi estreada at\u00e9 tempo despois. En 1874 escribiu \"El libro talonario\". Estreou 67 obras de teatro, 34 delas en verso, con grande \u00e9xito entre o p\u00fablico na \u00e9poca pero sen valor literario para a cr\u00edtica posterior. Na s\u00faa primeira \u00e9poca estaba influenciado pola melancol\u00eda do romanticismo propio da \u00e9poca, pero m\u00e1is adiante adoptou un ton social, marcado polo noruegu\u00e9s Henrik Ibsen.\nEn 1888 foi elixido presidente do Ateneo de Madrid. En 1896 foi elixido membro da RAE (cadeira e min\u00fascula). En 1904 foille concedido o premio Nobel de literatura, xunto ao poeta provenzal Fr\u00e9d\u00e9ric Mistral. A concesi\u00f3n deste premio ao autor espa\u00f1ol escandalizou as vangardas literarias espa\u00f1olas, especialmente aos membros da xeraci\u00f3n do 98. Nese momento non estaba considerado un dramaturgo excepcional, e a s\u00faa obra era criticada por personalidades como Clar\u00edn ou Pardo Baz\u00e1n. Se ben contaba coa admiraci\u00f3n de autores como Bernard Shaw ou Luigi Pirandello, o propio autor mantivo sempre unha actitude distante coa s\u00faa obra.\nObra cient\u00edfica.\nComo cient\u00edfico e profesor publicou diversas obras sobre f\u00edsica e matem\u00e1ticas.\nFoi socio fundador e primeiro presidente da Sociedade Espa\u00f1ola de F\u00edsica e Qu\u00edmica, fundada en 1903.\nReco\u00f1ecementos.\n&lt;/br&gt;"}
{"id": "184029", "revid": "12452", "url": "https://gl.wikipedia.org/wiki?curid=184029", "title": "Jos\u00e9 Echegaray y Eizaguirre", "text": ""}
{"id": "184030", "revid": "23204", "url": "https://gl.wikipedia.org/wiki?curid=184030", "title": "Pedralbes", "text": "Pedralbes \u00e9 un barrio da cidade de Barcelona, en Catalu\u00f1a, que forma parte do distrito de Les Corts. \nA s\u00faa poboaci\u00f3n \u00e9 de moi alto poder adquisitivo, sobre todo na avenida Pearson. Neste barrio at\u00f3pase a maxestosa mansi\u00f3n do Consulado dos Estados Unidos de Am\u00e9rica e as residencias de multimillonarios que figuran cada ano nas listas das persoas m\u00e1is enriquecidas deste pa\u00eds. Nas d\u00e9cadas de 1940 e 1950, o circu\u00edto de Pedralbes usouse en carreiras de automobilismo e motociclismo.\nMosteiro de Pedralbes.\nO barrio debe o seu nome ao mosteiro de clarisas fundado en 1326 pola ra\u00ed\u00f1a Elisenda de Montcada. En 1367 foi encomendado ao Consell de Cent. \nSituado ao oeste da cidade de Barcelona, nunha zona que pertenceu ao antigo municipio de Sarri\u00e1 e \u00e9 hoxe o barrio hom\u00f3nimo, comprende un claustro de dous pisos (ss. XIV-XV) e unha igrexa (s. XIV) dunha soa nave con capelas entre os contrafortes, atribu\u00edda a Berenguer de Montagut; constit\u00fae un fiel expo\u00f1ente do g\u00f3tico catal\u00e1n. Cont\u00e9n obras de arte tan importantes como a decoraci\u00f3n pict\u00f3rica da capela de San Miguel, obra de Ferrer Bassa (1346), e o dobre sepulcro da fundadora. \nAlg\u00fans espazos do convento foron reformados en 1992-93 para albergar un dep\u00f3sito de pintura antiga do Museo Thyssen-Bornemisza de Madrid. A decrecente afluencia de p\u00fablico e a culminaci\u00f3n da reforma do MNAC de Barcelona levaron a un replanteamiento de devandito acordo, de tal modo que tales pinturas traslad\u00e1ronse ao citado museo nacional."}
{"id": "184032", "revid": "23204", "url": "https://gl.wikipedia.org/wiki?curid=184032", "title": "La Maternitat i Sant Ramon", "text": "La Maternitat i Sant Ramon \u00e9 un barrio do distrito de Les Corts da cidade de Barcelona que limita co municipio de L'Hospitalet de Llobregat. Este barrio est\u00e1 formado por dous sectores diferentes, a po\u00f1ente Sant Ramon e o de La Maternitat e Can Bacard\u00ed a levante.\nO nome de Sant Ramon prov\u00e9n da parroquia de Sant Ramon Nonat, este sector tam\u00e9n \u00e9 denominado Collblanc. La Maternitat \u00e9 un n\u00facleo ao redor dunha residencia asistencial, a Casa de la Maternitat e exp\u00f3sitos que constru\u00edu a Deputaci\u00f3n de Barcelona e que encargou a Camil Oliveras i Gensana.\n\u00c1 zona central do barrio hai tres grandes equipamentos, as instalaci\u00f3ns do Futbol Club Barcelona, entre elas o Camp Nou, o cemiterio de Les Corts e o complexo de La Maternitat."}
{"id": "184033", "revid": "23204", "url": "https://gl.wikipedia.org/wiki?curid=184033", "title": "Barrio de Les Corts", "text": "Les Corts \u00e9 un barrio do distrito hom\u00f3nimo da cidade de Barcelona. \u00c9 a zona m\u00e1is central do distrito e foi o n\u00facleo principal do antigo municipio de Les Corts, agregado a Barcelona en 1897, ao que daba nome e que m\u00e1is ou menos corresponde ao que hoxe \u00e9 o actual distrito.\nO barrio combina edificaci\u00f3ns das primeiras urbanizaci\u00f3ns dos s\u00e9culos XVIII e XIX, xunto con outras de nova construci\u00f3n. Durante a d\u00e9cada dos anos setenta do s\u00e9culo XIX abr\u00edronse as principais r\u00faas e a praza do Carme, situada no eixo central desta popular barriada. A finais de s\u00e9culo instal\u00e1ronse varias industrias, como a f\u00e1brica Castells e a s\u00faa colonia obreira.\nO sector de Can Novell comprende os terreos que ocupou o antigo campo do FC Barcelona entre os anos 20 e 60 do s\u00e9culo XX e que agora se atopan ao barrio de La Maternitat i Sant Ramon. Nos terreos da antiga mas\u00eda de Can Batllori, sobre a avenida Diagonal, atop\u00e1ronse restos neol\u00edticos e ib\u00e9ricos, as\u00ed como unha vila e unha necr\u00f3pole romana."}
{"id": "184036", "revid": "22570", "url": "https://gl.wikipedia.org/wiki?curid=184036", "title": "Chamadelle", "text": "Chamadelle \u00e9 unha comuna francesa na rexi\u00f3n administrativa da Aquitania, no departamento de Gironde. Est\u00e9ndese por unha \u00e1rea de 15,19 km\u00b2, con 682 habitantes, segundo os censos de 2011, cunha densidade de 44 hab/km\u00b2."}
{"id": "184037", "revid": "6939", "url": "https://gl.wikipedia.org/wiki?curid=184037", "title": "Knut Pedersen Hamsun", "text": ""}
{"id": "184040", "revid": "22570", "url": "https://gl.wikipedia.org/wiki?curid=184040", "title": "Serras do sur de Galicia", "text": "As serras do sur de Galiza son aquelas que se estenden polo pa\u00eds ao longo da raia con Portugal at\u00e9 o r\u00edo Mi\u00f1o. Tr\u00e1tase dunha agrupaci\u00f3n de serras que non te\u00f1en unha continuidade dado que est\u00e1n interrompidas pola depresi\u00f3n de Monterrei. Te\u00f1en a fractura de varias fallas con orientaci\u00f3n N-S ou NE-S.\nCaracter\u00edsticas.\nUn primeiro grupo est\u00e1 formado por serras de escasa altura, na comarca de Ri\u00f3s e a serra das Penas Libres, en Vilardev\u00f3s. Logo de pasada a depresi\u00f3n de Monterrei, est\u00e1n a serra do Larouco, a serra da Pena, a serra de Pisco e mais ao do Xur\u00e9s. A partir da serra de Santa Eufemia, a orientaci\u00f3n pasa de ser L-O a ser N-S, e as\u00ed contin\u00faa at\u00e9 o r\u00edo Mi\u00f1o polas serras do Quinzo, Queguas e Laboreiro.\nSon en xeral serras de relevo suave con arredor de 1.000 metros de altitude de media. O pico m\u00e1is elevado at\u00f3pase na serra do Xur\u00e9s, especialmente o Altar dos Cabr\u00f3s, con 1498 metros."}
{"id": "184041", "revid": "6939", "url": "https://gl.wikipedia.org/wiki?curid=184041", "title": "Serras do sur de Galiza", "text": ""}
{"id": "184042", "revid": "5863", "url": "https://gl.wikipedia.org/wiki?curid=184042", "title": "Serra das Penas Libres", "text": "A serra das Penas Libres \u00e9 unhas das serras do sur de Galiza, est\u00e1 orientada con sentido NO-SO, na comarca de Vilardev\u00f3s, e limita con Portugal ao sur. Nesta cadea nacen polo sur afluentes do r\u00edo Mente, e polo oeste afluentes do r\u00edo T\u00e1mega.\nEst\u00e1 conformada por pedra de gra e granitos ao norte, lousas e cuarcitas ao leste, e materiais varios como xistos cara ao sur.\nO punto de maior altura \u00e9 o Mairos, con 1.083 metros sobre o nivel do mar, as\u00ed como tam\u00e9n o Salto do Cabalo, con 1.061 m."}
{"id": "184043", "revid": "1131", "url": "https://gl.wikipedia.org/wiki?curid=184043", "title": "Serra do Larouco", "text": "A serra do Larouco \u00e9 unha das serras do sur de Galiza. Ten orientaci\u00f3n NE-SO e fai de l\u00edmite entre A Limia e Portugal. Prol\u00f3ngase cara ao norte at\u00e9 tocar a serra de San Mamede, entre as depresi\u00f3ns da Limia e Monterrei.\n\u00c9 unha serra de cumios suaves que van ga\u00f1ando altura cara ao sur. Est\u00e1 formada principalmente por granito e por algunhas rochas metam\u00f3rficas. Boa parte est\u00e1 cuberta de mato e pi\u00f1eiro de repoboaci\u00f3n. Cons\u00e9rvanse zonas de bosque de cerqui\u00f1o, e destaca o bosque da Rous\u00eda, en Baltar.\nO punto m\u00e1ximo de altitude \u00e9 o Coto Farelo, con 1398 metros sobre o nivel do mar."}
{"id": "184044", "revid": "88628", "url": "https://gl.wikipedia.org/wiki?curid=184044", "title": "Serra da Ra\u00ed\u00f1a Loba", "text": "A serra da Ra\u00ed\u00f1a Loba \u00e9 unha das serras do sur de Galiza e est\u00e1 localizada entre A Limia e a serra de Larouco. Est\u00e1 conformada pola serra de Gomariz e os montes do Cebreiro. A s\u00faa composici\u00f3n \u00e9 principalmente gran\u00edtica.\nConserva importantes \u00e1reas de bosque de rebolos con bidueiros, pereiras bravas e carballos. Outra parte est\u00e1 repoboada con pi\u00f1eiros e o resto son arbustos e penedos.\nOs puntos de maior altura son o Penedo da Ra\u00ed\u00f1a Loba (na serra de Gomariz) con 1.161 metros sobre o nivel do mar, e o pico Cebreiro, con 1.265 (nos montes do Cebreiro, onde tam\u00e9n destaca con 1.258 o chamado Penedo das Fatigas)."}
{"id": "184045", "revid": "23204", "url": "https://gl.wikipedia.org/wiki?curid=184045", "title": "Damon Stoudamire", "text": "Damon Lamon Stoudamire, nado o 3 de setembro de 1973 en Portland, Oreg\u00f3n, \u00e9 un ex xogador profesional estadounidense de baloncesto, sendo o seu \u00faltimo equipo os San Antonio Spurs da NBA. Actualmente, \u00e9 adestrador asistente do equipo de baloncesto masculino dos Memphis Tigers. Xogaba de base, e foi seleccionado na 7\u00aa posici\u00f3n do Draft da NBA de 1995 polos Toronto Raptors. Ga\u00f1ou o premio ao Rookie do Ano da NBA na tempada 1995-96.\nXogou na universidade para os Arizona Wildcats, e profesionalmente para os Toronto Raptors, Portland Trail Blazers, Memphis Grizzlies e San Antonio Spurs."}
{"id": "184046", "revid": "89787", "url": "https://gl.wikipedia.org/wiki?curid=184046", "title": "Marreese Speights", "text": "Marreese Akeem Speights, nado o 4 de agosto de 1987 en San Petersburgo, Florida, \u00e9 un xogador americano de baloncesto profesional.\nTraxectoria profesional.\nSpeights foi elixido na 16\u00aa posici\u00f3n do Draft da NBA de 2008 polos Philadelphia 76ers. Asinou cos Sixers o 18 de xullo de 2008. Esa tempada foi a mellor para Speights nos 76ers, cun 50.2% de anotaci\u00f3n en tiros de campo, xogando 79 partidos, un 20.5% en triplas, e un 77.3% dende a li\u00f1a de tiros libres.\nO 4 de xaneiro de 2012, Speights foi traspasados aos Memphis Grizzlies nun traspaso a tres bandas, que levou ademais a Xavier Henry aos New Orleans Hornets. Os Grizzlies adquiriron a Speights para cubrir a baixa por lesi\u00f3n de Zach Randolph.\nO 22 de xaneiro de 2013, Speights foi traspasado \u00f3s Cleveland Cavaliers xunto a Wayne Ellington, Josh Selby e unha futura elecci\u00f3n de primeira rolda do Draft a cambio de Jon Leuer.\nO 12 de xullo de 2013, Speights asinou cos Golden State Warriors."}
{"id": "184051", "revid": "89787", "url": "https://gl.wikipedia.org/wiki?curid=184051", "title": "Tour de Francia 2009", "text": "A 96.\u00aa edici\u00f3n do Tour de Francia, disputada dende o 4 \u00f3 26 de xullo de 2009, estivo composta por 21 etapas nas que se percorreron un total de 3.459\u00a0km, inclu\u00edndo 93\u00a0km de contra o reloxo. A sa\u00edda da carreira tivo lugar en M\u00f3naco, e a chegada foi como sempre en Par\u00eds.\nA chamada \"Grande Boucle\" visitou nesta edici\u00f3n un total de seis pa\u00edses: M\u00f3naco, Francia, Espa\u00f1a, Andorra, Su\u00edza e Italia (por orde cronol\u00f3xico).\nAs novidades no Tour do 2009 foron a subida \u00f3 Mont Ventoux na pen\u00faltima etapa (substitu\u00edndo \u00e1 tradicional contra o reloxo por unha xornada de alta monta\u00f1a), a prohibici\u00f3n de empregar sistemas electr\u00f3nicos de comunicaci\u00f3n entre os ciclistas e os coches dos directores (o cal provocou a protesta dos equipos), e a recuperaci\u00f3n da contra o reloxo por equipos.\nO ga\u00f1ador final do Tour de Francia foi Alberto Contador. Nas outras clasificaci\u00f3ns secundarias impux\u00e9ronse Franco Pellizotti (monta\u00f1a e combatividade), Andy Schleck (mozos), Thor Hushovd (puntos) e Astana (equipos). O corredor que acadou un maior n\u00famero de vitorias de etapa foi Mark Cavendish con 6 vitorias, todas elas \u00f3 \"sprint\".\nClasificaci\u00f3n Xeral.\nA clasificaci\u00f3n xeral rematou do seguinte xeito:"}
{"id": "184061", "revid": "27155", "url": "https://gl.wikipedia.org/wiki?curid=184061", "title": "Glutamina", "text": "A glutamina (abreviadamente Gln ou Q) \u00e9 un \u03b1-amino\u00e1cido que forma parte das prote\u00ednas (amino\u00e1cido proteinox\u00e9nico). A s\u00faa cadea lateral -CH2-CH2-CO-NH2 \u00e9 unha amida formada ao substitu\u00edr o grupo hidroxilo da cadea lateral do \u00e1cido glut\u00e1mico por un grupo amino. Por tanto, pode considerarse como a amida do \u00e1cido glut\u00e1mico cun grupo carboxiamida. O grupo amino \u00e9 polar, polo que se considera un amino\u00e1cido polar neutro a pH celular. Nas prote\u00ednas aparece o is\u00f3mero L.\nNon se considera un amino\u00e1cido esencial, pero pode chegar a ser condicionalmente esencial en certas situaci\u00f3ns, como adestramento atl\u00e9tico intenso ou trastornos gastrointestinais. Est\u00e1 codificado polos cod\u00f3ns do c\u00f3digo xen\u00e9tico CAA e CAG. No sangue humano a glutamina \u00e9 o amino\u00e1cido m\u00e1is abundante, cunha concentraci\u00f3n de arredor 500-900 \u00b5mol/L.\nNa s\u00faa degradaci\u00f3n oxidativa a glutamina orixina alfa-cetoglutarato, que pode entrar na gliconeox\u00e9nese, polo que \u00e9 un amino\u00e1cido glicox\u00e9nico.\nFunci\u00f3ns.\nA glutamina desempe\u00f1a importantes funci\u00f3ns bioqu\u00edmicas, como as seguintes:\n\u00d3rganos consumidores e produtores.\nA glutamina sintet\u00edzase polo encima glutamina sintetase a partir de glutamato e amon\u00edaco. O tecido m\u00e1is importante na produci\u00f3n de glutamina \u00e9 o muscular, que orixina arredor do 90% de toda a glutamina sintetizada. Tam\u00e9n liberan pequenas cantidades de glutamina os pulm\u00f3ns e o cerebro. O f\u00edgado ten a capacidade de facer unha s\u00edntese significativa de glutamina, pero o seu papel no metabolismo da glutamina \u00e9 m\u00e1is ben regulatorio, xa que o f\u00edgado recibe grandes cantidades de glutamina procedente do intestino.\nOs consumidores m\u00e1is \u00e1vidos de glutamina no organismo son as c\u00e9lulas intestinais, os riles para establecer o equilibrio \u00e1cido-b\u00e1sico, as c\u00e9lulas inmunes activadas e moitas c\u00e9lulas cancerixenas. Aproveitando isto \u00faltimo, t\u00e9\u00f1ense probado diversos f\u00e1rmacos an\u00e1logos da glutamina como tratamentos anticancerosos, como a 6-Diazo-5-oxo-L-norleucina (DON), azaserina ou acivicina.\nExemplos do uso da glutamina.\nEn estados catab\u00f3licos de traumatismos ou enfermidades, a glutamina pode chegar a ser un amino\u00e1cido esencial e requ\u00edrese a s\u00faa inxesta como suplemento nutricional. A glutamina foi moi estudada durante os \u00faltimos 10\u201315 anos e mostrou ser \u00fatil no tratamento de doenzas graves, mancaduras, traumas, queimaduras, e como paliativo dos efectos secundarios do tratamento do c\u00e1ncer, e como axuda para a curaci\u00f3n de feridas cir\u00farxicas en pacientes postoperatorios e para unha m\u00e1is r\u00e1pida recuperaci\u00f3n. A glutamina comercial\u00edzase como suplemento alimentario para o crecemento muscular. As probas indican que a glutamina cando se administra oralmente pode incrementar os niveis plasm\u00e1ticos da hormona do crecemento ao estimular a gl\u00e1ndula pituitaria anterior. Na investigaci\u00f3n biol\u00f3xica a L-glutamina eng\u00e1dese habitualmente aos medios de cultivos celulares.\nNutrici\u00f3n.\nPresenza no organismo.\nA glutamina \u00e9 o amino\u00e1cido non esencial m\u00e1is abundante no corpo humano e un dos poucos amino\u00e1cidos que poden cruzar a barreira hemato-encef\u00e1lica. No corpo atop\u00e1mola circulando polo sangue ou almacenada nas prote\u00ednas do m\u00fasculo esquel\u00e9tico. S\u00f3 \u00e9 necesaria a suplementaci\u00f3n en casos de enfermidade ou traumas.\nFontes alimenticias.\nAs principais fontes dietarias de -glutamine son: carne de vaca, polo, peixe, ovos, leite e produtos l\u00e1cteos, trigo, repolo, remolacha, feix\u00f3ns, espinacas, e perexil. Tam\u00e9n se atopan pequenas cantidades de -glutamina libre en zumes de verduras e alimentos como o tofu."}
{"id": "184062", "revid": "111586", "url": "https://gl.wikipedia.org/wiki?curid=184062", "title": "Libro Vermello de Hergest", "text": "O Libro Vermello de Hergest (en gal\u00e9s Llyfr Coch Hergest) \u00e9 un longo manuscrito escrito pouco despois de 1382, que se sit\u00faa como un dos m\u00e1is importantes manuscritos medievais escritos en lingua galesa. Cont\u00e9n unha colecci\u00f3n de prosa e poes\u00eda galesas, en especial os contos dos Mabinogion, e poes\u00eda dos Gogynfeirdd. O manuscrito deriva o seu nome doa cor da s\u00faa encadernaci\u00f3n de coiro e da s\u00faa asociaci\u00f3n con Hergest Court entre finais do s\u00e9culo XV e principios do XVII.\nCompilaci\u00f3n.\nO manuscrito foi escrito entre aproximadamente o 1382 e 1410. Un dos distintos copistas respons\u00e1beis do manuscrito foi identificado como Hywel Fychan fab Hywel Goch de Buellt. S\u00e1bese que traballou para Hopcyn ap Tomas ab Einion (\"c\". 1330 - despois de 1403) de Ynysforgan, Swansea, e \u00e9 pos\u00edbel que o manuscrito se compilase para Hopcyn.\nSegundo o estudoso Daniel Huws, \u00e9 \"de lonxe libro medieval en gal\u00e9s de m\u00e1is peso, o m\u00e1is amplo nas s\u00faas dimensi\u00f3ns [...] e o m\u00e1is groso\".\nHistoria.\nSemella que o manuscrito permaneceu nas mans da familia de Hopcyn ata finais do s\u00e9culo XV, cando o neto de Hopcyn, Hopcyn ap Rhys, foi considerado c\u00f3mplice da rebeli\u00f3n contra o rei Eduardo IV e consecuentemente perdeu gran parte das s\u00faas propiedades. Obtiv\u00e9rono os Vaughans de Tretower (\"Tret\u0175r\"), daquela en Breconshire, probabelmente en 1465 ao recibiren as posesi\u00f3ns de Hopcyn. Esta propiedade v\u00e9n suxerida por d\u00faas odas (\"awdlau\") dedicadas a Sir Thomas Vaughan (m. 1483) e os seus fillos, que foron escritas no manuscrito polo poeta gal\u00e9s Lewys Glyn Cothi en Tretower. O Libro Vermello logo pasou ao poder dos Vaughans de Hergest Court, preto de Kington nas Welsh Marches. Sir John Price de Brecon menciona que viu o manuscrito en 1550, presumibelmente en Hergest. A finais da d\u00e9cada de 1560, William Salesbury atopou o manuscrito en poder de Sir Henry Sidney en Ludlow, cando Siancyn Gwyn de Llandiloes o recibiu prestado daquel.\nA principios do s\u00e9culo XVII, o Libro Vermello pasara aos Mansels de Margam, de aqu\u00ed de novo a Glamorgan. Quizais foi levado a causa da voda entre a neta de Henry, Catherine Sidney, e Sir Lewis Mansel, de que se sabe que o posu\u00eda en 1634. Posteriormente o manuscrito \u00e1chase na colecci\u00f3n de Thomas Wilkins (m. 1699), un cl\u00e9rigo e anticuario gal\u00e9s, quen se cadra o levou prestado dos Mansels e nunca o devolveu. En 1697, Wilkins recibiu a visita de Edward Lhuyd, quen pasou alg\u00fan tempo a copiar un manuscrito que ben pod\u00eda ter sido o Libro Vermello. En 1701, dous anos despois da morte de Wilkin, o seu fillo Thomas Wilkins o Novo doou o manuscrito ao Jesus College, Oxford. Evidencia interna, unha nota de Wilkins, suxire que Edward Lhuyd tomou daquela o manuscrito en pr\u00e9stamo, pero que o \"College\" s\u00f3 puido recuperalo trece anos m\u00e1is tarde, trala morte de Lhuyd. Cons\u00e9rvase agora na Biblioteca Bodleiana no nome do \"Jesus College\", Oxford, onde leva o n\u00famero de cat\u00e1logo MS 111.\nContido.\nA primeira parte do manuscrito cont\u00e9n prosa, inclu\u00edndo os Mabinogion, dos cales \u00e9 unha das fontes manuscritas (a outra fonte principal \u00e9 o Libro Branco de Rhydderch), outros contos, textos hist\u00f3ricos (inclu\u00edndo unha traduci\u00f3n ao gal\u00e9s da \"Historia Regum Britanniae\" de Geoffrey of Monmouth), e varios outros textos entre os cales unha serie das Tr\u00edades. O resto do manuscrito cont\u00e9n poes\u00eda, especialmente do per\u00edodo de poes\u00eda cortes\u00e1 co\u00f1ecido como os Poetas dos Pr\u00edncipes (en gal\u00e9s:\"Gogynfeirdd\" ou \"Beirdd y Tywysogion\").\nO manuscrito cont\u00e9n tam\u00e9n unha colecci\u00f3n de remedios herbais asociados con Rhiwallon Feddyg, fundador dunha dinast\u00eda de m\u00e9dicos que perdurou sobre 500 anos - 'Os f\u00edsicos de Myddfai' da aldea de Myddfai ao car\u00f3n de Llanymddyfri.\nInfluencia.\nJ. R. R. Tolkien tomou prestado o t\u00edtulo para o \"Libro Vermello de Westmarch\", a fonte lendaria imaxinaria dos contos de Tolkien."}
{"id": "184063", "revid": "624", "url": "https://gl.wikipedia.org/wiki?curid=184063", "title": "Llyfr Coch Hergest", "text": ""}
{"id": "184064", "revid": "22570", "url": "https://gl.wikipedia.org/wiki?curid=184064", "title": "Til Ungdommen", "text": "Til Ungdommen (en noruegu\u00e9s, \"Para a mocidade\"), \u00e1s veces co\u00f1ecido polo seu primeiro verso \"Kringsatt av Fiender\" (\"Rodeado de inimigos\") \u00e9 un poema do escritor, xornalista e combatente comunista noruegu\u00e9s Nordahl Grieg.\nO poema foi musicado en 1952 polo compositor dinamarqu\u00e9s Otto Mortensen. A canci\u00f3n foi interpretada por numerosos artistas, e cantouse o 24 de xullo de 2011 na catedral de Oslo na cerimonia en honra das persoas asasinadas no ataque terrorista acontecido en Noruega o 22 de xullo.\nPoema.\n&lt;poem&gt;\nKringsatt av fiender,\ng\u00e5 inn i din tid!\nUnder en blodig storm -\nvi deg til strid!\nKanskje du sp\u00f8r i angst,\nudekket, \u00e5pen:\nhva skal jeg kjempe med\nhva er mitt v\u00e5pen?\nHer er ditt vern mot vold,\nher er ditt sverd:\ntroen p\u00e5 livet v\u00e5rt,\nmenneskets verd.\nFor all v\u00e5r fremtids skyld,\ns\u00f8k det og dyrk det,\nd\u00f8 om du m\u00e5 - men:\n\u00f8k det og styrk det!\nStilt g\u00e5r granatenes\nglidende b\u00e5nd\nStans deres drift mot d\u00f8d\nstans dem med \u00e5nd!\nKrig er forakt for liv.\nFred er \u00e5 skape.\nKast dine krefter inn:\nd\u00f8den skal tape!\nElsk og berik med dr\u00f8m\nalt stort som var!\nG\u00e5 mot det ukjente\nfravrist det svar.\nUbygde kraftverker,\nukjente stjerner.\nSkap dem, med sk\u00e5net livs\ndristige hjerner!\nEdelt er mennesket,\njorden er rik!\nFinnes her n\u00f8d og sult\nskyldes det svik.\nKnus det! I livets navn\nskal urett falle.\nSolskinn og br\u00f8d og \u00e5nd \neies av alle.\nDa synker v\u00e5pnene\nmaktesl\u00f8s ned!\nSkaper vi menneskeverd\nskaper vi fred.\nDen som med h\u00f8yre arm\nb\u00e6rer en byrde, \ndyr og umistelig,\nkan ikke myrde.\nDette er l\u00f8ftet v\u00e5rt\nfra bror til bror:\nvi vil bli gode mot\nmenskenes jord.\nVi vil ta vare p\u00e5\nskj\u00f8nnheten, varmen\nsom om vi bar et barn\nvarsomt p\u00e5 armen!\n&lt;/poem&gt;"}
{"id": "184065", "revid": "89787", "url": "https://gl.wikipedia.org/wiki?curid=184065", "title": "Timothy McVeigh", "text": "Timothy James McVeigh, nado en Pendleton o 23 de abril de 1968 e finado en Terre Haute o 11 de xu\u00f1o de 2001, foi un ex-soldado estadounidense autor do atentado explosivo ao edificio federal Alfred P. Murrah en Oklahoma City en 1995, onde morreron 168 persoas e resultaron feridas ao redor de 500 persoas."}
{"id": "184070", "revid": "98629", "url": "https://gl.wikipedia.org/wiki?curid=184070", "title": "Enlace pept\u00eddico", "text": "O enlace pept\u00eddico \u00e9 o enlace covalente que une os amino\u00e1cidos nos p\u00e9ptidos e prote\u00ednas. Establ\u00e9cese entre o grupo amino (\u2013NH2) dun amino\u00e1cido e o grupo carboxilo (\u2013COOH) doutro amino\u00e1cido. Durante a formaci\u00f3n dun enlace pept\u00eddico lib\u00e9rase unha mol\u00e9cula de auga. No enlace pept\u00eddico quedan enlazados o C e o N dos grupos carboxilo e amino, polo que \u00e9 un enlace amida substitu\u00eddo.\nUn p\u00e9ptido pode crecer enlazando m\u00e1is amino\u00e1cidos polo seu grupo carboxilo terminal.\nPor convenci\u00f3n, para nomear un p\u00e9ptido emp\u00e9zase polo grupo NH2 terminal. Se se unen a alanina e a serina o dip\u00e9ptido resultante denominar\u00edase alanil-serina.\nUn enlace pept\u00eddico pode romper por hidr\u00f3lise. Os enlaces pept\u00eddicos das prote\u00ednas son metaestables, o que significa que en presenza de auga poden romper espontaneamente, liberando unha enerx\u00eda libre de 2-4 kcal/mol , pero este proceso \u00e9 extremadamente lento, o que mant\u00e9n as estruturas das prote\u00ednas. De feito, nos organismos vivos, o proceso \u00e9 facilitado por encimas. Pero os organismos vivos tam\u00e9n te\u00f1en encimas que forman enlaces pept\u00eddicos, o cal require un gasto de enerx\u00eda libre.\nO enlace pept\u00eddico ten car\u00e1cter parcial de dobre enlace debido a que \u00e9 resoante, ten rixidez, o que crea un plano onde est\u00e1n o C-CO-NH-C, e absorbe luz dunha lonxitude de onda de 190-230\u00a0nm.\nCaracter\u00edsticas estruturais do enlace.\nAs prote\u00ednas no seu estado natural sempre adoptan unha determinada conformaci\u00f3n tridimensional chamada conformaci\u00f3n nativa, a pesar de que se poder\u00eda pensar que os seus enlaces simples poder\u00edan rotar libremente orixinando m\u00faltiples conformaci\u00f3ns posibles. Isto indica que non pode haber unha liberdade de xiro total en todos os enlaces; alg\u00fans deben ter a suficiente rixidez como para manter a configuraci\u00f3n tridimensional da prote\u00edna. As difracci\u00f3ns de raios X das prote\u00ednas demostraron que o enlace pept\u00eddico \u00e9 m\u00e1is curto c\u00f3s enlaces sinxelos normais, e isto deb\u00edase a que o enlace pept\u00eddico ten un car\u00e1cter parcial de dobre enlace (60%), xa que \u00e9 unha estrutura resoante. Os enlaces dobres (ou parcialmente dobres) son r\u00edxidos e non permiten un xiro libre.\nEsta estabilizaci\u00f3n obriga a que os 4 \u00e1tomos que est\u00e1n implicados no enlace pept\u00eddico m\u00e1is os dous carbonos que est\u00e1n na posici\u00f3n a da figura 1 con respecto a dito enlace, se encontren no mesmo plano.\nEsta ordenaci\u00f3n planar r\u00edxida \u00e9 o resultado da estabilizaci\u00f3n por resonancia do enlace pept\u00eddico. O esqueleto dunha prote\u00edna est\u00e1 formado por unha serie de planos sucesivos (onde est\u00e1 o enlace pept\u00eddico) separados por grupos metileno substitu\u00eddos. Isto imp\u00f3n restrici\u00f3ns importantes ao n\u00famero posible de conformaci\u00f3ns que pode adoptar unha prote\u00edna.\nO os\u00edxeno carbon\u00edlico e o hidr\u00f3xeno am\u00eddico est\u00e1n en posici\u00f3n trans (un a cada lado do plano); por\u00e9n, o resto dos enlaces (N-C e C-C) son enlaces sinxelos verdadeiros, que poder\u00edan xirar. Pero non todos os xiros son posibles.\nSe denominamos \"\u03a6\" ao valor do \u00e1ngulo que pode adoptar o enlace N-C, e \"\u03a8\" ao do enlace C-C, s\u00f3 existir\u00e1n uns valores permitidos para \u03a6 e \u03a8; e depender\u00e1 en grande medida do tama\u00f1o do grupo R do amino\u00e1cido (a cadea lateral).\nHai m\u00e1is restrici\u00f3ns ao xiro libre debido \u00e1s caracter\u00edsticas dos grupos R sucesivos.\nResonancia do enlace pept\u00eddico.\nOs electr\u00f3ns p non implicados no enlace \u03c3 pertencentes aos tres \u00e1tomos C, O, N, poden formar orbitais h\u00edbridos \u03c0, e o N e o O est\u00e1n competindo por reter eses electr\u00f3ns, pero como o N \u00e9 menos electronegativo ca o O, hai m\u00e1is posibilidades de que o dobre enlace estea no C=O (60%) ca no C=N, pero ambas as formas son posibles. O feito de que o grupo amida do enlace te\u00f1a d\u00faas formas de resonancia, conf\u00edrelle importantes propiedades. En primeiro lugar, estabiliza o grupo fac\u00e9ndoo menos reactivo ca grupos similares (como \u00e9steres). A resonancia fai que o grupo amida (C-N) te\u00f1a un car\u00e1cter de dobre enlace do 40% aproximadamente. O grupo p\u00e9ptido non ten carga nos valores normais de pH, pero o seu dobre enlace ten un momento dipolar infrecuentemente grande (3,5 Debye ou 0,7 electr\u00f3n-angstrom). Estes momentos dipolares poden alinearse en certas estruturas secundarias (como a h\u00e9lice \u03b1), producindo un gran dipolo neto.\nO car\u00e1cter parcial de dobre enlace pode ser fortalecido ou debilitado por modificaci\u00f3ns que favorecen unha das formas de resonancia sobre a outra. Por exemplo, a forma con dobre enlace (C=N) est\u00e1 desfavorecida en ambientes hidr\u00f3fobos, a causa da s\u00faa carga. \u00c1 inversa, doar un enlace de hidr\u00f3xeno ao os\u00edxeno da amida ou aceptar un enlace de hidr\u00f3xeno do nitr\u00f3xeno da amida favorece a forma con dobre enlace, porque o enlace de hidr\u00f3xeno \u00e9 m\u00e1is forte coa forma cargada ca coa forma non cargada de enlace simple. Polo contrario, doar un enlace de hidr\u00f3xeno ao nitr\u00f3xeno da amida nun enlace pept\u00eddico X-Pro favorece a forma de enlace simple; e doalo \u00e1 forma con dobre enlace (C=N) dar\u00eda ao nitr\u00f3xeno cinco enlaces ! (ver figura 3). \nDe modo similar, un substitu\u00ednte moi electronegativo (como o fl\u00faor) que estea pr\u00f3ximo ao nitr\u00f3xeno da amida favorece a forma con enlace simple (C-N), porque compite co os\u00edxeno da amida en \"roubar\" un electr\u00f3n do nitr\u00f3xeno da amida (ver figura 4).\nIs\u00f3meros cis e trans no enlace pept\u00eddico.\nO car\u00e1cter planar do enlace pept\u00eddico fai que poidan existir is\u00f3meros cis e trans. Nas prote\u00ednas despregadas, os grupos pept\u00eddicos son libres de isomerizarse e adoptar a forma cis ou a trans; por\u00e9n, cando a prote\u00edna est\u00e1 pregada tridimensionalmente, s\u00f3 un dos is\u00f3meros \u00e9 posible en cada posici\u00f3n (con raras excepci\u00f3ns). A forma trans \u00e9 abrumadoramente preferida na maior\u00eda dos enlaces pept\u00eddicos (nunha proporci\u00f3n trans:cis: de 1000:1). Por\u00e9n, as cousas cambian cando interv\u00e9n a prolina en grupos pept\u00eddicos X-Pro, que tenden a presentar unha proporci\u00f3n de s\u00f3 3:1 a favor do trans, seguramente porque a simetr\u00eda entre os \u00e1tomos formula_1 e formula_2 da prolina fai que os is\u00f3meros cis e trans te\u00f1an unha enerx\u00eda case igual.\nReacci\u00f3ns qu\u00edmicas.\nDebido \u00e1 s\u00faa estabilizaci\u00f3n por resonancia, o enlace pept\u00eddico \u00e9 moi pouco reactivo en condici\u00f3ns fisiol\u00f3xicas. Non obstante, poden realizar reacci\u00f3ns qu\u00edmicas, xeralmente por medio dun ataque dun \u00e1tomo electronegativo sobre o carbono do carbonilo, que rompe o dobre enlace do carbonilo e forma un intermediato tetra\u00e9drico. Isto \u00e9 o que sucede nas prote\u00f3lises."}
{"id": "184072", "revid": "27155", "url": "https://gl.wikipedia.org/wiki?curid=184072", "title": "Ligaz\u00f3n pept\u00eddica", "text": ""}
{"id": "184074", "revid": "27155", "url": "https://gl.wikipedia.org/wiki?curid=184074", "title": "Serra da Pena", "text": "A serra da Pena \u00e9 unha das serras do sur de Galiza, localizada no extremo meridional do concello de Calvos de Rand\u00edn. Ten unha grande \u00e1rea de migmatitas e alg\u00fans gneis \"ollo de sapo\", unha intrusi\u00f3n de granito de d\u00faas micas e diques de aplita e pegmatita.\nNa vexetaci\u00f3n destacan os bosques de cerqui\u00f1os as\u00ed como os bidueiros, salgueiros, acivros, casti\u00f1eiros ou escambr\u00f3ns. Forma parte do espazo declarado Zona de Especial Protecci\u00f3n dos Valores Naturais \"Baixa Limia-Serra do Xur\u00e9s\".\nO punto de maior altitude \u00e9 o Alto do Candal, con 1.424 metros sobre o nivel do mar."}
{"id": "184075", "revid": "6939", "url": "https://gl.wikipedia.org/wiki?curid=184075", "title": "Serra do Corno do Cervo", "text": ""}
{"id": "184076", "revid": "89787", "url": "https://gl.wikipedia.org/wiki?curid=184076", "title": "Martin A. Hansen", "text": "Alfred Martin Jens Hansen, co\u00f1ecido como Martin A. Hansen, nado o 20 de agosto de 1909 e finado o 27 de xu\u00f1o de 1955, foi un escritor en lingua dinamarquesa. Naceu nunha familia humilde e relixiosa e fixo carreira como docente en Haslev, Dinamarca."}
{"id": "184077", "revid": "89787", "url": "https://gl.wikipedia.org/wiki?curid=184077", "title": "Ciencia patol\u00f3xica", "text": "Denom\u00ednase ciencia patol\u00f3xica a calquera proceso na ciencia no cal se engana \u00e1 xente con resultados falsos debido a efectos subxectivos, pensamento desiderativo ou interacci\u00f3ns sen base real.\nDefinici\u00f3n.\nO termo foi utilizado por primeira vez por Irving Langmuir, qu\u00edmico ga\u00f1ador do premio Nobel, durante un coloquio en 1953 no Laboratorio de Investigaci\u00f3n Knolls.\nLangmuir dixo que a ciencia patol\u00f3xica \u00e9 unha \u00e1rea de investigaci\u00f3n que simplemente \"non desaparece\", a\u00ednda despois de ser abandonada e tida como \"falsa\" pola maior\u00eda dos cient\u00edficos do campo correspondente. Chamou \"ciencia patol\u00f3xica\" \u00e1 \"ciencia das cousas que non son tales\".\nSegundo a definici\u00f3n de Langmuir, \u00e9 un proceso psicol\u00f3xico no que un cient\u00edfico, que orixinalmente se axustara ao m\u00e9todo cient\u00edfico, inconscientemente desv\u00edase del, e comeza un proceso patol\u00f3xico da interpretaci\u00f3n de \"datos ilusorios\" (m\u00e1xicos).\nLangmuir nunca tivo a intenci\u00f3n de que o termo fora rigorosamente definido, sen\u00f3n que simplemente comezou como o t\u00edtulo da s\u00faa charla sobre alg\u00fans exemplos de \"ciencia rara\".\nAo igual que con calquera intento de definir a actividade cient\u00edfica, sempre se poden encontrar exemplos e contraexemplos.\nCaracter\u00edsticas.\nAlgunhas das caracter\u00edsticas da ciencia patol\u00f3xica son:\nUso do termo.\nBart Simon incl\u00fae entre as pr\u00e1cticas que pretenden ser ciencia categor\u00edas como: pseudociencia, afeccionados \u00e1 ciencia ou ciencia \"amateur\", ciencia fraudulenta, mala ciencia, ciencia lixo, ciencia popular, ciencias ocultas ou esot\u00e9ricas, entre outras.\nExemplos de ciencias patol\u00f3xicas poden ser, entre outras, \"as canles de Marte\", os raios N, poliauga, memoria da auga e a fusi\u00f3n fr\u00eda. As teor\u00edas e as conclusi\u00f3ns de todos estes exemplos son rexeitadas pola maior\u00eda dos cient\u00edficos, con s\u00f3 un pequeno n\u00famero de excepci\u00f3ns.\nHenry H. Bauer, profesor em\u00e9rito en estudos de qu\u00edmica e defensor da controvertida \"negaci\u00f3n da SIDA\", criticou o termo dicindo que a ciencia patol\u00f3xica \"non \u00e9 unha mala conduta cient\u00edfica (nin tampouco \u00e9 patol\u00f3xica)\", e que carece de xustificaci\u00f3n para o entendemento contempor\u00e1neo de estudos de ciencias como historia, filosof\u00eda e sociolox\u00eda da ciencia, polo que ser\u00edan horas de abandonar a frase."}
{"id": "184078", "revid": "72012", "url": "https://gl.wikipedia.org/wiki?curid=184078", "title": "Campionato Mundial de F\u00f3rmula 1 de 1997", "text": "O Campionato Mundial de F\u00f3rmula 1 de 1997 foi a 48\u00aa tempada de F\u00f3rmula 1 organizada pola F\u00e9d\u00e9ration Internationale de l'Automobile (FIA), e a 40\u00aa Copa Internacional de Construtores de F1. O campionato contou con dezasete Grandes Premios que se iniciaron o 9 de marzo e finalizaron o 26 de outubro.\nResumo.\nMichael Schumacher foi descualificado do campionato tras a \u00faltima carreira, o Gran Premio de Europa. Polo tanto, os seus 78 puntos non computaron na clasificaci\u00f3n de pilotos, a\u00ednda que si para o mundial de construtores.\nTres novos equipos entraron na F\u00f3rmula Un en 1997: Prost, que substitu\u00edu a Ligier, Stewart e Lola, este \u00faltimo so participou no Gran Premio de Australia de 1997, logo da p\u00e9sima actuaci\u00f3n do equipo neste Gran Premio se produciu unha falta de patrocinio para o seguinte Gran Premio en Brasil. Footwork cambiou o seu nome polo de \"Arrows\" e pasaron dos motores Hart, utilizados o ano anterior \u00e1 Yamaha. Tyrrell cambiou os seus motores, de Yamaha aos motores Ford.\nBridgestone entrou na F1 e forneceu de pneum\u00e1ticos a cinco equipos: Arrows, Prost, Minardi, Stewart e Lola."}
{"id": "184079", "revid": "43749", "url": "https://gl.wikipedia.org/wiki?curid=184079", "title": "Aleksandr Oparin", "text": ""}
{"id": "184080", "revid": "43749", "url": "https://gl.wikipedia.org/wiki?curid=184080", "title": "Oparin", "text": ""}
{"id": "184081", "revid": "98629", "url": "https://gl.wikipedia.org/wiki?curid=184081", "title": "Touca (alga)", "text": "Touca \u00e9 o nome com\u00fan dado \u00e1s macroalgas comestibles do x\u00e9nero \"Porphyra\", pertencentes \u00e1 clase das algas vermellas ou \"Rod\u00f3fitas\". Medran na parte superior da zona intermareal, en rochas batidas polas ondas, sobre as que chegan a formar unha pel escura, brillante e estaladiza cando seca.\nAs follas marinadas e secas destas algas, prensadas ou esfareladas, son co\u00f1ecidas co nome comercial Nori, procedente do xapon\u00e9s.\nCaracter\u00edsticas.\nAlga de aspecto xelatinoso, con talos irregularmente lobulados, de aspecto membranoso, cor casta\u00f1a ou avermellada (a\u00ednda que desecada presenta un ton por veces amarelado). Os talos est\u00e1n constitu\u00eddos por unha \u00fanica camada de c\u00e9lulas, desenvolv\u00e9ndose a partir dun p\u00e9 central. Aparecen na primavera, ver\u00e1n e outono.\nA \"P. umbilicalis\" \u00e9 unha alga de tonalidade violeta escura, e de pequeno tama\u00f1o (entre 15 e 30\u00a0cm. de di\u00e1metro). Ten forma de l\u00e1mina moi fina e transl\u00facida, e no seu centro ten un disco de fixaci\u00f3n \u00e1s rochas en forma de embigo (de a\u00ed o nome \"umbilicalis\"). A \"P. linearis\" \u00e9 unha especie similar pero m\u00e1is longa e estreita. Nas rochas pr\u00f3ximas \u00e1s praias aparece a \"P. purpurea\", a\u00ednda m\u00e1is grande e de cor case negra.\nAs \"Porphyra\" presentan no seu ciclo de vida unha alternancia de xeraci\u00f3ns heterom\u00f3rficas (a fase haploide \u00e9 morfoloxicamente diferente da fase diploide). O talo (forma m\u00e1is vis\u00edble da alga) corresponde \u00e1 xeraci\u00f3n haploide, que se pode reproducir asexuadamente a trav\u00e9s da formaci\u00f3n de esporas que crecen de xeito que replican o talo orixinal. Reprod\u00facense tam\u00e9n de forma sexuada (por regra xeral na primavera), a trav\u00e9s da formaci\u00f3n de gametos masculinos e femininos en cada talo (cada talo produce s\u00f3 un tipo de gameto). Os gametos femininos son fertilizados a\u00ednda no talo polos gametos masculinos liberados (que non pos\u00faen modos de locomoci\u00f3n propios). A estrutura formada despois da fertilizaci\u00f3n, agora diploide, \u00e9 denominada de \"carpogonio\", que despois de mitoses sucesivas d\u00e1 orixe aos \"carp\u00f3sporos\". Estes carp\u00f3sporos en forma de cuncha asentan en substratos, xerminan e dan orixe a unha estrutura filamentosa (xeraci\u00f3n diploide), morfoloxicamente diferente da estrutura talosa que caracteriza a fase haploide. Esta estrutura, no fin do ver\u00e1n comeza a formar o \"conchosporanxio\", onde, a trav\u00e9s de meioses, se forman os \"conch\u00f3sporos\" que dan orixe \u00e1 fase talosa, recomezando as\u00ed o ciclo.\nAs diferenzas son tan grandes entre estas d\u00faas fases que se pensaba que esta fase filamentosa correspond\u00eda a unha especie diferente de alga, cuxo nome cient\u00edfico era \"Conchocelis rosea\". Actualmente \u00e9 reco\u00f1ecida como a fase diploide da \"Porphyra\".\nEspecie espallada por toda a bac\u00eda do Atl\u00e1ntico Norte, sendo com\u00fan na costa noroeste europea, nos Azores, Bermudas e na costa leste do Canad\u00e1 e os Estados Unidos de Am\u00e9rica, e a\u00ednda nas costas temperadas do Atl\u00e1ntico Sul e Alasca.\nUso alimentario.\nSendo algas comestibles son aproveitadas para alimentacion humana polas comunidades costeiras de diversas zonas do mundo, practicamente por todas as que te\u00f1en contacto con ela.\nEn Asia e no Pac\u00edfico.\nA especie \"Porphyra tenera\" \u00e9 amplamente cultivada no Extremo Oriente para a obtenci\u00f3n de follas secas comestibles, produto co\u00f1ecido cos nomes de \u6d77\u82d4 (nori) en xapon\u00e9s; \u6d77\u82d4 (\"h\u01ceid\u00e0i\") en chin\u00e9s; e \uae40, (\"kim\" ou \"gim\") en coreano\nA palabra xaponesa nori na s\u00faa orixe quere dicir alga. Pero co tempo pasou a designar o produto comestible elaborado con ela. \u00c9 unha das tres algas m\u00e1is consumidas como alimento no mundo, xunto coa kombu e a wakame.\nA preparaci\u00f3n para o seu consumo \u00e9 maioritariamente o marinado e secado, vend\u00e9ndose en forma de l\u00e1minas ou esfarelada.\nAs l\u00e1minas \u00fasanse na coci\u00f1a xaponesa para enrolar arroz e vexetais para formar os co\u00f1ecidos como rolos maki (\"maki sushi\"). Tam\u00e9n se consome en ensalada.\nEn Europa.\nNos pa\u00edses celtas \u00fasase a touca ou \"nori atl\u00e1ntica\" para elaborar diversos pratos tradicionais. No Pa\u00eds de Gales e Irlanda a\u00ednda hoxe se usa para facer pan de algas, ou \"laverbread\" . Os mineiros de Gales son grandes consumidores, con 200 toneladas secas anuais . Outra preparaci\u00f3n en Escocia e Irlanda \u00e9 cocida at\u00e9 que se torna tenra, reb\u00f3zandoa ent\u00f3n con fari\u00f1a de avea e frit\u00edndoa en graxa de porco.\nNas Illas dos Azores \u00e9 co\u00f1ecida polo nome com\u00fan de \"erva-patinha-castanha\", e \u00e9 utilizada para alimentaci\u00f3n humana en xeral en pratos de arroz e en guisados de peixe, mais tam\u00e9n en sopas, \"tortillas\" e croquetas.\nA diferencz da xaponesa, a nori atl\u00e1ntica \u00e9 polo momento unha alga silvestre. No Xap\u00f3n cult\u00edvase desde o s\u00e9culo XV, e practicamente toda a s\u00faa produci\u00f3n prov\u00e9n dos cultivos.\nEn Galicia, malia ter unha distribuci\u00f3n irregular nas r\u00edas e costa aberta, \u00e9 recollida e comercializada para o consumo humano por varias empresas produtoras.\nPropiedades nutriticionais e de sa\u00fade.\nTen acci\u00f3n antibacteriana, rebaixa os \u00edndices de colesterol e serve de bioindicadora nos estudos de contaminaci\u00f3n.\nValores nutricionais t\u00edpicos da Touca (Nori atl\u00e1ntico) (cantidades cada 100 g) .\nComo \u00e9 habitual nas algas, destaca o seu baixo contido en graxas, sendo ademais principalmente insaturadas, con \u00e1cidos graxos esenciais como o omega 3 e omega 6 que axudan \u00e1 diminuci\u00f3n do nivel de colesterol. Tam\u00e9n axuda na prevenci\u00f3n de carencias de minerais..\nA touca \u00e9 excepcionalmente rica en pro-vitamina A, superando a todas as verduras e hortalizas, cont\u00e9n m\u00e1is do triplo que a cenoura. Tam\u00e9n acada altos valores no seu contido de vitamina B12."}
{"id": "184082", "revid": "98629", "url": "https://gl.wikipedia.org/wiki?curid=184082", "title": "Sopa primitiva", "text": "A sopa primitiva, ou caldo primitivo (tam\u00e9n chamados primarios, primixenios, da vida ou primordiais) \u00e9 unha das hip\u00f3teses sobre a creaci\u00f3n da vida no noso planeta.\nO experimento para xustificala bas\u00e9ase principalmente en reproducir nun lugar herm\u00e9tico as condici\u00f3ns que se deron na Terra hai mill\u00f3ns de anos xunto co \"caldo primitivo\", \u00e9 dicir, os elementos nas proporci\u00f3ns nas que, supostamente, se encontraban ent\u00f3n. O l\u00edquido, rico en compostos org\u00e1nicos, componse de carbono, nitr\u00f3xeno e hidr\u00f3xeno maioritariamente, exposto a raios ultravioletas e enerx\u00eda el\u00e9ctrica. O resultado \u00e9 que se xeran unhas estruturas simples de ARN, no seu momento versi\u00f3n primitiva do ADN, base das criaturas vivas. Parte deste resultado deu orixe \u00e1 teor\u00eda dawkinsiana (que non darwiniana) da evoluci\u00f3n biol\u00f3xica.\nO concepto d\u00e9bese ao bi\u00f3logo ruso Aleksandr Ivanovich Oparin que, en 1924 postulou a hip\u00f3tese de que a orixe da vida na Terra debeuse \u00e1 evoluci\u00f3n qu\u00edmica gradual a partir de mol\u00e9culas baseadas no carbono, todo iso de maneira abi\u00f3tica. O bioqu\u00edmico Robert Shapiro resumiu a teor\u00eda da \"sopa primitiva\" de Opar\u00edn e J. B. S. Haldane na s\u00faa \"forma madura\" como segue:\nModelo experimental.\nStanley Miller demostrou un modelo experimental do caldo primixenio en 1953 na Universidade de Chicago. Introduciu auga, metano, amon\u00edaco e hidr\u00f3xeno nun recipiente de vidro para simular as supostas condici\u00f3ns da Terra primitiva. A mestura exp\u00faxose a descargas el\u00e9ctricas e, unha semana despois, unha cromatograf\u00eda en papel mostrou que se formaran varios amino\u00e1cidos e outras mol\u00e9culas org\u00e1nicas. O modelo postula que a orixe da vida produciuse a partir de tales mol\u00e9culas que, despois de formarse na atmosfera primitiva, foron arrastradas pola chuvia at\u00e9 o oc\u00e9ano primordial, onde se combinaron para formaren prote\u00ednas, \u00e1cidos nucleicos e outras mol\u00e9culas da vida.\nArgumentaci\u00f3n.\nO problema central \u00e9 o tempo de vida dos pol\u00edmeros, debido \u00e1 ruptura dos mesmos por hidr\u00f3lise no oc\u00e9ano primitivo. Ademais, a s\u00edntese abi\u00f3tica produce unha mestura rac\u00e9mica de is\u00f3meros \"D\" e \"L\", e os seres vivos utilizan case exclusivamente formas \"L\". Suxeriuse que os pol\u00edmeros primixenios ensambl\u00e1ronse sobre minerais s\u00f3lidos, como a arxila. As\u00ed, consegu\u00edronse sintetizar no laboratorio polinucle\u00f3tidos e polip\u00e9ptidos dunhas 50 unidades.\nTraballo posterior.\nChristopher Wills e Jeffrey Bada da Universidade de California, San Diego, soste\u00f1en que mol\u00e9culas org\u00e1nicas pequenas puideron reaccionar con mol\u00e9culas maiores en pel\u00edculas aceitosas en praias e pozas de marea. Algunhas mol\u00e9culas que permaneceron na pel\u00edcula e resistiron o lavado das ondas foron \"seleccionadas\" de acordo coas regras da selecci\u00f3n natural. Gradualmente, evolucionaron cara a sistemas m\u00e1is complexos con primitivas funci\u00f3ns bioqu\u00edmicas. Finalmente, tales sistemas comezaron a replicarse por mecanismos xen\u00e9ticos m\u00e1is simples que os do ADN e ARN actuais.\nOs ribozimas poden catalizar a uni\u00f3n de nucle\u00f3tidos para orixinar curtos oligonucle\u00f3tidos, que son cadeas complementarias deles mesmos, seguindo as regras de emparellamento das bases nitroxenadas. \u00c9 pos\u00edbel que a vida comezase con ARN antes de que as prote\u00ednas empezasen a actuar como enzimas, e que o ADN adquirise o papel xen\u00e9tico que desempe\u00f1a nas formas de vida actuais. Estas ideas vense apoiadas polo feito de que a ribosa (compo\u00f1ente do ARN pero non do ADN) sexa unha parte esencial na estrutura de mol\u00e9culas universais e claves para a vida, como o ATP, NAD, FAD, coenzima A, AMP c\u00edclico etc., mentres que a desoxirribosa se encontra case exclusivamente no ADN."}
{"id": "184083", "revid": "22795", "url": "https://gl.wikipedia.org/wiki?curid=184083", "title": "Caldo primitivo", "text": ""}
{"id": "184084", "revid": "22795", "url": "https://gl.wikipedia.org/wiki?curid=184084", "title": "Caldo primordial", "text": ""}
{"id": "184085", "revid": "22795", "url": "https://gl.wikipedia.org/wiki?curid=184085", "title": "Sopa primordial", "text": ""}
{"id": "184086", "revid": "8758", "url": "https://gl.wikipedia.org/wiki?curid=184086", "title": "Touca", "text": "Unha touca pode ser:"}
{"id": "184087", "revid": "23204", "url": "https://gl.wikipedia.org/wiki?curid=184087", "title": "Nori", "text": "Nori (do xapon\u00e9s: \u6d77\u82d4, \"nori\"; en chin\u00e9s: \u6d77\u82d4, \"h\u01ceid\u00e0i\"; en coreano \uae40, \"kim\" ou \"gim\"), \u00e9 unha especie de folla feita a partir de algas mari\u00f1as do x\u00e9nero Porphyra (Toucas), amplamente utilizada en pratos da coci\u00f1a xaponesa. \u00c9 xeralmente de cor verdosa ou avermellada, dependendo da especie de alga empregada na fabricaci\u00f3n. No Xap\u00f3n adoita ser de cor verde.\nHistoria.\nA palabra xaponesa nori na s\u00faa orixe quer\u00eda dicir alga. Pero co tempo pasou a designar o produto comestible elaborado con ela. \u00c9 unha das tres algas m\u00e1is consumidas como alimento no mundo, xunto coa kombu e a wakame..\nUnha das descrici\u00f3ns m\u00e1is antigas do nori aparece no c\u00f3digo Taih\u014d, no s\u00e9culo VIII. No s\u00e9culo X \u00e9 citada como comida com\u00fan, no an\u00f3nimo Utsubo Monogatari (\"Conto da \u00e1rbore oca\"). Neses tempos tom\u00e1base en forma de pasta, as follas foron inventadas en Edo (actual Toquio) no per\u00edodo Edo (s\u00e9culos XVIII a XIX), seguindo o m\u00e9todo xapon\u00e9s de facer papel.\nEn Occidente comezou o seu consumo no s\u00e9culo XX a trav\u00e9s dos restaurantes asi\u00e1ticos, e recibiu un impulso co espallamento mundial da dieta macrobi\u00f3tica.\nProduci\u00f3n xaponesa.\nNo Xap\u00f3n cult\u00edvanse as algas \"Porphyra\" para nori desde o s\u00e9culo XV, e actualmente a pr\u00e1ctica totalidade da produci\u00f3n procede de cultivos mari\u00f1os. Malia teren unha biolox\u00eda complexa, o ciclo de vida destas algas \u00e9 actualmente co\u00f1ecido por completo, e o seu cultivo \u00e9 unha forma avanzada de agricultura. Ad\u00edcanse a esta actividade unhas 35.000 persoas, principalmente pequenas familias cooperativistas.\nNa alimentaci\u00f3n.\n\u00dasase como ingrediente ou compa\u00f1a dos pratos onigiri e suxi, moi populares no pa\u00eds nip\u00f3n. As l\u00e1minas de nori son usadas para enrolar arroz e verduras e preparar as\u00ed os \"rolos maki\" (\"maki sushi\"). \u00dasase tam\u00e9n esfarelado, ou cortado en pequenas tiras para mesturar ou empoar por encima da comida.\n\u00c9 un dos regalos preferidos no aninovo, acadando nesas datas o n\u00ba 1 de vendas dos principais supermercados de Toquio.\nObservouse que os xaponeses poden dixerir os polisac\u00e1ridos das algas, algo non normal nos humanos, debido \u00e1 s\u00faa longa historia de consumo de Nori.\nO Nori \u00e9 rico en prote\u00ednas, calcio, ferro, vitaminas A, B e C."}
{"id": "184088", "revid": "624", "url": "https://gl.wikipedia.org/wiki?curid=184088", "title": "Lit\u00f3grafo", "text": ""}
{"id": "184089", "revid": "98629", "url": "https://gl.wikipedia.org/wiki?curid=184089", "title": "Dorell Wright", "text": "Dorell Lawrence Wright, nado nos \u00c1nxeles (California) o 2 de decembro de 1985, \u00e9 un xogador de baloncesto profesional estadounidense que xoga no Lokomotiv Kuban da VTB United League.\nTraxectoria profesional.\nWright foi seleccionado na 19\u00aa posici\u00f3n do Draft da NBA de 2004 polos Miami Heat. Entrou na NBA directamente dende o instituto, tras acadar 29.4 puntos, 14 rebotes e 5 tap\u00f3ns por partido no South Kent School en Connecticut.\nEn 2006, Wright foi o membro dos Heat m\u00e1is novo no equipo que ga\u00f1ou o primeiro campionato da NBA para Miami. O 21 de agosto de 2008, Wright asinou un novo contrato cos Heat.\nWright asinou cos Golden State Warriors o 13 de xullo de 2010. O 27 de novembro de 2010, Wright anotou 9 triplas, a marca m\u00e1is alta da franqu\u00eda, superando a marca de Jason Richardson, con 8 triplas o 29 de marzo de 2007.\nO 9 de febreiro de 2011, Wright foi seleccionado para participar no concurso de triplas do NBA All-Star Weekend de 2011 nos \u00c1nxeles. Ao remate da tempada 2010-11, Wright rematou 3\u00ba na votaci\u00f3n polo xogador m\u00e1is mellorado da NBA, detr\u00e1s de LaMarcus Aldridge e Kevin Love.\nO 11 de xullo de 2012, Wright foi traspasado \u00f3s Philadelphia 76ers nun traspaso entre tres equipos. O 10 de xu\u00f1o de 2013, asinou un contrato cos Portland Trail Blazers."}
{"id": "184090", "revid": "624", "url": "https://gl.wikipedia.org/wiki?curid=184090", "title": "Duque de Borgo\u00f1a", "text": ""}
{"id": "184091", "revid": "22570", "url": "https://gl.wikipedia.org/wiki?curid=184091", "title": "Michael Doleac", "text": "Michael Scott Doleac, nado o 15 de xu\u00f1o de 1977 en San Antonio, Texas, \u00e9 un ex xogador americano de baloncesto profesional.\nTraxectoria profesional.\nDoleac foi seleccionado na 12\u00aa posici\u00f3n do Draft da NBA de 1998 polos Orlando Magic. Na s\u00faa tempada coma rookie, foi seleccionado no 2\u00ba mellor equipo de rookies da NBA.\nEn 2006, conseguiu o seu \u00fanico campionato da NBA cos Miami Heat, sendo suplente de Shaquille O'Neal.\nDoleac retirouse tras unha carreira de dez anos pola NBA na tempada 2007-08, tras pasar polos Magic, Cleveland Cavaliers, New York Knicks, Denver Nuggets, Heat, e finalmente, Minnesota Timberwolves."}
{"id": "184093", "revid": "25871", "url": "https://gl.wikipedia.org/wiki?curid=184093", "title": "Diego Penas V\u00e1zquez", "text": "Diego Penas V\u00e1zquez, nado en Monforte de Lemos o 27 de xaneiro de 1990, \u00e9 un futbolista galego. Xoga de porteiro e o seu actual equipo \u00e9 a SD Compostela."}
{"id": "184094", "revid": "98629", "url": "https://gl.wikipedia.org/wiki?curid=184094", "title": "Manuel Casti\u00f1eiras Porto", "text": "Manuel Casti\u00f1eiras Porto, nado en Santiago de Compostela o 7 de agosto de 1979, \u00e9 un exfutbolista galego. Xogaba de defensa.\nDesenvolveu gran parte da s\u00faa carreira na SD Compostela, dende as categor\u00edas inferiores, pasando polo filial e ata o primeiro equipo, co que disputou case 200 partidos en catro categor\u00edas diferentes, e do que foi capit\u00e1n ata a s\u00faa retirada en 2015. Na actualidade \u00e9 o director deportivo do club santiagu\u00e9s.\nTraxectoria.\nFormouse nas categor\u00edas inferiores da SD Compostela. Na tempada 1997/98, cando a\u00ednda xogaba cos xuven\u00eds do club, comezou a disputar partidos co Compostela B en Terceira Divisi\u00f3n e acabou por ga\u00f1ar a titularidade ao final da tempada, na fase de ascenso a Segunda B. Xogou no filial compostel\u00e1n ata que na tempada 2001-02 subiu ao primeiro equipo, que acababa de descender a 2\u00aa B. Logrou ese ano o ascenso a Segunda e xogou no equipo branquiazul os dous turbulentos anos seguintes nos que o club descendeu tres categor\u00edas, d\u00faas delas por d\u00e9bedas.\nNo ver\u00e1n de 2004 fichou polo Eibar, de Segunda Divisi\u00f3n, no que xogaba o tam\u00e9n ex do Compos, Paco Corredoira. Estivo d\u00faas tempadas no club vasco, nas que xogou como titular case todos os partidos, pero descendendo ao final da 2005/06, momento no cal fichou polo Tenerife, adestrado por Pichi Lucas. No club canario dispuxo de poucos minutos durante a campa\u00f1a, vivindo ademais un momento tr\u00e1xico no partido de ida fronte \u00e1 Ponferradina, cando foi substitu\u00eddo na segunda parte para serlle comunicado que seu pai, que estaba vendo o partido nas bancadas do Toral\u00edn, acababa de falecer dun infarto.\nNo ver\u00e1n de 2007 fichou polo Racing de Ferrol, onde se reecontrou de novo con Corredoira. Militou al\u00ed durante tres tempadas, nas que o club perdeu d\u00faas categor\u00edas. No inicio da segunda das s\u00faas tempadas en Ferrol, Casti\u00f1eiras sufriu unha rotura do ligamento cruzado anterior do xeonllo dereito que o mantivo de baixa durante case toda a tempada.\nNa tempada 2010/11 xogou co Cerceda en Terceira Divisi\u00f3n, conxunto adestrado polo ex xogador do Compostela, Nacho. Tras rematar a competici\u00f3n en primeira posici\u00f3n volveu ao Compostela, que compet\u00eda en Preferente baixo a direcci\u00f3n de Anxo Casalderrey. Disputou catro tempadas m\u00e1is en Santiago, vivindo dous ascenso ata 2\u00aa B e convert\u00e9ndose no capit\u00e1n e emblema do equipo.\nEn xaneiro de 2015 retirouse do f\u00fatbol para facilitarlle ao club a fichaxe de Yacine Qasmi, pois a cota de fichas s\u00e9nior estaba completa. Incorporouse de inmediato \u00e1 secretar\u00eda t\u00e9cnica do Compostela e en maio de 2017 converteuse no director deportivo.\nSelecci\u00f3n galega.\nEn 2006 representou \u00e1 selecci\u00f3n galega no empate a un fronte ao Ecuador no estadio de Riazor."}
{"id": "184095", "revid": "5863", "url": "https://gl.wikipedia.org/wiki?curid=184095", "title": "Tom\u00e1s Alonso", "text": "Tom\u00e1s Alonso pode referirse a:"}
{"id": "184097", "revid": "1131", "url": "https://gl.wikipedia.org/wiki?curid=184097", "title": "Torres de Cillobre", "text": ""}
{"id": "184098", "revid": "23204", "url": "https://gl.wikipedia.org/wiki?curid=184098", "title": "K\u00f6niz", "text": "K\u00f6niz \u00e9 unha cidade su\u00edza pertencente ao cant\u00f3n de Berna, moi pr\u00f3xima \u00e1 capital do pa\u00eds. Conta con 40.938 habitantes e \u00e9 a duod\u00e9cima cidade da confederaci\u00f3n en canto a poboaci\u00f3n.\nXeograf\u00eda.\nK\u00f6niz est\u00e1 situada na \"Mittelland\", a meseta su\u00edza, e por ela transcorre o principal r\u00edo do pa\u00eds, o Aar. Limita ao norte coa cidade de Berna, ao leste con Muri bei Bern, Kehrsatz e Wald, ao sur con Oberbalm e Schwarzenburg e ao oeste con Ueberstorf e Neuenegg.\nHistoria e cultura.\nA zona na que se sit\u00faa a cidade leva habitada dende a Idade de Bronce. A igrexa de San Pedro e San Pablo foi erguida cara ao 1100, sen que haxa vestixios arqueol\u00f3xicos de que houbese outra construci\u00f3n relixiosa previa na s\u00faa actual localizaci\u00f3n. Exist\u00eda un mosteiro agosti\u00f1o \u00e1 beira da igrexa que foi doado \u00e1 Orde Teut\u00f3nica polo emperador Henrique VII do Sacro Imperio Romano Xerm\u00e1nico, quen estableceu unha \"commendamm\", perdurando, con algunhas excepci\u00f3ns, ata o s\u00e9culo XVIII, cando foi vendida a Berna.\nO concello de K\u00f6niz, na s\u00faa actual forma, botou a andar en 1846."}
{"id": "184099", "revid": "98629", "url": "https://gl.wikipedia.org/wiki?curid=184099", "title": "Arac Attack", "text": "Arac Attack (en ) \u00e9 un filme estadounidense dirixido por Ellory Elkayem, que se estreou no 2002.\nSinopse.\nFilme de terror con toques de comedia negra, na que uns vertidos t\u00f3xicos mudar\u00e1n ara\u00f1as inofensivas en xigantescos monstros que devecen pola carne humana."}
{"id": "184100", "revid": "23204", "url": "https://gl.wikipedia.org/wiki?curid=184100", "title": "Eight Legged Freaks", "text": ""}
{"id": "184101", "revid": "98629", "url": "https://gl.wikipedia.org/wiki?curid=184101", "title": "Cairo Branco", "text": "\"Para o filme hom\u00f3nimo de 2018 v\u00e9xase Cairo branco (filme de 2018)\"\nCairo Branco (en ) \u00e9 un filme de Disney dirixido por Randal Kleiser que se estreou en 1991, que est\u00e1 baseado na novela \"White Fang\" de Jack London. Est\u00e1 protagonizado por Ethan Hawke, Klaus Maria Brandauer e Seymour Cassel.\nSinopse.\nA finais do s\u00e9culo XIX, o xove Jack Conroy chega a Alasca en plena febre do ouro, disposto a reclamar a herdanza do seu defunto pai. Al\u00ed trabar\u00e1 unha estreita relaci\u00f3n con Cairo Branco, un cruzamento de lobo e can."}
{"id": "184102", "revid": "25871", "url": "https://gl.wikipedia.org/wiki?curid=184102", "title": "Jos\u00e9 Ram\u00f3n Garabal", "text": "Jos\u00e9 Ram\u00f3n Garabal Varela, nado en Santiago de Compostela o 10 de novembro de 1983, \u00e9 un futbolista galego. Xoga de centrocampista e o seu actual equipo \u00e9 a SD Compostela."}
{"id": "184103", "revid": "27155", "url": "https://gl.wikipedia.org/wiki?curid=184103", "title": "Asparaxina", "text": "A asparaxina (abreviadamente Asn ou N) \u00e9 un \u03b1-amino\u00e1cido que forma parte das prote\u00ednas .\nTen unha cadea lateral formada por -CH2-CO-NH2, que presenta un grupo amino polar, e consid\u00e9rase un amino\u00e1cido polar. Pode considerarse que \u00e9 a amida do \u00e1cido asp\u00e1rtico, polo que o seu grupo lateral ser\u00eda unha carboxiamida.\nNon \u00e9 un amino\u00e1cido esencial, xa que o noso metabolismo pode sintetizalo a partir de precursores sinxelos. Est\u00e1 codificado polos cod\u00f3ns AAU e AAC.\nFoi illada por primeira vez en forma cristalina en 1806, polos qu\u00edmicos franceses Louis Nicolas Vauquelin e Pierre Jean Robiquet a partir do zume de esp\u00e1rrago (\"Asparagus officinalis\"), e de a\u00ed lle v\u00e9n o nome. Foi o primeiro amino\u00e1cido en ser illado. O cheiro caracter\u00edstico na urina das persoas que comeron esp\u00e1rragos atrib\u00faese a varios produtos metab\u00f3licos derivados da asparaxina.\nCando a asparaxina dos alimentos reacciona cun azucre redutor ou un carbonilo reactivo a suficiente tempertura produce acrilamidas. Estas substancias aparecen en produtos coci\u00f1ados como patacas fritas ou caf\u00e9 torrado.\nFunci\u00f3ns.\nA asparaxina forma parte das prote\u00ednas. Como a s\u00faa cadea lateral pode formar facilmente pontes de hidr\u00f3xeno co esqueleto do p\u00e9ptido, os residuos de asparaxina at\u00f3panse preto do final ou do principio das alfa-h\u00e9lices e asas das follas beta, onde pode limitar a formaci\u00f3n de pontes de hidr\u00f3xeno co p\u00e9ptido. A glutamina, que ten un grupo metileno extra na cadea lateral, ten m\u00e1is entrop\u00eda conformacional e \u00e9 menos \u00fatil neste cometido.\nA asparaxina tam\u00e9n proporciona sitios chave para establecer enlaces N-glicos\u00eddicos con residuos de azucre, o que transformar\u00e1 a prote\u00edna nunha glicoprote\u00edna.\nO sistema nervioso require asparaxina.\nA asparaxina \u00e9 tam\u00e9n importante na s\u00edntese de amon\u00edaco.\nFontes alimenticias.\nNon \u00e9 un amino\u00e1cido esencial, polo que non se require na dieta, pero \u00e9 abundante en alimentos como: l\u00e1cteos, soro l\u00e1cteo, carne de vaca, aves, ovos, peixe, lactalbumina, alimentos mari\u00f1os, esp\u00e1rragos, patacas, legumes, noces, sementes, soia, cereais integrais.\nBios\u00edntese.\nO precursor da asparaxina \u00e9 o oxalacetato. O oxalacetato conv\u00e9rtese en aspartato por acci\u00f3n dunha transaminase. O encima transfire o grupo amino do glutamato ao oxalacetato producindo \u03b1-cetoglutarato e aspartato. O encima asparaxina sintetase produce asparaxina, AMP, glutamato, e pirofosfato a partir de aspartato, glutamina, e ATP. Na reacci\u00f3n da asparaxina sintetase \u00fasase o ATP para activar o aspartato, formando \u03b2-aspartil-AMP. A glutamina doa o grupo amonio, o cal reacciona co \u03b2-aspartil-AMP para formar asparaxina e AMP libre.\nDegradaci\u00f3n.\nA asparaxina \u00e9 un amino\u00e1cido glicox\u00e9nico. A L-asparaxinase hidroliza o grupo amida para formar aspartato e amon\u00edaco. Unha transaminase converte o aspartato en oxalacetato, o cal pode despois ser metabolizado no ciclo do \u00e1cido c\u00edtrico ou entrar na gliconeox\u00e9nese."}
{"id": "184104", "revid": "23204", "url": "https://gl.wikipedia.org/wiki?curid=184104", "title": "Vallcarca i els Penitents", "text": "Vallcarca i els Penitents \u00e9 un dos cinco barrios en que se divide o distrito de Gr\u00e0cia, situado na cidade de Barcelona. O seu nome d\u00e9bese a que est\u00e1 formado por dous barrios antigamente ben diferenciados, de cuxa uni\u00f3n xurdiu o barrio tal e como se co\u00f1ece agora.\nSituado entre os montes do Putget e do Coll, Vallcarca i els Penitents \u00e9 un dos barrios con maior altura sobre o nivel do mar da cidade e con maior pendente nas s\u00faas r\u00faas, xa que os seus l\u00edmites comezan na Praza Lesseps e acaban na saia de Collserola."}
{"id": "184105", "revid": "23204", "url": "https://gl.wikipedia.org/wiki?curid=184105", "title": "Vila de Gr\u00e0cia", "text": "A Vila de Gr\u00e0cia, por antonomasia Gr\u00e0cia, \u00e9 un dos barrios m\u00e1is populares e activos da cidade de Barcelona. Tam\u00e9n \u00e9 o nome do distrito municipal que incl\u00fae, ademais de Gr\u00e0cia, os barrios de Vallcarca i els Penitents, El Coll, La Salut e o Camp d'en Grassot i Gr\u00e0cia Nova. En 2005 ti\u00f1a 120.087 habitantes.\nO seu monumento m\u00e1is identificativo \u00e9 a torre do reloxo que se alza no medio da pla\u00e7a da Vila, onde se atopa o antigo concello, hoxe sede do distrito.\nO barrio de Vila de Gr\u00e0cia foi o n\u00facleo principal da antiga vila independente de Gr\u00e0cia (1850-1897), e o que lle daba nome. O municipio estaba formado por este n\u00facleo e pola zona agr\u00edcola e de mas\u00edas do Camp d'en Grassot."}
{"id": "184106", "revid": "23204", "url": "https://gl.wikipedia.org/wiki?curid=184106", "title": "El Coll", "text": "El Coll \u00e9 un barrio de Barcelona situado no distrito de Gr\u00e0cia. Ten 6.850 habitantes e est\u00e1 situado a 300 metros por encima do mar.\nHistoria.\nSit\u00faase a orixe do barrio na Igrexa da nosa Se\u00f1ora do Coll, que data do s\u00e9culo XI. Orixinalmente o santuario cham\u00e1base de \"Mare de D\u00e9u da Fontr\u00fabia\". Cerca estaba a capela de Lourdes. As referencias m\u00e1is antigas deste barrio datan do ano 1099.\nOs se\u00f1ores feudais \u00edan cazar o xabaril nas monta\u00f1as pr\u00f3ximas ao Coll, pouco antes de que os bandoleiros instal\u00e1sense nas covas Cimany que, m\u00e1is tard\u00edamente, convert\u00e9ronse en importantes minas de ferro.\nXa a principios do s\u00e9culo XX, o barrio encheuse de mas\u00edas e casas.\nNos anos 1960, El Coll sufriu a febre urban\u00edstica e foi invadida por todo tipo de construci\u00f3ns que ocuparon todos os espazos libres que quedaban.\nFoi en 1976 cando se pediu a construci\u00f3n dun parque. A Canteira da Creueta estaba abandonada e a intenci\u00f3n era constru\u00edr al\u00ed pisos, pero finalmente inaugurouse o Parque da Creueta do Coll.\nActualmente o barrio do Coll est\u00e1 afectado polo proxecto urban\u00edstico dos Tres Turons."}
{"id": "184107", "revid": "23204", "url": "https://gl.wikipedia.org/wiki?curid=184107", "title": "La Salut", "text": "La Salut \u00e9 un barrio do distrito de Gr\u00e0cia, en Barcelona. Est\u00e1 situado nas ladeiras meridionais dos outeiros do Carmel e da Rovira.\nLa Salut \u00e9 co\u00f1ecida grazas ao Parc G\u00fcell de Antoni Gaud\u00ed, que \u00e9 o l\u00edmite da fronte de monta\u00f1a do barrio.\nHistoria.\nA s\u00faa urbanizaci\u00f3n comezou na segunda metade do s\u00e9culo XIX ao redor da igrexa da nosa Se\u00f1ora da Sa\u00fade. Nos seus inicios a actividade m\u00e1is importante da zona era agr\u00edcola, ach\u00e1ndose importantes mas\u00edas como Can Xipreret, Can Tusquets, Can Muntaner e Ca l'Alegre de Dalt, pero progresivamente foron convert\u00e9ndose en zona residencial de veraneo da burgues\u00eda barcelonesa e da antiga vila de Gr\u00e0cia.\nAs comunicaci\u00f3ns do barrio foron mellorando co tempo, e as\u00ed, en 1880, inaugurouse o tranv\u00eda da praza de Santa Anna \u00e1 de Rovira i Trias, e en 1909 o da praza de Lesseps \u00e1 r\u00faa do Escorial, e logo ata a praza de Joanic. Con iso, unha gran zona que se consideraba do barrio de La Salut quedou englobada no barrio de Gr\u00e0cia. Un vestixio da situaci\u00f3n anterior \u00e9 que a r\u00faa de Argentona, no barrio de Gr\u00e0cia, a\u00ednda celebra a festa maior de La Salut e non a de Gr\u00e0cia. Actualmente, a Travessera de Dalt \u00e9 o eixo que une a parte baixa do barrio. As maz\u00e1s da fronte mar da Travessera, ata as r\u00faas de Cardener e Cam\u00e8lies, forman o seu l\u00edmite.\nUn dos monumentos principais do barrio \u00e9 o Santuario de Sant Josep de la Muntanya, un conxunto de igrexa e convento de estilo neorrom\u00e1nico con elementos modernistas, obra de Miquel Pasqual Tintorer. O 14 de agosto de 1895 p\u00faxose a primeira pedra, e foi inaugurado o 20 de abril de 1902."}
{"id": "184108", "revid": "23204", "url": "https://gl.wikipedia.org/wiki?curid=184108", "title": "Sarri\u00e0", "text": "Sarri\u00e0 \u00e9 un barrio do distrito de Sarri\u00e0-Sant Gervasi da cidade de Barcelona. Sarri\u00e0 foi a vila principal do antigo municipio de Sarri\u00e0 que ademais da vila de Sarri\u00e0 inclu\u00eda o sector de Pedralbes e les Tres Torres pero que furon urbanizados moito m\u00e1is tarde que o pobo de Sarri\u00e0. Finalmente, en 1921 foi o \u00faltimo dos pobos circundantes a Barcelona en ser anexionado. Os primeiros datos por escrito que se conservan da vila son do s\u00e9culo X.\nAlg\u00fans sectores de Sarri\u00e0 son: Sarri\u00e0 Vell, Santa Am\u00e8lia, Can Ponsic-Caputxins, Sagrat Cor-Can Caralleu e Can Pomaret-Peu del Funicular. Inicialmente o pobo foi unha zona dedicada ao sector agr\u00edcola, especialmente vin\u00edcola pero m\u00e1is tarde atraeu a familias acomodadas.\nDestaca a igrexa de Sant Vicen\u00e7 de Sarri\u00e0 e dous colexios, o das Teresianas, de estilo modernista e de Sant Ignasi-Sarri\u00e1, de estilo neog\u00f3tico ingl\u00e9s, da Compa\u00f1\u00eda de Xes\u00fas. A igrexa de Sarri\u00e0, da que existen documentos que acreditan a s\u00faa existencia desde o ano 980, est\u00e1 dedicada a San Vicente e foi reedificada en 1379. En 1781 o mestre Josep Mas constru\u00edu o edificio actual de estilo neocl\u00e1sico. A praza de Sarri\u00e0, situada diante da igrexa, foi o cemiterio do pobo ata 1850.\nEn 1858 comunicouse o pobo con Barcelona a trav\u00e9s do tren de Sarri\u00e0, actualmente unha li\u00f1a dos Ferrocarrils de la Generalitat."}
{"id": "184109", "revid": "15490", "url": "https://gl.wikipedia.org/wiki?curid=184109", "title": "Michael Douglas", "text": "Michael Kirk Douglas, nado en New Brunswick (Nova Jersey) o 25 de setembro de 1944, \u00e9 un actor e produtor estadounidense de cinema e televisi\u00f3n. \u00c9 ga\u00f1ador de dous Premios \u00d3scar e tres Globos de Ouro. \u00c9 o fillo do tam\u00e9n famoso actor Kirk Douglas e est\u00e1 casado coa actriz Catherine Zeta-Jones.\nBiograf\u00eda.\nDouglas naceu en New Brunswick, Nova Jersey, como o primeiro fillo do actor Kirk Douglas e actriz Diana Dill do arquip\u00e9lago das Bermudas. Os seus av\u00f3s paternos, Harry Demsky (nado Herschel Danielovitch) e Bryna Demsky (nada Sanglel), eran inmigrantes xudeus de Homie\u013a en Belar\u00fas (na \u00e9poca parte do Imperio Ruso). A s\u00faa nai e av\u00f3s maternos, o tenente coronel Thomas Melville Dill e Ruth Rapalje Neilson, eran nativos de Devonshire Parish, nas Bermudas. Thomas Dill serviu como fiscal xeral das Bermudas e foi comandante da Artiller\u00eda Milicia das Bermudas. Douglas ten un irm\u00e1n m\u00e1is novo, Joel Douglas (nado en 1947), e dous medio-irm\u00e1ns paternos, Peter Douglas (nado en 1955) e Eric Douglas (1958-2004).\nAsistiu a Escola Allen-Stevenson, da Escola Internacional de Xenebra, e graduouse na Eaglebrook School, en Deerfield, Massachusetts no ano 1960 e A Escola Choate (agora Choate Rosemary Hall) en Wallingford, Connecticut, en 1962. Recibiu o seu B.A. da Universidade de California, Santa Barbara, en 1966, onde \u00e9 tam\u00e9n o presidente honorario da Asociaci\u00f3n Alumni UCSB."}
{"id": "184111", "revid": "23204", "url": "https://gl.wikipedia.org/wiki?curid=184111", "title": "Les Tres Torres", "text": "Les Tres Torres \u00e9 un barrio do distrito de Sarri\u00e0-Sant Gervasi da cidade de Barcelona. \u00c9 un dos sectores que pertenceron ao antigo municipio de Sarri\u00e0. Comezou edificarse en 1860, en paralelo coa construci\u00f3n do ferrocarril que \u00eda da Pla\u00e7a de Catalunya a Sarri\u00e0.\nOs l\u00edmites do barrio foron moi discutidos pero a \u00faltima delimitaci\u00f3n foi: Via Augusta, Doctor Carulla, Ganduxer, Av. Diagonal, Av. de Sarri\u00e0, Passeig de Manuel Girona, Bosch i Gimpera, carrer del Cardenal Vives i Tut\u00f3, c. de Font Coberta, carrer de Bonaplata e carrer dels Verg\u00f3s."}
{"id": "184112", "revid": "23204", "url": "https://gl.wikipedia.org/wiki?curid=184112", "title": "El Putxet i Farr\u00f3", "text": "El Putxet i el Farr\u00f3 \u00e9 un barrio do distrito de Sarri\u00e0-Sant Gervasi da cidade de Barcelona. Est\u00e1 formado por dous n\u00facleos ou barrios, el Putxet, ao norte, e el Farr\u00f3, no sur. Esta agrupaci\u00f3n destes dous barrios foi creada no ano 2007 a partir da nova distribuci\u00f3n de barrios que aprobou o Concello de Barcelona.\n\u00c9 delimitado pola avenida da Rep\u00fablica Arxentina, a praza de Lesseps, a avenida do Pr\u00edncipe de Asturias, a V\u00eda Augusta, a r\u00faa de Balmes (a Praza Molina) e o paseo de Sant Gervasi. Actualmente unha boa parte da s\u00faa superficie est\u00e1 ocupada polo parque do Putxet. Actualmente ambos os sectores que forman o barrio est\u00e1n habitados por poboaci\u00f3n de extracci\u00f3n adi\u00f1eirada e de clase alta debido ao pasado do territorio como zona de veraneo da burgues\u00eda.\nEl Putxet \u00e9 unha pequena monta\u00f1a que se estende entre en Sant Gervasi limitando con Vallcarca i els Penitents onde houbera unha capela no s\u00e9culo XVII pero non foi ata o 1870 que se empezaron a constru\u00edr algunhas torres para a burgues\u00eda barcelonesa que se trasladaba da Barcelona vella. Este barrio formaba parte, xunto con La Bonanova e Lled\u00f3 que integraban o antigo termo municipal de Sant Gervasi o 1879. Nos inicios foi un n\u00facleo principalmente de veraneo pero coa chegada do ferrocarril de Sarri\u00e0 en Barcelona, o metro e tranv\u00edas (como o que pasaba polo eixo da r\u00faa Zaragoza) converteuse nun lugar de residencia habitual.\nO outro sector, por baixo da Rolda do Xeneral Mitre, \u00e9 el Farr\u00f3 que se atopa ao redor das r\u00faas de Zaragoza e de Vallirana. O n\u00facleo recibe o seu nome de Silvestre Farr\u00f3, que a principios do s\u00e9culo XIX constru\u00edu as primeiras casas. Neste sector destacan as casas baixas con patios interiores e as pasaxes de casas encostadas como o de Sant Felip ou o de Mulet, normalmente constru\u00eddas ao redor de torres de estilo colonial ou modernista constru\u00eddas pola clase acomodada barcelonesa con finalidade de veraneo (algunhas substitu\u00eddas por pisos a\u00ednda restando algunhas)."}
{"id": "184113", "revid": "98629", "url": "https://gl.wikipedia.org/wiki?curid=184113", "title": "Carlos Sastre", "text": "Carlos Sastre Candil, nado o 22 de abril de 1975 en Legan\u00e9s, \u00e9 un ciclista espa\u00f1ol. F\u00edxose profesional en 1997, ten acadado postos de podio e vitorias de etapa nas 3 grandes voltas, as clasificaci\u00f3ns da monta\u00f1a na Vuelta a Espa\u00f1a 2000 e no Tour de Francia 2008, e ga\u00f1ou o Tour de Francia 2008, batendo na clasificaci\u00f3n xeral definitiva a Cadel Evans (2\u00ba) e Denis Menchov (3\u00ba) entre outros.\nNo eido persoal, Carlos Sastre vive en \u00c1vila, e est\u00e1 casado coa irm\u00e1 do falecido ciclista Jose Mar\u00eda Jim\u00e9nez, \"El Chava\"."}
{"id": "184114", "revid": "23204", "url": "https://gl.wikipedia.org/wiki?curid=184114", "title": "Sant Gervasi-la Bonanova", "text": "Sant Gervasi-la Bonanova \u00e9 un barrio do distrito de Sarri\u00e0-Sant Gervasi da cidade de Barcelona. Antigamente fora xunto con Sant Gervasi-Galvany, un municipio independente denominado Sant Gervasi de Cassoles.\nO barrio est\u00e1 dividido principalmente en dous sectores diferenciados: o sector de Sant Gervasi, onde se atopa o n\u00facleo m\u00e1is antigo do municipio de Sant Gervasi de Cassoles, e outro sector, o de La Bonanova, nacido cando se constru\u00edu a v\u00eda que comunicou Sant Gervasi con Sarri\u00e0 cara \u00e1 d\u00e9cada de 1890. Este \u00faltimo sector, o da Bonanova, configurouse co pretexto que ao redor do paseo hom\u00f3nimo empezar\u00edanse a edificar casas benestantes de se\u00f1ores que volveran de Am\u00e9rica con grandes fortunas. Edific\u00e1ronse torres e chal\u00e9s, por esta raz\u00f3n p\u00f3dese ver bastante diferenza arquitect\u00f3nica entre o sector da Bonanova e Sant Gervasi.\nNos anos 70 e 80 derroc\u00e1ronse cerca do 40% das torres que hab\u00eda ent\u00f3n, pero actualmente a\u00ednda quedan algunhas. As\u00ed mesmo pasa co barrio de Sant Gervasi, posto que hai casas que en limiar das portas te\u00f1en indicado o ano de construci\u00f3n -ou m\u00e1is probablemente o de remodelaci\u00f3n-, como son a casa do mont\u00f3n de Sant Gervasi de Cassoles n\u00ba 119 onde no limiar da porta leva o ano 1845. Isto fai pensar que como m\u00ednimo na d\u00e9cada do 1840 remodel\u00e1ronse moitas casas.\nO sector da Bonanova toma o nome da Virxe Mar\u00eda da Bonanova, que \u00e9 o nome popular da Virxe Mar\u00eda dos Afortunados, \u00e1 cal dedicouse un altar o s\u00e9culo XVIII \u00e1 antiga igrexa dos santos Gervasi e Protasi situada onde agora hai a igrexa da Bonanova, e que acabou espertando m\u00e1is fervor que os patr\u00f3ns orixinais. O nome de La Bonanova \u00e9 de orixe b\u00edblica e significa \u00aba boa noticia\u00bb, do mesmo xeito que o \u00e9 o barrio veci\u00f1o do Tibidabo, que en latino significa \u00abeu dareiche\u00bb."}
{"id": "184115", "revid": "23204", "url": "https://gl.wikipedia.org/wiki?curid=184115", "title": "Sant Gervasi-Galvany", "text": "Sant Gervasi-Galvany \u00e9 un barrio do distrito de Sarri\u00e0-Sant Gervasi da cidade de Barcelona. O nome do barrio fai referencia a Sant Gervasi de Cassoles, posto que era a parte baixa deste municipio ao que pertenceu ata a anexi\u00f3n deste a Barcelona, e ao Camp d'en Galvany, a urbanizaci\u00f3n da cal empezou en 1866 o seu propietario, Josep Castell\u00f3 e Galvany, que co seu outro apelido deu nome tam\u00e9n \u00e1 praza de Castell\u00f3. O nome de Galvany popularizouse cando os adoptou o mercado de Galvany, situado ao centro do barrio entre as r\u00faas Santal\u00f3, Calaf, Amig\u00f3 e Madrazo.\nOcupa a superficie delimitada polas r\u00faas Calvet, V\u00eda Augusta, Aribau e Diagonal ata a confluencia con Travessera de Gr\u00e0cia e Calvet. Esta zona, na divisi\u00f3n en barrios aprobada polo concello de Sant Gervasi en 1879, corresponde aproximadamente co barrio de Lled\u00f3, que toma o nome do antigo Mas Lled\u00f3.\nA poboaci\u00f3n do barrio \u00e9 maioritariamente de extracci\u00f3n social burguesa e de clase alta e o n\u00facleo m\u00e1is antigo at\u00f3pase ao redor das r\u00faas Sagu\u00e9s e Amig\u00f3. A partir da d\u00e9cada dos cincuenta do s\u00e9culo pasado levant\u00e1ronse numerosos edificaci\u00f3ns, das cales as m\u00e1is luxosas at\u00f3panse \u00e1 r\u00faa Muntaner. Hoxe \u00e9 un barrio cunha gran vida nocturna pola gran cantidade de bares, restaurantes e locais nocturnos que hai especialmente ao redor da r\u00faa Santal\u00f3 e adxacentes."}
{"id": "184116", "revid": "23204", "url": "https://gl.wikipedia.org/wiki?curid=184116", "title": "Vallvidrera, el Tibidabo i les Planes", "text": "Vallvidrera, el Tibidabo i les Planes \u00e9 un barrio do distrito de Sarri\u00e0-Sant Gervasi da cidade de Barcelona. Este barrio agrupa as \u00e1reas de Vallvidrera, o Tibidabo e Les Planes. \u00c9 un dos barrios con m\u00e1is extensi\u00f3n de Barcelona, situado na serra de Collserola.\nVallvidrera foi termo independente ata que se agregou no antigo termo de Sarri\u00e0 o 1890. Alg\u00fans edificios destacables deste barrio ou sector son a igrexa de Santa Mar\u00eda de Vallvidrera e a casa Vil\u00b7la Joana. Vallvidrera creceu bastante cando se converteu en lugar de veraneo dalg\u00fans barceloneses e actualmente \u00e9 unha zona residencial permanente.\nEn Les Planes incl\u00faense outros sectores como Mas Saur\u00f3, Mas Guimbau e El Rectoret. Este sector sit\u00faase na ladeira do Vall\u00e8s da serra de Collserola.\nNo Tibidabo urbanizouse cando se constru\u00edu o parque de atracci\u00f3ns do Tibidabo, o Observatorio Fabra (1902-1904) e o Templo do Sacro Coraz\u00f3n. O 1992 inaugurouse a torre de Collserola de Norman Foster. \u00c1 beira do parque at\u00f3pase o n\u00facleo residencial."}
{"id": "184117", "revid": "23204", "url": "https://gl.wikipedia.org/wiki?curid=184117", "title": "Sant Pere, Santa Caterina i la Ribera", "text": "Sant Pere, Santa Caterina i la Ribera \u00e9 un barrio do distrito da Ciutat Vella de Barcelona, que no ano 2005 ti\u00f1a 22.558 habitants. Est\u00e1 dentro do antigo per\u00edmetro da muralla e limita con la Barceloneta, el G\u00f2tic, a Dreta de l'Eixample, o Fort Pienc e o distrito de Sant Mart\u00ed. Antigamente o Rec Comtal atravesaba o barrio.\nO barrio est\u00e1 formado por tres antigos barrios da Barcelona vella:"}
{"id": "184119", "revid": "88215", "url": "https://gl.wikipedia.org/wiki?curid=184119", "title": "Levi Leipheimer", "text": "Levi Leipheimer, nado o 24 de outubro de 1973 en Butte, Montana, \u00e9 un ciclista estadounidense. F\u00edxose profesional en 1998 e deuse a co\u00f1ecer na Vuelta a Espa\u00f1a 2001 na que rematou 3\u00ba na clasificaci\u00f3n xeral. As s\u00faas caracter\u00edsticas son axeitadas para as grandes voltas xa que se defende na monta\u00f1a e destaca nas contra o reloxo. Ten sido campi\u00f3n nacional de ciclismo tanto en ruta como contra o reloxo, e acadou vitorias de etapa no Tour de Francia 2007 e na Vuelta a Espa\u00f1a 2008. Nos Xogos Ol\u00edmpicos de Pequ\u00edn 2008 foi medalla de bronce na proba de contra o reloxo.\nParticipaci\u00f3ns nas Grandes Voltas.\nA Levi Leipheimer f\u00f3ronlle retirados t\u00f3dolos resultados obtidos nas Grandes Voltas entre o 1 de xu\u00f1o de 1999 e o 29 de xullo de 2007 pola s\u00faa relaci\u00f3n coa trama de dopaxe existente no equipo US Postal durante o conxunto dos anos de vitorias de Lance Armstrong. Deste xeito, foi despoxado dos podios acadados na Vuelta 2001 e no Tour 2007, entre outros resultados.\n\"Ab = Abandono\""}
{"id": "184120", "revid": "23204", "url": "https://gl.wikipedia.org/wiki?curid=184120", "title": "El G\u00f2tic", "text": "El G\u00f2tic (en galego, \"O G\u00f3tico\") \u00e9 un dos catro barrios que forman o distrito de Ciutat Vella da cidade de Barcelona.\nO Barrio G\u00f3tico \u00e9 o n\u00facleo m\u00e1is antigo da cidade e o seu centro hist\u00f3rico. O cardus e o decumanus romanos son os eixos de urbanizaci\u00f3n hist\u00f3ricos do barrio na s\u00faa parte m\u00e1is alta, o antigo Monte T\u00e0ber (Pla\u00e7a de Sant Jaume).\n\u00c1 s\u00faa vez, est\u00e1 composto por diferentes barrios que conservan a s\u00faa propia personalidade: la Catedral, el Call i Sant Felip Neri, Sant Just, el Palau, el Pi, Santa Anna i la Merc\u00e8.\nA estrutura do barrio permaneceu intacta ata o s\u00e9culo XIX, per\u00edodo que traer\u00e1 grandes transformaci\u00f3ns na estrutura e morfolog\u00eda do barrio, por exemplo, a transformaci\u00f3n dos cemiterios parroquiais en prazas p\u00fablicas, o baleirado de grandes edificios co consecuente cambio de uso ou a derriba das murallas.\nActualmente cons\u00e9rvanse anacos da primeira muralla na praza da Catedral de Barcelona. Na r\u00faa Ataulfo existe unha capela g\u00f3tica que pertenecia a un palacio e co\u00f1\u00e9cese pola Capela do Palacio."}
{"id": "184121", "revid": "23204", "url": "https://gl.wikipedia.org/wiki?curid=184121", "title": "El Raval", "text": "El Raval \u00e9 un barrio de Barcelona, situado no distrito de Ciutat Vella, nacido da ampliaci\u00f3n das murallas medievais da cidade, a\u00ednda que \u00e9 probable que existisen asentamentos anteriores. \nAt\u00f3pase delimitado polo barrio do Poble-sec, a trav\u00e9s da Avenida do Paral\u00b7lel; co Barrio de Sant Antoni, a trav\u00e9s das Roldas de Sant Pau e Sant Antoni; e co Barrio G\u00f3tico, a trav\u00e9s da r\u00faa Pelai e La Rambla. Entre as s\u00faas principais arterias destacan a R\u00faa do Carme, a R\u00faa Nou de la Rambla e a Rambla do Raval. \nNo Raval conviven hoxe en d\u00eda alde\u00e1ns e xente vinda de m\u00faltiples pa\u00edses e culturas. Nas s\u00faas r\u00faas poden verse comercios de todas as nacionalidades e ata tendas de moda e novas tendencias, sobre todo na parte alta do barrio. \nTam\u00e9n \u00e9 co\u00f1ecida a r\u00faa da Cera, cunha gran e hist\u00f3rica comunidade de etnia xitana. O nome prov\u00e9n dos r\u00edos de cera formados polas numerosas candeas colocadas ante a virxe desa r\u00faa, para protexerse da peste. Desta comunidade xurdiu a rumba catal\u00e1. \nDurante moitos anos foi popularmente co\u00f1ecido como o Barrio Chin\u00e9s de Barcelona."}
{"id": "184122", "revid": "23204", "url": "https://gl.wikipedia.org/wiki?curid=184122", "title": "Vincenzo Nibali", "text": "Vincenzo Nibali, nado o 14 de novembro de 1984 en Mesina, \u00e9 un ciclista italiano. F\u00edxose profesional en 2005, e as s\u00faas caracter\u00edsticas son axeitadas para as carreiras de 3 semanas. Acadou a vitoria na Vuelta a Espa\u00f1a 2010, no Giro de Italia 2013 e no Tour de Francia 2014, convert\u00e9ndose no sexto ciclista que ga\u00f1a a tres Grandes Voltas en toda a historia."}
{"id": "184123", "revid": "23204", "url": "https://gl.wikipedia.org/wiki?curid=184123", "title": "La Barceloneta", "text": "La Barceloneta \u00e9 un barrio mari\u00f1eiro do distrito de Ciutat Vella de Barcelona constru\u00eddo durante o s\u00e9culo XVIII e proxectado polo enxe\u00f1eiro Pr\u00f2sper de Verboom a fin de dar cabida aos habitantes do barrio da Ribera que perderan as s\u00faas vivendas, mandadas demoler por Filipe V para constru\u00edr a Ciutadella. A s\u00faa poboaci\u00f3n \u00e9 de 22.428 habitantes no censo feito durante o 2008.\nO barrio da Barceloneta debe a s\u00faa existencia aos terreos que se ga\u00f1aron ao mar ao absorber a Illa de Maians.\nO barrio ten forma triangular e limita coas praias do barrio e o mar, co Peirao de Espa\u00f1a do Port Vell e co barrio da Ribera, a estaci\u00f3n de Fran\u00e7a e o novo Port Ol\u00edmpic da cidade. A estrutura urban\u00edstica do barrio \u00e9 un bo exemplo do tipo de urbanismo do per\u00edodo da Ilustraci\u00f3n, con r\u00faas de trazado rectil\u00edneo e illas de casas regulares. A tipolox\u00eda de vivenda en orixe era o de viviendes unifamiliares de planta e piso con acceso a d\u00faas r\u00faas para que tivesen unha ventilaci\u00f3n \u00f3ptima. Co paso dos anos e a especulaci\u00f3n, esta estrutura desapareceu e atopamos edificios con alturas moi superiores \u00e1s que se estableceron en orixe, ademais da partici\u00f3n das vivendas orixinais en metades e cuartos de piso.\nDurante o s\u00e9culo XIX tivo un importante desenvolvemento industrial con grandes f\u00e1bricas hoxe desaparecidas como La Maquinista Terrestre y Mar\u00edtima, convertidas na actualidade en pavill\u00f3ns deportivos ou instituci\u00f3ns educativas.\nNo centro do barrio at\u00f3pase a igrexa de Sant Miquel del Port na praza da Barceloneta. En 1950 inaugurouse a Igrexa Evanx\u00e9lica Bautista da Barceloneta, unha das m\u00e1is importantes de Catalu\u00f1a.\nDesde xaneiro de 2008 at\u00f3pase situada a sede central de Gas Natural, un edificio singular chamado Torre Marenostrum, obra dos arquitectos Benedetta Tagliabue e Enric Miralles."}
{"id": "184124", "revid": "23204", "url": "https://gl.wikipedia.org/wiki?curid=184124", "title": "Dreta de l'Eixample", "text": "A Dreta de l'Eixample \u00e9 un dos seis barrios do distrito do Eixample da cidade de Barcelona. Este barrio foi onde empezou a aplicaci\u00f3n do plan de ensanche de Ildefons Cerd\u00e0. Est\u00e9ndese desde a r\u00faa Balmes ata o paseo de Sant Joan e r\u00faa de N\u00e1poles.\nEst\u00e1 composto por varios dos principais lugares de interese de Barcelona como a Pla\u00e7a de Catalunya ou o Paseo de Gr\u00e0cia, coa Pedrera e a Casa Batll\u00f3, entre outros.\nCando se iniciou a urbanizaci\u00f3n, constru\u00edronse casas unifamiliares con xard\u00edn, das que quedan xa poucas mostras. Despois das obras da Via Laietana, na Ciutat Vella, a burgues\u00eda comezou a ocupar o Eixample, encargando as construci\u00f3ns aos grandes arquitectos do momento."}
{"id": "184126", "revid": "88215", "url": "https://gl.wikipedia.org/wiki?curid=184126", "title": "Andreas Kl\u00f6den", "text": "Andreas Kl\u00f6den, nado o 22 de xu\u00f1o de 1975 en Mittweida, \u00e9 un ciclista alem\u00e1n. F\u00edxose profesional en 1998, e ten ga\u00f1ado probas ciclistas pretixiosas como o Tour de Romand\u00eda, a Par\u00eds-Niza e a Tirreno-Adri\u00e1tico, entre outras. Nos anos 2004 e 2006 acadou o segundo posto final na clasificaci\u00f3n xeral do Tour de Francia."}
{"id": "184127", "revid": "23204", "url": "https://gl.wikipedia.org/wiki?curid=184127", "title": "L'Antiga Esquerra de l'Eixample", "text": "L'Antiga Esquerra de l'Eixample \u00e9 un dos seis barrios do distrito de l'Eixample da cidade de Barcelona. Este barrio, xuntamente con la Nova Esquerra de l'Eixample, forma l'Esquerra de l'Eixample a\u00ednda que este foi dividido administrativamente en dous barrios. O nome de \"antiga\" \u00e9 porque foi a parte de l'Esquerra de l'Eixample onde se empezou a urbanizar antes.\nNeste barrio hai o Hospital Cl\u00ednico de Barcelona fundado en 1906, a bas\u00edlica de Sant Josep Oriol constru\u00edda entre 1915 e 1930, e o Mercado do Ninot. No extremo sur do barrio hai o Seminario Conciliar de Barcelona e o edificio hist\u00f3rico da Universidade de Barcelona, na Pla\u00e7a de la Universitat."}
{"id": "184128", "revid": "23204", "url": "https://gl.wikipedia.org/wiki?curid=184128", "title": "La Nova Esquerra de l'Eixample", "text": "La Nova Esquerra de l'Eixample \u00e9 un barrio do distrito de l'Eixample da cidade de Barcelona. Antigamente formaba unha soa unidade con L'Antiga Esquerra de l'Eixample formando un s\u00f3 barrio que se denominaba \"l'Esquerra de l'Eixample\".\nNo barrio hai os tres edificios de Can Batll\u00f3 (actual Escola Industrial), a prisi\u00f3n Modelo, o Matadoiro (actual Parque Joan Mir\u00f3), a praza de touros de les Arenes e a Casa Golferichs."}
{"id": "184129", "revid": "56817", "url": "https://gl.wikipedia.org/wiki?curid=184129", "title": "F\u00f3rmula (hom\u00f3nimos)", "text": "O termo f\u00f3rmula pode referirse a:\nNa linguaxe com\u00fan:\nEn l\u00f3xica:\nEn matem\u00e1ticas e ciencias naturais, \u00e9 unha representaci\u00f3n simb\u00f3lica de informaci\u00f3n:\nEn matem\u00e1ticas:\nEn qu\u00edmica:\nEn anatom\u00eda e zoolox\u00eda:\nEn bot\u00e1nica:\nEn medicina e farmacia: \nEn hematolox\u00eda:\nEn crisatalograf\u00eda:\nEn xen\u00e9tica:\nOutros usos:"}
{"id": "184130", "revid": "23204", "url": "https://gl.wikipedia.org/wiki?curid=184130", "title": "Fort Pienc", "text": "Fort Pienc \u00e9 un barrio da cidade de Barcelona do distrito do Eixample. Abarca a \u00e1rea delimitada por un per\u00edmetro que discorre pola avinguda Diagonal (desde a r\u00faa de N\u00e0pols ata a Pla\u00e7a de les Gl\u00f2ries), avinguda Meridiana, r\u00faa dos Almog\u00e0vers, r\u00faa de Roger de Flor (s\u00f3 unha illa), avenida de Vilanova (s\u00f3 unha illa), Passeig de Sant Joan, Gran Via e r\u00faa N\u00e0pols ata a Diagonal. O barrio conta con 29.098 habitantes (segundo o censo do ano 2002) e ten o \u00edndice de poboaci\u00f3n nova m\u00e1is elevado do Eixample.\nO barrio est\u00e1 situado ao redor de onde hab\u00eda o antigo forte militar denominado Fort Pius situado preto de onde agora hai o instituto IES Fort Pius, e que foi constru\u00eddo polo primeiro rei borb\u00f3n, Filipe V, dentro do plan de instalaci\u00f3ns militares que mandou levantar co obxectivo de manter sometida a cidade que se rebelou na guerra de 1714. Estas edificaci\u00f3ns fortificadas inclu\u00edan a Ciutadella e un forte adiantado (Fort Pius ou Fort Pienc), situado ao redor do lugar onde hoxe se levanta a antiga estaci\u00f3n do Norte."}
{"id": "184131", "revid": "23204", "url": "https://gl.wikipedia.org/wiki?curid=184131", "title": "Barrio de Sagrada Fam\u00edlia", "text": "Sagrada Fam\u00edlia \u00e9 un barrio do distrito do Eixample da cidade de Barcelona, ao redor do templo que lle d\u00e1 nome, a Sagrada Fam\u00edlia. O barrio est\u00e1 delimitado polo paseo de Sant Joan, a Gran Via de les Corts Catalanes e as r\u00faas Dos de Maig e de Sant Antoni Mar\u00eda Claret. Limita cos barrios de Dreta de l'Eixample e Fort Pienc, e os distritos de Gr\u00e0cia, Horta-Guinard\u00f3, e Sant Mart\u00ed.\n\u00c9 un barrio de tipo residencial, comercial e de negocios pero ata a segunda metade do s\u00e9culo XX houbo unha importante presenza industrial, un exemplo \u00e9 a antiga F\u00e1brica Damm. O antigo mercado da Sagrada Familia foi antes de 1936 a f\u00e1brica de General Motors en Barcelona. E onde agora est\u00e1 o polideportivo municipal, estaba a f\u00e1brica t\u00e9xtil SAFA, onde a nave principal dispu\u00f1a dun teito de dobre b\u00f3veda catal\u00e1, lamentablemente perdido na s\u00faa derriba.\nOs eixos comerciais m\u00e1is importantes sit\u00faanse na contorna do templo, coas prazas da Sagrada Fam\u00edlia e a de Gaud\u00ed, na avenida Gaud\u00ed, e o mercado da Sagrada Fam\u00edlia entre as r\u00faas Proven\u00e7a, Padilla e Mallorca. En xullo de 2007 inaugurouse a Biblioteca P\u00fablica Sagrada Fam\u00edlia da Deputaci\u00f3n de Barcelona nun novo edificio anexo ao mercado da Sagrada Fam\u00edlia.\nAntes da guerra civil espa\u00f1ola, a zona central do barrio (Marina / Val\u00e8ncia) era chamada coma \"Poblet\", dada a concentraci\u00f3n de vivendas e casas, no medio dunha zona m\u00e1is ben agr\u00edcola."}
{"id": "184132", "revid": "23204", "url": "https://gl.wikipedia.org/wiki?curid=184132", "title": "Barrio de Sant Antoni", "text": "Sant Antoni \u00e9 un barrio na cidade de Barcelona do distrito do Eixample. Est\u00e1 limitado pola Gran Via de les Corts Catalanes (no seu tramo comprendido desde a Pla\u00e7a Espanya ata Pla\u00e7a Universitat), Rolda de Sant Antoni, Rolda de Sant Pau e a avinguda Paral\u00b7lel. A s\u00faa poboaci\u00f3n era de 37\u00a0878 habitantes no ano 2005.\nO centro neur\u00e1lxico do barrio constit\u00faeo o mercado de Sant Antoni, que ocupa o quinteiro delimitado polas r\u00faas Comte Borrell, Manso, Comte d'Urgell e Tamarit. Foi constru\u00eddo a finais do s\u00e9culo XIX e \u00e9 moi popular debido \u00e1 s\u00faa feira semanal de libros vellos e material de coleccionismo que se celebra cada domingo pola ma\u00f1\u00e1. Os comercios da Rolda de Sant Antoni e das r\u00faas Sep\u00falveda e Floridablanca incl\u00faen un gran n\u00famero de establecementos de venda de material inform\u00e1tico.\nA avenida Mistral, que a partir de 1995 converteuse nun espazo exclusivo para viandantes, \u00e9 a arteria m\u00e1is viva e din\u00e1mica do barrio. Existen nela dous cines: o \"Renoir Floridablanca\" (con sete salas especializadas en pel\u00edculas de autor e en versi\u00f3n orixinal) e o \"Cinema Urgell\" (o de maior aforamento de Barcelona).\nO barrio conta tam\u00e9n co gran Centro de Atenci\u00f3n Primaria Manso, xestionado polo Institut Catal\u00e0 da Salut (ICS) e situado na confluencia das r\u00faas Manso e Cal\u00e0bria, o cal proporciona cobertura asistencial m\u00e9dica a todo o barrio e tam\u00e9n \u00e1 poboaci\u00f3n dos barrios veci\u00f1os do Raval e da Esquerra de l'Eixample.\nPolo que fai referencia ao ensino, disp\u00f3n de dous centros educativos concertados: o \"Col.legi Salesi\u00e0 Sant Josep\" (Rocafort-Floridablanca) e o \"Maria Auxiliadora\" (Cal\u00e0bria-Sep\u00falveda).\nA asociaci\u00f3n de veci\u00f1os do barrio ten a s\u00faa sede na Avenida Mistral, 30, entre Cal\u00e0bria e Rocafort."}
{"id": "184134", "revid": "43327", "url": "https://gl.wikipedia.org/wiki?curid=184134", "title": "Esmalte", "text": "Esmalte pode significar:"}
{"id": "184135", "revid": "23204", "url": "https://gl.wikipedia.org/wiki?curid=184135", "title": "Campionato Mundial de F\u00f3rmula 1 de 1998", "text": "O Campionato Mundial de F\u00f3rmula 1 de 1998 foi a 49\u00aa tempada de F\u00f3rmula 1 organizada pola F\u00e9d\u00e9ration Internationale de l'Automobile (FIA), e a 41\u00aa Copa Internacional de Construtores de F1. O campionato contou con dezaseis Grandes Premios que se iniciaron o 8 de marzo e finalizaron o 1 de novembro.\nResumo.\nA tempada trouxo moitos cambios nas regras, inclu\u00edndo a introduci\u00f3n dos pneum\u00e1ticos raiados e facer os coches m\u00e1is estreitos para reducir a carga aerodin\u00e1mica. Estaba claro que McLaren foi o que mellor adaptouse aos cambios das nova regras, Mika H\u00e4kkinen ga\u00f1ou comodamente as d\u00faas primeiras carreiras, co seu compa\u00f1eiro de equipo David Coulthard segundo en ambas. Con Goodyear avanzando antes da Arxentina, Michael Schumacher foi capaz de ga\u00f1ar al\u00ed e ser segundo en Imola, \u00e1mbolos dous circu\u00edtos lentos e revirados. En Espa\u00f1a, as curvas r\u00e1pidas favoreceron a McLaren e de novo acabaron 1\u00ba e 2\u00ba. Unha vitoria m\u00e1is para H\u00e4kkinen en M\u00f3naco deulle unha vantaxe de 17 puntos sobre Coulthard con Schumacher a outros 5 puntos mais por detr\u00e1s.\nSchumacher recuperouse e ga\u00f1ou as seguintes tres carreiras, mentres que os erros e a mala sorte custaronlle puntos tanto a H\u00e4kkinen como a Coulthard. Despois do GP de Gran Breta\u00f1a Schumacher pechara a brecha con H\u00e4kkinen a s\u00f3 2 puntos, mentres que Coulthard quedou a 26 puntos por detr\u00e1s do seu compa\u00f1eiro de equipo e buscando unha pouco probable esperanza de loitar polo campionato. A vitoria de H\u00e4kkinen en Austria e Alema\u00f1a demostraron que McLaren a\u00ednda ti\u00f1a o mellor autom\u00f3bil, pero un estrat\u00e9xico golpe mestre en Hungr\u00eda permitiu a Schumacher conseguir a vitoria e pechar a brecha con H\u00e4kkinen a s\u00f3 7 puntos.\nO inicio do Gran Premio de B\u00e9lxica viu a un dos peores accidentes na F1, con m\u00e1is da metade dos coches da grella involucrados, e catro pilotos incapaces de reiniciar a carreira, case unha hora m\u00e1is tarde, debido \u00e1 falta de coches de reposto. Unha carreira chea de acci\u00f3n viu H\u00e4kkinen sa\u00edrse no reinicio, mentres Schumacher lideraba comodamente a carreira antes de estrelarse contra o McLaren de David Coulthard, mentres trataba de dobrar ao escoc\u00e9s. Isto achandou o cami\u00f1o para Damon Hill que acadou para Jordan a primeira vitoria.\nSchumacher recuperouse para conseguir unha sorpresiva vitoria no Gran Premio de Italia, e con H\u00e4kkinen acabando cuarto logo de problemas cos freos o campionato quedou igualado a 80 puntos con s\u00f3 d\u00faas carreiras para o final. Este resultado tam\u00e9n trouxo que Ferrari loitara de novo polo campionato mundial de construtores, situ\u00e1ndose s\u00f3 10 puntos por detr\u00e1s. Con todo, Hakkinen logrou bater a Schumacher nunha loita directa en Luxemburgo e ga\u00f1ar a \u00faltima carreira no Xap\u00f3n, conseguindo o seu primeiro campionato mundial e o campionato de construtores para McLaren. O vixente campi\u00f3n Williams tivo unha tempada mala en xeral, con s\u00f3 tres podios. Con todo, no Xap\u00f3n arranx\u00e1ronllas para conseguir terceiro lugar no campionato de construtores, por diante de Jordan e Benetton.\nPilotos e construtores.\n\u2020 Todos os motores son de 3.0 litros e configuraci\u00f3n V10."}
{"id": "184138", "revid": "98629", "url": "https://gl.wikipedia.org/wiki?curid=184138", "title": "Esmalte (revestimento)", "text": "No \u00e1mbito da tecnolox\u00eda e da arte, o esmalte, (ou \"esmalte vidrado\", ou \"esmalte porcel\u00e1nico\") \u00e9 o resultado da fusi\u00f3n do cristal en po cun substrato nun proceso de quecemento, normalmente entre 750 e 850 \u00b0C. O po funde e logo endur\u00e9cese formando unha cobertura suave e vidrada moi duradeira no metal, o vidro ou a cer\u00e1mica. A mi\u00fado apl\u00edcase o esmalte en forma de pasta, e pode ser transparente ou opaco cando se quece. O esmalte vidrado pode aplicarse \u00e1 maior\u00eda dos metais.\nO esmalte vidrado ten moitas propiedades excelentes. \u00e9 suave, resistente \u00e1s agresi\u00f3ns mec\u00e1nicas ou qu\u00edmicas, duradeiro, pode manter cores brillantes durante moito tempo e non \u00e9 combust\u00edbel. Entre as s\u00faas desvantaxes destaca a s\u00faa tendencia a romper cando o substrato se somete a deformaci\u00f3ns ou esforzos.\nA durabilidade do esmalte proporcionoulle moitas aplicaci\u00f3ns funcionais, inclu\u00edndo os carteis publicitarios de comezos do s\u00e9culo XX, as paredes interiores de fornos, cazolas e outros recipientes de coci\u00f1a, as\u00ed como xoias e outros obxectos decorativos de artesan\u00eda.\nTipos de esmaltes.\nCo\u00f1\u00e9cense diversas formas e maneiras de esmalte na decoraci\u00f3n de xoias e mobles e na formaci\u00f3n de debuxos e figuras, as cales caracter\u00edzanse polo distinto procedemento que se seguiu na operaci\u00f3n:\nHistoria.\nO esmalte en forma de verniz vidrado para embelecer e protexer as obras de cer\u00e1mica foi co\u00f1ecido desde tempos remotos nas civilizaci\u00f3ns. Parece que os que primeiro o usaron foron os asirios, Dos asirios aprend\u00e9rono sen d\u00fabida os persas e \nexipcios, que pasar\u00edan o seu uso aos fenicios segundo pode comprobarse en vasillas achadas en C\u00e1miros (Rodas), de factura fenicia e reminiscencia exipcia. Deles debeu tomala a civilizaci\u00f3n prehel\u00e9nica, pois descubr\u00edronse nas ru\u00ednas do palacio de Minos en Cnossos azulexos parecidos aos orientais. Dos persas, continuadores dos asirios, as t\u00e9cnicas pasar\u00edan aos bizantinos, aos \u00e1rabes e talvez aos chineses. Non deixaron de practicar esta industria os gregos e romanos a\u00ednda que dela fixeron escaso uso, salvo sinxelas decoraci\u00f3ns vidradas nalgunhas vasillas.\nEn canto ao esmalte para a decoraci\u00f3n de obxectos met\u00e1licos e de xoias ign\u00f3rase se foi co\u00f1ecido polos pobos antigos de Oriente, pois as alfaias que se descubriron con aparencia de teren esmaltes alveolados parecen m\u00e1is ben decoradas con pedras finas e con fragmentos de vidro engastados nos alv\u00e9olos das pezas. Os gregos e romanos fixeron alg\u00fan uso do verdadeiro esmalte, como aparece no adorno dalgunhas das s\u00faas f\u00edbulas e xoias e, as\u00ed mesmo, os b\u00e1rbaros da s\u00faa \u00e9poca, pois descubr\u00edronse no C\u00e1ucaso e en Siberia non poucos bronces, sobre todo f\u00edbulas, con esmaltes campeados."}
{"id": "184139", "revid": "98629", "url": "https://gl.wikipedia.org/wiki?curid=184139", "title": "Flavonoide", "text": "Co termo xen\u00e9rico flavonoide (do lat\u00edn \"flavus\" 'amarelo') des\u00edgnase certos metabolitos secundarios das plantas que te\u00f1en esqueleto de flavona. Sintet\u00edzanse a partir dunha mol\u00e9cula de fenilalanina e tres de malonil-CoA, a trav\u00e9s da \"v\u00eda biosint\u00e9tica dos flavonoides\", cuxo produto estrutural base se cicla pola acci\u00f3n dun encima isomerase. A estrutura base, un esqueleto C6-C3-C6, pode sufrir posteriormente moitas modificaci\u00f3ns e adici\u00f3ns de grupos funcionais, polo que os flavonoides son unha familia moi variada de compostos, pero todos os produtos finais caracter\u00edzanse por ser polifen\u00f3licos e solubles en auga. Os flavonoides que conservan o seu esqueleto poden clasificarse, segundo as isomerizaci\u00f3ns e os grupos funcionais que lles adicionaron, en 6 clases principais: clase da chalcona, da flavona, do flavonol, do flavandiol, da antocianina, e a clase dos taninos condensados. Hai unha s\u00e9tima clase, as auronas, tida en conta por alg\u00fans autores por estaren presentes en moitas plantas. Tam\u00e9n o esqueleto pode sufrir modificaci\u00f3ns, convert\u00e9ndose ent\u00f3n no esqueleto dos isoflavonoides ou o dos neoflavonoides, que, por tanto, tam\u00e9n son derivados dos flavonoides.\nOs flavonoides biosintet\u00edzanse en todas as plantas e nalgunhas algas Charophyta, e a\u00ednda que todas as especies comparten a v\u00eda biosint\u00e9tica central, hai unha gran variabilidade na composici\u00f3n qu\u00edmica dos produtos finais e nos mecanismos de regulaci\u00f3n da bios\u00edntese, polo que a composici\u00f3n e concentraci\u00f3n de flavonoides \u00e9 moi variable entre especies e en resposta ao ambiente. Os flavonoides son sintetizados no citoplasma e logo migran cara ao seu destino final nos vac\u00faolos celulares. Cumpren funci\u00f3ns metab\u00f3licas importantes nas plantas, algunhas funci\u00f3ns son com\u00fans a todas as plantas e outras son espec\u00edficas dalg\u00fanss taxons. As funci\u00f3ns m\u00e1is estendidas son darlle resistencia \u00e1s plantas \u00e1 fotooxidaci\u00f3n orixinada pola luz ultravioleta do Sol, interviren no transporte da hormona auxina, e crese que funcionan como defensa ante o herbivorismo. Unha funci\u00f3n importante desempe\u00f1ada en moitas especies \u00e9 a atracci\u00f3n dos animais polinizadores, por medio da cor ou o recendo que lle dan \u00e1 planta ou \u00e1s flores.\nOs flavonoides te\u00f1en propiedades moi apreciadas en medicina, como antimicrobianos, anticancer\u00edxenos, na diminuci\u00f3n do risco de enfermidades card\u00edacas, entre outros efectos. Tam\u00e9n son co\u00f1ecidos polos cultivadores de plantas ornamentais, os cales manipulan o ambiente das plantas para aumentaren a concentraci\u00f3n de flavonoides que dan cor a follas e flores.\nDebido \u00e1s importantes funci\u00f3ns metab\u00f3licas que os flavonoides te\u00f1en nas plantas e nos animais, as s\u00faas v\u00edas biosint\u00e9ticas e mecanismos de regulaci\u00f3n est\u00e1n sendo coidadosamente estudados. A ciencia aplicada aproveitou este co\u00f1ecemento en moitos traballos de enxe\u00f1ar\u00eda metab\u00f3lica, nos que se tratou, por exemplo, de aumentar a concentraci\u00f3n de flavonoides beneficiosos nas plantas de consumo humano ou de uso farmac\u00e9utico, de modificar a s\u00faa concentraci\u00f3n en flores ornamentais para cambiarlles a cor, e de inhibir a s\u00faa produci\u00f3n no pole para esterilizar os h\u00edbridos de interese comercial. No que respecta \u00e1 s\u00faa produci\u00f3n, desenvolveuse con \u00e9xito un cultivo de bacterias que sintetiza flavonoides de interese humano.\nOs cient\u00edficos deron usos variados aos flavonoides: os xenes da bios\u00edntese de flavonoides foron usados como ferramenta para analizar os cambios no ADN. Por exemplo, Mendel estudou a herdanza dos xenes que lle daban cor aos ch\u00edcharos (que interve\u00f1en na s\u00edntese de flavonoides), ou o descubrimento dos xenes saltadores de Barbara McClintock (que ao \"saltaren\" cara a un xene que interv\u00e9n na bios\u00edntese dun flavonoide o inutilizan e non se expresa a cor no gran de millo). A extracci\u00f3n e identificaci\u00f3n de flavonoides tam\u00e9n foi moi usada polos bot\u00e1nicos sistem\u00e1ticos para estableceren parentescos entre especies de plantas.\nA\u00ednda queda moito por investigar sobre os flavonoides en canto ao seu valor medicinal, e o seu impacto na nutrici\u00f3n e a sa\u00fade humana e animal, e a s\u00faa estrutura, metabolismo e biodispo\u00f1ibilidade.\nDescubrimento.\nProbablemente a primeira descrici\u00f3n dos flavonoides f\u00edxoa Robert Boyle en 1664 cando estudou os efectos dos pigmentos das flores en medios \u00e1cidos e b\u00e1sicos. Pero o primeiro flavonoide identificouse en 1930 polo premio Nobel de Fisiolox\u00eda e Medicina Albert Szent-Gy\u00f6rgyi, quen illou da pel de lim\u00f3n unha substancia, a citrina, que ao ser consumida pod\u00eda regular a permeabilidade dos capilares.\nOs flavonoides denomin\u00e1ronse ao principio vitamina P (por permeabilidade) e tam\u00e9n vitamina C2, porque alg\u00fans ti\u00f1an propiedades similares \u00e1 vitamina C. Pero despois se viu que os flavonoides non eran vitaminas e esas denominaci\u00f3ns abandon\u00e1ronse a mediados do s\u00e9culo XX.\nEstrutura qu\u00edmica.\nO primeiro flavonoide sintetizado pola \"v\u00eda biosint\u00e9tica dos flavonoides\" \u00e9 unha chalcona, que presenta un esqueleto formado por un anel benc\u00e9nico unido a unha cadea prop\u00e1nica que est\u00e1 unida \u00e1 s\u00faa vez a outro anel benc\u00e9nico. Na maior\u00eda dos flavonoides, a cadea de reacci\u00f3ns contin\u00faa, polo que a cadea carbonada que une os aneis arom\u00e1ticos c\u00edclase por acci\u00f3n dun encima isomerase, creando unha flavanona.\nMoitas veces a bios\u00edntese contin\u00faa e os produtos finais, tam\u00e9n flavonoides, quedan unidos a moi diversos grupos qu\u00edmicos; por exemplo os flavonoides glicosidados levan mol\u00e9culas de azucres ou os seus derivados. Tam\u00e9n poden encontarse flavonoides parcialmente polimerizados, que dan lugar a d\u00edmeros, tr\u00edmeros, ou complexos multienlazados, como os taninos condensados.\nTodos os flavonoides pos\u00faen as caracter\u00edsticas de seren polifen\u00f3licos e solubles en auga. Pos\u00faen un m\u00e1ximo de absorci\u00f3n de luz nos 280\u00a0nm.\nExtracci\u00f3n e an\u00e1lise.\nA espectrofotometr\u00eda util\u00edzase para analizar as concentraci\u00f3n de flavonoides.\nMoitas veces esa medida real\u00edzase xunto cunha separaci\u00f3n cromatogr\u00e1fica como por exemplo HPLC.\nClasificaci\u00f3n dos flavonoides.\nDe acordo coa nomenclatura da IUPAC. poden clasificarse, tendo en conta o seu esqueleto e v\u00eda metab\u00f3lica, en:\nOs isoflavonoides f\u00f3rmanse por migraci\u00f3n dun anel benc\u00e9nico da posici\u00f3n 2 \u00e1 3 do anel central. O grupo integra m\u00e1is de 230 estruturas, e os dous m\u00e1is co\u00f1ecidos son a xeniste\u00edna e a daidze\u00edna A s\u00faa funci\u00f3n \u00e9 defenderen as plantas do ataque de pat\u00f3xenos.\nDentro dos flavonoides, reco\u00f1\u00e9cense 6 (para alg\u00fans 7) clases principais, segundo os grupos funcionais que pos\u00faan: chalconas, flavonas, flavonois, flavandiois, antocianinas, e taninos condensados (e alg\u00fans autores consideran tam\u00e9n as auronas, que outros integran nas chalconas). Tam\u00e9n hai outros derivados dos flavonoides que pos\u00faen modificaci\u00f3ns tales que non entran dentro de ningunha destas clases principais.\nO n\u00famero de flavonoides diferentes que \u00e9 en teor\u00eda posible \u00e9 astron\u00f3mico, se temos en conta que dez dos carbonos do esqueleto do flavonoide poden ser substitu\u00eddos por unha variedade de grupos diferentes, que \u00e1 s\u00faa vez poden ser hidroxilados, metoxilados, metilados, isoprenilados ou bencilados. Ademais, cada grupo hidroxilo e alg\u00fans dos carbonos poden ser substitu\u00eddos por un ou m\u00e1is azucres diferentes, e \u00e1 s\u00faa vez, cada un deses azucres pode ser acilado cunha variedade de \u00e1cidos fen\u00f3licos ou alip\u00e1ticos diferentes. Identific\u00e1ronse e ill\u00e1ronse arredor de 9.000 flavonoides, pero sen d\u00fabida a\u00ednda hai moitos m\u00e1is por descubrir.\n1. As chalconas est\u00e1n implicadas na estimulaci\u00f3n da polinizaci\u00f3n porque inducen o desenvolvemento de cores no espectro visible e ultravioleta, que atraen a insectos (bolboretas e abellas).\n2. As flavonas son amarelas e est\u00e1n presentes en flores, como as da pr\u00edmula, d\u00e1ndolles unha cor amarela aos seus p\u00e9talos, ou en froitos, como na pel das uvas, son as responsables da cor amarelenta dos vi\u00f1os brancos. Hai tres flavonas importantes: a tricetina, presente no pole dalgunhas mirt\u00e1ceas, e tam\u00e9n nas podocarp\u00e1ceas (\"Podocarpus\" spp.); apixenina, presente en moitas plantas como a camomila, (\"Matricaria recutita\") ou o estripo (\"Crataegus laevigata\"), d\u00e1 unha suave cor casta\u00f1a marfile\u00f1a \u00e1s flores se se presenta soa; e luteolina, de cor amarela, que mesmo serve para tinguir la e outros tecidos, para o cal se ten empregado a \"Genista tinctoria\", que a cont\u00e9n.\n3. Grupo do flavonol. Os flavonois adoitan ser incoloros ou amarelos e enc\u00f3ntranse nas follas e flores. Os m\u00e1is importantes son tres: quercetina, \u00e9 o flavonol amarelo do pole de moitas fag\u00e1ceas (\"Quercus sp.\"); miricetina, presente na uva; e kaempferol, presente nas inflorescencias, \u00e1s que protexe da luz ultravioleta. A fisetina \u00e9 un flavonol que se extrae da planta do x\u00e9nero \"Amphipterygium\".\n4. Grupo do flavandiol. Hai tres flavandiois caracter\u00edsticos: leucocianidina, presente nalgunhas plantas, como no pl\u00e1tano, ou na \"Ligaria cuneifolia\"; leucopelargonidina, presente como tal en certa concentraci\u00f3n na \"Medicago truncatula\"; e leucodelfinidina, que \u00e9 activa no casti\u00f1eiro de indias (\"Aesculus hippocastanum\").\n5. As antocianinas, son os pigmentos hidrosolubles presentes no l\u00edquido vacuolar das c\u00e9lulas responsables da maior\u00eda das coloraci\u00f3ns vermellas, azuis e violetas das flores e follas.\n6. Os taninos condensados son macromol\u00e9culas constitu\u00eddas por unidades de flavonoides chamadas antocianidina. Os taninos est\u00e1n moi amplamente distribu\u00eddos nas plantas como por exemplo no te, no que contrib\u00faen ao sabor adstrinxente.\n7. As auronas son responsables da coloraci\u00f3n dalgunhas plantas. A pesar de que se suxeriu que estes compostos est\u00e1n relacionados estreitamente coas chalconas, hai poucos indicios sobre as s\u00faas v\u00edas biosint\u00e9ticas\n8. As flavanonas son precursoras doutros flavonoides m\u00e1is complexos, pero at\u00f3panse como tales en altas concentraci\u00f3ns nos c\u00edtricos. As m\u00e1is importantes son narinxenina, presente no zume de laranxa, lim\u00f3n ou pomelo, d\u00e1ndolle un sabor amargo; liquiritixenina, presente na regalicia (\"Glycyrhiza\"); e eriodictiol, que se presenta no ch\u00edcharo actuando como quimioatraente para interaccionar con agrobacterias.\n9. Grupo do dihidroflavonol. Os dihidroflavonois son os precursores directos de flavandiois e flavonois, mais tam\u00e9n te\u00f1en certa actividade como tales nalgunhas plantas. Hai tres importantes: dihidromiricetina, presente nas partes a\u00e9reas dos uces (\"Erica\" spp.), dihidroquercetina, nas uvas brancas ou na silvamar (\"Smilax aristolochiaefolia\"); e dihidrokaempferol.\nOs flavonoides nas plantas.\nOrixe evolutiva.\nOs flavonoides apareceron por primeira vez nos devanceiros das plantas terrestres (embriofitas), que incl\u00faen o grupo monofil\u00e9tico de todas as plantas (carrizas, fentos, ximnospermas e anxiospermas). Crese que a adquisici\u00f3n dos flavonoides foi unha das adaptaci\u00f3ns chave para a transici\u00f3n \u00e1 vida terrestre desde a alga verde primixenia, debido \u00e1 s\u00faa capacidade de absorber a radiaci\u00f3n ultravioleta, moito m\u00e1is intensa na atmosfera ca na auga.\nOs encimas da bios\u00edntese dos flavonoides aparentemente derivaron de encimas do metabolismo primario das plantas, que ti\u00f1an xenes duplicados, o que ter\u00eda permitido a adaptaci\u00f3n dalg\u00fans deses encimas a outras funci\u00f3ns espec\u00edficas (Iida \"et al.\" 1999 Rausher \"et al.\" 1999, Durbin \"et al.\" 2000).\nA v\u00eda biosint\u00e9tica dos flavonoides conservouse enormemente no decurso da evoluci\u00f3n das plantas, pero houbo considerable diverxencia tanto nas funci\u00f3ns que foron cumprindo os seus produtos finais, coma nos mecanismos que regulan a s\u00faa expresi\u00f3n.\nBios\u00edntese.\nA v\u00eda do \u00e1cido siqu\u00edmico in\u00edciase nos plastos por condensaci\u00f3n de dous produtos fotosint\u00e9ticos, a eritrosa 4-P co fosfoenolpiruvato (PEP), e por diversas modificaci\u00f3ns obtense o \u00e1cido siqu\u00edmico, do cal derivan directamente alg\u00fans fenois nos vexetais. Pero a v\u00eda do \u00e1cido siqu\u00edmico normalmente contin\u00faa, e a incorporaci\u00f3n dunha segunda mol\u00e9cula de PEP leva \u00e1 formaci\u00f3n de fenilalanina.\nA v\u00eda biosint\u00e9tica dos flavonoides comeza cando a fenilalanina, por acci\u00f3n do encima fenilalanina amonioliase (PAL) se transforma en \u00e1cido cin\u00e1mico, que logo \u00e9 transformado en \u00e1cido p-cumar\u00ednico por incorporaci\u00f3n dun grupo hidroxilo no anel arom\u00e1tico, e a acci\u00f3n dunha CoA ligase transf\u00f3rmao en cumaril-SCoA, o precursor da maior\u00eda dos fenois de orixe vexetal, entre os que se encontran os flavonoides\nAplicaci\u00f3ns dos flavonoides.\nAplicaci\u00f3ns en medicina.\nOs flavonoides consumidos polo ser humano prot\u00e9xeno do dano dos oxidantes, como os raios ultravioleta (radiaci\u00f3n que aumenta en ver\u00e1n); a poluci\u00f3n ambiental (minerais t\u00f3xicos como o chumbo e o mercurio); algunhas substancias qu\u00edmicas presentes nos alimentos (colorantes, conservantes etc). Como o organismo humano non ten a capacidade de sintetizar estas substancias qu\u00edmicas, debe obtelas enteiramente dos alimentos inxeridos.\nNon se consideran vitaminas.\nAo limitaren a acci\u00f3n dos radicais libres (que son oxidantes), os flavonoides reducen o risco de cancro, melloran os s\u00edntomas al\u00e9rxicos e de artrite, aumentan a actividade da vitamina C, , bloquean a progresi\u00f3n das cataratas e a dexeneraci\u00f3n macular, evitan as sensaci\u00f3ns de calores da menopausa e combaten outros s\u00edntomas.\nEn xeral o sabor \u00e9 amargo, chegando mesmo a provocar sensaci\u00f3ns de adstrinxencia se a concentraci\u00f3n de taninos condensados \u00e9 moi alta. O sabor pode variar dependendo das substituci\u00f3ns presentadas no esqueleto da mol\u00e9cula, chegando alg\u00fans mesmo a a usarse como edulcorantes centos de veces m\u00e1is doces ca a glicosa.\nOs seus efectos nos humanos poden clasificarse en:\nPor todas estas causas son prescritas as dietas ricas en flavonoides. Abundan en todas as verduras pero as concentraci\u00f3ns m\u00e1is importantes poden encontrarse no br\u00f3coli, a soia, o te verde e negro, o vi\u00f1o, e tam\u00e9n se poden inxerir nalg\u00fans suplementos nutricionais, xunto con certas vitaminas e minerais. Nos froitos, as maiores concentraci\u00f3ns se encontran na pel, polo que \u00e9 mellor comelos sen pelar, debidamente lavados previamente. Tam\u00e9n \u00e9 importante salientar que moitos destes compostos se atopan en proporci\u00f3ns variables nos diferentes tipos de vi\u00f1os, sendo responsables do efecto preventivo que ten o consumo moderado de vi\u00f1o sobre as enfermidades cardiovasculares, c\u00e1ncer e outras enfermidades dexenerativas. As maiores concentraci\u00f3ns no tomate est\u00e1n presentes no de tipo \"cherry\", e na leituga, na do tipo \"Lollo Rosso\". A concentraci\u00f3n dos flavonoides tam\u00e9n var\u00eda moito entre plantas da mesma especie, polo que se recomenda o consumo de verduras de boa calidade, e como os flavonoides se estragan con facilidade, recom\u00e9ndase consumilas se \u00e9 posible cr\u00faas, e se as coci\u00f1amos non se recomenda o uso do microondas nin conxelalas antes de fervelas,\nAplicaci\u00f3ns nas plantas ornamentais e nos froitos comerciais.\nAs plantas de maior valor est\u00e9tico te\u00f1en maior demanda no mercado, polo que se aplicaron os co\u00f1ecementos sobre flavonoides para obter determinadas coloraci\u00f3ns das plantas.\nA fenilalanina amonioliase \u00e9 activada por situaci\u00f3ns de estr\u00e9s, como pode ser o fr\u00edo. A baixas temperaturas moitas plantas, como as orqu\u00eddeas, poden presentar coloraci\u00f3ns encarnadas (ou violetas) en follas que inicialmente eran verdes. Isto non \u00e9 m\u00e1is ca un mecanismo de defensa, pero pode ter aplicaci\u00f3ns comerciais: se pulverizamos con auga un froito nas horas de maior temperatura, favor\u00e9cese a coloraci\u00f3n nas zonas en que non se desenvolve ben a cor normalmente. Este tratamento produce, ao se evaporar a auga, un descenso da temperatura do froito de ata 10\u00a0\u00b0C, o que frear\u00eda temporalmente as reacci\u00f3ns respiratorias e favorecer\u00eda a reacci\u00f3n de s\u00edntese de cianidina producindo uns froitos de cores m\u00e1is rechamantes, de m\u00e1is valor comercial."}
{"id": "184141", "revid": "6939", "url": "https://gl.wikipedia.org/wiki?curid=184141", "title": "Xos\u00e9 Lu\u00eds Pensado", "text": ""}
{"id": "184142", "revid": "98629", "url": "https://gl.wikipedia.org/wiki?curid=184142", "title": "F\u00f3rmula (expresi\u00f3n)", "text": "En matem\u00e1ticas e outras ciencias, unha f\u00f3rmula \u00e9 unha forma breve de expresar informaci\u00f3n de modo simb\u00f3lico (como nunha f\u00f3rmula matem\u00e1tica ou nunha f\u00f3rmula qu\u00edmica, ou unha relaci\u00f3n xeral entre cantidades. Unha das f\u00f3rmulas m\u00e1is famosas \u00e9 a de Albert Einstein, sobre a teor\u00eda da relatividade, \"E\" = \"mc\"2.\nEn matem\u00e1ticas.\nEn xeometr\u00eda, estat\u00edstica e outras ramas das matem\u00e1ticas, unha f\u00f3rmula \u00e9 unha ecuaci\u00f3n que relaciona constantes o vari\u00e1beis matem\u00e1ticas e que se expresa mediante unha expresi\u00f3n alx\u00e9brica.\nPor exemplo, o problema de determinar o volume dunha esfera require c\u00e1lculo integral para a s\u00faa resoluci\u00f3n, pero pode calcularse mediante a f\u00f3rmula que relaciona o volume co raio.\nAs cantidades que aparecen adoitan identificarse ou simbolizarse con letras mai\u00fasculas (V=volume), letras min\u00fasculas (r=raio), letras gregas (\u03c0=pi=3,1415926...) e outros s\u00edmbolos (\u03a3 representa a suma de moitas cantidades similares, unha frecha sobre unha letra indica que se trata dun vector, formula_2, un punto sobre unha letra, formula_3, indica a derivada ou diferencial desa funci\u00f3n etc.). \u00c1s veces \u00e1 necesario o uso de sub\u00edndices (x1, x2..) e super\u00edndices (x2, x3, ...)\nEn ciencias experimentais.\nEn f\u00edsica, qu\u00edmica e outras ciencias, unha f\u00f3rmula relaciona vari\u00e1beis que poden ser medidas, para calcular o valor doutras de moi dif\u00edcil ou impos\u00edbel medida. Nun contexto xeral, submin\u00edstrannos unha soluci\u00f3n matem\u00e1tica para un problema do mundo real.\nA expresi\u00f3n xeral da segunda lei de Newton, que tam\u00e9n pode expresarse como F = \"m\"a, \u00e9 aplic\u00e1bel a un rango moi amplo de situaci\u00f3ns f\u00edsicas e perm\u00edtenos calcular unhas vari\u00e1beis a partir doutras co\u00f1ecidas ou predicir o comportamento dun sistema f\u00edsico. Os dous termos dunha f\u00f3rmula f\u00edsica deben ter a mesma ecuaci\u00f3n de dimensi\u00f3ns, \u00e9 dicir, posu\u00edr as mesmas unidades de medida.\nA mi\u00fado, as f\u00f3rmulas van acompa\u00f1adas das correspondentes unidades, pois as f\u00f3rmulas cient\u00edficas expresan relaci\u00f3ns entre magnitudes reais que son o resultado de medidas e que, por tanto, pos\u00faen unidades. No exemplo anterior da esfera, se \"r\" = 2.0\u00a0cm, o resultado para o volume ser\u00e1:\nEn inform\u00e1tica.\nEn inform\u00e1tica, unha f\u00f3rmula describe tipicamente un c\u00e1lculo, como unha suma, que ser\u00e1 realizado sobre unha ou m\u00e1is vari\u00e1beis. A mi\u00fado, as f\u00f3rmulas te\u00f1en o formato impl\u00edcito dunha instruci\u00f3n ou comando de ordenador como:\nNa terminolox\u00eda dunha folla de c\u00e1lculo inform\u00e1tica, unha f\u00f3rmula \u00e9 habitualmente unha cadea de texto que cont\u00e9n referencias de celas, como\nonde A1 e A2 describen \"celas\" (columna A, fila 1 ou 2) dentro da folla de c\u00e1lculo. O resultado aparecer\u00e1 na cela que cont\u00e9n dita f\u00f3rmula (por exemplo, en A3, debaixo dos valores anteriores). O signo = precede ao segundo termo (dereita) da f\u00f3rmula que indica a cela na que est\u00e1n almacenados os datos. A parte esquerda ou primeiro membro da f\u00f3rmula om\u00edtese nestes casos, pois o resultado almac\u00e9nase no lugar en que se encontra a f\u00f3rmula e ser\u00eda redundante dicir A3=A1 + A2 , se a f\u00f3rmula est\u00e1 almacenada en A3.\nA maior\u00eda dos programas de ordenador, por\u00e9n, non poden manexar unha l\u00f3xica simb\u00f3lica e s\u00f3 traballan con cantidades num\u00e9ricas e deben respectarse os requirimentos sobre as unidades na introduci\u00f3n de datos.\nEn ciencias sociais.\nIgualmente, en econom\u00eda, sociolox\u00eda, psicolox\u00eda e outras ciencias sociais, empr\u00e9ganse f\u00f3rmulas que relacionan as magnitudes propias destas ramas do co\u00f1ecemento.\nPor exemplo, a lei de Okun pode ser expresada sa seguinte forma: (Abel &amp; Bernanke, 2005)"}
{"id": "184145", "revid": "29398", "url": "https://gl.wikipedia.org/wiki?curid=184145", "title": "Marcelo Bielsa", "text": "Marcelo Alberto Bielsa Caldera, nado en Rosario (Sante Fe) o 21 de xullo de 1955, \u00e9 un exfutbolista e actual adestrador de f\u00fatbol arxentino. Actualmente adestra o Leeds United."}
{"id": "184146", "revid": "1131", "url": "https://gl.wikipedia.org/wiki?curid=184146", "title": "Palau de la M\u00fasica Catalana", "text": "O Palau de la M\u00fasica Catalana \u00e9 un auditorio de m\u00fasica situado na r\u00faa Sant Pere m\u00e9s Alt no barrio da Ribera de Barcelona, Espa\u00f1a. Foi proxectado polo arquitecto barcelon\u00e9s Llu\u00eds Dom\u00e8nech i Montaner, un dos m\u00e1ximos representantes do modernismo catal\u00e1n. A construci\u00f3n levou a cabo entre os anos 1905 e 1908, con soluci\u00f3ns na estrutura moi avanzadas coa aplicaci\u00f3n de grandes muros de cristal e a integraci\u00f3n de todas as artes, escultura, mosaicos, vitrais e forxa. O edificio, sede central do \"Orfe\u00f3n Catal\u00e1n\", fundado en 1891 por Llu\u00eds Millet e Amadeu Vives, foi sufragado por industriais e financeiros catal\u00e1ns, ilustrados e amantes da m\u00fasica, estamento que sesenta anos antes xa financiara o teatro de \u00f3pera e ballet Gran Teatro do Liceo.\nEn 1997 a Unesco inclu\u00edu o edificio na s\u00faa relaci\u00f3n do Patrimonio da Humanidade."}
{"id": "184147", "revid": "1131", "url": "https://gl.wikipedia.org/wiki?curid=184147", "title": "Catedral de Barcelona", "text": "A Catedral da Santa Cruz e Santa Baia (en catal\u00e1n: \"Catedral de la Santa Creu i Santa Eul\u00e0lia\") \u00e9 a catedral g\u00f3tica de Barcelona, sede do Arcebispado de Barcelona, en Catalu\u00f1a, Espa\u00f1a.\nA catedral actual constru\u00eduse durante os s\u00e9culos XIII a XV sobre a antiga catedral rom\u00e1nica, edificada \u00e1 s\u00faa vez sobre unha igrexa da \u00e9poca visigoda \u00e1 que precedeu unha bas\u00edlica paleocristi\u00e1, cuxos restos poden verse no subsolo, no Museo de Historia da Cidade. A finalizaci\u00f3n da impo\u00f1ente fachada no mesmo estilo, con todo, \u00e9 moito m\u00e1is moderna (s\u00e9culo XIX). O edificio \u00e9 Ben de Interese Cultural e, desde o 2 de novembro de 1929, Monumento Hist\u00f3rico-Art\u00edstico Nacional.\nEst\u00e1 dedicada \u00e1 Santa Cruz (\"Santa Creu\") e a Santa Baia (\"Santa Eul\u00e0lia\"), patroa da cidade de Barcelona (actualmente \u00e9 m\u00e1is celebrada como tal a Virxe da Merc\u00e9 que, estritamente, \u00e9 patroa da diocese de Barcelona, pero non da cidade), unha nova doncela que, de acordo coa tradici\u00f3n cat\u00f3lica, sufriu o martirio durante a \u00e9poca romana. Unha de tales historias conta que foi exposta espida no foro da cidade e que milagrosamente, a metade de primavera, caeu unha nevada que cubriu a s\u00faa nudez. As autoridades romanas met\u00e9rona nun barril con vidros rotos, cravos e coitelos cravados nel e lanzaron costa abaixo o barril (de acordo coa tradici\u00f3n, tratar\u00edase da r\u00faa \"Baixada de Santa Eul\u00e0lia\"). E as\u00ed, ata trece martirios diferentes, un por cada ano de idade da santa. Finalmente, foi crucificada nunha cruz en forma de aspa, que \u00e9 o emblema da catedral e a diocese, as\u00ed como o atributo iconogr\u00e1fico da santa.\nA catedral conta cun claustro g\u00f3tico no que viven trece gansos brancos (c\u00f3ntase que Eulalia ti\u00f1a trece anos cando foi executada e que pastoreaba gansos no seu predio de Sarri\u00e0, preto da cidade)."}
{"id": "184148", "revid": "1131", "url": "https://gl.wikipedia.org/wiki?curid=184148", "title": "Pla\u00e7a de Sant Jaume", "text": " \nA Pla\u00e7a de Sant Jaume (en galego: \"Praza de San Xaime\") \u00e9 unha das principais e m\u00e1is antigas e representativas prazas de Barcelona. Situada no centro da mesma, onde era o centro da antiga Barcino; nela at\u00f3panse o Palau de la Generalitat de Catalunya e a Casa de la Ciutat, sede do Concello de Barcelona.\nEsta praza ten un gran valor hist\u00f3rico pero \u00e9 relativamente recente xa que a s\u00faa orixe \u00e9 de principios do s\u00e9culo XIX, cando foi constru\u00edda a nova fachada do Concello e derrubouse a antiga igrexa de Sant Jaume. \u00c9 moi co\u00f1ecida pola xente e ao ano van moit\u00edsimos turistas a visitala."}
{"id": "184149", "revid": "1131", "url": "https://gl.wikipedia.org/wiki?curid=184149", "title": "Pla\u00e7a Reial", "text": " \nA Pla\u00e7a Reial (\"Praza Real\") da cidade de Barcelona \u00e9 unha praza p\u00fablica de forma trapezoidal que linda con La Rambla e est\u00e1 situada no Barrio G\u00f3tico da cidade. Foi obra do arquitecto Daniel Molina. \nConcibida como neoclasicista a mediados do s\u00e9culo XIX sobre un tecido destru\u00eddo da cidade, conta coa particularidade de que o seu ritmo cl\u00e1sico \u00e9 subvertido, cambiando minimamente os espazos entre pilastras, para dar a impresi\u00f3n de que a praza \u00e9 cuadrada. O arquitecto tam\u00e9n tivo a sutileza de permitir a creaci\u00f3n de pasaxes para conectar as r\u00faas do tecido medieval que quedaran cortadas pola praza. \nAntoni Gaud\u00ed dese\u00f1ou uns farois para colocalos no medio da praza."}
{"id": "184150", "revid": "1131", "url": "https://gl.wikipedia.org/wiki?curid=184150", "title": "Pla\u00e7a d'Espanya", "text": "A Pla\u00e7a d'Espanya (en galego: \"Praza de Espa\u00f1a\") de Barcelona \u00e9 unha das prazas m\u00e1is significativas da capital catal\u00e1. Foi constru\u00edda durante a Exposici\u00f3n Internacional de 1929, segundo un proxecto elaborado por Josep Puig i Cadafalch e Guillem Busquets e finalizado por Antoni Darder.\nCon 34.000 metros cadrados \u00e9 a segunda maior praza de Espa\u00f1a, tras a Praza de Espa\u00f1a de Madrid, e por diante da Pla\u00e7a de Catalunya de Barcelona.\n\u00c9 un importante centro do tr\u00e1nsito da cidade, ao conflu\u00edr nela a Gran Via de les Corts Catalanes, a Avenida do Paral\u00b7lel, a r\u00faa Tarragona, a r\u00faa Creu Coberta e a Avenida Mar\u00eda Cristina, a trav\u00e9s da que se accede \u00e1 zona de Montju\u00efc, e onde se sit\u00faa a Feira de Mostras e o Museo Nacional de Arte de Catalu\u00f1a. Outros edificios importantes da praza son o Centro Comercial Les Arenes (antiga praza de touros, obra de estilo neomud\u00e9xar de August Font i Carreras) e o Hotel Pla\u00e7a, as\u00ed como as chamadas \"Torres Venecianas\", obra de Ramon Revent\u00f3s, constru\u00eddas para a Exposici\u00f3n de 1929. Tam\u00e9n se atopan o Instituto Municipal de Educaci\u00f3n e unha comisar\u00eda dos Mossos d'Esquadra.\nA nivel de transportes, at\u00f3pase a Estaci\u00f3n de Pla\u00e7a Espanya das li\u00f1as 1 e 3 do Metro de Barcelona, e outra hom\u00f3nima dos Ferrocarrils de la Generalitat de Catalunya.\nHistoria.\nA Pla\u00e7a d'Espanya foi proxectada por Ildefons Cerd\u00e0 no seu plan de Ensanche como v\u00eda de comunicaci\u00f3n entre Barcelona e as poboaci\u00f3ns do Baix Llobregat. Logo dun primeiro proxecto para urbanizar a praza de Josep Amarg\u00f3s (1915), finalmente encarg\u00e1ronse das obras Josep Puig i Cadafalch e Guillem Busquets, continuadas por Antoni Darder desde 1926. Dese\u00f1aron un conxunto monumental de forma circular, ao redor dun hemiciclo formado por unha columnata de estilo barroco, influenciada na Praza de San Pedro do Vaticano de Bernini. Na praza constru\u00edronse os hoteis da exposici\u00f3n, obra de Nicolau Maria Rubi\u00f3 i Tudur\u00ed, dos que s\u00f3 queda en p\u00e9 o situado entre a Gran Via e a r\u00faa Creu Coberta, actualmente destinado ao CEIP \"Francesc Maci\u00e0\" e ao Instituto Municipal de Educaci\u00f3n. No acceso da praza que conduce \u00e1 Avenida da Ra\u00ed\u00f1a Mar\u00eda Cristina situ\u00e1ronse d\u00faas altas torres, inspiradas nos de San Marcos de Venecia, obra de Ramon Revent\u00f3s.\nNo centro da praza -onde anteriormente se atopaba a cruz de termo da cidade na antiga estrada de Madrid- figura unha fonte monumental dese\u00f1ada por Josep Maria Jujol, cunha ornamentada decoraci\u00f3n escult\u00f3rica obra de Miquel Blay e os irm\u00e1ns Miquel e Lluci\u00e0 Osl\u00e9. De inspiraci\u00f3n cl\u00e1sica, o sentido iconogr\u00e1fico da obra representa unha alegor\u00eda po\u00e9tica a Espa\u00f1a: sobre un estanque de planta triangular sit\u00faase unha ed\u00edcula con tres nichos con grupos escult\u00f3ricos que simbolizan os r\u00edos que desembocan nos tres mares que rodean a Pen\u00ednsula Ib\u00e9rica, o Ebro (Mediterr\u00e1neo), o Guadalquivir e o Texo (Atl\u00e1ntico) e unhas figuras de adolescentes para os r\u00edos do Mar Cant\u00e1brico, obra de Blay; nos v\u00e9rtices do estanque sit\u00faanse tres grupos que representan os froitos e dons das augas: a \"Abundancia\", a \"Sa\u00fade P\u00fablica\" e a \"Pesca\" e a \"Navegaci\u00f3n\", obra dos irm\u00e1ns Osl\u00e9; ao redor do corpo central sit\u00faanse tres columnas con diversas figuras e emblemas que simbolizan a \"Relixi\u00f3n\" (unha cruz con Ramon Llull, Santa Tareixa de Xes\u00fas e San Ignacio de Loiola), o \"Hero\u00edsmo\" (unha espada con Paio, Xaime I de Arag\u00f3n e Isabel a Cat\u00f3lica), e as \"Artes\" (un libro con Ausi\u00e0s March e Miguel de Cervantes); remata a obra un recipiente de acender lume con tres Vitorias, obra en bronce do escultor Tom\u00e0s Llovet."}
{"id": "184152", "revid": "1131", "url": "https://gl.wikipedia.org/wiki?curid=184152", "title": "Gran Via de les Corts Catalanes", "text": "A Gran Via de les Corts Catalanes (en galego: \"Gran V\u00eda das Cortes Catal\u00e1s\"), co\u00f1ecida popularmente como Gran Via, \u00e9 unha das v\u00edas m\u00e1is importantes da cidade de Barcelona, que a cruza lonxitudinalmente cun percorrido de m\u00e1is de 13 quil\u00f3metros, sendo a r\u00faa m\u00e1is longa e con m\u00e1is portais de Espa\u00f1a. A numeraci\u00f3n chega do 21 ata o 1.198.\nTrazado.\nA Gran Via arrinca do l\u00edmite con L'Hospitalet de Llobregat, preto da praza de Ildefons Cerd\u00e0, e acaba ao outro extremo de Barcelona, no l\u00edmite con Sant Adri\u00e0 de Bes\u00f2s.\nNo seu percorrido atravesa varias prazas: a Pla\u00e7a d'Espanya, a Pla\u00e7a de la Universitat, a Pla\u00e7a de Tetuan e a Pla\u00e7a de les Gl\u00f2ries Catalanes.\nO tramo que segue ao norte cara a Sant Adri\u00e0 de Bes\u00f2s coincide co primeiro tramo da Autoestrada do Maresme, e por el circulan as v\u00edas da li\u00f1a T5 do Trambes\u00f2s. A li\u00f1a 1 do metro discorre polo seu subsolo entre as estaci\u00f3ns de Espanya e Universitat e a li\u00f1a 2 entre a anterior e o cruzamento con Marina.\nHistoria.\nNo plan Cerd\u00e0 chamouse a esta v\u00eda \"Letra N, N\u00famero 11\", pero en 1900 este nome foi substitu\u00eddo por \"Cortes\", que permaneceu ata o 1931, ano en que pasa a denominarse \"Avinguda de les Corts Catalanes\", a\u00ednda que durante a ditadura franquista foi oficialmente denominada \"Avenida de Jos\u00e9 Antonio Primo de Rivera\".\nNo tramo que vai entre a r\u00faa Balmes e a Rambla de Catalunya caeron varias bombas lanzadas pola aviaci\u00f3n italiana en 1938 durante a guerra civil. No ano 2001 levantouse un monumento conmemorativo que se pode ver xusto diante do cine Coliseum.\nEn 2007 inaugurouse a reforma integral da Gran Via ao seu paso polo Distrito de Sant Mart\u00ed, entre o termo municipal de Sant Adri\u00e0 de Bes\u00f2s e a praza de Gl\u00f2ries. Unha custosa obra na que se realizou a semicobertura da autoestrada ao seu paso por este distrito, que ga\u00f1ou en calidade de vida, diminu\u00edndo considerablemente a contaminaci\u00f3n ac\u00fastica que sufr\u00eda. Revis\u00e1ronse ademais os usos das novas zonas en superficie, enlazando r\u00faas en sentido mar-monta\u00f1a que quedaban anteriormente cortadas pola autoestrada, inclu\u00edndo novas zonas verdes e permitindo o paso da nova li\u00f1a de tranv\u00eda subterr\u00e1neo."}
{"id": "184153", "revid": "1131", "url": "https://gl.wikipedia.org/wiki?curid=184153", "title": "Rambla de Catalunya", "text": "A Rambla de Catalunya \u00e9 unha das v\u00edas m\u00e1is c\u00e9ntricas de Barcelona que discorre pola dereita do Eixample en direcci\u00f3n mar-monta\u00f1a entre o Passeig de Gr\u00e0cia e a r\u00faa de Balmes.\nNace na pla\u00e7a de Catalunya e acaba na Avinguda Diagonal. \u00c9 un paseo basicamente comercial onde abundan as tendas de moda. Na actualidade hai d\u00faas salas de cine: o \"Club Coliseum\" e o \"Alexandra\", que integra diversas salas e a pequena sala \"Alexis\". No pasado no n\u00famero 3 atop\u00e1base o desaparecido \"Teatro Barcelona\", e outros cines foron desaparecendo co tempo, como o Alc\u00e1zar.\n\u00c9 a continuaci\u00f3n das populares Rambles cara ao Eixample e exceptuando o primeiro tramo (pl. Catalunya - Gran Via), onde hai un aparcadoiro subterr\u00e1neo, o resto ten un magn\u00edfico paseo central bordeado de tilos cunha escultura en cada extremo: \"O touro sentado\" na esquina coa Gran Via e \"A xirafa coqueta\" xunto \u00e1 Diagonal. As d\u00faas esculturas son obras de Josep Granyer.\nNo n\u00famero 126, xunto \u00e1 r\u00faa de C\u00f3rsega, at\u00f3pase a casa Serra, edificio modernista do arquitecto Josep Puig i Cadafalch, actual sede da Deputaci\u00f3n de Barcelona.\nNo ano 1990 foron ampliadas as beirarr\u00faas laterais e rehabilitado todo o paseo central."}
{"id": "184154", "revid": "27155", "url": "https://gl.wikipedia.org/wiki?curid=184154", "title": "Pisum sativum", "text": ""}
{"id": "184155", "revid": "98629", "url": "https://gl.wikipedia.org/wiki?curid=184155", "title": "Jes\u00fas Aguilar Rodr\u00edguez", "text": "Jes\u00fas Aguilar Rodr\u00edguez, nado en Monz\u00f3n de Campos (Palencia) o 15 de setembro\u00a0de 1942 \u00e9 un exfutbolista\u00a0espa\u00f1ol. Xogaba de porteiro.\nTraxectoria.\nPasou a maior parte da s\u00faa carreira xogando en Segunda Divisi\u00f3n. Na tempada 1963\u201364 xogou un partido co Real Valladolid, que descendeu a Segunda esa campa\u00f1a. Na tempada 1971\u201372 foi contratado polo Deportivo da Coru\u00f1a en Primeira Divisi\u00f3n, sendo o porteiro suplente tras o coru\u00f1\u00e9s Eduardo Seoane, a quen lle arrebatar\u00eda o posto na porter\u00eda na tempada seguinte, que o D\u00e9por descendeu a Segunda Divisi\u00f3n. Continuou a campa\u00f1a seguinte no Deportivo."}
{"id": "184156", "revid": "72012", "url": "https://gl.wikipedia.org/wiki?curid=184156", "title": "F\u00f3rmula (l\u00f3xica)", "text": "En L\u00f3xica matem\u00e1tica, unha f\u00f3rmula \u00e9 unha representaci\u00f3n dunha proposici\u00f3n dentro dunha certa linguaxe formal.\n\"Grosso modo\", unha \"f\u00f3rmula\" \u00e9 unha frase constru\u00edda segundo as regras gramaticais dunha determinada linguaxe formal, con respecto de obxectos do universo de discurso.\nF\u00f3rmula en l\u00f3xica cl\u00e1sica de primeira orde.\nA definici\u00f3n exacta dunha f\u00f3rmula depende do tipo particular da l\u00f3xica formal que se considere, pero unha definici\u00f3n bastante t\u00edpica (espec\u00edfica da l\u00f3xica de primeira orde) \u00e9 a seguinte: as f\u00f3rmulas se definen en relaci\u00f3n a unha linguaxe matem\u00e1tica particular, \u00e9 dicir, unha colecci\u00f3n de vari\u00e1beis, constantes, s\u00edmbolos l\u00f3xicos, s\u00edmbolos de funci\u00f3n e s\u00edmbolos de relaci\u00f3n particulares, e poden ser:\nO primeiro caso ch\u00e1mase f\u00f3rmula at\u00f3mica.\nE un termo pode ser definido, tam\u00e9n recursivamente, por:\n\u00c9 necesario observar que cando unha FBF non \u00e9 unha f\u00f3rmula pechada, xa que nese caso non pode ser clasificada como unha f\u00f3rmula proposicional. Ora ben, dada a f\u00f3rmula pechada formula_1 onde \"R\" \u00e9 unha relaci\u00f3n binaria e \"x\" e \"y\" son termos, podemos interpretala, por exemplo, por: para todo n\u00famero natural hai un n\u00famero menor ou igual a el, e sabemos que iso \u00e9 verdadeiro, pero se tomamos a f\u00f3rmula ben formada: formula_2, onde \"P\" \u00e9 un s\u00edmbolo de relaci\u00f3n binaria e \"x\" e \"y\" son termos, a m\u00e1xima interpretaci\u00f3n que podemos dar a esa f\u00f3rmula \u00e9: existe un n\u00famero \"x\" menor que ___, por exemplo, e non hai maneira de verificar se esa f\u00f3rmula \u00e9 ou non verdadeira.\nExemplos.\nUn exemplo de f\u00f3rmula proposicional para l\u00f3xica cl\u00e1sica de primeira orde pode ser:\nUn non-exemplo ser\u00eda:"}
{"id": "184157", "revid": "7523", "url": "https://gl.wikipedia.org/wiki?curid=184157", "title": "Jeff Green", "text": "Jeffrey Lynn Green, nado o 28 de agosto de 1986 en Cheverly, Maryland, \u00e9 un xogador americano de baloncesto profesional que xoga nos Denver Nuggets da National Basketball Association (NBA).\nTraxectoria profesional.\nGreen foi elixido na 5\u00aa posici\u00f3n do Draft da NBA de 2007 polos Boston Celtics. M\u00e1is tarde foi traspasado aos Seattle Supersonics xunto a Wally Szczerbiak, Delonte West e unha futura elecci\u00f3n de segunda rolda, a cambio de Ray Allen e Glen Davis.\nGreen foi elixido no primeiro equipo de Rookies da NBA de 2008 xunto co seu compa\u00f1eiro Kevin Durant. Green ademais xogou no partido de Rookies contra Sophomores do All-Star Weekend da NBA de 2009, onde anotou 13 puntos e fixo 2 roubos de bal\u00f3n na vitoria dos Sophomores.\nO 24 de febreiro de 2011, Green foi traspasado xunto con Nenad Krsti\u0107 e a elecci\u00f3n de primeira rolda do Draft de 2012 dos Los Angeles Clippers aos Celtics, a cambio de Kendrick Perkins e Nate Robinson. O 22 de agosto de 2012, Green asinou un novo contrato cos Celtics.\nO 12 de xaneiro de 2015, Green foi traspasado \u00f3s Memphis Grizzlies nun traspaso entre os Celtics, os Grizzlies e os New Orleans Pelicans.\nO 18 de febreiro de 2016 foi traspasado \u00f3s Los Angeles Clippers a cambio de Lance Stephenson e unha futura elecci\u00f3n protexida da primeira rolda do Draft.\nO 7 de xullo de 2016, Green asinou cos Orlando Magic.\nO 11 de xullo de 2017, asinou cos Cleveland Cavaliers."}
{"id": "184159", "revid": "4817", "url": "https://gl.wikipedia.org/wiki?curid=184159", "title": "ATS 4", "text": ""}
{"id": "184160", "revid": "4817", "url": "https://gl.wikipedia.org/wiki?curid=184160", "title": "ATS-4", "text": ""}
{"id": "184161", "revid": "12452", "url": "https://gl.wikipedia.org/wiki?curid=184161", "title": "40 Principales", "text": ""}
{"id": "184162", "revid": "75439", "url": "https://gl.wikipedia.org/wiki?curid=184162", "title": "Estrella Galicia Xacobeo", "text": "A Estrella Galicia edici\u00f3n especial Xacobeo foi unha edici\u00f3n especial lanzada por Estrella Galicia en maio do 2010 co gallo do Ano Santo.\nEstrella Galicia, empresa socia do Xacobeo 2010, decidiu acompa\u00f1ar a celebraci\u00f3n do ano Santo co lanzamento dunha cervexa especificamente dese\u00f1ada para o ano 2010, a Estrella Galicia edici\u00f3n especial Xacobeo. Dende a compa\u00f1\u00eda, o lanzamento deste produto sup\u00f3n unha homenaxe a un ano moi especial para Galiza, creando unha edici\u00f3n limitada con botellas serigrafiadas de 33cl en caixas de seis unidades.\nEsta cervexa foi presentada o 22 de marzo do 2010 en \"Alimentaria 2010\", o maior encontro do sector da alimentaci\u00f3n e de bebidas do Estado espa\u00f1ol, onde foi presentada pola empresa Hijos de Rivera xunto con outras novidades do ano nun stand de m\u00e1is de 200 metros cadrados.\nEsta cervexa estaba elaborada con 100% malte e con l\u00fapulo cultivado en Galiza. A produci\u00f3n desta edici\u00f3n especial limitouse a 300 000 litros."}
{"id": "184164", "revid": "7523", "url": "https://gl.wikipedia.org/wiki?curid=184164", "title": "E'Twaun Moore", "text": "E'Twaun Donte Moore, nado o 25 de febreiro de 1989 en East Chicago, Indiana, \u00e9 un xogador americano de baloncesto profesional.\nTraxectoria profesional.\nMoore foi elixido na 55\u00aa posici\u00f3n do Draft da NBA de 2011 polos Boston Celtics. Debido ao lockout na NBA na tempada 2011-12, Moore asinou un contrato co Benetton Treviso italiano cunha cl\u00e1usula que lle permit\u00eda volver aos Celtics cando rematara o lockout. Asinou o seu contrato cos Celtics o 9 de decembro de 2011."}
{"id": "184165", "revid": "1131", "url": "https://gl.wikipedia.org/wiki?curid=184165", "title": "Museo do Futbol Club Barcelona", "text": "O Museu del Futbol Club Barcelona ou Museu President N\u00fa\u00f1ez \u00e9 o museo do Futbol Club Barcelona situado nas instalaci\u00f3ns do Camp Nou, en Barcelona. Exhibe todos os trofeos conseguidos por todas as secci\u00f3ns deportivas do club catal\u00e1n ao longo da historia, e todo tipo de obxectos relacionados cos seus equipos, xogadores e masa social. Inaugurado o 24 de setembro de 1957, actualmente \u00e9 un dos museos m\u00e1is visitados de Catalu\u00f1a cunha media anual de visitantes nos \u00faltimos anos superior \u00e1s 1.200.000 visitas.\nHistoria.\nA idea de facer un Museo do Bar\u00e7a, foi unha idea que xa tivo entre os anos vinte e trinta, Joan Gamper, fundador do club. Finalmente con todo, non foi ata as Festas da Merc\u00e8 de 1957, cando se inaugurou. O museo ocupa unha superficie de 3.500 metros cadrados. Ademais dos trofeos, o museo ofrece audiovisuais en varios idiomas que explican a historia do club, e todo tipo de obxectos relacionados co equipo, xogadores e a masa social.\nEn 2000, durante a presidencia de Joan Gaspart i Solves, pasouse a chamar Museu President N\u00fa\u00f1ez, na honra do expresidente Josep Llu\u00eds N\u00fa\u00f1ez, fundador do museo.\nAdemais dos obxectos relacionados coa historia do Futbol Club Barcelona, o Museo tam\u00e9n conta cunha gran cantidade de obras art\u00edsticas de tem\u00e1tica deportiva dalg\u00fans artistas catal\u00e1ns, como Salvador Dal\u00ed, Joan Mir\u00f3, Antoni T\u00e0pies, Josep Segrelles ou Josep Maria Subirachs.\nAdemais, o museo ten en exposici\u00f3n permanente a Colecci\u00f3n Futbolart, propiedade de Pablo Ornaque, e considerada unha das melloras colecci\u00f3ns privadas do mundo sobre o f\u00fatbol, con obxectos de todo tipo, alg\u00fans dun valor incalculable.\nEn 2007 o museo alcanzou a s\u00faa cifra r\u00e9cord de visitas anuais, chegando a un total de 1.397.574 visitantes.\nNo ano 2010 o museo realizou cambios moi destacados, adapt\u00e1ndose ao s\u00e9culo XXI cun gran n\u00famero de secci\u00f3ns audiovisuais, no chamado \"Camp Nou Experience\". A ma\u00f1\u00e1 do 9 de setembro do mesmo ano, rexistrou a cifra de 20 mill\u00f3ns de visitas nos 26 anos de existencia do museo. A afortunada recibiu a benvida do presidente Sandro Rosell, unha camiseta conmemorativa, un vale de agasallo de 300 euros por \u00e1 tenda do Bar\u00e7a, e a posibilidade de pisar o c\u00e9spede do Camp Nou.\nServizos.\nO Museo ofrece a posibilidade de ter unha visita guiada que, ademais da entrada ao museo, permite visitar espazos normalmente restrinxidos ao p\u00fablico. A visita guiada permite acceder \u00e1 tribuna presencial, de maneira que calquera visitante pode gozar das espectaculares vistas do estadio do Camp Nou sentado na cadeira de brazos presidencial, os vestiarios, as salas de prensa e o propio c\u00e9spede do Camp Nou."}
{"id": "184166", "revid": "10599", "url": "https://gl.wikipedia.org/wiki?curid=184166", "title": "Museo do FC Barcelona", "text": ""}
{"id": "184167", "revid": "75439", "url": "https://gl.wikipedia.org/wiki?curid=184167", "title": "Estrella de Navidad", "text": "Estrella de Navidad \u00e9 unha cervexa especial de edici\u00f3n limitada lanzada ao mercado anualmente por Estrella Galicia co gallo das festas do Nadal. Adoita comercializarse na canle de alimentaci\u00f3n dende finais do mes de novembro ata o final das festas do Nadal en caixas de seis botellas de 33 centilitros.\nEsta cervexa caracter\u00edzase por estar elaborada con 100% malte e l\u00fapulo cultivado en Galiza, na plantaci\u00f3n que a compa\u00f1\u00eda xestiona no Centro de Investigaci\u00f3ns Agrarias de Mabegondo dende o 2005.\nNa edici\u00f3n do 2010, esta cervexa incorporou importantes novidades no seu envase. A novidade m\u00e1is rechamante foi a aplicaci\u00f3n dunha etiqueta transparente autoadhesiva de car\u00e1cter termosensible que cambia a s\u00faa cor cando a cervexa acada a temperatura \u00f3ptima para o seu consumo. Outra novidade salientable foi o uso dun tap\u00f3n abre-f\u00e1cil que permite prescindir dun abridor e facilitar as\u00ed a s\u00faa apertura inmediata."}
{"id": "184168", "revid": "75439", "url": "https://gl.wikipedia.org/wiki?curid=184168", "title": "Estrella Galicia Artesana", "text": "A Estrella Galicia Artesana \u00e9 unha cervexa especial lanzada ao mercado por Estrella Galicia en maio do 2011. Tr\u00e1tase dunha cervexa de autor asinada polo prestixioso coci\u00f1eiro galego Pepe Solla. Segundo a empresa galega, esta cervexa \"foi concibida e elaborada co obxectivo de maridar perfectamene cos peixes e mariscos, tan t\u00edpicos da gastronom\u00eda galega\". \u00c9 a primeira dunha serie de cervexas que a empresa galega lanzar\u00e1 ao mercado nos vindeiros anos. A produci\u00f3n inicial desta cervexa especial foi de 150.000 litros embotellada en botellas de 33 centilitros cun peche abre-f\u00e1cil que permite prescindir dun abridor e facilitar a s\u00faa apertura inmediata.\nPresentaci\u00f3n.\nO 11 de maio do 2011, Estrella Galicia presentou a s\u00faa nova Estrella Galicia Artesana no marco do evento gastron\u00f3mico \"Santiago (e) Tapas\", onde esta cervexa foi a cervexa oficial e premiou unha das tapas que optaron ao concurso polo seu maridaxe co produto. Manel P\u00e9rez Pi\u00f1\u00f3n, responsable de \"Trade Marketing\" de Estrella Galicia, comentou na presentaci\u00f3n do produto que \"foi un luxo traballar man a man con Pepe Solla neste proxecto\". Pola s\u00faa banda, Pepe Solla manifestou sentirse \"como un neno pequeno na noite dos Reis Magos\" e expresou a s\u00faa ilusi\u00f3n por \"\"combinar a mi\u00f1a profesi\u00f3n no \u00e1mbito da gastronom\u00eda coa creaci\u00f3n dun produto a medida, colaborando cos mestres cervexeiros de Estrella Galicia e involucr\u00e1ndome no proceso dende o principio\u201d.\nCaracter\u00edsticas.\n\u00c9 unha cervexa de car\u00e1cter m\u00e1is suave e fresco, cunha gradaci\u00f3n alcoh\u00f3lica de 4,2 graos. Ten un intenso aroma a cereal e lixeiros toques de mel. No seu sabor, lixeiramente amargo na boca, destaca inicialmente o car\u00e1cter a malte acompa\u00f1ado de herba de lim\u00f3n equilibrado co amargor do l\u00fapulo empregado na s\u00faa elaboraci\u00f3n."}
{"id": "184169", "revid": "88215", "url": "https://gl.wikipedia.org/wiki?curid=184169", "title": "Tirreno-Adri\u00e1tico", "text": "A Tirreno-Adri\u00e1tico \u00e9 unha carreira ciclista que se disputa cada ano no mes de marzo en terras italianas. Tr\u00e1tase dunha carreira de sete tiradas, que percorre un traxecto que vai dende as costas do Mar Tirreno \u00e1s costas do Mar Adri\u00e1tico, polo que se lle chama \"a carreira dos dous mares\". Est\u00e1 considerada por moita xente como a segunda carreira por tiradas m\u00e1is importante de Italia, por detr\u00e1s do Giro de Italia.\nA proba foi creada no ano 1965 e ten moito prestixio, de xeito que est\u00e1 inclu\u00edda no calendario internacional do UCI ProTour.\n\u00c9 moi habitual que o ga\u00f1ador da Tirreno-Adri\u00e1tico se impo\u00f1a \u00f3s demais corredores por uns poucos segundos de vantaxe, as mais das veces froito das bonificaci\u00f3ns que se acadan nas chegadas \u00e1 meta en cada tirada. Ten pasado mais dunha vez que en t\u00f3dalas tiradas se chegue ao sprint e polo tanto o ga\u00f1ador da proba sexa o esprinter que ga\u00f1ou mais tiradas, ou sexa, o que acadou mais segundos de bonificaci\u00f3n nas chegadas a meta.\nA maior\u00eda dos anos hai unha tirada que remata na localidade de Macerata, na cal hai unha longa costa cunha inclinaci\u00f3n ata do 21%, na que de cando en vez alg\u00fan ciclista ten acadado a vantaxe definitiva para vencer na proba.\nA carreira remata sempre na localidade de San Benedetto del Tronto, na provincia de Ascoli Piceno.\nGa\u00f1adores.\nO ciclista que m\u00e1is veces ga\u00f1ou a Tirreno-Adri\u00e1tico foi o clasic\u00f3mano belga Roger De Vlaeminck, quen acadou a vitoria seis anos seguidos entre 1972 e 1977."}
{"id": "184170", "revid": "23204", "url": "https://gl.wikipedia.org/wiki?curid=184170", "title": "Cl\u00e1sica", "text": "Co\u00f1ecense como cl\u00e1sicas as probas ciclistas dun d\u00eda de duraci\u00f3n. Alg\u00fans exemplos son a Mil\u00e1n-San Remo, o Tour de Flandres, a Par\u00eds-Roubaix, a Liexa-Bastogne-Liexa ou o Giro da Lombard\u00eda. A estas 5 carreiras se lles denomina os 5 Monumentos do ciclismo, pola s\u00faa historia e prestixio. Outras cl\u00e1sicas do calendario internacional son a Amstel Gold Race, a Frecha Valoa, a Par\u00eds-Tours, a Cl\u00e1sica de San Sebasti\u00e1n, a Gante-Wevelgem ou a Par\u00eds-Bruxelas.\nEntre os especialistas mais laureados neste tipo de carreiras cabe salientar a ciclistas como Eddie Merchx (que ga\u00f1ou 19 \"Monumentos\" entre outras cl\u00e1sicas), a Roger De Vlaeminck (que ga\u00f1ou 11 \"Monumentos\"), ou a Constante Girardengo, Fausto Coppi, Sean Kelly, Rick Van Looy, Gino Bartali etc. Alg\u00fans \"clasic\u00f3manos\" mais recentes son Tom Boonen, Paolo Bettini, Fabian Cancellara ou Philippe Gilbert."}
{"id": "184171", "revid": "89787", "url": "https://gl.wikipedia.org/wiki?curid=184171", "title": "Seattle", "text": "Seattle () \u00e9 a cidade m\u00e1is grande do noroeste dos Estados Unidos. Fundada en 1853, a cidade est\u00e1 localizada no estado de Washington, na rexi\u00f3n de Puget Sound, a 182 quil\u00f3metros da fronteira con Canad\u00e1. En 2007 ti\u00f1a unha poboaci\u00f3n de 594\u00a0210 habitantes e na s\u00faa area metropolitana viv\u00edan 3\u00a0263\u00a0497 persoas.\nSeattle \u00e9 un centro comercial, cultural e de tecnolox\u00eda avanzada para o noroeste do Pac\u00edfico estadounidense e unha das principais cidades portuarias para o comercio transpac\u00edfico e europeo. A zona metropolitana de Seattle est\u00e1 arrodeada por monta\u00f1as e corpos de auga.\nHistoria.\nA historia de Seattle deu comezo coa chegada dunhas partidas de pioneiros as terras que arrodean a ba\u00eda Elliott na enseada Puget Sound, habitadas polo ser humano dende milenios. No tempo da arribada dos occidentais estaban poboadas por ind\u00edxenas da tribo Duwamish asentados nunhas 17 aldeas espalladas pola zona.\nFundaci\u00f3n.\nConcretamente foi en 1851 cun primeiro asentamento en Alki Point (na outra beira da ba\u00eda Elliott, a uns 10\u00a0km ao oeste do centro actual). Ao ano seguinte a maior\u00eda dos colonos traslad\u00e1ronse \u00e1 m\u00e1is protexida beira leste e fundaron o asentamento de Duwamps. En 1853 foi renomeado Seattle (polo xefe Sealth dos duwamish) cando os lotes catastrais foron oficiais.\nEn principio nun promontorio que coa marea alta quedaba illado, cun peirao (Yesler) no norte e arrodeado de interminables bosques, a industria da madeira foi a que deu pulo \u00f3 primeiro crecemento. Pronto os lotes foron vendidos e recheado o terreo intermareal iniciando un proceso de ganancia de terreos \u00e1 ba\u00eda que ser\u00e1 constante no futuro.\nGrande Incendio de 1889 e reconstruci\u00f3n.\nEn 1889 un grande incendio destru\u00edu o centro da vila. Por\u00e9n, a s\u00faa puxanza era tal que nun ano fora reconstru\u00eddo por un a\u00ednda maior e mellor (en ladrillo e pedra arredor de Pioneer Square); que a poboaci\u00f3n case se duplicara (de 25\u00a0000 habitantes a 43\u00a0000, convert\u00e9ndose na maior do estado de Washington) polo grande afluxo de traballadores para a reconstruci\u00f3n; e que ademais un sistema de parques e bulevares (plan do estudio do prestixioso paisaxista Olmsted, 1903; tam\u00e9n elaborou o da Feira Mundial de 1909) fora posto en funcionamento.\nPoucos anos despois, a febre do ouro de Alasca (1896) converteu o porto de Seattle na base de aprovisionamento e partida, facendo da cidade un n\u00f3 de comunicaci\u00f3ns (ferrocarril tam\u00e9n nestes anos) e incrementando novamente a s\u00faa poboaci\u00f3n pola masiva inmigraci\u00f3n (orientais e europeos conv\u00e9rtena en cosmopolita). Coma consecuencia a partir de 1905 houbo un estoupido inmobiliario na que xa deveu a urbe l\u00edder do noroeste do pa\u00eds.\nDesmontes e recheos.\nA topograf\u00eda complicada de Seattle, entre a ba\u00eda e o lago Washington, con numerosos outeiros e brazos de auga obstaculizaba a expansi\u00f3n urbana. Un gran plan de desmontes (\"regrades\") e recheos complementarios levouse a cabo nas primeiras d\u00e9cadas do s\u00e9culo XX reconfigurando a xeograf\u00eda da vila. A fronte costeira, co dique (despois Alaskan Way) e peiraos do porto, ampliouse sobor de todo co recheo do fondo da ba\u00eda (por onde entrou o ferrocarril) ata a foz do r\u00edo Duwamish onde se creou unha illa artificial (a industrial Harbor Island, 1909).\nSobor destes novos terreos ga\u00f1ados ao mar cimentouse o apoxeo da industria dos estaleiros no tempo da primeira guerra mundial. Un gran plan para un moderno desenvolvemento metropolitano (Plan Bogue, 1911) foi desgraciadamente rechazado en axustada votaci\u00f3n, a\u00ednda que moitas das s\u00faas propostas foran retomadas co tempo (centro c\u00edvico no Denny Hill Regrade e sistema de transporte p\u00fablico).\nSeattle contempor\u00e1nea.\nTrala Gran Depresi\u00f3n (cando perdeu a puxanza portuaria en beneficio dos \u00c1nxeles), dende a segunda guerra mundial a industria aeron\u00e1utica primeiro (da man de Boeing) e a inform\u00e1tica despois (Microsoft) levaron a Seattle a manterse como unha das metr\u00f3poles m\u00e1is desenvolvidas dos Estados Unidos.\nAs grandes infraestruturas (anel de autoestradas, monorra\u00edl elevado) na d\u00e9cada de 1960 acompa\u00f1aron o primeiro pulo e celebrouse unha nova Feira Mundial en 1962, co Space Needle coma icona do \"skyline\" da cidade."}
{"id": "184172", "revid": "85894", "url": "https://gl.wikipedia.org/wiki?curid=184172", "title": "Krista Kosonen", "text": "Krista Kosonen, nada o 28 de maio de 1983 en Espoo, \u00e9 unha actriz finesa de cinema, teatro e televisi\u00f3n.\nTraxectoria.\n\u00c9 co\u00f1ecida polos seus papeis en filmes como \"Jadesoturi\" (produci\u00f3n chinesa e finesa 2006) e \"Suden vuosi\" (Finlandia 2007). Tam\u00e9n ten aparecido en series de televisi\u00f3n do seu pa\u00eds como \"Suojelijat\" (2007), \"Uutishuone\" (2009) e \"Putous\" (2010)."}
{"id": "184173", "revid": "1093", "url": "https://gl.wikipedia.org/wiki?curid=184173", "title": "Clasic\u00f3mano", "text": ""}
{"id": "184176", "revid": "23204", "url": "https://gl.wikipedia.org/wiki?curid=184176", "title": "La Chaux-de-Fonds", "text": "La Chaux-de-Fonds \u00e9 unha cidade su\u00edza pertencente ao cant\u00f3n de Neuch\u00e2tel, a uns poucos quil\u00f3metros da estrema con Francia. Segundo datos do 2020 pos\u00fae 36.915 habitantes. A s\u00faa industria reloxeira, estudada por Karl Marx en \"Das Kapital\", e a s\u00faa particular arquitectura, produto da reconstruci\u00f3n efectuada tras o lume que a destru\u00edu completamente en 1794, valeulle, xunto coa veci\u00f1a localidade de Le Locle, ser declarada Patrimonio da Humanidade pola UNESCO no 2009.\nXeograf\u00eda.\nSituada na Cordilleira do Xura, a 1.000 metros de altitude, \u00e9 a segunda cidade de maior altitude de Su\u00edza, logo de Davos. Por poboaci\u00f3n, \u00e9 a terceira cidade franc\u00f3fona do pa\u00eds, tras Xenebra e Lausana, e a d\u00e9cimo terceira de todo o estado, sendo a m\u00e1is poboada do cant\u00f3n, malia non ser a capital. A cidade limita ao norte con Francia e o municipio de Les Bois, ao leste con La Ferri\u00e8re, Renan, Fontaines e Les Hauts-Geneveys, ao sur con La Sagne, ao suroeste con Le Locle, e ao oeste con Les Planchettes.\nO clima \u00e9 fr\u00edo, condicionado pola altitude. A media das m\u00ednimas en xaneiro \u00e9 de 6,4\u00a0\u00b0C baixo cero, sendo a temperatura media do mes de 2\u00a0\u00b0C baixo cero. No mes m\u00e1is c\u00e1lido, xullo, a media das m\u00e1ximas non acada os 20\u00a0\u00b0C e a media de todo o mes \u00e9 de 14,3\u00a0\u00b0C. Comp\u00e1rense estes datos coa principal cidade franc\u00f3fona, Xenebra, (-1'9\u00a0\u00b0C, 0'9\u00a0\u00b0C, 25'3\u00a0\u00b0C e 19'3\u00a0\u00b0C, respectivamente). Tr\u00e1tase, xa que logo, dunha das cidades m\u00e1is fr\u00edas de todo o pa\u00eds, s\u00f3 superada por Davos.\nHistoria.\nA\u00ednda que os vestixios arqueol\u00f3xicos da zona rem\u00f3ntanse ao Mesol\u00edtico, co achado dun cranio dun home de Cro-Magnon, a fundaci\u00f3n da cidade coma tal non se produciu ata o 2 de decembro de 1656. O desenvolvemento posterior que experimentar\u00eda a cidade debeuse principalmente \u00e1 creaci\u00f3n dunha potente industria reloxeira e micromec\u00e1nica, na que salientou Pierre Jacquet-Droz. Un familiar seu nado na mesma localidade, Jean Pierre Droz, foi un importante gravador e dese\u00f1ador de moeda, as\u00ed como desenvolvedor de novas t\u00e9cnicas e instrumentos de cu\u00f1axe. Foi precisamente este feito industrial o que espertou a curiosidade de Karl Marx, quen describiu a La Chaux-de-Fonds como unha \"cidade factor\u00eda\" e analizou a divisi\u00f3n do traballo da industria reloxeira do Xura na s\u00faa obra \"Das Kapital\".\nA cidade foi devastada polo lume en 1794, cre\u00e1ndose un plan para a s\u00faa reconstruci\u00f3n en 1835 da man de Charles-Henri Junod, o que motivou que a cidade pasase a ser co\u00f1ecida polo seu moderno urbanismo. En 1848 participou activamente na revoluci\u00f3n daquel ano; en efecto, o car\u00e1cter industrial da vila facilitou a difusi\u00f3n de ideais de esquerda, aspecto que a\u00ednda hoxe se ve reflectido coa alcald\u00eda ostentada polos comunistas do Partido Su\u00edzo do Traballo.\nCultura.\nA s\u00faa declaraci\u00f3n como Patrimonio da Humanidade pola UNESCO ten moito que ver coa reconstruci\u00f3n da que foi obxecto no s\u00e9culo XIX e esta, \u00e1 s\u00faa vez, f\u00edxose pensando na s\u00faa principal actividade, a fabricaci\u00f3n de reloxos. A cidade p\u00f3dese dividir en dous n\u00facleos diferenciados, localizadas unha enfronte da outra co Xura como marco natural das mesmas. Ambas as d\u00faas aglomeraci\u00f3ns constit\u00faen magn\u00edficos exemplos de cidades monoindustriais, de \"cidades-factor\u00eda\", como definiu Marx a La Chaux-de-Fonds. A planificaci\u00f3n urbana acometida acomodou a transici\u00f3n dunha cidade de artes\u00e1ns, onde vivendas e obradoiros se mesturan e que data do s\u00e9culo XVII, a unha cidade industrial destinada \u00e1 produci\u00f3n nas f\u00e1bricas. Noutra orde de cousas, a Art Nouveau tivo unha grande influencia na cultura e arquitectura da cidade a finais do s\u00e9culo XIX.\nComo non pod\u00eda ser doutro xeito, La Chaux-de-Fonds \u00e9 sede do \"Mus\u00e9e international d'horlogerie\", o Museo Internacional da Reloxer\u00eda, dedicado ao estudo e medici\u00f3n do tempo, as\u00ed como aos reloxos e cron\u00f3metros, dos que amosa pezas antigas e moi valiosas.\nA cidade tam\u00e9n foi o lugar de nacemento do sonado arquitecto Le Corbusier."}
{"id": "184179", "revid": "89787", "url": "https://gl.wikipedia.org/wiki?curid=184179", "title": "Tour de Romand\u00eda", "text": "O Tour de Romand\u00eda \u00e9 unha carreira ciclista por tiradas que se disputa cada ano no oeste de Su\u00edza a finais de abril e comezos de maio. Tr\u00e1tase dunha carreira composta por un pr\u00f3logo contra o reloxo e cinco tiradas.\nA proba foi creada en 1947 e forma parte do calendario do UCI ProTour.\n\u00c9 a segunda proba por tiradas m\u00e1is importante de Su\u00edza por detr\u00e1s da Volta a Su\u00edza."}
{"id": "184180", "revid": "98629", "url": "https://gl.wikipedia.org/wiki?curid=184180", "title": "Mensaxeiro do futuro", "text": "Mensaxeiro do futuro (en ) \u00e9 un filme estadounidense dirixido, producido e protagonizado por Kevin Costner que se estreou en 1997. Estreouse en galego na TVG o 7 de xu\u00f1o de 2008.\nSinopse.\nNo ano 2013, nos Estados Unidos, non hai autoestradas, nin leis, nin esperanza no futuro. Tras unha guerra apocal\u00edptica que destru\u00edu case a civilizaci\u00f3n, os que sobreviviron a terribles pragas, revoltas e invernos de tres anos, intentan reagruparse en poboados e levar unha vida tranquila, a\u00ednda que moi primitiva. A este mundo atroz, chega un enigm\u00e1tico personaxe que viaxa sen rumbo fixo e ten un don especial para interpretar a Shakespeare; pero ten algo moito m\u00e1is importante: a capacidade de renovar as esperanzas perdidas."}
{"id": "184181", "revid": "27155", "url": "https://gl.wikipedia.org/wiki?curid=184181", "title": "\u00c1cido asp\u00e1rtico", "text": "O \u00e1cido asp\u00e1rtico (abreviadamente Asp ou D) \u00e9 un \u03b1-amino\u00e1cido coa f\u00f3rmula HOOCCH(NH2)CH2COOH, que forma parte das prote\u00ednas, polo que \u00e9 un amino\u00e1cido proteinox\u00e9nico. O ani\u00f3n carboxilato, os sales, ou \u00e9steres do \u00e1cido asp\u00e1rtico reciben o nome de aspartato, que \u00e9 a base conxugada do \u00e1cido asp\u00e1rtico. A s\u00faa cadea lateral est\u00e1 formada por un -CH2 unido a un grupo \u00e1cido (-COOH), polo que, xunto co \u00e1cido glut\u00e1mico, clasif\u00edcase como un amino\u00e1cido \u00e1cido, cun pKa de 4,0 para o -COOH da s\u00faa cadea lateral.\nNon \u00e9 un amino\u00e1cido esencial que se deba consumir na dieta, xa que o noso metabolismo pode sintetizalo. Os seus cod\u00f3ns son GAU e GAC.\nO \u00e1cido asp\u00e1rtico pode aparecer en forma de dous is\u00f3meros, D e L, pero o que se incorpora \u00e1s prote\u00ednas \u00e9 o \u00e1cido -asp\u00e1rtico. As funci\u00f3ns biol\u00f3xicas do \u00e1cido -asp\u00e1rtico son m\u00e1is limitadas. Cando se realiza unha s\u00edntese encim\u00e1tica deste \u00e1cido prod\u00facese unha mestura das d\u00faas formas en mestura rac\u00e9mica. O \u00e1cido asp\u00e1rtico tam\u00e9n ten o nome sistem\u00e1tico \u00e1cido 2-aminobutanodioico.\nO \u00e1cido asp\u00e1rtico descubriuse en 1827 por Plisson, que o sintetizou fervendo asparaxina cunha base.\nFunci\u00f3ns na bios\u00edntese de amino\u00e1cidos.\nO aspartato non \u00e9 un amino\u00e1cido esencial en mam\u00edferos. Pode sintetizarse a partir de oxalacetato por transaminaci\u00f3n. Tam\u00e9n se pode formar no ciclo da urea a partir dos amino\u00e1cidos ornitina e citrulina. Nas plantas e microorganismos, o aspartato \u00e9 o precursor de varios amino\u00e1cidos, inclu\u00edndo catro que son ensenciais para os humanos: metionina, treonina, isoleucina, e lisina. A conversi\u00f3n de aspartato a eses outros catro amino\u00e1cidos empeza pola reduci\u00f3n do aspartato ao seu \"semialdehido,\" O2CCH(NH2)CH2CHO. A asparaxina deriva do aspartato por transamidaci\u00f3n:\n(onde \"G\"C(O)NH2 e \"G\"C(O)OH son glutamina e \u00e1cido glut\u00e1mico, respectivamente).\nOutras funci\u00f3ns bioqu\u00edmicas.\nO aspartato \u00e9 tam\u00e9n un dos metabolitos do ciclo da urea e participa na gliconeox\u00e9nese. Leva equivalentes de reduci\u00f3n na lanzadeira do malato-aspartato, a cal utiliza a interconversi\u00f3n de aspartato e oxalacetato, o cal \u00e9 o derivado oxidado (deshidroxenado) do \u00e1cido m\u00e1lico. O aspartato doa un \u00e1tomo de nitr\u00f3xeno na bios\u00edntese de inosina, o precursor das bases pur\u00ednicas.\nNeurotransmisor.\nO aspartato (a base conxugada do \u00e1cido asp\u00e1rtico) estimula os receptores NMDA, pero non tan intensamente coma o neurotransmisor glutamato (base conxugada do \u00e1cido glut\u00e1mico).\nFontes.\nFontes alimenticias.\nO \u00e1cido asp\u00e1rtico non \u00e9 un amino\u00e1cido esencial, o que significa que pode ser sintetizado a partir de intermediarios das v\u00edas metab\u00f3licas centrais e non ten que ser consumido na dieta. As fontes de \u00e1cido asp\u00e1rtico son: \nS\u00edntese qu\u00edmica.\nO \u00e1cido asp\u00e1rtico rac\u00e9mico pode sintetizarse industrialmente a partir do dietil sodio ftalimidomalonato, \n(C6H4(CO)2NC(CO2Et)2)..\nA principal desvantaxe da t\u00e9cnica mencionada \u00e9 que se forman cantidades equimoleculares de cada enanti\u00f3mero, pero o corpo s\u00f3 utiliza L-amino\u00e1cidos. Usando biotecnolox\u00eda \u00e9 hoxe posible usar encimas inmobilizados para crear s\u00f3 un tipo de is\u00f3mero debido \u00e1 s\u00faa estereoespecificidade. As\u00ed, o \u00e1cido asp\u00e1rtico fabr\u00edcase sinteticamente usando fumarato am\u00f3nico e aspartase da bacteria \"E. coli\". \"E. coli\" normalmente degrada o \u00e1cido asp\u00e1rtico como unha fonte de nitr\u00f3xeno, pero usando cantidades en exceso de fumarato am\u00f3nico \u00e9 posible facer que o encima funcione \u00e1 inversa, e as\u00ed pode obterse \u00e1cido asp\u00e1rtico con grande rendemento, 98,7mM de 1M.\nDegradaci\u00f3n.\nNa s\u00faa degradaci\u00f3n oxidativa o \u00e1cido asp\u00e1rtico orixina oxalacetato, polo que \u00e9 un amino\u00e1cido glicox\u00e9nico."}
{"id": "184182", "revid": "23204", "url": "https://gl.wikipedia.org/wiki?curid=184182", "title": "The Postman", "text": ""}
{"id": "184184", "revid": "89787", "url": "https://gl.wikipedia.org/wiki?curid=184184", "title": "FCBotiga", "text": "A FCBotiga \u00e9 a tenda oficial do Futbol Club Barcelona. A tenda principal, chamada FCBotiga Megastore, situada na mesma chaira do Camp Nou, foi reinaugurada en xaneiro de 2003 logo dun forte investimento econ\u00f3mico para mellorar o aspecto, a funcionalidade e o espazo. Nos seus m\u00e1is de 2.000 m\u00b2 p\u00f3dense atopar m\u00e1is de 3.000 produtos varios do Futbol Club Barcelona. O r\u00e9cord de visitantes nun d\u00eda foi o 23 de maio de 2009 con 21.200 visitas. A facturaci\u00f3n en 2008 foi de 30 mill\u00f3ns de euros.\nTendas oficiais.\nActualmente hai 12 tendas en Catalu\u00f1a, unha en Gran Canaria e o club est\u00e1 pensando en abrir d\u00faas en Nova York e Pequ\u00edn."}
{"id": "184185", "revid": "98629", "url": "https://gl.wikipedia.org/wiki?curid=184185", "title": "Gremlins", "text": "Gremlins \u00e9 un filme estadounidense dirixido por Joe Dante que se estreou en 1984.\nSinopse.\nRand (Hoyt Axton) \u00e9 un viaxante que un d\u00eda regala \u00f3 seu fillo Billy (Zach Galligan) unha pequena e estra\u00f1a criatura, un \"mogwai\". Por\u00e9n, o inocente regalo ser\u00e1 a orixe de toda unha serie de falcatruadas e desfeitas nunha pequena localidade dos Estados Unidos. Todo comeza cando son infrinxidas, unha tras outra, as tres regras b\u00e1sicas que deben seguirse para coidar un mogwai: non darlle de comer despois da media noite, non mollalo e evitar que lle dea a luz do Sol.\nPersonaxes.\nVoces.\nEfectos vocais dos gremlins por Michael Winslow."}
{"id": "184187", "revid": "85894", "url": "https://gl.wikipedia.org/wiki?curid=184187", "title": "Leif Wager", "text": "Leif Wager, nado o 11 de febreiro de 1922 e finado o 23 de marzo de 2002, foi un actor fin\u00e9s natural de Helsinqui.\nTraxectoria.\nApareceu en preto de 75 filmes e programas de televisi\u00f3n entre os anos 1940 e 2001. Protagonizou o filme \"Kaks' tavallista Lahtista\", que entrou como candidato na 10 edici\u00f3n do Festival Internacional de Cine de Berl\u00edn."}
{"id": "184188", "revid": "27155", "url": "https://gl.wikipedia.org/wiki?curid=184188", "title": "Aspartato", "text": ""}
{"id": "184191", "revid": "1131", "url": "https://gl.wikipedia.org/wiki?curid=184191", "title": "Fossar de les Moreres", "text": " \nO Fossar de les Moreres (en galego: \"Camposanto das Moreiras\") \u00e9 unha praza da cidade de Barcelona onde hai un memorial de guerra polos mortos que houbo no Sitio de Barcelona, no marco da Guerra de Sucesi\u00f3n Espa\u00f1ola. O motivo polo que se atopa o memorial de guerra \u00e9 que este lugar era, durante o asedio, a fosa com\u00fan adxacente \u00e1 bas\u00edlica de Santa Maria del Mar, onde foron enterrados moitos dos defensores da cidade.\nCatalu\u00f1a, que en virtude do Pacto de X\u00e9nova ali\u00f1\u00e1rase, xunto co resto de territorios que formaban a Coroa de Arag\u00f3n, co arquiduque Carlos de Austria e en contra de Filipe V e Castela, acabou perdendo a guerra e, coa derrota, perdeu tam\u00e9n todas as s\u00faas liberdades pol\u00edticas. Os subseguintes Decretos de Nova Planta abol\u00edan todas as leis e instituci\u00f3ns catal\u00e1s, prohib\u00edan o uso da lingua catal\u00e1 e somet\u00edan ao pa\u00eds a pesadas cargas impositivas.\nXa no s\u00e9culo XIX, durante o ano 1821, o cemiterio das Moreres e a praza foron pavimentados, obedecendo, xa baixo o reinado do rei Fernando VII de Espa\u00f1a, o seguido de reais c\u00e9dulas que o rei Carlos III de Espa\u00f1a ditara case cen anos antes, no que se ordenaba a urbanizaci\u00f3n dos cemiterios parroquiais e a construci\u00f3n de necr\u00f3poles extramuros, por raz\u00f3ns de sa\u00fade p\u00fablica.\nNa actualidade, a praza \u00e9 un lugar onde cada 11 de setembro conmem\u00f3rase o D\u00eda Nacional de Catalu\u00f1a e r\u00e9ndese homenaxe aos defensores da cidade, mortos e enterrados neste lugar despois de que a cidade rend\u00e9sese ante as tropas de Filipe V de Espa\u00f1a.\nNunha l\u00e1pida no fondo da praza hai unha placa de m\u00e1rmore posta en 1915 polo \"Casal Nacionalista Martinenc i Joventut Nacionalista els N\u00e9ts dels Almog\u00e0vers\" onde inscribiu o seguinte texto, fragmento dun poema orixinal de Frederic Soler \"Pitarra\", en conmemoraci\u00f3n da heroica resistencia barcelonesa:"}
{"id": "184192", "revid": "98629", "url": "https://gl.wikipedia.org/wiki?curid=184192", "title": "Bas\u00edlica de Santa Maria del Mar", "text": "A bas\u00edlica de Santa Maria del Mar \u00e9 unha igrexa g\u00f3tica de Barcelona, situada no barrio da Ribera e constru\u00edda entre 1329 e 1383. Os mestres da obra foron Berenguer de Montagut (o dese\u00f1ador principal do edificio) e Ramon Despuig. \u00c9 considerada a \u00fanica grande igrexa g\u00f3tica catal\u00e1 perfectamente acabada.\nHistoria.\nAlg\u00fans estudos actuais sustentan a hip\u00f3tese de que foi constru\u00edda sobre un antigo anfiteatro ou areas romanos.\nA construci\u00f3n comezou en 1329, tal como o testemu\u00f1an as l\u00e1pidas do portal das Moreres (que d\u00e1 ao Fossar de les Moreres). Un feito destacable, que a\u00ednda perdura: ac\u00f3rdase que a obra hab\u00eda de pertencer, exclusivamente, aos fregueses da zona do porto e da Ribera, \u00fanicos responsables materiais do templo, xa que eles foron quen a sufragaron, ben co seu di\u00f1eiro ou ben co seu traballo. Este feito est\u00e1 en clara contraposici\u00f3n \u00e1 catedral que por aquelas mesmas datas tam\u00e9n se estaba constru\u00edndo e que estaba asociada \u00e1 monarqu\u00eda, \u00e1 nobreza e ao alto clero. Parece ser que na construci\u00f3n participou activamente toda a poboaci\u00f3n da Ribera, en especial os descargadores do peirao, chamados galafates da Ribera ou \"bastaixos\", os cales levaban as enormes pedras destinadas \u00e1 construci\u00f3n da igrexa desde a canteira real de Montju\u00efc e desde as praias, onde estaban os barcos que as trouxeron a Barcelona, ata a mesm\u00edsima praza do Born, carg\u00e1ndoas nas s\u00faas costas, unha a unha. A porta principal da igrexa homenaxea aos \"bastaixos\" que axudaron \u00e1 s\u00faa construci\u00f3n.\nOs muros, as capelas laterais e a fachada termin\u00e1ronse ao redor de 1350. En 1379, a piques de acabarse o cuarto tramo de b\u00f3vedas, incendi\u00e1ronse as estadas e as pedras sufriron importantes danos. Finalmente, o 3 de novembro de 1383 colocouse a \u00faltima parte da b\u00f3veda e o 15 de agosto do ano seguinte celebrouse a primeira misa. En 1428 houbo un terremoto que causou o derrubamento do roset\u00f3n provocando algunhas mortes, pola ca\u00edda das pedras do mesmo. A\u00ednda que pronto se asinou un contrato para constru\u00edr un novo de estilo flam\u00edxero, que quedou acabado en 1459 e ao ano seguinte, foron colocadas as vidreiras do mesmo.\nA maior\u00eda das imaxes e o altar barroco engadidos durante os seguintes s\u00e9culos resultaron queimados durante o incendio do templo o 3 e 4 de agosto de 1936. Este incendio foi provocado polos anarquistas e comunistas que asaltaron o templo (as\u00ed como moitas outras igrexas barcelonesas).\nEn 1923 recibiu o t\u00edtulo de bas\u00edlica menor, outorgado polo papa P\u00edo XI."}
{"id": "184193", "revid": "85894", "url": "https://gl.wikipedia.org/wiki?curid=184193", "title": "O Acevro, Santo Estevo de Rececende, A Pontenova", "text": "O Acevro \u00e9 un lugar da parroquia de Santo Estevo de Rececende, no concello da Pontenova, na comarca da Mari\u00f1a Oriental. Segundo o IGE a s\u00faa poboaci\u00f3n no ano 2010 era de 59 persoas (32 homes e 27 mulleres). Est\u00e1 situado na estrada CP 48-03 sobre o val do rego de Augaxosa.\nPatrimonio.\nCapela de San Ant\u00f3n de Padua, con planta rectangular e un retablo de estilo barroco."}
{"id": "184194", "revid": "85894", "url": "https://gl.wikipedia.org/wiki?curid=184194", "title": "Jarno Laasala", "text": "Jarno Laasala, nado o 19 de setembro de 1979 en Sein\u00e4joki, \u00e9 un actor fin\u00e9s de cinema e televisi\u00f3n.\nTraxectoria.\n\u00c9 co\u00f1ecido por ser un actor e dobre de acci\u00f3n da serie de televisi\u00f3n finesa \"Les Dudesons\", o equivalente en Finlandia da serie estadounidense \"Jackass\". Os seus compa\u00f1eiros en \"Les Dudesons\" son Jukka Hilden, Jarno \"Jarppi\" Lepp\u00e4l\u00e4 e Hannu-Pekka Parviainen.\nDe neno era un apaixonado dos videoxogos, polo que mesmo chegou a acadar o segundo posto no campionato nacional de Super Mario Bros (Nintendo) en Finlandia no ano 1992."}
{"id": "184195", "revid": "85894", "url": "https://gl.wikipedia.org/wiki?curid=184195", "title": "Arneiro, Go\u00e1, Cospeito", "text": "Arneiro \u00e9 un lugar da parroquia de Go\u00e1, no concello de Cospeito, na comarca da Terra Ch\u00e1. Segundo o IGE, en 2019 ti\u00f1a 71 habitantes (35 homes e 36 mulleres), o cal sup\u00f3n unha diminuci\u00f3n respecto do ano 2010 cando ti\u00f1a 89 habitantes.\nO poboado creouse cara a 1960, no marco do plan do Instituto Nacional de Colonizaci\u00f3n.\nA car\u00f3n de Arneiro estaba situada unha das antenas co\u00f1ecidas como Torres de Arneiro, unhas antenas instaladas polo ex\u00e9rcito alem\u00e1n en Galicia durante a segunda guerra mundial para a radiotransmisi\u00f3n no Oc\u00e9ano Atl\u00e1ntico, mais caeu en xaneiro de 2009."}
{"id": "184196", "revid": "23204", "url": "https://gl.wikipedia.org/wiki?curid=184196", "title": "Portu\u00f1ol", "text": "O portu\u00f1ol \u00e9 unha interlingua ou lingua de confluencia orixinada a partir da mestura de palabras da lingua portuguesa e da lingua castel\u00e1, linguas que te\u00f1en orixe no lat\u00edn, moi com\u00fan en cidades de fronteira entre pa\u00edses de lingua portuguesa e castel\u00e1.\nDebido \u00e1 semellanza entre ambas as d\u00faas linguas derivada de posu\u00edren como lingua materna o lat\u00edn, \u00e9 moi com\u00fan \u00e1s persoas que dominan unha desas linguas sent\u00edrense confort\u00e1beis para falar na outra imaxinando que basta con trocar unha palabra de portugu\u00e9s para a s\u00faa correspondente en castel\u00e1n ou viceversa, sen ter en conta a gram\u00e1tica e a concordancia.\n\u00c9 importante resaltar a dificultade de se clasificar o chamado \"portu\u00f1ol\" como unha \"lingua\", visto que non presenta unha constancia de regras e termos, podendo variar de acordo con cada falante. No caso do castel\u00e1n e portugu\u00e9s, \u00e9 certamente unha maneira de se falar."}
{"id": "184197", "revid": "89787", "url": "https://gl.wikipedia.org/wiki?curid=184197", "title": "Mirjami Kuosmanen", "text": "Mirjami Kuosmanen, nada o 22 de febreiro de 1915 e finada o 5 de agosto de 1963, foi unha actriz finesa natural de Keuruu. Apareceu en numerosos filmes entre os anos 1937 e 1956. Estaba casada do director de cine Erik Blomberg."}
{"id": "184198", "revid": "89787", "url": "https://gl.wikipedia.org/wiki?curid=184198", "title": "Xos\u00e9 Manuel Villanueva", "text": "Xos\u00e9 Manuel Villanueva Prieto, nado en Lugo en 1959, \u00e9 un escritor galego.\nTraxectoria.\nLicenciado en filolox\u00eda hisp\u00e1nica pola Universidade de Santiago de Compostela. A finais dos anos 70 e inicios dos 80 formou parte do Equipo de Cine Imaxe, onde desenvolveu traballos de guionista, axudante de direcci\u00f3n e director.\nDende o 2005 \u00e9 xerente do Consorcio de Santiago."}
{"id": "184199", "revid": "88215", "url": "https://gl.wikipedia.org/wiki?curid=184199", "title": "Bruno Gama", "text": "Bruno Alexandre Vilela Gama, nado en Vila Verde o 15 de novembro de 1987, \u00e9 un futbolista portugu\u00e9s. Xoga de extremo e o seu equipo actual \u00e9 o Aris Sal\u00f3nica F.C.\nTraxectoria.\nO 10 de xu\u00f1o de 2016 o Deportivo da Coru\u00f1a anunciou a s\u00faa fichaxe, cun contrato por d\u00faas campa\u00f1as. O 31 de xaneiro de 2018 o club rescindiu o seu contrato, participando en 28 partidos sen lograr ning\u00fan gol, en campa\u00f1a e media. D\u00edas m\u00e1is tarde o xogador denunciou \"falta de consideraci\u00f3n\" no seu despedimento mediante un comunicado en prensa que foi respondido polo club.\nO 17 de febreiro de 2018 fichou polo AD Alcorc\u00f3n, de Segunda Divisi\u00f3n, at\u00e9 o remate da tempada 2017\u201318."}
{"id": "184200", "revid": "4817", "url": "https://gl.wikipedia.org/wiki?curid=184200", "title": "Applications Technology Satellite 5", "text": "Applications Technology Satellite 5 ou ATS 5 foi un sat\u00e9lite artificial dos Estados Unidos adicado a probar novas tecnolox\u00edas e lanzado o 12 de agosto de 1969 mediante un foguete Atlas SLV-3C Centaur D desde o Centro Espacial Kennedy, en Florida, Estados Unidos.\nCaracter\u00edsticas.\nATS-5 probou diferentes tecnolox\u00edas relacionadas coas comunicaci\u00f3ns e a observaci\u00f3n da Terra. Tam\u00e9n levaba experimentos sobre part\u00edculas e campos el\u00e9ctricos e magn\u00e9ticos.\nDebido a un problema co sat\u00e9lite, o sistema de estabilizaci\u00f3n por gradente gravitatorio non se desplegou e a nave quedou estabilizada mediante xiro, a unhas 71 revoluci\u00f3ns por minuto, afectando negativamente \u00f3s experimentos que necesitaban a estabilizaci\u00f3n por gradiente. A misi\u00f3n foi declarada infrutuosa, a\u00ednda que alg\u00fans dos experimentos proporcionaron datos \u00fatiles."}
{"id": "184201", "revid": "4817", "url": "https://gl.wikipedia.org/wiki?curid=184201", "title": "ATS 5", "text": ""}
{"id": "184202", "revid": "4817", "url": "https://gl.wikipedia.org/wiki?curid=184202", "title": "ATS-5", "text": ""}
{"id": "184203", "revid": "85894", "url": "https://gl.wikipedia.org/wiki?curid=184203", "title": "O Biduedo, Lamas do Biduedo, Triacastela", "text": "O Biduedo \u00e9 un lugar da parroquia de Lamas do Biduedo, no concello de Triacastela, na comarca de Sarria. Segundo o IGE a s\u00faa poboaci\u00f3n no ano 2010 era de 31 persoas (19 homes e 12 mulleres).\nPatrimonio.\nHai unha capela adicada a San Pedro. Ten unha nave \u00fanica duns 5 por 10 m, cun oco na fachada sur e cuberta a d\u00faas augas con artesoado de madeira."}
{"id": "184204", "revid": "1131", "url": "https://gl.wikipedia.org/wiki?curid=184204", "title": "O Biduedo", "text": ""}
{"id": "184206", "revid": "85894", "url": "https://gl.wikipedia.org/wiki?curid=184206", "title": "A Corota, Seixosmil, Meira", "text": "A Corota \u00e9 un lugar da parroquia de Seixosmil, no concello de Meira, na comarca de Meira. Segundo o IGE, en 2013 ti\u00f1a 13 habitantes (6 homes e 7 mulleres)."}
{"id": "184207", "revid": "4817", "url": "https://gl.wikipedia.org/wiki?curid=184207", "title": "Applications Technology Satellite 6", "text": "Applications Technology Satellite 6 ou ATS 6 foi un sat\u00e9lite artificial dos Estados Unidos adicado a probar novas tecnolox\u00edas e lanzado o 30 de maio de 1974 mediante un foguete Titan IIIC desde o Centro Espacial Kennedy, en Florida, Estados Unidos.\nCaracter\u00edsticas.\nA misi\u00f3n principal de ATS-6 foi despregar unha antena direccionable de alta ganancia en \u00f3rbita para proporcionar comunicaci\u00f3ns mediante o sinal de televisi\u00f3n a receptores terrestres e medir e avaliar o funcionamento da antena.\nComo misi\u00f3n secundaria, adicouse a realizar experimentos sobre control a\u00e9reo, comunicaci\u00f3ns por l\u00e1ser e fotografado da Terra.\nO sat\u00e9lite levaba a bordo un motor de i\u00f3ns de cesio para medir o seu pulo e a compatibilidade electromagn\u00e9tica con outros subsistemas da nave. O propulsor med\u00eda 8\u00a0cm de di\u00e1metro e foi dese\u00f1ado para funcionar a 0,15\u00a0kW de potencia, proporcionando 4,5 mN de forza cun impulso espec\u00edfico de 6700 segundos. A voltaxe de entrada no motor era de 5600 voltios e a cantidade de propelente a bordo era de 3,6\u00a0kg. En probas previas en terra o r\u00e9cord de funcionamento era de 2614 horas. No ATS-6 o motor funcionou 92 horas debido \u00e1 finalizaci\u00f3n prematura do experimento por problemas co sistema de alimentaci\u00f3n do propelente."}
{"id": "184209", "revid": "89787", "url": "https://gl.wikipedia.org/wiki?curid=184209", "title": "Cofactor", "text": "Un cofactor \u00e9 xeralmente definido como un composto non proteico de baixo peso molecular que se une a unha prote\u00edna (xeralmente encim\u00e1tica) e requ\u00edrese para a actividade biol\u00f3xica da prote\u00edna. Os cofactores consid\u00e9ranse mol\u00e9culas distintas do substrato, que \"axudan\" na cat\u00e1lise encim\u00e1tica. Para unha discusi\u00f3n sobre a definici\u00f3n do termo v\u00e9xase o segundo cap\u00edtulo.\nOs cofactores poden clasificarse segundo a s\u00faa natureza qu\u00edmica en org\u00e1nicos e inorg\u00e1nicos.\nTam\u00e9n se poden clasificar segundo a forza con que se unan \u00e1 prote\u00edna en: grupos prost\u00e9ticos, unidos de forma forte e permanente, e coencimas, unidos m\u00e1is feblemente. Pero \u00e9 importante salientar que non hai unha clara divisi\u00f3n entre uni\u00f3n \"feble\" e \"forte\" do cofactor co encima. De feito, moitos, como o NAD+ poden estar fortemente unidos nuns encimas e feblemente noutros.. Os cofactores fortemente unidos rexen\u00e9ranse, en xeral, durante o mesmo ciclo de reacci\u00f3n, mentres que os que est\u00e1n feblemente unidos rexen\u00e9ranse nunha reacci\u00f3n posterior catalizada por un encima diferente. Neste \u00faltimo caso, o cofactor poder\u00eda tam\u00e9n ser considerado un substrato ou cosubstrato.\nCando un encima require un cofactor, a parte proteica do encima (inactiva) ch\u00e1mase apoencima. O apoencima xunto co cofactor forma o holoencima, que \u00e9 o encima completo activo.\nAlg\u00fans encimas ou complexos encim\u00e1ticos requiren m\u00e1is dun cofactor. Por exemplo, o complexo multiencim\u00e1tico piruvato deshidroxenase require cinco cofactores inorg\u00e1nicos e un i\u00f3n met\u00e1lico, que son: o pirofosfato de tiamina (TPP) unido feblemente, a lipoamida unida covalentemente, e o flav\u00edn aden\u00edn dinucle\u00f3tido (FAD) unido covalentemente, e os cosubstratos nicot\u00edn aden\u00edn dinucle\u00f3tido (NAD+) e coencima A (CoA), e un i\u00f3n met\u00e1lico (Mg2+).\nMoitos cofactores org\u00e1nicos son vitaminas ou derivados delas. Moitos conte\u00f1en o nucle\u00f3tido AMP como parte da s\u00faa estrutura, o que pode indicar unha orixe evolutiva com\u00fan como parte de ribozimas nun primitivo \"mundo de ARN\", tal como propo\u00f1en algunhas teor\u00edas sobre a orixe da vida. Suxeriuse que a parte formada polo AMP funcionar\u00eda como unha especie de \"asa\" coa que o encima \"agarrar\u00eda\" ao coencima para movelo entre diferentes centros catal\u00edticos.\nSignificado do termo.\nNa literatura cient\u00edfica os termos cofactor, coencima e grupo prost\u00e9tico con fecuencia util\u00edzanse en distintas fontes con significados algo diferentes, de modo que son termos un tanto imprecisos e usados un pouco libremente .\nAlgunhas fontes usan o termo \"cofactor\" s\u00f3 para substancias inorg\u00e1nicas (os coencimas non ser\u00edan cofactores).\nO termo coencima ref\u00edrese especificamente a cofactores de encimas e fai referencia a unha propiedade funcional da prote\u00edna. O termo grupo prost\u00e9tico ref\u00edrese \u00e1 forza da uni\u00f3n (unha propiedade estrutural) entre o cofactor e o encima. Alg\u00fans consideran que as mol\u00e9culas org\u00e1nicas unidas fortemente \u00e1 prote\u00edna deben denominarse grupos prost\u00e9ticos e non coencimas, mentres que outros definen a todas as mol\u00e9culas org\u00e1nicas non proteicas necesarias para a actividade dos encimas como coencimas (tanto se est\u00e1n unidas fortemente coma se non), e denominan \"grupos prost\u00e9ticos coencim\u00e1ticos\" aos que est\u00e1n fortemente unidos.\nA propia distinci\u00f3n entre cofactor org\u00e1nico e inorg\u00e1nico non sempre \u00e9 clara, xa que alg\u00fans cofactores te\u00f1en partes org\u00e1nicas e inorg\u00e1nicas, como os grupos hemo, nos que a parte porfir\u00ednica \u00e9 org\u00e1nica, e o i\u00f3n ferro central \u00e9 inorg\u00e1nico.\nOs moduladores alost\u00e9ricos, que poden ser org\u00e1nicos ou inorg\u00e1nicos, \u00fanense tam\u00e9n aos encimas activ\u00e1ndoos ou inhib\u00edndoos, pero non son cofactores, xa que non se unen ao centro activo do encima, sen\u00f3n noutra zona, e non interve\u00f1en na cat\u00e1lise da reacci\u00f3n encim\u00e1tica.\nPor \u00faltimo, alg\u00fans usan en certas \u00e1reas da biolox\u00eda o termo \"cofactores non encim\u00e1ticos\" para referirse a mol\u00e9culas non proteicas (e \u00e1s veces mesmo proteicas) que activan, inhiben, ou que son requiridas para a funci\u00f3n proteica. Por exemplo, ligandos como hormonas que se unen e activan un receptor poden ser denominados cofactores ou coactivadores, e os que as inhiben, correpresores. Na fervenza de coagulaci\u00f3n sangu\u00ednea os distintos factores que interve\u00f1en moitas veces deben unirse a cofactores (outras prote\u00ednas) para funcionar.\nEvoluci\u00f3n.\nOs cofactores org\u00e1nicos, como o ATP e NADH, est\u00e1n presentes en todas as formas de vida e forman unha parte central do seu metabolismo. Esta conservaci\u00f3n tan universal indica que estas mol\u00e9culas evolucionaron moi cedo no desenvolvemento dos seres vivos. Polo menos alg\u00fans dos actuais conxuntos de cofactores puideron, por tanto, estar xa presentes no \u00faltimo antepasado com\u00fan universal (LUCA), que viviu hai uns 4 mil mill\u00f3ns de anos.\nOs cofactores org\u00e1nicos puideron mesmo estar presentes xa antes na historia da vida na Terra. \u00c9 interesante sinalar que o nucle\u00f3sido adenosina est\u00e1 presente en cofactores que catalizan moitas reacci\u00f3ns b\u00e1sicas do metabolismo como transferencias de grupos metil, acil, e fosforil, e en reacci\u00f3ns redox. Este conxunto universal de reacci\u00f3ns suxeriuse que \u00e9 un resto do primitivo \"mundo de ARN\" proposto pola hip\u00f3tese do mundo de ARN, no que os primitivos ribozimas evolucionaron para unirse a un conxunto restrinxido de nucle\u00f3tidos e compostos relacionados. P\u00e9nsase que os cofactores baseados na adenosina actuaron como adaptadores intercambiables que permitiron aos encimas e ribozimas unirse a novos cofactores por medio de pequenas modificaci\u00f3ns en dominios proteicos de uni\u00f3n \u00e1 adenosina xa existentes, os cales evolucionaran orixinalmente para unirse a un cofactor diferente ."}
{"id": "184212", "revid": "85894", "url": "https://gl.wikipedia.org/wiki?curid=184212", "title": "Molme\u00e1n, Mosteiro, Navia de Suarna", "text": "Molme\u00e1n \u00e9 un lugar da parroquia de Mosteiro, no concello de Navia de Suarna, na comarca dos Ancares. Segundo o IGE a s\u00faa poboaci\u00f3n no ano 2010 era de 19 persoas (10 homes e 9 mulleres)."}
{"id": "184215", "revid": "85894", "url": "https://gl.wikipedia.org/wiki?curid=184215", "title": "Montouto, O Padr\u00f3n, A Fonsagrada", "text": "Montouto \u00e9 un lugar da parroquia do Padr\u00f3n, no concello da Fonsagrada, na comarca da Fonsagrada. Segundo o IGE a s\u00faa poboaci\u00f3n no ano 2010 era de 14 persoas (8 homes e 6 mulleres).\nHistoria.\nAo lado de Montouto asent\u00e1base o Real Hospital de Santiago de Montouto (hoxe derru\u00eddo salvo un pequeno lenzo entre un pi\u00f1eiral) fundado por Pedro I en 1360. Foi o m\u00e1is importante hospital de alta monta\u00f1a de Galicia. Foi trasladado en 1698 a outra localizaci\u00f3n moi preto, dando lugar ao Novo Hospital de Santiago de Montouto, que estivo en funcionamento ata mediados do s\u00e9culo XX, e que se conserva a\u00ednda en ru\u00ednas; ao lado existe unha capela de nova construci\u00f3n onde se celebra anualmente unha romar\u00eda."}
{"id": "184216", "revid": "88215", "url": "https://gl.wikipedia.org/wiki?curid=184216", "title": "Volta a Su\u00edza", "text": "A Volta a Su\u00edza \"(Tour de Suisse)\" \u00e9 unha carreira ciclista por tiradas que se disputa cada ano polo mes de xu\u00f1o en terras su\u00edzas. A proba componse de 9 tiradas, e est\u00e1 considerada a cuarta carreira por tiradas mais prestixiosa do mundo despois das 3 grandes voltas (Tour de Francia, Giro de Italia e Vuelta a Espa\u00f1a).\nA Volta a Su\u00edza foi creada en 1933, e forma parte do calendario internacional do UCI WorldTour. Pola s\u00faa posici\u00f3n dentro do calendario, esta proba e mailo Dauphin\u00e9 Liber\u00e9 son aproveitados polos ciclistas m\u00e1is importantes do pelot\u00f3n para prepararen a s\u00faa participaci\u00f3n no Tour de Francia, que comeza cada ano a primeiros de xullo. Nos \u00faltimos anos o ga\u00f1ador da Volta a Su\u00edza ten ga\u00f1ado tam\u00e9n o Tour de Francia, como ocorreu por exemplo con Lance Armstrong.\nA diferenza do Tour de Romand\u00eda, a Volta a Su\u00edza adoita percorrer o centro e o leste de Su\u00edza, de xeito que o Tour de Romand\u00eda percorre os territorios franc\u00f3fonos, e a Volta a Su\u00edza o resto do pa\u00eds.\nA carreira consiste en 9 tiradas. Sempre ten polo menos, unha contra o reloxo duns 25 ou 35 quil\u00f3metros e outras 2 de monta\u00f1a. Non hai ning\u00fan d\u00eda de descanso."}
{"id": "184217", "revid": "13119", "url": "https://gl.wikipedia.org/wiki?curid=184217", "title": "\u2103-ute", "text": ""}
{"id": "184219", "revid": "56817", "url": "https://gl.wikipedia.org/wiki?curid=184219", "title": "Jarmo M\u00e4kinen", "text": "Jarmo M\u00e4kinen, nado o 29 de maio de 1958 en Karstula, \u00e9 un actor fin\u00e9s de cinema e televisi\u00f3n."}
{"id": "184220", "revid": "5863", "url": "https://gl.wikipedia.org/wiki?curid=184220", "title": "Toralla", "text": ""}
{"id": "184228", "revid": "4817", "url": "https://gl.wikipedia.org/wiki?curid=184228", "title": "ATS 6", "text": ""}
{"id": "184229", "revid": "4817", "url": "https://gl.wikipedia.org/wiki?curid=184229", "title": "ATS-6", "text": ""}
{"id": "184233", "revid": "98629", "url": "https://gl.wikipedia.org/wiki?curid=184233", "title": "Enrique Granados", "text": "Enrique Granados Campi\u00f1a, nado o 27 de xullo de 1867 en Lleida e finado no Canal da Mancha o 24 de marzo de 1916, foi un compositor e pianista catal\u00e1n.\nTraxectoria.\nPrimeiros anos.\nEra fillo dun capit\u00e1n do ex\u00e9rcito, de orixe cubana. Viviu dos 3 \u00f3s 7 anos en Santa Cruz de Tenerife, onde o pai fora destinado coma gobernador militar.\nEstudou piano con Joan Baptista Pujol e composici\u00f3n con Felipe Pedrell en Barcelona. En 1883, con 16 anos, presentouse como pianista virtuoso tocando a Sonata n\u00ba2 de Schumann.\nIdade adulta.\nEn 1887 viaxou a Francia, onde co\u00f1eceu a Debussy, Ravel e Saint-Sa\u00ebns en Par\u00eds. O seu primeiro \u00e9xito como compositor foi a \u00f3pera \"Maria del Carmen\" (1898).\nEn setembro de 1909 viaxou a Galicia, actuando o d\u00eda 5 no sal\u00f3n principal da Exposici\u00f3n Rexional de Santiago de Compostela, interpretando pezas de Liszt, Beethoven e Chopin. Ao d\u00eda seguinte, actuou na Coru\u00f1a acompa\u00f1ado polo violinista Juan Man\u00e9n.\nA s\u00faa maior obra \u00e9 a su\u00edte para piano \"Goyescas\" (1911), que ten unha forte influencia de Liszt e que fai referencia a alg\u00fans cadros de Goya. A s\u00faa estrea foi un grande \u00e9xito. Debido a isto a \u00f3pera de Par\u00eds encargou a adaptaci\u00f3n da suite a \u00f3pera. O encargo formalizouse no 1914, mais debido \u00e1 guerra, a estrea en Par\u00eds cancelouse. Posteriormente planificouse a estrea para a tempada 1914-1915 no Gran Teatro do Liceu de Barcelona, mais esta estrea tampouco se chegou a concretar. Finalmente o amigo e m\u00fasico Ernest Schelling promocionou a estrea no Metropolitan de Nova York, po\u00f1endo en contacto a Granados co daquela director Giulio Gatti-Cassaza.\nViaxe a Nova York.\nNo novembro de 1915, Enrique Granados e a s\u00faa muller, Amparo Gal, zarparon no barco \"Montevideo\" dende Barcelona a Nova York. O motivo principal da viaxe era a estrea da suite Goyescas no Metropolitan Opera House desta cidade, en versi\u00f3n \u00f3pera. Adicionalmente o compositor acudiu a diversas recepci\u00f3ns e realizou diversos concertos para piano e violoncello. Alg\u00fan deles realizado en compa\u00f1\u00eda do seu amigo Pau Casals. Cabe sinalar o recital que realizou na Casa Branca o 7 de marzo diante do presidente Woodrow Wilson. Tam\u00e9n realizou diversas gravaci\u00f3ns dalgunhas das s\u00faas obras e compuxo a \"Danza de los ojos verdes\". Pensando en realizar a estrea desta obra na mesma cidade e contando coa popular bailarina Antonia Merc\u00e9, \"A arxentina\". Finalmente a estrea realizouse o 10 de febreiro no teatro \"Maxine Elliot\".\nO 26 de xaneiro realizouse o ensaio xeral de \"Goyescas\" e finalmente o 28 de xaneiro de 1916 estreouse a suite no Metropolitan. A recepci\u00f3n por parte do p\u00fablico americano foi pobre, e a obra foi bastante minusvalorada por parte da cr\u00edtica. Alg\u00fans bi\u00f3grafos coma Antoni Piz\u00e0, sinalan que sendo a m\u00fasica impo\u00f1ente e grandiosa, o libreto, por\u00e9n, era moi pobre. Ademais hai que ter en conta que no 1916, a\u00ednda estaba recente o recordo da guerra de Cuba de 1898 entre os Estados Unidos e Espa\u00f1a. A pesar disto a prensa catal\u00e1 e espa\u00f1ola publicitou a noticia da estrea coma dun grande \u00e9xito.\nMorte.\nO matrimonio Granados embarcou o 11 de marzo de 1916 no \"Amsterdam\". Tras unha escala en Londres, partiron cara a Barcelona no barco \"Sussex\" que foi torpedeado pola armada alem\u00e1 \u00e1s 14:50 do 24 de marzo; no contexto da primeira guerra mundial, mentres atravesaban a Canle da Mancha. \u00c1mbolos dous morreron afogados nas augas do canle.\nLabor pedag\u00f3xica.\n\u00c1 marxe da s\u00faa carreira concert\u00edstica e compositora, Granados entregouse \u00f3 mundo da pedagox\u00eda. En 1901 fundou a academia Granados, que de seguido acadou sona internacional. Desta escola sa\u00edron concertistas coma Anna March, Ferran Via, Frank Marshall, Juli Pous ou Baltasar Samper. Trala s\u00faa morte, a academia pasou a mans do seu fillo Eduardo e de Frank Marshall. Posteriormente, este \u00faltimo asumiu a plena responsabilidade, cambiando o seu nome a Academia Granados-Marshall. Dita academia segue a s\u00faa labor a d\u00eda de hoxe."}
{"id": "184236", "revid": "89787", "url": "https://gl.wikipedia.org/wiki?curid=184236", "title": "Ut\u00f8ya", "text": "Ut\u00f8ya, que se pode tam\u00e9n escribir Utoeya e \u00e1s veces \u00e9 nas linguas latinas \u00e9 decote mencionada como Utoya, \u00e9 unha illa norueguesa de 0,14\u00a0km\u00b2 situada no lago Tyrifjorden, no municipio de Hole (condado de Buskerud). Desde o ano 1950 Ut\u00f8ya pertence \u00e1 liga Laborista Xuvenil (Arbeidernes Ungdomsfylking, AUF), a rama xuvenil do Partido Laborista Noruegu\u00e9s, e nesta illa ten lugar un campamento de ver\u00e1n. O resto do ano al\u00fagase como lugar de acampada ou para eventos pola empresa Ut\u00f8ya AS.\nNeste lugar tiveron lugar parte dos atentados de Noruega de 2011."}
{"id": "184237", "revid": "45576", "url": "https://gl.wikipedia.org/wiki?curid=184237", "title": "Lista de Grandes Premios de F\u00f3rmula 1", "text": "A seguinte \u00e9 unha \"lista de Grandes Premios\" que formaron parte do Campionato do Mundo desde a s\u00faa creaci\u00f3n en 1950. \nAta o fin da tempada , celebr\u00e1ronse 1.101 Grandes Premios do Campionato do Mundo en 34 pa\u00edses e 77 circu\u00edtos, entre eles as 500 Millas de Indian\u00e1polis carreira que formou parte dos Campionatos do Mundo de 1950 ata 1960. \nOs principais eventos de carreiras de autom\u00f3biles son polo xeral chamados \"Gran Premio\" (forma plural \"Grandes Premios\"), unha tradici\u00f3n que se remonta \u00e1 primeira d\u00e9cada do s\u00e9culo XX e aos Gran Premio de automobilismo de 1920 a 1930.\nOficialmente, para que unha carreira ch\u00e1mese Gran Premio, debe ter unha distancia de carreira de polo menos 305\u00a0km. Esta regra apl\u00edcase a todos os Grandes Premios que estiveron no calendario de F\u00f3rmula 1, coa excepci\u00f3n do Gran Premio de M\u00f3naco, que ten unha distancia de carreira de menos de 300\u00a0km desde 1968.\nCarreiras actuais e antigas.\n\"A seguinte informaci\u00f3n \u00e9 correcta \u00e1 final do Gran Premio de Abu Zabi de 2023.\"\nCarreiras por nome.\nNegra sinala os 23 Grandes Premios da tempada .\nPola naci\u00f3n anfitrioa.\nNegra sinala os 23 Grandes Premios da actual tempada .\nCarreiras por tempada.\n2020\u20132029.\nNotas: \u2021 Por confirmar"}
{"id": "184238", "revid": "6939", "url": "https://gl.wikipedia.org/wiki?curid=184238", "title": "Utoeya", "text": ""}
{"id": "184239", "revid": "6939", "url": "https://gl.wikipedia.org/wiki?curid=184239", "title": "Utoya", "text": ""}
{"id": "184242", "revid": "56817", "url": "https://gl.wikipedia.org/wiki?curid=184242", "title": "California Golden Bears", "text": "Os California Golden Bears son o equipo deportivo da Universidade de California, Berkeley. Os equipos dos Golden Bears participan nas competici\u00f3ns universitarias organizadas pola NCAA, e forman parte da Pacific-12 Conference, na Divisi\u00f3n I. Durante a s\u00faa historia, California ga\u00f1ou 66 t\u00edtulos en 16 deportes diferentes."}
{"id": "184245", "revid": "23204", "url": "https://gl.wikipedia.org/wiki?curid=184245", "title": "Nelson Valdez", "text": "Nelson Antonio Haedo Valdez, nado en Caaguaz\u00fa o 28 de novembro de 1983, \u00e9 un futbolista paraguaio. Xoga de dianteiro e o seu club actual \u00e9 o Al Jazira Club.\nTraxectoria.\nFormouse coma xuvenil no Primero de Mayo e no Club Atl\u00e9tico Tembetary, equipos do seu pa\u00eds de orixe. No ano 2000, pasou ao primeiro equipo do Tembetary, e fichou polo Werder Bremen no ano 2001. Pasou as d\u00faas primeiras tempadas no equipo reserva. O 14 de setembro de 2004, debutou na UEFA Champions League nun partido contra o Inter de Mil\u00e1n.\nEn maio de 2006, asinou por 4 anos co Borussia Dortmund, onde coincidir\u00eda na tempada 2009-10, co seu compa\u00f1eiro de selecci\u00f3n Lucas Barrios. O derradeiro gol de Valdez co Borussia foi no empate por 1-1 contra o TSG 1899 Hoffenheim o 18 de abril de 2010.\nEn agosto de 2010, Valdez asinou un contrato por 3 anos co H\u00e9rcules CF tras rexeitar ofertas de Rusia. Valdez converteuse na fichaxe m\u00e1is cara da historia do H\u00e9rcules, sendo traspasado por 3.5 mill\u00f3ns de euros. Rematou a s\u00faa primeira tempada co H\u00e9rcules con 8 goles en 25 partidos, mentres que o equipo rematou 19\u00ba e descendeu \u00e1 Liga Adelante."}
{"id": "184246", "revid": "88215", "url": "https://gl.wikipedia.org/wiki?curid=184246", "title": "David Tr\u00e9z\u00e9guet", "text": "David Sergio Trezeguet, nado en Ru\u00e1n o 15 de outubro de 1977, \u00e9 un futbolista franc\u00e9s. Xogou anteriormente dez anos no Juventus FC e tam\u00e9n para a selecci\u00f3n francesa de f\u00fatbol. \u00c9 o m\u00e1ximo anotador da Juventus de f\u00f3ra de Italia. Anotou o gol de ouro na final da Eurocopa do 2000 contra a selecci\u00f3n italiana, que lle daba a vitoria a Francia por 2-1 na pr\u00f3rroga.\nTraxectoria.\nTrezeguet comezou xogando para o Club Atl\u00e9tico Platense na primeira divisi\u00f3n arxentina. Despois, xogou 5 anos no AS Monaco da Ligue 1. No ano 2000, asinar\u00eda polo Juventus FC, club onde estivo 10 anos, e onde ga\u00f1ou 4 ligas, 2 copas de Italia, 2 supercopas, e foi finalista da UEFA Champions League no 2003 contra o AC Milan.\nEn 2010, asinou polo H\u00e9rcules CF, onde anotou 12 goles en 31 partidos. O H\u00e9rcules descendeu \u00e1 Liga Adelante, e Trezeguet deixou o equipo ao rematar a tempada."}
{"id": "184247", "revid": "72012", "url": "https://gl.wikipedia.org/wiki?curid=184247", "title": "Felipe Pinglo Alva", "text": "Julio Felipe Federico Pinglo Alva, m\u00e1is co\u00f1ecido como Felipe Pinglo Alva, nado en Lima o 18 de xullo de 1899 e finado en Lima o 13 de maio de 1936, foi un cantautor e folclorista peruano. Creou e interpretou un gran n\u00famero de valses crioulos e valeuse. O seu tema m\u00e1is co\u00f1ecido no mundo \u00e9 \"El Plebeyo\"."}
{"id": "184251", "revid": "88215", "url": "https://gl.wikipedia.org/wiki?curid=184251", "title": "Tr\u01b0\u01a1ng T\u1ea5n Sang", "text": "Tr\u01b0\u01a1ng T\u1ea5n Sang, nado en \u0110\u1ee9c H\u00f2a, provincia de Long An, Vietnam, o 21 de xaneiro de 1949, \u00e9 un pol\u00edtico vietnamita. Foi presidente do Vietnam de 2011 a 2016."}
{"id": "184254", "revid": "89787", "url": "https://gl.wikipedia.org/wiki?curid=184254", "title": "\u00c1cido glut\u00e1mico", "text": "O \u00e1cido glut\u00e1mico (abreviadamente Glu ou E) \u00e9 un \u03b1-amino\u00e1cido que forma parte das prote\u00ednas, polo que \u00e9 un amino\u00e1cido proteinox\u00e9nico. A s\u00faa cadea lateral \u00e9 CH2-CH2-COOH, polo que leva un grupo carboxilo e ten car\u00e1cter \u00e1cido. O grupo -COOH da s\u00faa cadea lateral ten un pKa de 4,1, polo que est\u00e1 desprotonado e cargado negativamente a pH fisiol\u00f3xico (entre 7,35 e 7,45). Cando est\u00e1 en forma de ani\u00f3n carboxilato (-COO- na cadea lateral) ou de sales recibe o nome de glutamato. O \u00e1cido glut\u00e1mico tam\u00e9n se chama \u00e1cido 2-aminopentanodioico.\nOs seus cod\u00f3ns son GAA e GAG. Non \u00e9 un amino\u00e1cido esencial, polo que non hai que consumilo na dieta. No sistema nervioso o glutamato funciona como un importante neurotransmisor, que interv\u00e9n na chamada potenciaci\u00f3n a longo prazo e \u00e9 importante para os procesos da aprendizaxe e memoria.\nFoi descuberto e identificado en 1866 polo qu\u00edmico alem\u00e1n Karl Heinrich Leopold Ritthausen. En 1907 foi cristalizado no Xap\u00f3n por Kikunae Ikeda, que se decatou das s\u00faas propiedades como saborizante que reproduc\u00eda o sabor que el mesmo denominou umami, e patentou un m\u00e9todo para producir cristais de glutamato monos\u00f3dico.\nFunci\u00f3ns e usos.\nMetabolismo.\nO glutamato \u00e9 unha mol\u00e9cula chave no metabolismo celular. Nos humanos, as prote\u00ednas dos alimentos degr\u00e1danse durante a dixesti\u00f3n en amino\u00e1cidos. Un proceso b\u00e1sico no metabolismo dos amino\u00e1cidos \u00e9 a transaminaci\u00f3n, na cal un grupo amino dun amino\u00e1cido transf\u00edrese a un \u03b1-ceto\u00e1cido nunha reacci\u00f3n catalizada por unha transaminase. A reacci\u00f3n pode ser descrita as\u00ed:\nUn \u03b1-ceto\u00e1cido moi com\u00fan \u00e9 o \u03b1-cetoglutarato, un intermediato no ciclo do \u00e1cido c\u00edtrico. A transaminaci\u00f3n do \u03b1-cetoglutarato orixina glutamato. O \u03b1-ceto\u00e1cido resultante \u00e9 a mi\u00fado tam\u00e9n \u00fatil, e pode contribu\u00edr como combustible metab\u00f3lico ou como substrato doutros procesos metab\u00f3licos. Como na degradaci\u00f3n oxidativa do glutamato se orixina \u03b1-cetoglutarato, que pode entrar na gliconeox\u00e9nese, consid\u00e9rase un amino\u00e1cido glicox\u00e9nico. Exemplos son:\nTanto o piruvato coma o oxalacetato son compostos importantes no metabolismo celular, no que contrib\u00faen como substratos ou intermediatos en procesos fundamentais como a glic\u00f3lise, gliconeox\u00e9nese, e o ciclo do \u00e1cido c\u00edtrico.\nO glutamato tam\u00e9n desempe\u00f1a importantes funci\u00f3ns no corpo, como eliminar o exceso de produtos nitroxenados. O glutamato sofre desaminaci\u00f3n, unha reacci\u00f3n oxidativa catalizada pola glutamato deshidroxenase da seguinte maneira:\nO amon\u00edaco (en forma de amonio) \u00e9 despois predominantemente excretado como urea, a cal se sintetiza no f\u00edgado. As\u00ed, A transaminaci\u00f3n pode asociarse \u00e1 desaminaci\u00f3n, o que permite que sexa eliminado o nitr\u00f3xeno dos grupos amino dos amino\u00e1cidos, usando o glutamato como intermediato, e finalmente excretado do corpo en forma de urea.\nNeurotransmisor.\nO glutamato \u00e9 o neurotransmisor excitatorio m\u00e1is abundante no sistema nervioso dos vertebrados. Nas sinapses qu\u00edmicas o glutamato almac\u00e9nase en ves\u00edculas. Os impulsos nerviosos desencadean a liberaci\u00f3n de glutamato na c\u00e9lula pre-sin\u00e1ptica. Na c\u00e9lula postsin\u00e1ptica que est\u00e1 en fronte, o glutamato \u00fanese aos receptores de glutamato, como os receptores NMDA, que se activan. A causa do seu papel na plasticidade sin\u00e1ptica, o glutamato est\u00e1 implicado en funci\u00f3ns cognitivas cerebrais como a aprendizaxe e a memoria. A forma de plasticidade denominada potenciaci\u00f3n a longo prazo ten lugar nas sinapses glutamat\u00e9rxicas do hipocampo, neoc\u00f3rtex, e outras partes do cerebro. O glutamato act\u00faa non s\u00f3 como un transmisor dun punto a outro sen\u00f3n tam\u00e9n interferindo con outras sinapses, nas cales a sumaci\u00f3n de glutamato liberado nas sinapses veci\u00f1as orixina transmisi\u00f3ns extrasin\u00e1pticas.\nOs transportadores de glutamato at\u00f3panse tanto nas membranas de neuronas coma de c\u00e9lulas da glia. Estes transportadores eliminan rapidamente o glutamato extracelular. Pero cando hai danos cerebrais, poden actuar \u00e1 inversa, e pode acumularse un exceso de glutamato f\u00f3ra das c\u00e9lulas. Este proceso causa que os i\u00f3ns calcio entren nas c\u00e9lulas polas canles dos receptores NMDA, causando danos nas neuronas e finalmente a morte celular, e isto recibe o nome de excitotoxicidade. Os mecanismos da apoptose incl\u00faen:\nA excitotoxicidade debida ao glutamato sucede como unha parte da cascada isqu\u00e9mica e est\u00e1 asociada co ictus cerebral e doenzas como a esclerose amiotr\u00f3fica lateral, latirismo, autismo, algunhas formas de retardo mental, e a enfermidade de Alzheimer.\nO \u00e1cido glut\u00e1mico parece estar implicado nos ataques convulsivos epil\u00e9pticos. A microinxecci\u00f3n de \u00e1cido glut\u00e1mico nas neuronas produce a despolarizaci\u00f3n espont\u00e1nea cun patr\u00f3n de env\u00edo de impulsos similar ao que nos ataques epil\u00e9pticos se co\u00f1ece como cambio de despolarizaci\u00f3n parox\u00edsmico. Este cambio no potencial de membrana de repouso nas zonas afectadas polos ataques poder\u00eda causar a apertura espont\u00e1nea das canles de calcio reguladas por voltaxe, o que levar\u00eda \u00e1 liberaci\u00f3n do \u00e1cido glut\u00e1mico e a unha adicional despolarizaci\u00f3n.\nEntre as t\u00e9cnicas experimentais para detectar glutamato nas c\u00e9lulas intactas est\u00e1 o uso dun nanosensor fabricado por enxe\u00f1ar\u00eda xen\u00e9tica. Este sensor \u00e9 unha fusi\u00f3n dunha prote\u00edna de uni\u00f3n ao glutamato e d\u00faas prote\u00ednas fluorescentes. Cando se une o glutamato, a fluorescencia do sensor con luz ultravioleta cambia por resonancia entre os dous fluor\u00f3foros. A introduci\u00f3n do nanosensor nas c\u00e9lulas permite a detecci\u00f3n \u00f3ptica da concentraci\u00f3n de glutamato. Tam\u00e9n se describiron an\u00e1logos sint\u00e9ticos do \u00e1cido glut\u00e1mico que poden ser activados por luz ultravioleta e microscop\u00eda de excitaci\u00f3n de dous fot\u00f3ns (unha t\u00e9cnica que usa fluorescencia). Este m\u00e9todo \u00e9 \u00fatil para mapear as conexi\u00f3ns entre neuronas, e comprender mellor a funci\u00f3n sin\u00e1ptica.\nA evoluci\u00f3n dos receptores de glutamato \u00e9 completamente diferente en invertebrados, en concreto en artr\u00f3podos e nematodos, nos que o glutamato estimula as canles de cloro de apertura dependente do glutamato. As subunidades beta do receptor responden ao glutamato e \u00e1 glicina con moi alta afinidade. Estes receptores son o obxectivo de terapias antihelm\u00ednticas (contra os vermes) como o uso das avermectinas. As avermectinas \u00fanense con alta afinidade \u00e1 subunidade alfa das canles de cloro de apertura dependente do glutamato. Estes receptores foron descritos tam\u00e9n en artr\u00f3podos, como a mosca \"Drosophila melanogaster\" e \"Lepeophtheirus salmonis\". A activaci\u00f3n irreversible destes receptores con avermectinas causa hiperpolarizaci\u00f3n nas sinapses e uni\u00f3ns neuromusculares, o que orixina par\u00e1lise fl\u00e1cida e a morte dos nematodos e artr\u00f3podos.\nCircu\u00edtos de sinalizaci\u00f3n glutamat\u00e9rxicos non sin\u00e1pticos cerebrais.\nO glutamato extracelular no cerebro da mosca \"Drosophila\" regula a agrupaci\u00f3n dos receptores de glutamato postsin\u00e1pticos, por medio dun proceso que implica a desensibilizaci\u00f3n do receptor. Un xene expresado nas c\u00e9lulas gliais orixina que se transporte activamente glutamato ao espazo extracelular, mentres que nos receptores do glutamato metabotr\u00f3picos do grupo II estimuladores do nucleus accumbens, este xene parece que reduce os niveis extracelulares de glutamato. Isto abre a posibilidade de que o glutamato exerza un papel \"similar ao end\u00f3crino\" como parte do sistema de homeostase.\nPrecursor do neurotransmisor GABA.\nO glutamato tam\u00e9n serve como precursor para a s\u00edntese do GABA inhibidor en neuronas GABA-\u00e9rxicas. Esta reacci\u00f3n est\u00e1 catalizada pola glutamato descarboxilase (GAD), a cal \u00e9 m\u00e1is abondosa no cerebelo e p\u00e1ncreas.\nA s\u00edndrome da persoa r\u00edxida \u00e9 un trastorno neurol\u00f3xico causado por anticorpos anti-GAD, que orixina unha diminuci\u00f3n da s\u00edntese de GABA e, xa que logo, afecta a funci\u00f3n motora provocando rixidez muscular e espasmos. Como no p\u00e1ncreas \u00e9 tam\u00e9n abundante o encima glutamato descarboxilase, este \u00f3rgano sofre unha destruci\u00f3n inmunol\u00f3xica directa e os pacientes poden desenvolver diabetes mellitus.\nPotenciador do sabor.\nO \u00e1cido glut\u00e1mico libre est\u00e1 presente en moitos alimentos, como queixo e prebe de soia, e \u00e9 responsable do sabor umami, un dos cinco sabores b\u00e1sicos para os humanos. O \u00e1cido glut\u00e1mico \u00fasase a mi\u00fado como aditivo alimentario e potenciador do sabor en forma de glutamato monos\u00f3dico.\nNutriente.\nSon excelentes fontes de \u00e1cido glut\u00e1mico todas as carnes, aves, peixe, ovos, l\u00e1cteos, e o kombu (algas). Alimentos vexetais ricos en prote\u00ednas son tam\u00e9n fontes de \u00e1cido glut\u00e1mico. Por exemplo, do 30 ao 35% do contido proteico do trigo \u00e9 \u00e1cido glut\u00e1mico. O 90 % do glutamato da dieta \u00e9 metabolizado polas c\u00e9lulas intestinais inicialmente.\nCrecemento das plantas.\nAuxigro \u00e9 unha preparaci\u00f3n para o crecemento das plantas que cont\u00e9n un 30% de \u00e1cido glut\u00e1mico.\nEspectroscop\u00eda de resonancia magn\u00e9tica nuclear.\nNos \u00faltimos anos, realiz\u00e1ronse moitas investigaci\u00f3ns sobre o uso de acoplamento dipolar residual en espectroscop\u00eda de resonancia magn\u00e9tica nuclear. Un derivado do \u00e1cido glut\u00e1mico, o poli-\u03b3-bencil-L-glutamato (PBLG), \u00e9 moi usado como un medio de ali\u00f1aci\u00f3n para controlar a escala das interacci\u00f3ns dipolares observadas.\nProduci\u00f3n.\nO maior produtor mundial de \u00e1cido glut\u00e1mico \u00e9 o Fufeng Group Limited chin\u00e9s, e o maior consumo de glutamato faise na China, xa que a demanda mundial anual \u00e9 de 1,7 toneladas, das cales 1,1 se consomen na China.\nFarmacolox\u00eda.\nO f\u00e1rmaco fenciclidina (m\u00e1is co\u00f1ecido por PCP) \u00e9 un antagonista non competitivo do \u00e1cido glut\u00e1mico nos receptores NMDA. A ketamina a doses subanest\u00e9sicas tam\u00e9n \u00e9 un competidor e causa fortes efectos alucin\u00f3xenos disociativos. O glutamato non atravesa facilmente a barreira hemato-encef\u00e1lica, pero, \u00e9 transportado por un sistema de transporte de alta afinidade. Pode converterse tam\u00e9n en glutamina."}
{"id": "184256", "revid": "27155", "url": "https://gl.wikipedia.org/wiki?curid=184256", "title": "Glutamato", "text": ""}
{"id": "184258", "revid": "27155", "url": "https://gl.wikipedia.org/wiki?curid=184258", "title": "Cofactor enzim\u00e1tico", "text": ""}
{"id": "184259", "revid": "12452", "url": "https://gl.wikipedia.org/wiki?curid=184259", "title": "Cofactores enzim\u00e1ticos", "text": ""}
{"id": "184260", "revid": "98629", "url": "https://gl.wikipedia.org/wiki?curid=184260", "title": "Robin Hood, pr\u00edncipe dos ladr\u00f3ns", "text": "Robin Hood, pr\u00edncipe dos ladr\u00f3ns (en ) \u00e9 un filme estadounidense dirixido por Kevin Reynolds que se estreou en 1991.\nSinopse.\nRobin Hood (Kevin Costner) \u00e9 un nobre ingl\u00e9s que, unido \u00f3 rei Ricardo Coraz\u00f3n de Le\u00f3n na Terceira Cruzada, \u00e9 encarcerado nunha prisi\u00f3n de Xerusal\u00e9n. Na s\u00faa fuxida, co\u00f1ecer\u00e1 \u00f3 tam\u00e9n preso Azeen (Morgan Freeman), que agradecido porque Hood lle salvara a vida, decide quedar con el ata devolverlle o favor.\nCando Robin e Azeem chegan a Inglaterra, gobernada agora polo d\u00e9spota sheriff de Nottingham (Alan Rickman), axudado polo seu primo Guy de Gisborne (Michael Wincott) e a meiga Morgana (Geraldine McEwan), descobren que o pai de Robin, lord Locksley (Brian Blessed), f\u00f3ra asasinado polo sh\u00e9riff. Para vingarse, Robin, axudado por Azeem, comeza a roubar \u00e1 nobreza e \u00e1 igrexa para alimentar \u00f3s m\u00e1is necesitados. Por iso, o sh\u00e9riff valora a cabeza de Hood en cen pezas de ouro.\nAgochados no bosque de Sherwood, Robin e Azeem co\u00f1ecen a persoas que, por un motivo ou outro, tam\u00e9n se agochan do poder do sh\u00e9riff de Nottingham. Unidos por unha mesma causa, o grupo liderado por Robin Hood artellan a s\u00faa vinganza. Co que non conta ningu\u00e9n \u00e9 que lady Marian (Mary Elizabeth Mastrantonio), con quen o sh\u00e9riff quere casar e ter descendencia, e Hood est\u00e1n namorados o un do outro.\nFinalmente, cando lady Marian \u00e9 obrigada, ser\u00e1 o grupo de Hood quen a salve da fortaleza real e libere o pa\u00eds do Sh\u00e9riff de Nottingham."}
{"id": "184265", "revid": "85894", "url": "https://gl.wikipedia.org/wiki?curid=184265", "title": "Son, Son, Navia de Suarna", "text": "Son \u00e9 un lugar da parroquia de Son, no concello de Navia de Suarna, na comarca dos Ancares. Segundo o IGE a s\u00faa poboaci\u00f3n no ano 2010 era de 17 persoas (9 homes e 8 mulleres)."}
{"id": "184267", "revid": "85894", "url": "https://gl.wikipedia.org/wiki?curid=184267", "title": "As Neves, A Capela, A Capela", "text": "As Neves \u00e9 un lugar da parroquia da Capela, no concello da Capela, na comarca do Eume. Segundo o IGE a s\u00faa poboaci\u00f3n no ano 2010 era de 230 persoas (117 homes e 113 mulleres).\nAs Neves \u00e9 a capital do concello da Capela."}
{"id": "184269", "revid": "85894", "url": "https://gl.wikipedia.org/wiki?curid=184269", "title": "Ameneiro, Calo, Teo", "text": "Ameneiro \u00e9 un lugar da parroquia de Calo, no concello coru\u00f1\u00e9s de Teo, na comarca de Santiago. Segundo o IGE, en 2022 ti\u00f1a 393 habitantes (194 homes e 199 mulleres).\nEn Ameneiro naceu Enrique L\u00edster."}
{"id": "184270", "revid": "98629", "url": "https://gl.wikipedia.org/wiki?curid=184270", "title": "Ironclad", "text": "Ironclad \u00e9 un filme de acci\u00f3n dirixido por Jonathan English que se estreou no 2011. O filme foi rodado na s\u00faa totalidade en Gales no 2009.\nSinopse.\nO 15 de xu\u00f1o de 1215 e, tras unha dura negociaci\u00f3n, o Rei Xo\u00e1n I de Inglaterra, vese obrigado a asinar certas petici\u00f3ns dos se\u00f1ores feudais que pretenden po\u00f1er l\u00edmites \u00f3 uso desp\u00f3tico do poder por parte do Rei. O documento resultante \u00e9 a Carta Magna. Un feito ins\u00f3lito para un rei medieval, que v\u00eda como aqueles \u00f3s que gobernaba e que lle deb\u00edan ser fieis, lle arrincaban as s\u00faas prerrogativas reais. Por\u00e9n, cando puido reunir un forte ex\u00e9rcito, o rei John negouse a cumprir o acordo e disp\u00faxose a eliminar a todos os que firmaran a Carta Magna, po\u00f1endo a Inglaterra \u00f3 bordo dunha guerra civil: a Primeira Guerra dos Bar\u00f3ns (1215-1217). O Rei decidiu castigar a aqueles que o humillaron, entre eles un grupo de cabaleiros templarios refuxiados no castelo de Rochester, que loitar\u00e1n para resistir o asedio das tropas reais."}
{"id": "184271", "revid": "85894", "url": "https://gl.wikipedia.org/wiki?curid=184271", "title": "Ans de Tellado, Paleo, Carral", "text": "Ans de Tellado \u00e9 un lugar da parroquia de Paleo, no concello de Carral, na comarca da Coru\u00f1a. Segundo o INE en 2016 ti\u00f1a 43 habitantes (22 mulleres e 22 homes).\nXeograf\u00eda.\nO lugar de Ans de Tellado at\u00f3pase no cami\u00f1o que vai entre a vila de Carral e o r\u00edo Barc\u00e9s. Est\u00e1 atravesado pola estrada N-550 e a car\u00f3n dos tres cami\u00f1os a Santiago de Compostela que se entretecen pola bisbarra: un polo Val de Barcia e San Pedro de Rubieiro, o segundo pola actual estrada N-VI e o terceiro e m\u00e1is antigo, o chamado ingl\u00e9s, que discorre por Sarand\u00f3s (Abegondo), As Travesas e Hospital de Bruma, xa en Mes\u00eda.\nToponimia.\nO top\u00f3nimo est\u00e1 constitu\u00eddo por dous elementos. O etnotop\u00f3nimo (de etnia, \"Ans\") fai referencia ao asentamento da familia Ans no seu traslado dende a veci\u00f1a parroquia de Orto (Abegondo) a finais do s\u00e9culo XVIII, form\u00e1ndose coma un pequeno n\u00facleo de poboaci\u00f3n dependente da vila de Carral.\nO elemento de referencia a unha edificaci\u00f3n (\"Tellado\"), pode facer referencia a enterramentos con cuberta de t\u00e9gulas, tipo tellado, similares a outros atopados nas proximidades, ben nos montes do Xalo ou en Lavandeiras, na veci\u00f1a Cerceda.\nHistoria.\nAs seguintes referencias son un extracto do libro \"Os Ans de Ans de Tellado. Xenealox\u00eda dun apelido\":\nA primeira referencia documentada do lugar de Ans data dun rexistro notarial de xaneiro de 1514, no que comparece Juan Dans, \u00ab'c'omo yo Juan Dans, vecino de la feligres\u00eda Dans\"\u00bb, coma fiador dun veci\u00f1o de Carral, preso no c\u00e1rcere real. Con posterioridade at\u00f3panse outras referencias escritas en diferentes litixios dos s\u00e9culos XVIII e XIX, depositados no Arquivo do Reino de Galicia.\nEn 1709, no \"Litixio de Antonio Salgado, cl\u00e9rigo de menores, con Pedro da Insua e consortes. Misi\u00f3n en posesi\u00f3n de bens vinculados por Esteban Garc\u00eda Salgado en que se comprende o lugar de Ans de Tellado\u201d. Neste documento c\u00edtase o lugar de Ans de Tellado en varias ocasi\u00f3ns, \u00abenteramente del lugar que se dice do tellado [\u2026]\u00bb (folio 2), \u00aby entre ellas la quarta parte enteramente del lugar de ans do tellado\u00bb, \u00abdel lugar de ans de tellado\u00bb (folio 8), ou \u00ablugar de Ans de Tellado\u00bb (folio 12)\u200b.\nEn 1737, no \u201cLitixio de Manuel Antonio de Ans con Antonio G\u00f3mez de Barral, sobre o territorio e prado da pena en Miraflores\u201d\u200b. Cabe sinalar que a xurisdici\u00f3n de Miraflores comprend\u00eda as parroquias de Sergude, Carnoedo, Gu\u00edsamo, Orto, Lubre, Mosteir\u00f3n, Osedo, Ouces e Sada, segundo indica o autor Vilar Hermidas no seu libro San Xi\u00e1n de Sergude, 2002.Ano 1762. \u201cLitixio de Andr\u00e9s de Ans con Domingo Buj\u00e1n sobre maraved\u00eds\u201d\u200b.\nAno 1800. \u201cLitixio Nicolasa de Ans y Benito Amor con Jos\u00e9 Naveira, sobre demanda de nulidade polo foro da peza nomeada do franc\u00e9s\u201d \u200b.\nAparece citado no \"Diccionario geogr\u00e1fico-estad\u00edstico-hist\u00f3rico de Espa\u00f1a y sus posesiones de Ultramar\" de Pascual Madoz. No mapa da Coru\u00f1a dese\u00f1ado en 1865 polo cart\u00f3grafo Francisco Coello Quesada aparece por vez primeira o nome completo de Ans de Tellado. Tam\u00e9n aparece as\u00ed recollido no tomo VII do \"Itinerario descriptivo Militar de Espa\u00f1a\" (1866). No percorrido entre A Coru\u00f1a e Ourense dise: \u00abAns de Tellado, ald. [...] esta aldea y la siguiente pertenecen al ayuntamiento de Carral, feligres\u00eda de San Esteban de Pal\u00e9o; la primera tiene 23 edificios, y 3 la segunda\u00bb.\nXa de xeito habitual aparecer\u00e1 mencionado o nome de lugar \u201cAns de Tellado\u201d nos posteriores censos de poboaci\u00f3n. As\u00ed ind\u00edcanse 27 edificios e unha poboaci\u00f3n de 172 persoas no Nomencl\u00e1tor do 1888, que aumentar\u00e1 a 29 edificios e 167 persoas no Nomencl\u00e1tor do 1900, e a 42 edificios e 187 persoas no Nomencl\u00e1tor do 1940."}
{"id": "184272", "revid": "85894", "url": "https://gl.wikipedia.org/wiki?curid=184272", "title": "Armu\u00f1o, Lubre, Bergondo", "text": "Armu\u00f1o \u00e9 un lugar da parroquia de Lubre, no concello de Bergondo, na comarca da Coru\u00f1a. Segundo o IGE a s\u00faa poboaci\u00f3n no ano 2010 era de 134 persoas (73 mulleres e 61 homes).\nAqu\u00ed sit\u00faase o Pazo de Armu\u00f1o, moi reformado, pero no que a\u00ednda se conservan restos dos antigos calabozos e das murallas. \u00c9 de propiedade privada."}
{"id": "184273", "revid": "89787", "url": "https://gl.wikipedia.org/wiki?curid=184273", "title": "Comit\u00e9s", "text": "Comit\u00e9s \u00e9 unha organizaci\u00f3n estudantil galega. Formada a partir da uni\u00f3n dos CAF-CAEF (Comit\u00e9s Abertos de Escola e Facultade) e dos CAE (Comit\u00e9s Abertos de Estudantes). Defende un ensino p\u00fablico, galego, democr\u00e1tico e de calidade. Def\u00ednese como unha organizaci\u00f3n aberta, que se rexe pola democracia interna e o asemblearismo. Consid\u00e9ranse herdeiros de ERGA, dos CAF e dos CAE.\nObxectivos.\nAsume un posicionamento ideol\u00f3xico e loita por \"impulsar e imprimirlle un novo ritmo ao movemento estudantil galego, recollendo e asumindo a herdanza ideol\u00f3xica e pr\u00e1ctica das organizaci\u00f3ns estudant\u00eds nacionalistas e dando unha resposta conxunta e coordinada de todo o estudantado aos ataques ao ensino p\u00fablico do pa\u00eds\".\nEstrutura.\nTen unha estrutura confederal composta por organismos diferenciados para o \u00e1mbito de ensino medio e o universitario e outros de conxuntos en que os dous \u00e1mbitos confl\u00faen.\nA c\u00e9lula b\u00e1sica da organizaci\u00f3n est\u00e1 composta polos Comit\u00e9s de Centro, formados por todas aquelas persoas que, nunha mesma escola, facultade ou instituto, decidan participar da organizaci\u00f3n. Esta asemblea de centro escolle entre os seus membros un ou unha representante est\u00e1bel no Consello de Campus e servir\u00e1 de comunicaci\u00f3n entre este e o seu Centro.\nA reuni\u00f3n -de xeito ordinario unha vez ao mes- de t\u00f3dolos membros dos Comit\u00e9s dun mesmo Campus Universitario \u00e9 a Asemblea de Campus, o m\u00e1ximo \u00f3rgano en cada un dos campus onde os Comit\u00e9s te\u00f1en presenza. O Consello de Campus \u00e9 o \u00f3rgano executivo da Asemblea de Campus e comp\u00f3\u00f1eno as e os respons\u00e1beis de centro e as responsabilidades do Campus (como m\u00ednimo a responsabilidade de Campus, Institucional e Finanzas).\nA reuni\u00f3n -de xeito ordinario unha vez ao mes- de todos os membros dos Comit\u00e9s de ensino medio dunha mesma \u00e1rea son as Asembleas locais e comarcais.\nO Consello Zonal \u00e9 o \u00f3rgano conxunto respons\u00e1bel de coordinar na s\u00faa zona os dous \u00e1mbitos de ensino (universidade e ensino medio).\nOs Consellos Nacionais (de Universidade e de Ensino Medio) son os m\u00e1ximos \u00f3rganos executivos entre asembleas nacionais. Cada un deles \u00e9 respons\u00e1bel de efectivizar a li\u00f1a pol\u00edtica da organizaci\u00f3n no correspondente sector (ensino medio e universidade).\nO Consello Confederal \u00e9 o \u00f3rgano conxunto respons\u00e1bel da coordinaci\u00f3n nacional dos dous \u00e1mbitos do ensino e est\u00e1 formado polos membros dos dous Consellos Nacionais.\nA Comisi\u00f3n Nacional de Mulleres \u00e9 o \u00f3rgano conxunto de ensino medio e universitario respons\u00e1bel de estabelecer a li\u00f1a pol\u00edtica en materia de feminismo dos Comit\u00e9s e esta composta por todas as mozas membros dos Comit\u00e9s e que voluntariamente decidan participar nela.\nA Asemblea Nacional, de car\u00e1cter bianual, \u00e9 o m\u00e1ximo \u00f3rgano de decisi\u00f3n dos Comit\u00e9s da que poden participar todos os membros dos Comit\u00e9s e que elixe os Consellos Nacionais.\nHistoria.\nPolas problem\u00e1ticas internas dos CAF e dos CAE, estas d\u00faas organizaci\u00f3ns optaron pola s\u00faa disoluci\u00f3n e impulsaron a nova organizaci\u00f3n do estudantado galego que, en maio de 2008, desembocar\u00eda na Asemblea Fundacional dos Comit\u00e9s. Naceron co obxectivo de defender \"unha educaci\u00f3n p\u00fablica, galega, democr\u00e1tica e de calidade\", continuando o traballo iniciado por ERGA, os CAF e os CAE .\nComo organizaci\u00f3n que aglutinou unha boa parte do estudantado organizado en clave nacionalismo de esquerdas \u00e9 unha das maioritarias no ensino universitario dende a s\u00faa creaci\u00f3n, a\u00ednda que a partir de 2011 por mor dunha escisi\u00f3n, a Liga Estudantil Galega, perde a maior\u00eda da representaci\u00f3n estudantil nos \u00f3rganos da Universidade de Santiago de Compostela.\nEn febreiro de 2011 no marco da I Asemblea Nacional dos Comit\u00e9s unha parte dos membros dos Comit\u00e9s abandonan a organizaci\u00f3n para constitu\u00edr a Liga Estudantil Galega. Isto repercute negativamente nos representantes da organizaci\u00f3n no Claustro da USC, perdendo unha parte importante destes."}
{"id": "184280", "revid": "89787", "url": "https://gl.wikipedia.org/wiki?curid=184280", "title": "Teor\u00eda do mundo de ferro-xofre", "text": "A teor\u00eda do mundo de ferro-xofre \u00e9 unha hip\u00f3tese sobre a orixe da vida enunciada por G\u00fcnter W\u00e4chtersh\u00e4user, un qu\u00edmico alem\u00e1n e avogado especialista en patentes, na que interve\u00f1en especies qu\u00edmicas e compostos de ferro e xofre. A s\u00faa hip\u00f3tese prop\u00f3n que as primeiras formas de vida na Terra puideron terse formado na superficie de minerais de sulfuro de ferro. W\u00e4chtersh\u00e4user prop\u00f3n que unha forma primitiva de metabolismo precedeu \u00e1 xen\u00e9tica. No seu traballo ent\u00e9ndese por metabolismo un ciclo de reacci\u00f3ns qu\u00edmicas que produce enerx\u00eda nunha forma que pode ser aproveitada por outros procesos. A idea \u00e9 que unha vez que se establece un ciclo metab\u00f3lico primitivo, este comeza a producir compostos cada vez m\u00e1is complexos. A idea chave da teor\u00eda \u00e9 que a qu\u00edmica primitiva da vida non se desenvolveu nunha disoluci\u00f3n en masa nos oc\u00e9anos, sen\u00f3n na superficie de minerais (por exemplo, pirita) pr\u00f3ximos a fontes hidrotermais. Trat\u00e1base dun ambiente anaer\u00f3bico e de alta temperatura (100\u00a0\u00b0C) e presi\u00f3n. As primeiras \"c\u00e9lulas\" ter\u00edan sido burbullas lip\u00eddicas nas superficies minerais. W\u00e4chtersh\u00e4user elaborou a hip\u00f3tese de que o \u00e1cido ac\u00e9tico, unha combinaci\u00f3n sinxela de carbono, hidr\u00f3xeno e os\u00edxeno que se pode encontrar no vinagre, desempe\u00f1ou un papel esencial. O \u00e1cido ac\u00e9tico forma parte do ciclo do \u00e1cido c\u00edtrico que \u00e9 fundamental para o metabolismo celular.\nAlgunhas das ideas fundamentais da teor\u00eda do mundo de ferro-xofre p\u00f3dense resumir na seguinte \"receita breve para crear vida\": Ferver auga. Axitala engadindo sulfuros de ferro e n\u00edquel. Burbullear a trav\u00e9s dela gas de mon\u00f3xido de carbono e sulfuro de hidr\u00f3xeno. Esperar a que se formen os p\u00e9ptidos.\nEn termos m\u00e1is t\u00e9cnicos, W\u00e4chtersh\u00e4user planteou os seguintes pasos para a aparici\u00f3n das prote\u00ednas:\nTanto o \u00e1cido ac\u00e9tico coma o pir\u00favico son substratos chaves do ciclo do \u00e1cido c\u00edtrico.\nEn 1997, W\u00e4chtersh\u00e4user e Claudia Huber mesturaron mon\u00f3xido de carbono, sulfuro de hidr\u00f3xeno e part\u00edculas de sulfuro de n\u00edquel a 100\u00a0\u00b0C e demostraron que se pod\u00edan formar amino\u00e1cidos. Ao ano seguinte, utilizando os mesmos ingredientes conseguiron producir p\u00e9ptidos.\nSistemas protoecol\u00f3xicos.\nEste modelo sit\u00faa o \"\u00faltimo antepasado com\u00fan universal\" LUCA no interior dunha fumarola ou cheminea negra hidrotermal en lugar de asumir a existencia dunha forma de LUCA de vida libre. As primeiras protoc\u00e9lulas orixinar\u00edanse dentro das chemineas negras en \"microcavernas\" cubertas por finas membranas con paredes de sulfuros met\u00e1licos. O \u00faltimo paso evolutivo ser\u00eda a s\u00edntese dunha membrana lip\u00eddica que finalmente permitir\u00eda a ese organismo abandonar o sistema de microcavernas dentro das chemineas negras e comezar a s\u00faa vida independente. Este postulado da adquisici\u00f3n serodia dos l\u00edpidos \u00e9 consistente coa presenza de tipos de membrana completamente diferentes nas archaea e eubacterias (ademais de eucariotas cunha fisiolox\u00eda celular moi similar en todas as formas de vida e noutros moitos aspectos).\nNun mundo abi\u00f3tico, asociar\u00edase unha termoclina de temperaturas e unha quimioclina de concentraci\u00f3ns coa s\u00edntese prebi\u00f3tica de mol\u00e9culas org\u00e1nicas, m\u00e1is quentes na proximidade da fumarola rica en compostos qu\u00edmicos e m\u00e1is fr\u00eda, pero tam\u00e9n con menos riqueza, a maiores distancias. A migraci\u00f3n dos compostos sintetizados de \u00e1reas de maior a menor concentraci\u00f3n sinala unha direccionalidade que proporciona tanto unha fonte coma un sumidoiro nun modo autoorganizado, permitindo procesos protometab\u00f3licos nos que tanto a produci\u00f3n de \u00e1cido ac\u00e9tico coma a s\u00faa posible oxidaci\u00f3n se poden organizar espacialmente.\nNeste sentido, moitas das reacci\u00f3ns individuais que se encontran actualmente na glic\u00f3lise poder\u00edanse ter encontrado orixinalmente f\u00f3ra de calquera membrana celular en desenvolvemento, onde o ecosistema da fumarola \u00e9 o equivalente funcional dunha soa c\u00e9lula. As comunidades qu\u00edmicas que tiveran maior integridade estrutural e resistencia \u00e1s condici\u00f3ns flutuantes e de cambio violento eran seleccionadas positivamente. O seu \u00e9xito orixinar\u00eda zonas locais de esgotamento de reactivos precursores importantes. A incorporaci\u00f3n progresiva destes compo\u00f1entes precursones a unha membrana celular incrementar\u00eda gradulamente a complexidade metab\u00f3lica no interior desta membrana celular \u00e1 vez que levar\u00eda a unha maior simplicidade ambiental no ambiente externo. Producir\u00edase finalmente unha reacci\u00f3n en cadea explosiva que levar\u00eda rapidamente ao desenvolvemento de conxuntos catal\u00edticos complexos con capacidade de manterse autonomamente.\nRussell engade un factor significativo a estas ideas salientando que a mackinawita (un mineral de sulfuro de ferro) semipermeable e as membranas de silicatos poder\u00edan formarse naturalmente baixo estas condici\u00f3ns e poder\u00edanse separar as reacci\u00f3ns ligadas electroquimicamente no espazo, ou quizais tam\u00e9n no tempo.\nMalia isto, non est\u00e1 claro se o mecanismo proposto para a vida abiox\u00e9nica poder\u00eda realmente funcionar ou se as\u00ed \u00e9 como comezou a vida."}
{"id": "184282", "revid": "43749", "url": "https://gl.wikipedia.org/wiki?curid=184282", "title": "Alexander Oparin", "text": ""}
{"id": "184285", "revid": "85894", "url": "https://gl.wikipedia.org/wiki?curid=184285", "title": "Acevoso, A Encomenda, A Pobra de Trives", "text": "Acevoso \u00e9 un lugar da parroquia da A Encomenda, no concello da Pobra de Trives, na comarca da Terra de Trives. Segundo o IGE a s\u00faa poboaci\u00f3n no ano 2010 era de 21 persoas (12 mulleres e 9 homes).\nSituado sobre o val do r\u00edo San L\u00e1zaro, que fai de l\u00edmite co concello de Manzaneda, est\u00e1 atravesado pola estrada OUR-CV-51."}
{"id": "184286", "revid": "85894", "url": "https://gl.wikipedia.org/wiki?curid=184286", "title": "Correxais, Correxais, Vilamart\u00edn de Valdeorras", "text": "Correxais \u00e9 un lugar da parroquia de Correxais, no concello de Vilamart\u00edn de Valdeorras, na comarca de Valdeorras. Segundo o IGE a s\u00faa poboaci\u00f3n no ano 2010 era de 47 persoas (22 mulleres e 25 homes)."}
{"id": "184287", "revid": "85894", "url": "https://gl.wikipedia.org/wiki?curid=184287", "title": "Domecelle, San Xo\u00e1n de R\u00edo, San Xo\u00e1n de R\u00edo", "text": "Domecelle \u00e9 un lugar da parroquia de San Xo\u00e1n de R\u00edo, no concello de San Xo\u00e1n de R\u00edo, na comarca da Terra de Trives. Segundo o IGE en 2010 ti\u00f1a 17 habitantes (10 mulleres e 7 homes).\nDomecelle pos\u00fae unha ermida dedicada a Santo Ant\u00f3n. O 13 de xu\u00f1o celebra a festa na s\u00faa honra."}
{"id": "184288", "revid": "85894", "url": "https://gl.wikipedia.org/wiki?curid=184288", "title": "Eiravedra, San Salvador de Mourisco, Paderne de Allariz", "text": "Eiravedra \u00e9 un lugar da parroquia de San Salvador de Mourisco, no concello de Paderne de Allariz, na comarca de Allariz - Maceda. Segundo o IGE a s\u00faa poboaci\u00f3n no ano 2010 era de 28 persoas (18 mulleres e 10 homes)."}
{"id": "184289", "revid": "85894", "url": "https://gl.wikipedia.org/wiki?curid=184289", "title": "Espi\u00f1o, Videferre, O\u00edmbra", "text": "Espi\u00f1o \u00e9 un lugar da parroquia de Videferre, no concello de O\u00edmbra, na comarca de Ver\u00edn. Segundo o IGE, en 2013 ti\u00f1a 90 habitantes (49 homes e 41 mulleres).\nNa antiga escola do lugar est\u00e1 a sede da Asociaci\u00f3n Cultural San Roque."}
{"id": "184290", "revid": "1131", "url": "https://gl.wikipedia.org/wiki?curid=184290", "title": "Gorgua, San Pedro da Torre, Padrenda", "text": "Gorgua \u00e9 un lugar da parroquia de San Pedro da Torre, no concello de Padrenda, na comarca da Terra de Celanova. Segundo o IGE a s\u00faa poboaci\u00f3n no ano 2010 era de 81 persoas (46 mulleres e 35 homes)."}
{"id": "184291", "revid": "85894", "url": "https://gl.wikipedia.org/wiki?curid=184291", "title": "Lamas de Outeiro, Sabucedo de Montes, Cartelle", "text": "Lamas de Outeiro \u00e9 un lugar da parroquia de Sabucedo de Montes, no concello de Cartelle, na comarca da Terra de Celanova. Ti\u00f1a 33 habitantes no ano 2011 segundo datos do INE e do IGE, dos cales 15 eran homes e 18 mulleres. Iso sup\u00f3n un aumento da poboaci\u00f3n respecto a 2010, cando ti\u00f1a 31 habitantes (17 homes e 17 mulleres).\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo, e , que \u00e9 unha parte alta ou elevaci\u00f3n do terreo."}
{"id": "184292", "revid": "4817", "url": "https://gl.wikipedia.org/wiki?curid=184292", "title": "Active Cavity Radiometer Irradiance Monitor Satellite", "text": "ACRIMSAT (acr\u00f3nimo de \"Active Cavity Radiometer Irradiance Monitor Satellite\") \u00e9 un sat\u00e9lite artificial da NASA lanzado o 21 de decembro de 1999 mediante un foguete Taurus desde a base Vandenberg da Forza A\u00e9rea, en California, como carga secundaria xunto \u00f3 sat\u00e9lite Arirang-1.\nCaracter\u00edsticas.\nACRIMSAT forma parte do Sistema de Observaci\u00f3n Terrestre (\"Earth Observing System\") da NASA e est\u00e1 adicado \u00e1 medici\u00f3n da variaci\u00f3n irradiancia solar total. A estrutura principal ten forma octogonal, cun ancho de 77,5\u00a0cm e un alto de 66,0\u00a0cm. Cos paneis solares estendidos a envergadura do sat\u00e9lite chega aos 178\u00a0cm. A potencia proporcionada polos paneis \u00e9 de 80 vatios.\nACRIMSAT mideu o efecto do paso de Venus fronte o Sol o 8 de xu\u00f1o de 2004 na irradiancia solar.\nInstrumentos.\nACRIMSAT usa como instrumento de medida o ACRIM-3, que mide a irradiancia cunha precisi\u00f3n mellor que o 0,1%. Os datos recollidos por ACRIM-3 estenden a medici\u00f3n da irradiancia feita polos instrumentos ACRIM-2 (a bordo do sat\u00e9lite UARS) e ACRIM-1 (a bordo do sat\u00e9lite Solar Maximum Mission en 1980)."}
{"id": "184293", "revid": "85894", "url": "https://gl.wikipedia.org/wiki?curid=184293", "title": "Pousada, Gra\u00edces, A Peroxa", "text": "Pousada \u00e9 un lugar da parroquia de Gra\u00edces, no concello da Peroxa, na comarca de Ourense. Segundo o IGE a s\u00faa poboaci\u00f3n no ano 2010 era de 49 persoas (31 mulleres e 18 homes).\nDurante o \u00faltimo cuarto do s\u00e9culo XIX e primeiro do s\u00e9culo XX, Pousada foi no n\u00facleo de poboaci\u00f3n m\u00e1is importante economicamente do concello da Peroxa."}
{"id": "184294", "revid": "2004607", "url": "https://gl.wikipedia.org/wiki?curid=184294", "title": "Circu\u00edto de Monsanto Park", "text": ""}
{"id": "184295", "revid": "1131", "url": "https://gl.wikipedia.org/wiki?curid=184295", "title": "Prada", "text": "O top\u00f3nimo Prada pode referirse a:\nAmais como apelido pode referirse a:"}
{"id": "184296", "revid": "5863", "url": "https://gl.wikipedia.org/wiki?curid=184296", "title": "Maret", "text": "Mari Laura Gonz\u00e1lez Gonz\u00e1lez, m\u00e1is co\u00f1ecida como Maret, nada en Cameixa (Bobor\u00e1s) o 6 de outubro de 1986, \u00e9 unha cantante e presentadora de televisi\u00f3n galega.\nTraxectoria.\nCriouse percorrendo festas e romar\u00edas de Galicia co posto de polbo \u00e1 feira familiar e conviviu coa m\u00fasica desde pequena, o seu pai toca o acorde\u00f3n nunha charanga. A s\u00faa familia vive en Arcos, parroquia carballi\u00f1esa soada por ser o berce das \"pulpeiras\".\nCon 11 anos participou en concursos como o \"Tequelexou\". Admiradora de Ana Kiro, cantou en \"Tardes con Ana\", o emblem\u00e1tico talk-show da Televisi\u00f3n de Galicia. En 2008 foi finalista en \"Factor X\", un concurso da canle \"Cuatro\" de televisi\u00f3n para buscar novos valores da canci\u00f3n.\nGa\u00f1adora da 1\u00aa edici\u00f3n de \"Recantos\", concurso de cantantes no programa \"Luar\" da Televisi\u00f3n de Galicia. Desde outubro do 2010 ata xullo do 2011 competiron 20 concursantes representando a outros tantos recantos de Galicia, inclu\u00edndo a emigraci\u00f3n. Maret foi a representante do Ribeiro. Conseguiu promocionar \u00e1 segunda fase do concurso, na que o xurado foi outorg\u00e1ndolle as notas m\u00e1is altas ata conseguir o \u00fanico triplo 10 de todo o certame.\nFoi pregoeira do Correlingua de 2011 animando aos rapaces a utilizar o galego nas redes sociais.\nTen publicado un disco titulado \"Maret\" no que interpreta temas con letras escritas por ela mesma.\nA s\u00faa estrea como cantante profesional na televisi\u00f3n foi na Gala Especial do Ap\u00f3stolo da TVG o 24 de xullo de 2011.\nComo presentadora, comezou conducindo o programa Luar da TVG xunto a Xos\u00e9 Ram\u00f3n Gayoso durante a tempada 2011 -2012."}
{"id": "184297", "revid": "85894", "url": "https://gl.wikipedia.org/wiki?curid=184297", "title": "San Rom\u00e1n, Sobradelo, Xunqueira de Amb\u00eda", "text": "San Rom\u00e1n \u00e9 un lugar da parroquia de Sobradelo, no concello de Xunqueira de Amb\u00eda, na comarca de Ourense. Segundo o IGE a s\u00faa poboaci\u00f3n no ano 2010 era de 6 persoas (3 mulleres e 3 homes).\n\u00c9 a sede do Tangara\u00f1o Cultural promovido pola poeta Rochi N\u00f3voa V\u00e1zquez, natural da aldea."}
{"id": "184300", "revid": "85894", "url": "https://gl.wikipedia.org/wiki?curid=184300", "title": "San Sim\u00f3n, Sorga, A Bola", "text": "San Sim\u00f3n \u00e9 un lugar da parroquia de Sorga, no concello da Bola, na comarca de Ourense.\nTi\u00f1a 12 habitantes no ano 2011 segundo datos do INE e do IGE, dos cales 8 eran homes e 4 mulleres. Iso sup\u00f3n unha diminuci\u00f3n da poboaci\u00f3n respecto a 2010, cando ti\u00f1a 13 habitantes (9 homes e 4 mulleres)."}
{"id": "184301", "revid": "785", "url": "https://gl.wikipedia.org/wiki?curid=184301", "title": "San Sim\u00f3n", "text": "O nome de San Sim\u00f3n pode referirse a:\nO top\u00f3nimo San Sim\u00f3n pode referirse a:"}
{"id": "184302", "revid": "1888", "url": "https://gl.wikipedia.org/wiki?curid=184302", "title": "San Sim\u00f3n, Cesantes, Redondela", "text": ""}
{"id": "184303", "revid": "89787", "url": "https://gl.wikipedia.org/wiki?curid=184303", "title": "Jo\u00e3o de Sousa Carvalho", "text": "Jo\u00e3o de Sousa Carvalho, nado o 22 de febreiro de 1745 en Estremoz (Portugal) e finado no Alentexo contra o 1798, foi un compositor e profesor portugu\u00e9s.\nVida.\nJo\u00e3o de Sousa Carvalho naceu en Estremoz en 1745, fillo de Paulo de Carvalho e de Ana Maria Ang\u00e9lica. Dende o 28 de outubro de 1753 estudou en Vila Vi\u00e7osa, no colexio dos Santos Reis Magos, e a partir de 1761 no \"Conservatorio di S. Onofrio\" de N\u00e1poles con Carlo Cotumacci. En 1766 a s\u00faa obra \"La Nitteti\" (con libreto de Pietro Metastasio) foi interpretada en Roma. En 1767 volveu a Portugal, e o 22 de novembro dese mesmo ano adheriuse \u00e1 Irmandade de Sta. Cec\u00edlia en Lisboa, foi nomeado profesor de contrapunto do Seminario da Patriarcal, onde m\u00e1is tarde exerceu como mestre entre 1769 e 1773, e mestre de capela entre 1773 e 1798. Entre os seus alumnos destacaron Ant\u00f3nio Leal Moreira, Jo\u00e3o Jos\u00e9 Baldi, e o c\u00e9lebre compositor de \u00f3pera Marcos Portugal. En 1778 converteuse en profesor de m\u00fasica da familia real portuguesa substitu\u00edndo a Davide Perez no cargo. Ao finalizar o seu servizo, retirouse nunha propiedade que ti\u00f1a no Alentexo, onde morreu contra o ano 1798.\nCarvalho foi o compositor m\u00e1is importante da s\u00faa xeraci\u00f3n e un dos m\u00e1is importantes na historia da m\u00fasica do seu pa\u00eds. A s\u00faa numerosa obra sacra foi escrita no estilo de Niccol\u00f2 Jommelli. A s\u00faa \u00f3pera seria, e as s\u00faas serenatas, foron realizadas nos pazos reais de Ajuda e de Queluz."}
{"id": "184306", "revid": "89787", "url": "https://gl.wikipedia.org/wiki?curid=184306", "title": "Carlos L\u00f3pez Garc\u00eda-Picos", "text": "Carlos L\u00f3pez Garc\u00eda-Picos, nado en Betanzos o 19 de outubro de 1922 e finado en Oleiros o 23 de decembro do 2009, foi un compositor galego, principal impulsor, socio e membro de honra da Asociaci\u00f3n Galega de Compositores. Tivo unha especial relevancia na di\u00e1spora galega, amosando durante os anos que permaneceu en Buenos Aires (Arxentina) un constante compromiso coa colectividade galega que se reflectiu en moitos aspectos da s\u00faa obra, as\u00ed como na s\u00faa participaci\u00f3n como director de distintas agrupaci\u00f3ns corais como o coro Os Rumorosos do Centro Betanzos de Buenos Aires, o coro Alborada da Casa de Galicia de Par\u00eds, a Coral Rosal\u00eda de Castro da Asociaci\u00f3n Galega e a agrupaci\u00f3n coral do Centro Gallego de Buenos Aires.\nProfundamente comprometido co papel que xogan os compositores nos tempos que lles toca vivir, Garc\u00eda-Picos escribiu un artigo de pensamento que transloce as s\u00faas inquedanzas sobre isto: \"Problem\u00e1tica de los compositores gallegos actuales\".\nTraxectoria.\nPrimeiros anos.\nCarlos L\u00f3pez Garc\u00eda-Picos naceu o 19 de outubro de 1922 no n\u00famero 22 do lugar da Magdalena, na cidade de Betanzos (A Coru\u00f1a). Terceiro dos sete fillos de Manuela Garc\u00eda Vel\u00f3n e Jos\u00e9 Antonio L\u00f3pez Picos, que era clarinetista e saxofonista da Banda Municipal de Betanzos dende 1917, posto que compaxinaba co seu traballo de carpinteiro. Foi o seu pai quen o iniciou aos sete anos nos seus estudos musicais co requinto, xa que non lle alcanzaban os dedos para tocar o clarinete, nunha pequena orquestra de seis instrumentos de vento coa que percorr\u00eda a comarca betanceira amenizando as s\u00faas festas. Posteriormente, en 1936, ingresou na Banda Municipal de Betanzos como educando, tendo como profesor ao palentino V\u00edctor Pariente Herrej\u00f3n, quen daquela ostentaba o cargo de director da banda.\nCo inicio da Guerra Civil, o ex\u00e9rcito sublevado iniciou unha depuraci\u00f3n de funcionarios leais ao goberno republicano que afectou ao tuba e a un saxofonista. Esta situaci\u00f3n obrigar\u00eda a seu pai a marchar \u00e1 Arxentina, a onde se trasladara anos atr\u00e1s a s\u00faa irm\u00e1 Carmen, cinco anos maior ca el. Neste punto, Carlos L\u00f3pez foi nomeado clarinete o 20 de decembro dese mesmo ano, segundo documenta Cuns Lousa:\nDurante os tres anos que permaneceu na banda brigantina, o xove Carlos participou na mesma interpretando o clarinete, a trompeta e o tromb\u00f3n. Xa finalizada a guerra, o 18 de decembro de 1939, Carlos L\u00f3pez renunciou ao seu salario de 240 pesetas. Pouco despois, contra o mes de febreiro de 1940, Carlos embarcou tam\u00e9n cara ao pa\u00eds suramericano, seguindo os pasos do seu pai tres anos antes, onde iniciou a que el mesmo definiu como \"segunda etapa da s\u00faa vida\".\nEtapa na Arxentina.\n\u00c1 s\u00faa chegada ao pa\u00eds suramericano, Carlos L\u00f3pez desempe\u00f1ou distintos traballos no sector t\u00e9xtil, limpando chemineas, nunha empresa de calzado, e como colaborador do Centro Galego. Ao mesmo tempo participou en diversas orquestras de baile, tocando tam\u00e9n durante varios anos no Conxunto de Gaitas de D\u00e1maso G\u00f3mez. A Buenos Aires de finais dos anos 1930 e principios da d\u00e9cada de 1940 ti\u00f1a unha sociedade en plena expansi\u00f3n que viv\u00eda o momento de maior importancia da historia da m\u00fasica arxentina. Al\u00ed comezou os seus estudos de harmon\u00eda e contrapunto escol\u00e1sticos co profesor catal\u00e1n Lorenzo Serrallach \u00e1 vez que entrou a formar parte da Coral Polif\u00f3nica Os Rumorosos do Centro Betanzos de Buenos Aires en 1944, que daquela era dirixida polo mestre Corallini.\nUn ano despois do seu ingreso na Coral Polif\u00f3nica Os Rumorosos foi nomeado director adxunto, e posteriormente, en 1947, foi nomeado director da agrupaci\u00f3n, cargo que desempe\u00f1ou durante m\u00e1is de trinta anos, obtendo con este coro diversos premios en certames convocados na capital arxentina entre 1946 e 1966. Deste xeito comezaba a s\u00faa carreira como director coral, que continuou coa fundaci\u00f3n, xunto co mestre Maiztegui, do coro do Centro Gallego de Buenos Aires, agrupaci\u00f3n que tam\u00e9n dirixiu durante varios anos.\nParalelamente \u00e1 s\u00faa actividade como director coral, Carlos L\u00f3pez estudou co mestre ruso Jacob Ficher, que fora alumno de Rimsky-Korsakov, e que daquela estaba a traducir os \"Principios de Orquestaci\u00f3n\" ao castel\u00e1n, e con quen ampliou os seus co\u00f1ecementos de contrapunto e estudou a fuga, composici\u00f3n e instrumentaci\u00f3n.\nEn 1954, despois de ter composto varias pezas para piano, outras para varias agrupaci\u00f3ns de instrumentos de vento e a s\u00faa primeira obra orquestral, \"Festa. Sinfonieta\", ti\u00f1a lugar a s\u00faa presentaci\u00f3n ao p\u00fablico que se produciu no Teatro Rivera Indarte de C\u00f3rdoba. Dous anos despois, en 1956, estreou no Teatro Col\u00f3n o ballet \"La farsa de la b\u00fasqueda\" que compuxo en colaboraci\u00f3n co seu compa\u00f1eiro de estudos Emilio Terraza, e que foi dirixida na s\u00faa estrea por Mauricio Kagel \u00e1 fronte da Orquesta de C\u00e1mara del Teatro Col\u00f3n. A pesar de que tan s\u00f3 tres dos seis n\u00fameros do ballet foran compostos por Carlos L\u00f3pez, o \u00e9xito desta estrea valeulles a ambos a obtenci\u00f3n dunha bolsa da Embaixada de Francia en Buenos Aires que, xunto co apoio de destacadas personalidades do galeguismo como Lu\u00eds Seoane, lle permitiu ao compositor betanceiro embarcarse a Par\u00eds ese mesmo ano, iniciando unha estancia intermitente na capital francesa, onde continuou a s\u00faa formaci\u00f3n musical durante seis anos.\nPar\u00eds.\nCarlos L\u00f3pez partiu cara a Par\u00eds en 1957 e residiu na capital francesa ata 1959. A\u00ednda que a s\u00faa estad\u00eda en Francia non foi moi duradeira no tempo, foi unha etapa fundamental na s\u00faa formaci\u00f3n e desenvolvemento como compositor, xa que foi precisamente en 1957 cando a \"Nova M\u00fasica\" comezou a romper o rigor formalista. Al\u00ed recibiu clases de composici\u00f3n con Tony Aubin e Darius Milhaud no Conservatorio Nacional de Par\u00eds e, simultaneamente, estudou orquestraci\u00f3n con Pierre Wissmer e direcci\u00f3n orquestral con L\u00e9on Barzin na Scholla Cantorum.\nNa capital francesa recibiu ensinanzas tam\u00e9n de importantes personalidades como Olivier Messiaen, Henri Dutilleux, Florent Schmitt ou Andr\u00e9 Jolivet, nun obradoiro no que estes e outros compositores falaban das s\u00faas obras a un grupo de 15 alumnos. A importancia desta etapa queda evidenciada nas palabras do propio compositor anos m\u00e1is tarde, cando declaraba:\nNon obstante, a bolsa que lle concedera a Embaixada de Francia en Buenos Aires non era suficiente para que puidese dedicarse en exclusiva \u00e1 m\u00fasica, o que o obrigou a buscar diversos traballos, primeiro para a empresa Citro\u00ebn e despois como mordomo do matrimonio Chaisemartin. De feito a bolsa que lle concederon non era suficiente nin para pagar a pasaxe para ir a Par\u00eds, o que lle fixo considerar o non empregala, como declarou:\nEn 1959 chegaba \u00e1 s\u00faa fin a estad\u00eda de Carlos L\u00f3pez Garc\u00eda-Picos en Par\u00eds, durante a cal dirixiu o coro Alborada da Casa de Galicia parisiense. Tam\u00e9n chegou a estrear varias composici\u00f3ns na capital francesa, entre as que destaca polo \u00e9xito de cr\u00edtica o seu \"Preludio e tema con variaci\u00f3ns\" para quinteto de vento, composta en Buenos Aires o ano no que partiu cara a Par\u00eds e estreada en 1958. O compositor regresaba a Arxentina deixando unha Francia cuxo mundo musical se transformara, e onde acadara a perfecci\u00f3n acad\u00e9mica \u00e1 hora de compo\u00f1er. Antes de deixar a capital francesa, Wissmer d\u00edxolle felicit\u00e1ndoo por un exercicio:\nRegreso a Arxentina.\nEn 1964, de volta en Buenos Aires, continuou a s\u00faa formaci\u00f3n con Emilio Tejeda para familiarizarse coas novas t\u00e9cnicas de notaci\u00f3n musical. Ao mesmo tempo, Carlos L\u00f3pez participou e promoveu a fundaci\u00f3n da Asociaci\u00f3n de J\u00f3venes Compositores de Argentina, na que ocupou varios cargos. Esta asociaci\u00f3n ofrec\u00eda a posibilidade aos seus membros, entre os que se encontraban compositores como Alejandro Pinto e Ra\u00fal Schemper, de estrear as s\u00faas obras grazas ao acordo que manti\u00f1a co Teatro Col\u00f3n, o que posibilitou que todos os anos se realizasen estreas sinf\u00f3nicas.\nNesta etapa compuxo algunhas das p\u00e1xinas m\u00e1is significativas do seu cat\u00e1logo. Tras varias estreas de obras de c\u00e1mara escribiu a obra sinf\u00f3nica \"Sindy\", estreada en 1976 pola Orquesta Filarm\u00f3nica de Buenos Aires e que foi elixida para representar \u00e1 Arxentina nos Encontros de M\u00fasica Contempor\u00e1nea da UNESCO. Desta \u00e9poca tam\u00e9n \u00e9 salientable a estrea da s\u00faa obra \"Ra-r\u00e1\" pola mesma orquestra e no mesmo escenario, que recibiu un notable \u00e9xito de cr\u00edtica.\nPor\u00e9n, a situaci\u00f3n no pa\u00eds suramericano durante a ditadura miliar arxentina non era sinxela e Carlos L\u00f3pez foi detido en d\u00faas ocasi\u00f3ns, chegando mesmo a ir as autoridades a buscalo ao ensaio do coro que dirix\u00eda. Isto, xunto \u00e1 intenci\u00f3n de Carlos L\u00f3pez de dedicarse integramente \u00e1 composici\u00f3n, motivou que en 1984 o compositor deixase Arxentina para tornar a Galiza.\nVolta a Galiza.\nO 11 de maio de 1984 regresou definitivamente a Galiza, instal\u00e1ndose primeiramente na Coru\u00f1a durante uns meses, e posteriormente no seu Betanzos natal, onde compaxinou a docencia privada coa direcci\u00f3n dalgunhas agrupaci\u00f3ns locais. Durante a s\u00faa estad\u00eda na Coru\u00f1a traballou na s\u00faa \"Obertura cicl\u00f3pea\", unha obra sinf\u00f3nica que continuaba a li\u00f1a de busca de liberdade de \"Marsya\" (1983), \u00e1 vez que co\u00f1ec\u00eda a obra do compositor e clarinetista Jes\u00fas Villa-Rojo, cuxas posibilidades notacionais empregar\u00eda en composici\u00f3ns posteriores.\nAo ano seguinte do seu regreso a Galiza tivo lugar a estrea en Espa\u00f1a das s\u00faas obras \"Scherzo\", \"Preludio y fuga\" e \"Tema con variaciones\" dentro das \"Primeiras Xornadas Culturais Betanceiras\" da man do Quinteto de Vento da Coru\u00f1a. En 1986 estreou no Centro Ra\u00ed\u00f1a Sof\u00eda de Madrid a s\u00faa obra camer\u00edstica \"Josi-Tonadas\", que ao ano seguinte foi interpretada tam\u00e9n no Festival de M\u00fasica do s\u00e9culo XX de Bilbao, sendo nos dous casos un \u00e9xito.\nDurante estes anos, nos que se estableceu definitivamente na s\u00faa localidade natal de Betanzos, desenvolveu a s\u00faa etapa m\u00e1is produtiva dende o punto de vista compositivo, actividade que se viu recompensada co feito de ser un dos compositores galegos m\u00e1is presente nas programaci\u00f3ns da Orquestra Sinf\u00f3nica de Galicia, con varias estreas a cargo desta formaci\u00f3n.\nA creaci\u00f3n da Asociaci\u00f3n Galega de Compositores.\nDende o seu regreso a Galiza entrou en contacto con varios compositores galegos novos cos que fundou a Asociaci\u00f3n Galega de Compositores (AGC), que naceu na Coru\u00f1a o 22 de xu\u00f1o de 1987. Amais de L\u00f3pez Garc\u00eda-Picos, constitu\u00edron a Asociaci\u00f3n compositores como Jorge Berdullas del R\u00edo, Juan Dur\u00e1n, Manuel Mosquera, Xavier de Paz, Paulino Pereiro e Juan Vara.\nA creaci\u00f3n da Asociaci\u00f3n Galega de Compositores foi a materializaci\u00f3n da idea que ti\u00f1a dende a s\u00faa chegada a Galiza. O fin da Asociaci\u00f3n ser\u00eda difundir a obra dos seus membros a trav\u00e9s de concertos, discos e edici\u00f3n de partituras. Esta idea xurdiu logo de que Carlos co\u00f1ecese a existencia da Asociaci\u00f3n de Compositores Sinf\u00f3nicos de Espa\u00f1a (ACSE) e a Associaci\u00f3 Catalana de Compositors, o que lle fixo ver a necesidade de crear algo similar en Galiza.\nEn 1992 formou parte da comisi\u00f3n organizadora do Congreso Iberoamericano de Compositores que se celebrou no Palau de la M\u00fasica de Valencia, sendo un dos relatores. Tres anos despois, o 21 de abril de 1995 estre\u00e1ronse tres das s\u00faas composici\u00f3ns para piano en Betanzos durante un concerto monogr\u00e1fico da s\u00faa obra pian\u00edstica.\nCarlos L\u00f3pez Garc\u00eda-Picos foi o presidente da AGC dende a s\u00faa fundaci\u00f3n ata 2001, cando pasou a ser nomeado socio de honra. Asemade, tam\u00e9n foi membro da Xunta Directiva da Confederaci\u00f3n Espa\u00f1ola de Asociaci\u00f3ns de Compositores Sinf\u00f3nicos (CEACS).\nMorte.\nO 23 de decembro do 2009, Garc\u00eda-Picos faleceu na localidade de Oleiros (A Coru\u00f1a), despois dunha longa enfermidade que xa lle impedira asistir \u00e1 estrea dunha das s\u00faas \u00faltimas obras orquestrais na Coru\u00f1a en 2006. As s\u00faas cinzas foron esparexidas pola r\u00eda de Betanzos no lugar da Cangrexeira, seguindo a s\u00faa \u00faltima vontade. Na cerimonia dedic\u00e1ronlle unhas palabras a s\u00faa filla Teresa L\u00f3pez Ares e o presidente da Asociaci\u00f3n Galega de Compositores, Paulino Pereiro, quen lembrou ao compositor como unha persoa humilde, que defendera as s\u00faas ideas, que se compromet\u00eda coas causas nas que cr\u00eda e estaba convencido de que o ser humano pod\u00eda mellorar o mundo, e para iso Pereiro afirmou, \"decidiu armarse coa arma menos agresiva que co\u00f1ec\u00eda: a m\u00fasica\". Como homenaxe, a Banda Municipal de M\u00fasica de Betanzos interpretou o \"Himno galego\".\nLogo da s\u00faa morte, o daquela Conselleiro de Cultura Roberto Varela declarou:\nObra.\nGarc\u00eda-Picos deixou un amplo cat\u00e1logo formado por 141 obras, froito tanto da s\u00faa lonxevidade como da s\u00faa dedicaci\u00f3n ao \"m\u00e9tier\" de compo\u00f1er, cun gran n\u00famero de obras sinf\u00f3nicas, cuartetos, obras pian\u00edsticas, para violoncello e para diversas formaci\u00f3ns camer\u00edsticas. A maior parte da s\u00faa produci\u00f3n \u00e9 m\u00fasica de c\u00e1mara, que sup\u00f3n o 43% do total da s\u00faa obra, mentres que a m\u00fasica orquestral e a m\u00fasica para piano supo\u00f1en o 28% e 21% da s\u00faa produci\u00f3n. Por outra banda, a maior parte da s\u00faa produci\u00f3n foi composta en Betanzos (68%), mentres que algo menos dun terzo foi realizada cando o compositor resid\u00eda en Buenos Aires.\nO compositor betanceiro cedeu os dereitos dalgunhas das s\u00faas obras \u00e1 Organizaci\u00f3n das Naci\u00f3ns Unidas (ONU). Despois da s\u00faa morte, o pleno do Concello de Betanzos aprobou por unanimidade unha proposta do grupo municipal do Bloque Nacionalista Galego para recompilar, gravar e editar a s\u00faa obra.\nCaracter\u00edsticas xerais.\nNa s\u00faa produci\u00f3n musical nunca renunciou \u00e1s s\u00faas ra\u00edces galegas, a\u00ednda que en sentido m\u00e1is amplo, pode considerarse un m\u00fasico comprometido co seu tempo e co\u00f1ecedor das vangardas. A maior constante da m\u00fasica de Carlos L\u00f3pez Garc\u00eda-Picos \u00e9 a enerx\u00eda, entendida dende un punto de vista amplo. Cando regresou a Galiza fundou a Asociaci\u00f3n Galega de Compositores e involucrouse no labor de promover en Galiza a m\u00fasica m\u00e1is vangardista.\nA\u00ednda que o estilo compositivo de Carlos L\u00f3pez Garc\u00eda-Picos foi evolucionando na procura de diversos cami\u00f1os, mesmo \u00e1s veces afastados ou contraditorios, existen elementos recorrentes na s\u00faa obra, como \u00e9 o caso da disonancia, e especialmente da segunda menor, que \u00e9 empregada polo compositor betanceiro para constru\u00edr acordes e arpexos que proporcionasen sonoridades \u00e1speras e duras, chegando a outorgarlle \u00e1 disonancia unha funci\u00f3n construtiva. A\u00ednda as\u00ed, a disonancia non \u00e9 unha constante na s\u00faa obra, con excepci\u00f3ns notables coma o seu \"Concerto para trompeta e orquestra\", o cal foi definido polo compositor como \"unha obra moi melodiosa e contempor\u00e1nea, mais sen disonancias\".\nCarlos L\u00f3pez Garc\u00eda-Picos alternaba frecuentemente estas pasaxes disonantes con contrastes bruscos (xeralmente interrupci\u00f3ns bruscas ou movementos lentos cunha linguaxe tonal e de gran lirismo). Esta brusquidade \u00e9 outro dos seus trazos m\u00e1is caracter\u00edsticos, e aplicouna tanto na t\u00edmbrica, a textura, os matices, como sobre todo na utilizaci\u00f3n de silencios. A influencia de Igor Stravinskii manif\u00e9stase no uso de ritmos en\u00e9rxicos e na concepci\u00f3n do piano como instrumento de percusi\u00f3n.\nA\u00ednda que nunca desbotou o uso do folclore galego, L\u00f3pez Garc\u00eda-Picos rexeitou a cita directa, \u00e1 que asociaba con xeitos de pensar e compo\u00f1er propios do s\u00e9culo XIX. Pola contra, apostou por empregalo seguindo desenvolvementos actuais que supuxeran mirar cara a adiante en lugar de volver ao pasado.\nEtapas compositivas.\nA evoluci\u00f3n da linguaxe de Carlos L\u00f3pez Garc\u00eda-Picos est\u00e1 ligada \u00e1s influencias dos profesores cos que estudou e ao \u00e1mbito musical que o rodeou nas distintas etapas da s\u00faa vida. Poder\u00edan distinguirse tres etapas ao longo da s\u00faa carreira: unha ata a s\u00faa marcha a Par\u00eds, unha segunda etapa durante a s\u00faa estad\u00eda na capital francesa, e unha etapa final.\nA primeira etapa mostra a influencia do seu primeiro mestre en Buenos Aires, Jacob Ficher, quen o iniciou no contrapunto e que exerceu a s\u00faa influencia nas primeiras composici\u00f3ns, que o propio Carlos L\u00f3pez denominou \"experimentais\".\nCoa s\u00faa marcha a Par\u00eds comezou a segunda etapa. Esta etapa foi decisiva na s\u00faa formaci\u00f3n musical, tanto polas clases que recibiu no Conservatorio Nacional de Par\u00eds da man de Tony Aubin e Darius Milhaud e na Scholla Cantorum con L\u00e9on Barzin, como polo contacto con compositores coma Olivier Messiaen, Henry Dutilleux, Florentz Schmitt ou Andr\u00e9 Jolivet ou a s\u00faa asistencia aos concertos do \u00abDomaine musical\u00bb de Pierre Boulez. Deste xeito, L\u00f3pez Garc\u00eda-Picos entrou en contacto con algunhas das figuras m\u00e1is destacadas dos movementos de vangarda europeos.\nEstas influencias traduc\u00edronse ao seu regreso a Buenos Aires nun entronque est\u00e9tico coa linguaxe franco-xermana dos anos 1960, prestando especial predilecci\u00f3n polo uso de instrumentos de vento. A m\u00fasica deste per\u00edodo non sufriu as influencias dos movementos norteamericanos, mais a s\u00faa concepci\u00f3n formal tendeu \u00e1 desestruturaci\u00f3n e cara a un refinamento expresivo que se sintetiza na s\u00faa obra sinf\u00f3nica \"Sindy\", unha obra que amosa a s\u00faa maduraci\u00f3n e unha toma de posici\u00f3n radical.\nNesta \u00faltima etapa, Carlos L\u00f3pez Garc\u00eda-Picos comeza a explorar a linguaxe aleatoria. O uso desta linguaxe apr\u00e9ciase en distintos graos nas s\u00faas obras, dende o uso extremo de \"Josi-Tonadas\" e \"Moni-Tonadas\", a utilizaci\u00f3n en pasaxes breves de \"Promenade\" ou \"Sindy\", ou un nivel intermedio como en \"Motivaciones 2\" e \"14 estructuras para piano\". Mais non se pode considerar esta etapa como unha etapa aleatoria, xa que o compositor seguiu unha li\u00f1a evolutiva descontinua a trav\u00e9s do tempo que se exemplificar\u00eda co \"Rond\u00f3 caprichoso\", composto despois de \"Josi-Tonadas\", que est\u00e1 escrito nunha linguaxe totalmente distinta que mesmo semella unha regresi\u00f3n \u00e1s s\u00faas primeiras composici\u00f3ns camer\u00edsticas.\nPersonalidade.\nA s\u00faa filla, no pr\u00f3logo ao cat\u00e1logo das s\u00faas obras realizado por Javier Ares Espi\u00f1o, ref\u00edrese a Carlos L\u00f3pez Garc\u00eda-Picos como unha persoa xenerosa e afable, cunha personalidade magn\u00e9tica e extremadamente social, que posu\u00eda un esp\u00edrito de loita infatigable na axuda aos inmigrantes galegos en Buenos Aires, e unha gran coherencia social e pol\u00edtica.\nA s\u00faa vida estivo envorcada principalmente na creaci\u00f3n musical, e sempre evitou aparencias e ouropeis. L\u00f3pez Garc\u00eda-Picos amaba \"o pequeno\", o que non brillaba, ata o punto de dedicar algunhas das s\u00faas obras a animais que o rodearon ao longo da s\u00faa vida como nas s\u00faas obras sinf\u00f3nicas \"Sindy\" e \"Nansen\". En palabras da s\u00faa filla:\nLegado.\nA influencia de Carlos L\u00f3pez Garc\u00eda-Picos na obra doutros compositores \u00e9 dif\u00edcil de estimar, xa que a maior parte da s\u00faa produci\u00f3n musical era desco\u00f1ecida ata hai pouco e moitas das s\u00faas composici\u00f3ns non foran estreadas nin editadas, polo que esta influencia restr\u00ednxese ao asociacionismo musical, tanto na Arxentina como en Galiza. Foi un dos creadores da Asociaci\u00f3n Galega de Compositores co obxectivo de difundir a obra dos seus membros e de homenaxear a compositores do pa\u00eds xa desaparecidos.\nCon todo, a s\u00faa situaci\u00f3n ao volver da Arxentina foi torn\u00e1ndose decepcionante, xa que a s\u00faa intenci\u00f3n de atopar un traballo que lle permitise vivir comodamente viuse truncada, o que non evitou que seguise a dedicar as s\u00faas enerx\u00edas \u00e1 composici\u00f3n ata o final da s\u00faa vida, sen importarlle que a s\u00faa obra fora interpretada, e sabendo que acabar\u00eda sendo valorada na s\u00faa xusta medida.\nPremios e reco\u00f1ecementos.\nO labor de Carlos L\u00f3pez Garc\u00eda-Picos foi reco\u00f1ecido con numerosos premios e reco\u00f1ecementos de diversas instituci\u00f3ns, entre elas a UNESCO. En 1996 recibiu o Premio da Cr\u00edtica Galicia de M\u00fasica.\nL\u00f3pez Garc\u00eda-Picos obtivo un considerable reco\u00f1ecemento na Arxentina, conseguindo varios premios a nivel nacional no pa\u00eds suramericano, o que contrasta coa escasa repercusi\u00f3n que a s\u00faa m\u00fasica tivo en Espa\u00f1a.\nPouco despois da s\u00faa morte o Concello de Betanzos aprobaba darlle o nome do compositor ao conservatorio local, ao mesmo tempo que anunciaba que iniciar\u00eda os tr\u00e1mites para nomealo fillo predilecto da cidade. Con todo, o seu nomeamento como fillo predilecto xa aparec\u00eda reflectido nun acordo do pleno betanceiro aprobado por unanimidade en 2007. No acto, no que estiveron presentes todos os grupos da corporaci\u00f3n municipal, todos os asistentes coincidiron en considerar a Carlos L\u00f3pez Garc\u00eda-Picos como \"a figura m\u00e1is destacada da m\u00fasica de Betanzos\".\nPor outra banda, a Asociaci\u00f3n de Veci\u00f1os da Magdalena e a Condomi\u00f1a, barrio do que era orixinario o m\u00fasico e onde foron esparcidas as s\u00faas cinzas, realizoulle outra homenaxe no 2013 cunha conferencia na que recordaron os seus anos neste lugar."}
{"id": "184308", "revid": "98629", "url": "https://gl.wikipedia.org/wiki?curid=184308", "title": "Space Jam", "text": "Space Jam \u00e9 un filme estadounidense dirixido por Joe Pytka que se estreou en 1996. \u00c9 un filme familiar de deportes con escenas de animaci\u00f3n protagonizado por Michael Jordan e Wayne Knight, as\u00ed como os \"Looney Tunes\". Estreouse en galego na TVG o 17 de outubro de 2009.\nSinopse.\nBugs Bunny e os seus amigos desaf\u00edan \u00f3s Nerdlucks (un grupo de pequenos extraterrestres) a un partido de baloncesto para decidir se os Looney Tunes permanecen na Terra ou se converten na maior atracci\u00f3n dun parque de atracci\u00f3ns de Monta\u00f1a Tontolandia, nunha afastada galaxia. Os Nerdlucks te\u00f1en unha arma secreta monstruosa \u00f3 seu favor: apoder\u00e1ronse das mellores cualidades das estrelas da NBA (como Charles Barkley e Patrick Ewing) convert\u00e9ndose en s\u00faper monstros. Pero o equipo dos Looney tam\u00e9n ten unha arma secreta, o mellor xogador deste ou doutro universo: Michael Jordan.\nPersonaxes.\nAs voces dos Nerdlucks son as de Jocelyn Blue (Pound), Charity James (Blanko), June Melby (Bang), Catherine Reitman (Bupkus) e Colleen Wainwright (Nawt); as voces dos Monstars son as de Darnell Suttles (Pound), Steve Kehela (Blanko), Joey Camen (Bang), Dorian Harewood (Bupkus) e T. K. Carter (Nawt)."}
{"id": "184312", "revid": "89787", "url": "https://gl.wikipedia.org/wiki?curid=184312", "title": "C\u00e9lula de Purkinje", "text": "As c\u00e9lulas de Purkinje son un tipo de neuronas GABA\u00e9rxicas situadas no c\u00f3rtex do cerebelo, descubertas polo anatomista checo Jan Evangelista Purkyn\u011b (pronunciado en checo \"p\u00farki\u00f1e\", , e tam\u00e9n escrito na s\u00faa forma alem\u00e1 como Johannes Evangelista Purkinje).\nAnatom\u00eda.\nAs c\u00e9lulas de Purkinje est\u00e1n entre as neuronas m\u00e1is grandes do enc\u00e9falo humano (as c\u00e9lulas de Betz son as m\u00e1is longas), e caracter\u00edzanse por ter unha intricada \u00e1rbore dendr\u00edtica cun gran n\u00famero de espi\u00f1as dendr\u00edticas. As c\u00e9lulas de Purkinje at\u00f3panse na capa de Purkinje do c\u00f3rtex do cerebelo, que \u00e9 a capa intermedia do c\u00f3rtex dese \u00f3rgano, situada entre as capas granular (a m\u00e1is profunda) e a molecular (a m\u00e1is superficial). As c\u00e9lulas de Purkinje est\u00e1n ali\u00f1adas como fichas de domin\u00f3 amoreadas unhas en fronte doutras. Da parte superior do soma parten unha ou d\u00faas grosas dendritas que axi\u00f1a se ramifican enormemente con numerosas espi\u00f1as dendr\u00edticas, formando unha grande arborizaci\u00f3n dendr\u00edtica con forma de abano e orientada nun s\u00f3 plano, perpendicular ao eixe da circunvoluci\u00f3n cerebelosa, e o seu ax\u00f3n penetra na substancia branca do cerebelo situada debaixo do c\u00f3rtex cerebeloso. Consid\u00e9ranse neuronas tipo I de Golgi. As s\u00faas grandes \u00e1rbores dendr\u00edticas case forman unha capa a trav\u00e9s da cal pasan as fibras paralelas procedentes das capas m\u00e1is profundas. Estas fibras paralelas establecen sinapses glutamat\u00e9rxicas excitatorias relativamente febles coas espi\u00f1as dendr\u00edticas das c\u00e9lulas de Purkinje, mentres que as chamadas fibras gabeadoras (\"climbing fibers\") procedentes do n\u00facleo olivar inferior do bulbo raqu\u00eddeo establecen sinapses excitatorias potentes coas dendritas proximais e o soma celular. As fibras paralelas pasan perpendicularmente a trav\u00e9s da \u00e1rbore dendr\u00edtica da c\u00e9lula de Purkinje, en n\u00famero de ata 200.000, formando unha sinapse c\u00e9lula granular-c\u00e9lula de Purkinje con cada c\u00e9lula de Purkinje. Cada c\u00e9lula de Purkinje recibe unhas 500 sinapses de cada unha destas fibras. Tanto as c\u00e9lulas cesta coma es c\u00e9lulas estreladas (que se atopan na capa molecular do cerebelo) establecen sinapses inhibitorias (GABA\u00e9rxicas) coas c\u00e9lulas de Purkinje; as c\u00e9lulas cesta fan sinapse no segmento inicial do ax\u00f3n da c\u00e9lula de Purkinje, e as c\u00e9lulas estreladas fano nas dendritas.\nAs c\u00e9lulas de Purkinje env\u00edan proxecci\u00f3ns inhibitorias aos n\u00facleos cerebelares profundos, as cales constit\u00faen as \u00fanicas sa\u00eddas de toda a coordinaci\u00f3n motora no c\u00f3rtex cerebelar.\nActividade electrofisiol\u00f3xica.\nAs c\u00e9lulas de Purkinje mostran d\u00faas formas distintas de actividade electrofisiol\u00f3xica:\nAs c\u00e9lulas de Purkinje mostran actividade electrofisiol\u00f3xica espont\u00e1nea en forma de trens de picos dependentes de sodio ou de calcio, como foi inicialmente mostrado por Rodolfo Llinas (Llinas e Hess (1977) e Llinas e Sugimori (1980)). Os canais de calcio de tipo P foron bautizados con esa letra polas c\u00e9lulas de Purkinje, onde se atoparon inicialmente (Llinas et al. 1989), os cales son fundamentais para o funcionamento do cerebelo. Demostrouse recentemente que a activaci\u00f3n polas fibras gaveadoras das c\u00e9lulas de Purkinje pode cambiar desde un estado de repouso a un estado espontaneamente activo, e viceversa, servindo como un tipo de conmutador (Loewenstein et al., 2005, Nature Neuroscience). Por\u00e9n, estes descubrimentos foron postos en cuesti\u00f3n recentemente por un estudo que suxer\u00eda que ditos conmutadores dos impulsos das fibras gaveadoras aparecen predominantemente en animais anestesiados, e que as c\u00e9lulas de Purkinje en animais despertos, en xeral, operan case continuamente no estado activo (Schonewille et al., 2006, Nature Neuroscience).\nCertos experimentos suxiren que as dendritas das c\u00e9lulas de Purkinje liberan endocannabinoides que poden facer diminu\u00edr transitoriamente tanto as sinapses excitatorias coma as inhibitorias.\nTrastornos relacionados coas c\u00e9lulas de Purkinje.\nNos humanos, as c\u00e9lulas de Purkinje poden verse afectadas por varias enfermidades que van desde exposici\u00f3n a t\u00f3xicos (alcohol, litio), a enfermidades autoinmunes e mutaci\u00f3ns xen\u00e9ticas (ataxias espi\u00f1ocerebelares, enfermidade de Unverricht-Lundborg, autismo) e enfermidades neurodexenerativas que non se co\u00f1ece que te\u00f1an unha base xen\u00e9tica (un tipo cerebelar de atrofia sist\u00e9mica m\u00faltiple, ataxias espor\u00e1dicas).\nNalg\u00fans animais dom\u00e9sticos, un trastorno chamado abiotrofia cerebelosa no que as c\u00e9lulas de Purkinje empezan a atrofiarse pouco despois do nacemento, pode orixinar s\u00edntomas como ataxia, tremores, hiper-reactividade, falta de reflexo de ameaza, trastornos no paso ao andar, aparente falta de sensibilidade de onde te\u00f1en os p\u00e9s, e unha falta xeral de capacidade para determinar espazo e distancia. Un trastorno similar co\u00f1ecido como hipoplasia cerebelosa aparece cando as c\u00e9lulas de Purkinje non se desenvolven no \u00fatero ou morren no \u00fatero antes do nacemento. Os trastornos xen\u00e9ticos ataxia telanxiectasia e a enfermidade de Niemann Pick tipo C, ou o tremor esencial cerebelar, implican unha perda progresiva das c\u00e9lulas de Purkinje.\nA patolox\u00eda espi\u00f1al e a perda de ramas dendr\u00edticas nas c\u00e9lulas de Purkinje tam\u00e9n se observou na enfermidade de Alzheimer."}
{"id": "184313", "revid": "5312", "url": "https://gl.wikipedia.org/wiki?curid=184313", "title": "Partido da Terra", "text": "O Partido da Terra (PT) foi un partido pol\u00edtico con sede en Galiza que se postulaba como partidario da democracia directa, da desprofesionalizaci\u00f3n da pol\u00edtica, do decrecemento e da soberan\u00eda e a sustentabilidade en todos os \u00e1mbitos.\nO Partido da Terra constitu\u00eduse en Santiago de Compostela a 25 de xullo de 2011 e foi rexistrado oficialmente no Ministerio do Interior nesa mesma semana. Internamente, organ\u00edzase en forma de mancomunidade, integrando organizaci\u00f3ns de \u00e1mbito parroquial ou comarcal autoxestionadas e completamente independentes nas s\u00faas decisi\u00f3ns.\nElecci\u00f3ns.\nO primeiro encontro electoral ao cal concorreu o PT foron as elecci\u00f3ns \u00e1 Xunta Xeral do Principado de Asturias, en marzo de 2012. Presentouse s\u00f3 no distrito electoral occidental, onde se sit\u00faa a rexi\u00f3n galeg\u00f3fona do Eo-Navia. Con apenas 18 votos, situouse como vix\u00e9sima forza electoral a nivel do Principado, superando unicamente ao \"Partido Familia y Vida\". A nivel da circunscrici\u00f3n occidental foi a d\u00e9cimo cuarta.\nEn outubro de 2012 presentouse \u00e1s elecci\u00f3ns ao parlamento de Galiza, nas cales obtivo 3.307 votos (0,22%), situ\u00e1ndose como und\u00e9cima forza dun total de 26 grupos que concorr\u00edan \u00e1s elecci\u00f3ns.\nEn maio de 2014 pres\u00e9ntase \u00e1s Elecci\u00f3ns ao Parlamento Europeo. Para a elecci\u00f3n da candidatura foron realizadas unhas primarias abertas a toda a poboaci\u00f3n, onde calquera cidad\u00e1n pod\u00eda resultar elixido para formar parte da lista. \u00c9 a \u00fanica forza de \u00e1mbito galego que presenta candidatura en solitario. Obtivo finalmente 9.940 votos no \u00e1mbito da circunscrici\u00f3n \u00fanica estatal.\nNas Elecci\u00f3ns Municipais de maio de 2015 s\u00f3 presentou candidatura propia no concello de Lousame, acadando a s\u00faa primeira acta de concelleira co 12,38% dos votos e situ\u00e1ndose como terceira forza por detr\u00e1s de PP e PSOE. O Partido da Terra de Lousame estabeleceu quendas de rotaci\u00f3n de catro meses para cada concelleira e renunciou a cobrar por participar nos plenos.\nNas Elecci\u00f3ns xerais de Espa\u00f1a de 2015 as s\u00faas candidaturas nas catro circunscrici\u00f3ns galegas obtiveron 3.026 votos ao Congreso dos Deputados e 10.128 votos ao Senado (dos que 7.083 se corresponden cos votos da candidata m\u00e1is votada en cada circunscrici\u00f3n). Os candidatos m\u00e1is votados ao Senado foron Heitor Rodal, con 2.761 sufraxios en Pontevedra, e Jo\u00e1m Evans Pim, con 2.390 sufraxios na Coru\u00f1a.\nNas Elecci\u00f3ns Municipais de maio de 2019 perde a s\u00faa \u00fanica representaci\u00f3n institucional, no concello de Lousame, tras ceder m\u00e1is da metade dos seus votos. A partir deste momento a organizaci\u00f3n fica disolta de facto e sen ningunha actividade, non presentando candidatura nos seguintes procesos electorais. \nLingua.\nO PT asum\u00eda como propia a lingua galega, a cal entend\u00edan como indistinta da lingua portuguesa, usando a ortograf\u00eda do Acordo Ortogr\u00e1fico da L\u00edngua Portuguesa para escribila. O \"Partido da Terra\" adoptou como denominaci\u00f3ns adicionais o nome do partido traducido a todas as linguas faladas no territorio do Estado. Desta maneira, son tam\u00e9n denominaci\u00f3ns aceptadas \"Partido de la Tierra\" (en castel\u00e1n), \"Partit de la Terra\" (en catal\u00e1n), \"Lurraren Alderdia\" (en \u00e9uscaro), \"Part\u00edu de la Tierra\" (en asturleon\u00e9s), \"Partito de la Tierra\" (en aragon\u00e9s), \"Partit de la T\u00e8rra\" (en occitano), \"Hizb al-Ardh\" (en \u00e1rabe) e \"Akabar n Wakal\" (en b\u00e9rber)."}
{"id": "184320", "revid": "23204", "url": "https://gl.wikipedia.org/wiki?curid=184320", "title": "Thora Birch", "text": "Thora Renee Birch, nada nos \u00c1nxeles (California) o 11 de marzo de 1982, \u00e9 unha actriz estadounidense. Durante a d\u00e9cada de 1990 foi unha reco\u00f1ecida actriz infantil, protagonizando filmes como \"All I Want for Christmas\" (1991), \"Xogo de patriotas\" (1992), \"Hocus Pocus\" (1993), \"Now and Then\" (1995), e \"Alaska\" (1996). Despois diso comezou a ter papeis m\u00e1is maduros, destacando en filmes como \"American Beauty\" (1999), \"The Hole\" (2001) e a aclamada \"Ghost World\" (2001). \u00d3 longo da s\u00faa carreira recibiu varios nomeamentos para os premios Emmy, Globos de Ouro e BAFTA."}
{"id": "184322", "revid": "23562", "url": "https://gl.wikipedia.org/wiki?curid=184322", "title": "Andreas Kloden", "text": ""}
{"id": "184324", "revid": "126189", "url": "https://gl.wikipedia.org/wiki?curid=184324", "title": "Francisco S\u00e1 Carneiro", "text": "Francisco Manuel Lumbrales de S\u00e1 Carneiro, nado no Porto o 19 de xullo de 1934 e finado en Camarate o 4 de decembro de 1980 foi un avogado e pol\u00edtico portugu\u00e9s, fundador e l\u00edder do Partido Popular Democr\u00e1tico / Partido Social Dem\u00f3crata, e Primeiro Ministro de Portugal, durante preto de once meses, en 1980. Morreu en estra\u00f1as circunstancias nun accidente de aviaci\u00f3n, canda a s\u00faa compa\u00f1eira a dinamarquesa Snu Seidenfaden."}
{"id": "184325", "revid": "27155", "url": "https://gl.wikipedia.org/wiki?curid=184325", "title": "Fosfatidilcolina", "text": "As fosfatidilcolinas (PC) son un tipo de fosfol\u00edpido que conten colina como cabeza polar, e que se diferencian polos \u00e1cidos graxos que conte\u00f1en, presentes en graxas animais e vexetais.\nSon os principais compo\u00f1entes das membranas biol\u00f3xicas e poden obterse facilmente de moitas fontes dispo\u00f1ibles, como a xema de ovo ou fabas de soia, das que se extrae mec\u00e1nica ou quimicamente usando hexano. Son membros do grupo das lecitinas.\nO nome \"lecitina\" (do grego \u03bb\u03b5\u03ba\u03b9\u03b8\u03bf\u03c2 \"lekithos\" 'xema de ovo') foi definido orixinalmente por Theodore Nicolas Gobley, un qu\u00edmico e farmac\u00e9utico franc\u00e9s de mediados do s\u00e9culo XIX, quen o aplicou \u00e1s fosfatidilcolinas da xema de ovo que identificou (en 1847) e describiu estruturalmente (en 1874). Os extractos de lecitina comercial consisten nunha mestura de fosfatidilcolinas e outros compostos, nos que a fosfatidilcolina \u00e9 un dos compo\u00f1entes principais, polo que \u00e9 frecuente que se usen os dous termos como sin\u00f3nimos en certos contextos. As lecitinas \u00fasanse xunto con taurocolato s\u00f3dico en estudos con f\u00e1rmacos moi lip\u00f3filos.\nFunci\u00f3n.\nA fosfatidilcolina \u00e9 o principal compo\u00f1ente da bicapa lip\u00eddica das membranas celulares, nas que aparece principalmente na capa externa ou extracelular da membrana. P\u00e9nsase que \u00e9 transportada entre as distintas membranas da c\u00e9lula pola prote\u00edna transportadora da fosfatidilcolina (PCTP). O feito de que sexa unha mol\u00e9cula anfip\u00e1tica, con parte hidr\u00f3fila e parte hidr\u00f3foba, permite que se oriente en medios acuosos e forme parte das membranas.\nA fosfatidilcolina tam\u00e9n xoga un papel na sinalizaci\u00f3n celular mediada por membranas e na activaci\u00f3n pola PCTP doutros encimas.\nEstrutura.\n \nEste fosfol\u00edpido est\u00e1 composto por unha cabeza polar de colina e un \u00e1cido glicerofosf\u00f3rico (glicerina + fosfato) unido a dous \u00e1cidos graxos, un deles saturado, como por exemplo o \u00e1cido palm\u00edtico, e o outro insaturado, como por exemplo o \u00e1cido oleico. O conxunto formado polos \u00e1cidos graxos, a glicerina e o fosfato ch\u00e1mase \u00e1cido fosfat\u00eddico ou fosfatidato.\nA fosfolipase D cataliza a hidr\u00f3lise de fosfatidilcolina, orixinando \u00e1cido fosfat\u00eddico (PA), e liberando colina soluble no citosol.\nPosibles beneficios para a sa\u00fade.\nSenescencia.\nA fosfatidilcolina \u00e9 unha substancia vital que se encontra en todas as c\u00e9lulas do corpo humano. Ao nacermos e durante a infancia, as concentraci\u00f3ns de fosfatidilcolina son altas (de ata o 90% da membrana celular), pero van reduc\u00edndose lentamente ao longo da vida, e pode caer ao 10% na vellez . Por iso alg\u00fans investigadores no campo da sa\u00fade e nutrici\u00f3n empezan a recomendar suplementaci\u00f3n de fosfatidilcolina na dieta como un medio de atrasar a senescencia e mellorar o funcionamento cerebral e a memoria .\nF\u00edgado.\nEstudos recentes apuntan aos moitos beneficios potenciais da fosfatidilcolina na recuperaci\u00f3n do f\u00edgado enfermo. Un estudo mostrou os efectos curativos da fosfatidilcolina en casos de hepatite A, hepatite B, e hepatite C. A administraci\u00f3n de fosfatidilcolina en hepatites activas cr\u00f3nicas causou unha significativa reduci\u00f3n da actividade da enfermidade.\nLip\u00f3lise.\nAlgunhas organizaci\u00f3ns promoven o uso de fosfatidilcolina inxectada, asegurando que este procedemento pode romper os adipocitos, e serve como un substituto da liposucci\u00f3n. Por\u00e9n, \u00e9 importante indicar que, a\u00ednda que os partidarios deste procedemento citan experimentos iniciais que mostraban lip\u00f3lise en casos de embolia, ning\u00fan estudo revisado por expertos mostrou que se produza un grao de lip\u00f3lise nin remotamente comparable a unha liposucci\u00f3n.\nColite ulcerosa.\nAs probas cl\u00ednicas de fase IIa/b realizadas no Hospital da Universidade de Heidelberg indican que a liberaci\u00f3n retardada de fosfatidilcolina ten efectos antiinflametorios, e \u00e9 un composto que incrementa a hidrofobidade das superficies, con prometedores potenciais terap\u00e9uticos no tratamento da enfermidade inflamatoria dos intestinos.\nPosibles riscos para a sa\u00fade.\nAdemais do incremento da carga cal\u00f3rica de dietas ricas en graxas como a fosfatidilcolina, un informe recente relacionou os catabolitos microbianos da fosfatidilcolina cun incremento da aterosclerose por medio da produci\u00f3n de colina, \u00f3xido de trimetilamina, e beta\u00edna."}
{"id": "184326", "revid": "56817", "url": "https://gl.wikipedia.org/wiki?curid=184326", "title": "-443", "text": "Outros.\nHistoria ano a ano"}
{"id": "184327", "revid": "56817", "url": "https://gl.wikipedia.org/wiki?curid=184327", "title": "-447", "text": "Outros.\nHistoria ano a ano"}
{"id": "184328", "revid": "56817", "url": "https://gl.wikipedia.org/wiki?curid=184328", "title": "-448", "text": "Outros.\nHistoria ano a ano"}
{"id": "184329", "revid": "56817", "url": "https://gl.wikipedia.org/wiki?curid=184329", "title": "-487", "text": "Outros.\nHistoria ano a ano"}
{"id": "184330", "revid": "4817", "url": "https://gl.wikipedia.org/wiki?curid=184330", "title": "ACRIMSAT", "text": ""}
{"id": "184331", "revid": "56817", "url": "https://gl.wikipedia.org/wiki?curid=184331", "title": "-453", "text": "Outros.\nHistoria ano a ano"}
{"id": "184332", "revid": "88215", "url": "https://gl.wikipedia.org/wiki?curid=184332", "title": "Andy Ogide", "text": "Andy Obinna Young Ogide, nado en Tallahassee (Florida) o 1 de outubro de 1987, \u00e9 un xogador profesional de baloncesto estadounidense con pasaporte nixeriano que xoga para o Club Ourense Baloncesto. Formado na Univerdidade de Colorado State, cunha altura de 2,02 metros, e unha envergadura de 2,11, xoga na posici\u00f3n de ala-pivote."}
{"id": "184333", "revid": "98629", "url": "https://gl.wikipedia.org/wiki?curid=184333", "title": "Wild Wild West", "text": "Wild Wild West \u00e9 un filme estadounidense dirixido por Barry Sonnenfeld que se estreou en 1999. Estreouse en galego na TVG o 15 de xu\u00f1o de 2008.\nSinopse.\nJim West \u00e9 un vello heroe da Guerra de Secesi\u00f3n (1861-1865). Artemus Gordon \u00e9 un imaxinativo sh\u00e9riff que o supera na arte do disfrace. Cando os Estados Unidos se ven ameazados por Arliss Loveless, un lun\u00e1tico confederado, o presidente Ulysses S. Grant encarga a esta parella de aventureiros que se ocupe del. Nunha accidentada viaxe dende Washington ata Utah, os dous heroes deber\u00e1n enfrontarse \u00e1s endia\u00f1adas m\u00e1quinas de Loveless."}
{"id": "184334", "revid": "1131", "url": "https://gl.wikipedia.org/wiki?curid=184334", "title": "Wilhelm Keitel", "text": "Wilhelm Bodewin Johann Gustav Keitel, nado o 22 de setembro\u00a0de\u00a01882\u00a0en Helmscherode e finado o 16 de outubro\u00a0de\u00a01946 en N\u00faremberg, foi un mariscal do ex\u00e9rcito alem\u00e1n durante a segunda guerra mundial. Foi capit\u00e1n de estado maior durante a primeira guerra mundial e m\u00e1is tarde xefe do departamento de administraci\u00f3n do Ministerio da Guerra en 1935. Nomeado en 1938 Comandante en Xefe das Forzas Armadas, asinou a capitulaci\u00f3n perante o ex\u00e9rcito sovi\u00e9tico en 1945 en presenza de Gueorgui Zhukov. Xulgado en N\u00faremberg, foi condenado por crimes de guerra, crimes contra a paz e crimes contra a humanidade, sendo finalmente aforcado."}
{"id": "184336", "revid": "23204", "url": "https://gl.wikipedia.org/wiki?curid=184336", "title": "Evanxeo de Lucas", "text": "O Evanxeo de Lucas \u00e9 o terceiro libro do Novo Testamento dentro da Biblia. Recolle unidades de predicaci\u00f3n constitu\u00eddas por feitos da vida de Xes\u00fas de Nazaret e tam\u00e9n ditos, a maior\u00eda moi probablemente da denominada fonte Q. Constit\u00fae unha unidade literaria cos Feitos dos Ap\u00f3stolos\nAutor.\nO Evanxeo de Lucas non cont\u00e9n ningunha referencia expresa a un posible \u00fanico autor. Hai que agardar ao s\u00e9culo II cando Ireneo de Li\u00f3n menciona a un compa\u00f1eiro de Paulo de Tarso, Lucas, como o autor dun Evanxeo e o relato das andanzas daquel.\nO Canon Muratori confirma o anterior, ao afirmar que Lucas era m\u00e9dico e que non co\u00f1eceu a Xes\u00fas en persoa. O marcionismo reco\u00f1ec\u00eda como \u00fanico evanxeo v\u00e1lido o de Lucas. O Pr\u00f3logo Antimarcionita, ao falar deste e outros evanxeos, menciona a Lucas como ori\u00fando de Antioqu\u00eda de Siria, compa\u00f1eiro de Paulo e morto polo nome de Xes\u00fas.\nSe se lle da verosimilitude a estas fontes, \u00e9 doado conectar o personaxe co mencionado polo propio Paulo na s\u00faa Carta aos colosenses que denomina a Lucas como \"o meu querido m\u00e9dico\".\nA atribuci\u00f3n da autor\u00eda adoitaba facerse para darlle autoridade a un texto. O feito de escollerse un personaxe secundario e non un ap\u00f3stolo pode ser un indicio de veracidade.\nO que si \u00e9 seguro \u00e9 que o autor deste evanxeo \u00e9 o mesmo que o autor de Feitos dos Ap\u00f3stolos, que o autor entende como continuaci\u00f3n natural do evanxeo.\nComo sucede cos outros dous Evanxeos sin\u00f3pticos, este escrito comparte con eles algunha das s\u00faas fontes. Consonte coa teor\u00eda das tres fontes, comunmente admitida polos expertos, o Evanxeo de Lucas toma elementos de:\nDespois, no seu labor propio de autor, Lucas ordena este material seguindo unha estrutura de cami\u00f1o que sae de Nazaret e chega a Xerusal\u00e9n.\nData de composici\u00f3n.\nHai quen sonst\u00e9n unha data temper\u00e1 debido a que nos Feitos dos Ap\u00f3stolos non se cita a morte de Paulo. Con todo, a utilizaci\u00f3n de materiais do Evanxeo de Marcos situar\u00edao nunha data posterior ao ano 70, no albor da segunda xeraci\u00f3n de cristi\u00e1ns. A data l\u00edmite a proporcionar\u00edan os textos do marcionismo que ao redor do ano 150, ao considerar como \u00fanico evanxeo o de Lucas, supo\u00f1en xa un espallamento significativo do texto.\nO rango temporal m\u00e1is aceptado para a composici\u00f3n m\u00f3vese entre o 70 e o 80, pois na profec\u00eda da destruci\u00f3n do Templo de Xerusal\u00e9n incorp\u00f3ranse numerosos detalles do propio feito real.\nLugar de composici\u00f3n.\nIreneo considera que foi escrito xa en Roma e o Pr\u00f3logo Antimarcionita en Acaia. A primeira hip\u00f3tese pode apoiarse en que Lucas \u00e9 o \u00fanico evanxelista cuxo marco referencial \u00e9 o conxunto do Imperio. Para el, o lago de Xenesaret non \u00e9 o mar de Galilea, vencella o nacemento de Xes\u00fas co Decreto do Emperador Octavio Augusto, a predicaci\u00f3n de Xo\u00e1n o Bautista sit\u00faase no d\u00e9cimo quinto ano do reinado de Tiberio e o cami\u00f1o de Paulo remata en Roma.\nLingua.\nO evanxeo est\u00e1 escrito en grego por un autor que dominaba un certo rexistro culto desta lingua e co\u00f1ec\u00eda t\u00e9cnicas de composici\u00f3n propias do helenismo e as s\u00faas escolas de ret\u00f3rica. Ti\u00f1a tam\u00e9n un bo co\u00f1ecemento do Antigo Testamento. Ademais do Evanxeo de Marcos, no que introduce subordinadas e un vocabulario m\u00e1is culto, troca os termos hebreos polos seus equivalentes gregos e o texto dos ditos (Q) centrado no amor ao inimigo e m\u00e1is conciso que o Evanxeo de Mateu.\nEstrutura.\nLucas estrutura o Evanxeo, igual que despois far\u00e1 cos Feitos dos Ap\u00f3stolos, como un cami\u00f1o, neste caso desde Nazaret, a terra de Xes\u00fas, ata Xerusal\u00e9n, a capital do pobo elixido. Este xeito de presentar a mensaxe de Xes\u00fas fai que, chegado o caso, o autor achegue datos xeogr\u00e1ficos incoherentes co que se sabe de Palestina. P\u00f3dense facer varios apartados no escrito:\nDestinatarios.\nEst\u00e1 dedicado a Te\u00f3filo, que poder\u00eda ser unha persoa concreta ou calquera amante de Deus. Consid\u00e9rase que os destinatarios eran cristi\u00e1ns chegados dende o paganismo, apoi\u00e1ndose esta teor\u00eda en que se suprimen os temas propios dos xudeus e, tam\u00e9n, porque se explican as instituci\u00f3ns palestinas. \nAdemais, o mundo vital dos destinatarios semellan as clases humildes do Imperio Romano. No Evanxeo de Lucas existen ameazas e condenas radicais aos ricos que contrastan con certa espiritualizaci\u00f3n da opci\u00f3n polos pobres que aparece no Evanxeo de Mateu (o nacemento de Xes\u00fas nun presebe, o anuncio aos pastores e non aos magos de oriente, os ais xunto a unhas lac\u00f3nicas benaventuranzas que proclaman a felicidade dos pobres e esfameados, a par\u00e1bola do rico epul\u00f3n e o pobre L\u00e1zaro, a conversi\u00f3n de Zaqueo que devolve o froito da extorsi\u00f3n, a figura da Virxe Mar\u00eda como a moci\u00f1a humilde que arela que Deus derrube aos poderosos...). A mensaxe de perd\u00f3n con independencia do cumprimento da Tor\u00e1 de Mois\u00e9s aparece en par\u00e1bolas e feitos de Xes\u00fas con especial \u00e9nfase (a par\u00e1bola do fariseo e o publicano, escena coa prostituta, o fillo pr\u00f3digo, loanza do estranxeiro her\u00e9tico samaritano na par\u00e1bola do mesmo nome, a promesa do Para\u00edso a un dos crucificados, o perd\u00f3n dos que o crucificaban e se burlaban..). A mensaxe dir\u00edxese, xa que logo, especialmente a xent\u00eds ou pag\u00e1ns de clases baixas, dunha segunda xeraci\u00f3n de cristi\u00e1ns non tanto de medios rurais nos que se moveu Xes\u00fas sobre todo, sen\u00f3n de comunidades urbanas inseridas na vida das cidades do Imperio. A mensaxe de solidariedade dirixida aos ricos fala tam\u00e9n dunha certa heteroxeneidade econ\u00f3mica. A todos eles se lles presenta Xes\u00fas como o Mes\u00edas agardado por Israel que trae unha boa nova, unha mensaxe de perd\u00f3n universal do que deriva unha conversi\u00f3n que sup\u00f3n o seguimento incondicional de Xes\u00fas, o amor ao inimigo, a solidariedade cos pobres e a ameaza aos ricos e farturentos. Alb\u00edscase nisto unha certa concomitancia coa mensaxe sobre a fe e a graza en Paulo de Tarso.\nTeolox\u00eda de Lucas.\nO Evanxeo de Lucas insiste no car\u00e1cter universal da mensaxe de Xes\u00fas, polo que presenta a s\u00faa xenealox\u00eda dende Ad\u00e1n (considerado pai da humanidade). \u00c9 o evanxelista que m\u00e1is alude a oraci\u00f3n e a presenta como necesaria para acadar a vida eterna. Como xa foi indicado, insiste na pobreza e presenta aos pobres como os amigos de Xes\u00fas. O arrepentimento do pecado e a humildade son cualidades fundamentais no seu relato negando a salvaci\u00f3n polo cumprimento da lei mosaica. Doutra parte, entende a Xes\u00fas coma a cerna do tempo: antes del est\u00e1 o de Israel, e despois del o da Igrexa, que rematar\u00e1 coa s\u00faa vinda no final dos tempos. \nEdici\u00f3ns en galego.\nAo abeiro do Concilio Vaticano II a Igrexa Cat\u00f3lica autorizou o emprego de linguas vern\u00e1culas na liturxia, facendo necesaria a traduci\u00f3n da Biblia \u00e1 lingua galega. Deste xeito, a editorial SEPT editou en 1965 a primeira edici\u00f3n dos Evanxeos baixo o t\u00edtulo \"A Palabra de Deus: Os Evanxeos\" sendo Manuel Espi\u00f1a Gamallo e Xos\u00e9 Morente os seus tradutores. En 1980, dentro do proxecto de traduci\u00f3n por enteiro da Biblia, de novo a editorial SEPT, publicou o Novo Testamento en galego, sendo Xos\u00e9 Manuel Rodr\u00edguez Pamp\u00edn e Andr\u00e9s Torres Queiruga os responsables da traduci\u00f3n do Evanxeo de Marcos dende o orixinal grego."}
{"id": "184337", "revid": "5863", "url": "https://gl.wikipedia.org/wiki?curid=184337", "title": "Alexis de Tocqueville", "text": "Alexis Henri Charles de Cl\u00e9rel, vizconde de Tocqueville, nado o 29 de xullo de 1805 en Verneuil-sur-Seine e finado o 16 de abril de 1859 en Cannes, foi un pensador, xurista, pol\u00edtico e historiador franc\u00e9s, precursor da sociolox\u00eda cl\u00e1sica e un dos m\u00e1is importantes ide\u00f3logos do liberalismo. Foi bisneto do tam\u00e9n pol\u00edtico e ministro de Lu\u00eds XVI, Guillaume-Chr\u00e9tien de Lamoignon de Malesherbes."}
{"id": "184338", "revid": "25871", "url": "https://gl.wikipedia.org/wiki?curid=184338", "title": "Minecraft", "text": "Minecraft \u00e9 un videoxogo de mundo aberto tipo \"sandbox\" creado orixinalmente polo dese\u00f1ador sueco Markus \"Notch\" Persson e desenvolvido e publicado posteriormente por Mojang. Os aspectos creativos e de construci\u00f3n de \"Minecraft\" perm\u00edtenlles \u00f3s xogadores constru\u00edr elementos a partir de cubos con diversas texturas nun mundo en 3D xerado por procedementos. Outras actividades do xogo incl\u00faen a exploraci\u00f3n, a recolecci\u00f3n de recursos, a confecci\u00f3n de obxectos e o combate. Disp\u00f3n de varios modos de xogo, inclu\u00edndo un modo de supervivencia no que o xogador debe conseguir recursos para constru\u00edr o mundo de xogo e manter a s\u00faa sa\u00fade, un modo creativo no que os recursos son ilimitados e o xogador ten a capacidade de voar, un modo de aventuras que permite xogar niveis e mapas creados por outros xogadores e un modo espectador no que os xogadores poden voar e observar o mundo pero sen interactuar con el. A versi\u00f3n para PC do xogo destaca pola s\u00faa comunidade de \"modding\".\n\"Minecraft\" recibiu boas cr\u00edticas dos medios trala s\u00faa publicaci\u00f3n, e recibiu varios nomeamentos e premios. A data de xu\u00f1o de 2016 vend\u00e9ranse m\u00e1is de 106 mill\u00f3n de copias no conxunto de t\u00f3dalas plataformas, e ti\u00f1a m\u00e1is de 40 mill\u00f3ns de xogadores \u00fanicos \u00f3 mes, convert\u00e9ndose no videoxogo de PC m\u00e1is vendido ata esa data e o segundo videoxogo m\u00e1is vendido de t\u00f3dolos tempos. En setembro de 2014 Microsoft anunciou un acordo para adquirir Mojang e a propiedade intelectual de \"Minecraft\" por unha cantidade de 2\u00a0500 mill\u00f3ns de d\u00f3lares, completando a adquisici\u00f3n dous meses despois.\nMec\u00e1nica de xogo.\n\"Minecraft\" \u00e9 un videoxogo de mundo aberto de tipo \"sandbox\" nun espazo tridimensional sen obxectivos definidos para o xogador, permitindo un amplo grao de liberdade no modo de xogo. Por\u00e9n, o xogo cont\u00e9n un sistema de logros. A mec\u00e1nica de xogo por defecto \u00e9 en primeira persoa, coa opci\u00f3n de xogar en modo de terceira persoa. O n\u00facleo do xogo desenv\u00f3lvese \u00f3 redor da escavaci\u00f3n e colocaci\u00f3n de bloques. O xogo componse de obxectos en tres dimensi\u00f3ns, principalmente cubos, situados dentro dun padr\u00f3n fixo de grella e representando distintos materiais, como terra, pedra, minerais, auga, lava, \u00e1rbores etc. Mentres que os xogadores poden moverse libremente polo mundo de xogo, os obxectos s\u00f3 poden colocarse nunha posici\u00f3n fixa da grella. Os xogadores poden colectar estes bloques de materiais e colocalos noutros lugares, permit\u00edndolles desta forma elaborar diversas construci\u00f3ns.\n\u00d3 comezo do xogo o xogador sit\u00faase na superficie dun mundo de xogo xerado por procedementos e virtualmente infinito. O mundo div\u00eddese en varios biomas que van dende desertos ata xunglas ou campos de neve. Os xogadores poden moverse por diversos terreos como chairas, monta\u00f1as, bosques, covas e varios corpos de auga. O sistema temporal do xogo segue un ciclo de d\u00eda e noite, cunha duraci\u00f3n para un ciclo completo de 20 minutos de tempo real. Durante o curso do xogo os xogadores poden atoparse con varios personaxes non xogador co\u00f1ecidos como \"mobs\", inclu\u00edndo animais, alde\u00e1ns e criaturas host\u00eds. O xogador pode cazar \u00f3s animais non host\u00eds, como por exemplo vacas, porcos e gali\u00f1as, para conseguir comida e materiais. Os \"mobs\" host\u00eds, como por exemplo ara\u00f1as xigantes, esqueletos e zombis, aparecen durante a noite ou en lugares escuros como covas. Algunhas das criaturas notables \u00fanicas de \"Minecraft\" son os chamados \"Creepers\", criaturas que se achegan con sixilo \u00f3 xogador e estoupan preto del, e o chamado \"Enderman\", unha criatura que pode teletransportarse e recoller bloques do xogo.\nO mundo de xogo x\u00e9rase seguindo un m\u00e9todo por procedementos segundo o xogador vai explor\u00e1ndoo, empregando unha semente de mapa que se obt\u00e9n do reloxo do sistema no momento da creaci\u00f3n do mundo, que tam\u00e9n se pode especificar manualmente. Malia que o xogo presenta l\u00edmites no movemento vertical, permite xerar un mundo infinito no plano horizontal, s\u00f3 limitado polos posibles problemas t\u00e9cnicos que poden darse cando se acada unha distancia moi distante do punto orixinal. O sistema de f\u00edsicas do xogo foi descrito en varias ocasi\u00f3ns como pouco realista. A maior\u00eda dos bloques s\u00f3lidos non se ven afectados pola gravidade. Os l\u00edquidos fl\u00faen dende un bloque de orixe, que pode eliminarse colocando outro bloque s\u00f3lido no seu lugar ou recoll\u00e9ndoos cun cubo. O xogo permite constru\u00edr sistemas complexos empregando dispositivos mec\u00e1nicos primitivos, circu\u00edtos electr\u00f3nicos e portas l\u00f3xicas por medio dun material do xogo co\u00f1ecido como \"redstone\" (pedra vermella).\n\"Minecraft\" presenta d\u00faas dimensi\u00f3ns alternativas \u00f3 mundo de xogo principal: o \"Nether\" (Inframundo) e o \"End\" (Fin). O \"Nether\" \u00e9 unha dimensi\u00f3n semellante \u00f3 inferno \u00e1 que o xogador accede constru\u00edndo portais con recursos \u00fanicos e que permiten atravesar grandes distancias no mundo principal do xogo. O \"End\" \u00e9 unha terra est\u00e9ril na que habita un drag\u00f3n co\u00f1ecido como \"Ender Dragon\". Cando o xogador mata \u00f3 drag\u00f3n am\u00f3sanse os cr\u00e9ditos finais do xogo, escritos polo autor irland\u00e9s Julian Gough.\nO xogo ten catro modos de xogo principais: supervivencia, creativo, aventuras e espectador. Tam\u00e9n pos\u00fae un sistema de dificultade modificable con catro niveis. No nivel m\u00e1is doado (\"peaceful\") as criaturas host\u00eds non aparecen no mundo de xogo.\nModo de supervivencia.\nNeste modo de xogo os xogadores te\u00f1en que colectar recursos naturais (como por exemplo pedra, madeira ou ferro) atopados no mundo para elaborar diversos bloques e obxectos. Segundo o nivel de dificultade escollido, os inimigos aparecen nas zonas escuras f\u00f3ra dun determinado rango de distancia do xogador, requirindo que este constr\u00faa un refuxio para sobrevivir \u00f3 ciclo da noite. Este modo incl\u00fae tam\u00e9n un sistema de sa\u00fade, que se reduce polos ataques de monstros, ca\u00eddas, fame e outros eventos. O xogador ten tam\u00e9n unha barra de fame, que debe encher inxerindo comida no xogo, ag\u00e1s no nivel de dificultade m\u00e1is doado. Cando esta barra de fame est\u00e1 baleira o xogador deixa de recuperar sa\u00fade de forma autom\u00e1tica e comeza a perder sa\u00fade. A sa\u00fade recup\u00e9rase de forma autom\u00e1tica cando a barra de fame est\u00e1 case completa, as\u00ed como independentemente desta no modo de dificultade m\u00e1is doado.\nO xogador pode elaborar unha ampla variedade de obxectos. As armaduras e armas permiten reducir o dano recibido dos ataques dos monstros e facil\u00edtanlle \u00f3 xogador loitar con eles. O xogador pode adquirir recursos para elaborar ferramentas como machadas, pas ou picos para cortar \u00e1rbores, escavar o solo e conseguir minerais. As ferramentas de certos materiais permiten realizar estas tarefas de forma m\u00e1is r\u00e1pida que as elaboradas con outros materiais, ademais de ter unha duraci\u00f3n maior. O xogador pode comerciar cos recursos obtidos con outros personaxes non xogador por medio dun sistema de intercambio de esmeraldas por outros bens.\nO xogo ten un sistema de inventario, no que o xogador pode levar consigo un n\u00famero limitado de obxectos. Cando o xogador falece, os obxectos do seu inventario persoal caen \u00f3 chan, e o xogador reaparece no punto inicial do xogo ou nun punto de gardado definido por medio dunha cama. O xogador pode recuperar estes obxectos durante un determinado per\u00edodo de tempo ata que desaparecen por completo. O xogador pode conseguir tam\u00e9n puntos de experiencia matando \"mobs\" e a outros xogadores, por medio da minar\u00eda e recolecci\u00f3n de recursos, coidando de animais e coci\u00f1ando. Esta experiencia pode empregarse posteriormente en ferramentas de encantamentos, armaduras e armas. Os obxectos encantados desta forma son xeralmente m\u00e1is poderosos, te\u00f1en unha duraci\u00f3n maior ou presentan outros efectos especiais.\nOutros modos de xogo.\nO xogo presenta tam\u00e9n un modo \"hardcore\" como variante do modo de supervivencia, que se diferenza deste principalmente en que o xogo est\u00e1 bloqueado no modo de maior dificultade e no que a morte do xogador \u00e9 permanente, borr\u00e1ndose o mundo cando isto sucede.\nNo modo creativo o xogador ten acceso a t\u00f3dolos recursos e obxectos do xogo a trav\u00e9s do men\u00fa de inventario, e pode colocalos ou eliminalos do mundo de forma instant\u00e1nea. Neste modo de xogo os xogadores poden voar libremente polo mundo de xogo, non sofren danos e non lles afecta a fame. Este modo de xogo permite que o xogador se centre na construci\u00f3n e creaci\u00f3n de estruturas e proxectos a grande escala.\nO modo de aventuras engadiuse \u00f3 xogo na versi\u00f3n 1.3, dese\u00f1ado especificamente para que os xogadores puidesen experimentar mapas e aventuras creados e personalizados por outros xogadores. A mec\u00e1nica de xogo neste modo \u00e9 semellante \u00e1 do modo de supervivencia, pero introduce varias restrici\u00f3n aplicadas \u00f3 mundo de xogo polo creador do mapa. Outro engadido dese\u00f1ado para os mapas personalizados \u00e9 o bloque de ordes, que permite expandir as interacci\u00f3ns cos xogadores a trav\u00e9s de varios comandos de servidor.\nO modo espectador permite que os xogadores voen libremente polo mundo observando o xogo sen interactuar con el. Neste modo de xogo hai un men\u00fa que permite que os xogadores se teletransporten \u00f3s lugares onde se atopan outros xogadores, ademais de permitir compartir o seu punto de vista ou \u00f3 doutras criaturas.\nMultixogador.\nO modo multixogador de \"Minecraft\" est\u00e1 dispo\u00f1ible por medio de servidores, nos que o anfitri\u00f3n pode ser un dos propios xogadores ou unha terceira parte, permitindo que os xogadores interact\u00faen e se comuniquen entre eles dentro dun \u00fanico mundo de xogo. Os mundos de xogo dun s\u00f3 xogador te\u00f1en soporte de rede local, permitindo que outros xogadores se unan a eles dende outras computadoras conectadas na rede local sen precisar unha configuraci\u00f3n de servidor. Os servidores multixogador de \"Minecraft\" est\u00e1n guiados por operadores de servidor, que te\u00f1en acceso a comandos de servidor que lles permiten, por exemplo, configurar a hora do d\u00eda no xogo e teletransportar \u00f3s xogadores a outros lugares do mundo de xogo. Os operadores poden configurar tam\u00e9n restrici\u00f3ns para permitir s\u00f3 determinados nomes de usuario limitar o acceso de determinados enderezos IP \u00f3 servidor. Os servidores multixogador ofrecen diversas actividades dentro do xogo, e alg\u00fans deles te\u00f1en regras \u00fanicas e personalizadas. Tam\u00e9n poden habilitar o modo xogador contra xogador (PvP) permitindo que os xogadores loiten entre eles. No ano 2013 Mojang anunciou \"Minecraft Realms\", un servizo de hospedaxe de servidores coa intenci\u00f3n de que os xogadores puidesen configurar partidas multixogador de forma m\u00e1is doada e sen precisar un servidor propio. Nun anuncio da Electronic Entertainment Expo de 2016, Mojang confirmou que \"Realms\" incluir\u00eda soporte de xogo multiplataforma entre as versi\u00f3ns de Windows 10, iOS e Android a partir de xu\u00f1o de 2016, con soporte adicional para Xbox One m\u00e1is tarde ese mesmo ano e eventualmente soporte para dispositivos de realidade virtual.\nDesenvolvemento.\nMarkus \"Notch\" Persson comezou o desenvolvemento do xogo como un proxecto persoal. A inspiraci\u00f3n para crear \"Minecraft\" veulle doutros xogos como \"Dwarf Fortress\", \"Dungeon Keeper\" e \"Infiniminer\". Naquel momento visualizou un xogo de construci\u00f3n isom\u00e9trico en 3D que ser\u00eda unha mestura entre as s\u00faas inspiraci\u00f3ns e levou a cabo varios prototipos iniciais. \"Infiniminer\" foi unha grande influencia para o estilo da mec\u00e1nica de xogo, inclu\u00edndo o aspecto en primeira persoa, o estilo visual de bloques e os fundamentos de construci\u00f3n de bloques. Por\u00e9n, a diferenza de \"Infiniminer\" Persson procurou que \"Minecraft\" inclu\u00edse elementos de rol.\n\"Minecraft\" publicouse por primeira vez o 17 de maio de 2009 en forma de versi\u00f3n en desenvolvemento nos foros \"TIGSource\", que posteriormente pasou a co\u00f1ecerse como a versi\u00f3n \"Classic\". Varias das versi\u00f3ns posteriores, denominadas \"Survival Test\", \"Indev\" e \"Infdev\", public\u00e1ronse entre setembro de 2009 e febreiro de 2010, co xogo recibindo outras actualizaci\u00f3ns adicionais entre cada unha delas. A primeira actualizaci\u00f3n maior, denominada versi\u00f3n alfa, publicouse o 28 de xu\u00f1o de 2010. Malia que nos comezos Persson manti\u00f1a un traballo na empresa Jalbum.net, deixou este traballo para pasar a desenvolver \"Minecraft\" a tempo completo en canto as vendas da versi\u00f3n alfa foron en aumento. Persson continuou actualizando o xogo con novas actualizaci\u00f3ns distribu\u00eddas de forma autom\u00e1tica \u00f3s usuarios, que inclu\u00edan caracter\u00edsticas como novos obxectos, inimigos, o modo de supervivencia e cambios no comportamento e mec\u00e1nicas do xogo. Para apoiar o desenvolvemento de \"Minecraft\", Persson comezou unha compa\u00f1\u00eda de videoxogos, Mojang, cos ingresos das vendas do xogo. O 11 de decembro de 2010 Persson anunciou que \"Minecraft\" \u00eda entrar na s\u00faa fase de probas beta o 20 de decembro de 2010.\nMojang publicou unha versi\u00f3n rematada do xogo o 18 de novembro de 2011. O xogo continuou recibindo actualizaci\u00f3ns trala s\u00faa publicaci\u00f3n, con varios cambios, novo contido para o xogo e novos anfitri\u00f3ns de servidores. O 1 de decembro de 2011, Jens \"Jeb\" Bergensten tomou o control creativo completo de \"Minecraft\", substitu\u00edndo a Persson como desenvolvedor en xefe. O 28 de febreiro de 2012 Mojang anunciou a contrataci\u00f3n dos desenvolvedores da plataforma de servidores \"CraftBukkit\" para mellorar o soporte de modificaci\u00f3ns de servidor de \"Minecraft\". Esta adquisici\u00f3n inclu\u00edu tam\u00e9n os dereitos da modificaci\u00f3n CraftBukkit, a\u00ednda que a validez desta reclamaci\u00f3n estivo cuestionada por mor da s\u00faa condici\u00f3n de proxecto de c\u00f3digo aberto con moitos contribuidores, baixo as licenzas GNU General Public License e Lesser General Public License. O 15 de setembro de 2014 Microsoft anunciou un acordo de 2\u00a0500 mill\u00f3ns de d\u00f3lares para mercar Mojang, xunto coa propiedade intelectual de \"Minecraft\". O acordo completouse o 6 de novembro de 2014 e converteu a Persson nun dos \"Millonarios do Mundo\" para \"Forbes\".\nM\u00fasica e son.\nA m\u00fasica e son de \"Minecraft\" foron producidos polo dese\u00f1ador de son alem\u00e1n Daniel \"C418\" Rosenfeld. A m\u00fasica de fondo de \"Minecraft\" \u00e9 unha m\u00fasica ambiental sen letras. O 4 de marzo de 2011 Rosenfeld publicou unha banda sonora baixo o t\u00edtulo \"Minecraft \u2013 Volume Alpha\", na que se inclu\u00edron gran parte das pistas de m\u00fasica do videoxogo as\u00ed como outras non inclu\u00eddas nel. Kotaku cualificou a m\u00fasica de \"Minecraft\" como unha das mellores bandas sonoras de videoxogos do ano 2011. O 9 de novembro de 2013 Rosenfeld publicou a segunda banda sonora oficial, titulada \"Minecraft\u00a0\u2013 Volume Beta\", inclu\u00edndo m\u00fasica que fora engadida en versi\u00f3ns posteriores do xogo. O selo independente Ghostly International publicou o 21 de agosto de 2015 unha edici\u00f3n f\u00edsica de \"Volume Alpha\", en CD e vinilo.\nLanzamento e versi\u00f3ns.\nVersi\u00f3ns para PC.\nO xogo funciona en varios sistemas operativos, inclu\u00edndo Microsoft Windows, OS X e Linux. A maiores da versi\u00f3n principal do xogo, hai outras versi\u00f3ns de \"Minecraft\" dispo\u00f1ibles para PC, inclu\u00edndo \"Minecraft Classic\" e \"Minecraft 4k\". \"Minecraft Classic\" \u00e9 unha versi\u00f3n m\u00e1is antiga de \"Minecraft\", dispo\u00f1ible en li\u00f1a. A diferenza das versi\u00f3ns posteriores, esta \u00e9 gratu\u00edta, a\u00ednda que non recibe actualizaci\u00f3ns. Funciona de forma semellante \u00f3 modo creativo, permitindo constru\u00edr e destru\u00edr calquera parte do mundo de forma individual ou nun servidor multixogador. Non hai criaturas ou personaxes non xogador neste modo, e o xogador non recibe danos. Alg\u00fans dos bloques funcionan de forma diferente xa que o seu comportamento na versi\u00f3n final do xogo sufriu modificaci\u00f3ns en fases posteriores do desenvolvemento. \"Minecraft 4k\" \u00e9 unha versi\u00f3n simplificada semellante \u00e1 versi\u00f3n \"Classic\" desenvolvida para o Java 4K Game Programming Contest. Nesta versi\u00f3n o mapa \u00e9 finito, nunha grella de 64\u00d764\u00d764 bloques, sempre se xera o mesmo mundo e os xogadores s\u00f3 poden colocar ou destru\u00edr bloques de herba, terra, madeira, pedra, follas e ladrillo.\n\"Minecraft: Windows 10 Edition\" \u00e9 unha versi\u00f3n exclusiva para o sistema operativo Windows 10 de Microsoft. A beta desta versi\u00f3n publicouse na Windows Store o 29 de xullo de 2015. Incl\u00fae a capacidade de xogar con amigos de Xbox Live (a\u00ednda que non cos que te\u00f1en a versi\u00f3n para Xbox One), e xogar en modo multixogador local con aqueles que te\u00f1en a versi\u00f3n \"Pocket Edition\". Outras caracter\u00edsticas desta versi\u00f3n incl\u00faen a capacidade de usar esquemas de control m\u00faltiples, como controlador, teclado ou pantalla t\u00e1ctil, as\u00ed como gravar v\u00eddeos e tomar capturas de pantalla no xogo mediante o sistema interno GameDVR.\nVersi\u00f3ns para consolas.\nA versi\u00f3n de Xbox 360 do xogo, desenvolvida por 4J Studios, publicouse o 9 de maio de 2012. O 22 de marzo de 2012 anunciouse que \"Minecraft\" ser\u00eda o xogo insignia nunha nova promoci\u00f3n de Xbox Live chamada \"Arcade NEXT\". Esta versi\u00f3n difer\u00e9nciase da versi\u00f3n para PC en varias caracter\u00edsticas, inclu\u00edndo un sistema de elaboraci\u00f3n de obxectos e bloques novo, unha interface de control diferente, titoriais dentro do propio xogo, un modo multixogador a pantalla dividida e a capacidade de xogar xunto con amigos a trav\u00e9s do servizo Xbox Live. Os mundos nesta versi\u00f3n non son infinitos, e conte\u00f1en muros invisibles que os delimitan. Na s\u00faa orixe esta versi\u00f3n era semellante en contido a versi\u00f3ns anteriores de PC, recibindo actualizaci\u00f3ns graduais para achegala \u00e1 versi\u00f3n m\u00e1is recente de PC.\nDurante a Gamescom de 2013, Sony anunciou que \"Minecraft\" publicar\u00edase como t\u00edtulo de lanzamento da PlayStation 4, para publicarse posteriormente tam\u00e9n nas plataformas PlayStation Vita e PlayStation 3. Por\u00e9n, esta versi\u00f3n sufriu un atraso posterior que impediu que se publicase na mesma data que a consola. A versi\u00f3n para PlayStation 3 publicouse o 17 de decembro de 2013, a de PlayStation 4 o 4 de setembro de 2014, e a de PlayStation Vita o 14 de outubro de 2014 en Norteam\u00e9rica e \u00f3 d\u00eda seguinte en Europa. Da mesma forma que as versi\u00f3ns de Xbox, as versi\u00f3ns de PlayStation foron desenvolvidas por 4J Studios, sendo case id\u00e9nticas \u00e1 versi\u00f3n de Xbox 360.\nNa s\u00faa conferencia de prensa na E3 de 2013, Microsoft amosou un avance de \"Minecraft: Xbox One Edition\". Esta versi\u00f3n ser\u00eda semellante \u00e1 versi\u00f3n de Xbox 360, pero inclu\u00edndo mundos meirandes, capacidades multixogador adicionais e outras melloras, e publicouse o 5 de setembro de 2014. A versi\u00f3n \"Minecraft: Wii U Edition\" publicouse o 17 de decembro de 2015. Esta versi\u00f3n tivo un lanzamento en formato f\u00edsico o 17 de xu\u00f1o de 2016 en Norteam\u00e9rica, o 23 de xu\u00f1o de 2016 no Xap\u00f3n, e o 30 de xu\u00f1o en Europa.\n\"Pocket Edition\".\nO 16 de agosto de 2011 publicouse a versi\u00f3n \"Minecraft: Pocket Edition\" para a Xperia Play no Android Market, en forma de versi\u00f3n alfa. Para outros dispositivos compatibles publicouse posteriormente o 8 de outubro de 2011, e unha versi\u00f3n para iOS foi publicada o 17 de novembro de 2011. Pouco despois de que Microsoft adquirise Mojang publicouse unha adaptaci\u00f3n do xogo para Windows Phone. Esta adaptaci\u00f3n concentrouse no aspecto da construci\u00f3n creativa e o aspecto de supervivencia primitivo do xogo, sen conter t\u00f3dalas caracter\u00edsticas da versi\u00f3n para PC. Jens Bergensten indicou no seu Twitter que a versi\u00f3n \"Pocket Edition\" de \"Minecraft\" estaba escrita en C++ e non en Java, xa que iOS non pod\u00eda dar soporte a esta \u00faltima. Esta versi\u00f3n recibiu actualizaci\u00f3ns graduais de contido, e o 10 de decembro de 2014 publicouse unha adaptaci\u00f3n de \"Pocket Edition\" para as plataformas Windows Phone 8.1. O 2 de abril de 2014 publicouse unha versi\u00f3n de \"Minecraft\" baseada na \"Pocket Edition\" para a plataforma Amazon Fire, e o 29 de xullo de 2015 publicouse unha versi\u00f3n do xogo baseada tam\u00e9n na \"Pocket Edition\" para Windows 10.\nRaspberry Pi.\nNa MineCon de 2012 revelouse unha versi\u00f3n de \"Minecraft\" para a Raspberry Pi. Mojang afirmou que esta edici\u00f3n ser\u00eda semellante \u00e1 \"Pocket Edition\", nunha das s\u00faas versi\u00f3ns anteriores, e coa capacidade engadida de usar comandos de texto para editar o mundo do xogo. Nesta versi\u00f3n os xogadores poden abrir o c\u00f3digo do xogo e usar linguaxe de programaci\u00f3n para manipular obxectos do xogo. Esta versi\u00f3n filtrouse o 20 de decembro de 2012 a\u00ednda que a versi\u00f3n filtrada foi retirada \u00f3 pouco tempo, e publicouse de forma oficial o 11 de febreiro de 2013.\nRealidade virtual.\nA modificaci\u00f3n co\u00f1ecida como \"Minecraft VR\" desenvolveuse para fornecer soporte de realidade virtual \u00e1 versi\u00f3n orixinal en Java de \"Minecraft\", orientada \u00f3 hardware Oculus Rift. Un \"fork\" do xogo co\u00f1ecido como \"Vivecraft\" adaptou esta modificaci\u00f3n \u00e1 OpenVR, orientada para dar soporte \u00f3 sistema HTC Vive. O 15 de agosto de 2016 Microsoft lanzou soporte oficial para o Oculus Rift na versi\u00f3n \"Windows 10 Edition\" do xogo. Trala s\u00faa publicaci\u00f3n, a modificaci\u00f3n \"Minecraft VR\" detivo o seu desenvolvemento por mor de avisos de infracci\u00f3n de marca rexistrada por parte de Microsoft, mentres que a versi\u00f3n \"Vivecraft\" foi apoiada por mor do seu soporte para Oculus Rift e por considerarse superior \u00e1 modificaci\u00f3n orixinal.\n\"Education Edition\".\nEn xaneiro de 2016 Microsoft anunciou unha ferramenta educativa chamada \"Minecraft: Education Edition\" ou \"MinecraftEDU\", baseada no xogo e cunha data de publicaci\u00f3n planeada para ese mesmo ano. \"Minecraft\" xa fora usado nalgunhas escolas do mundo para a ensinanza de varias materias, inclu\u00edndo ciencias, tecnolox\u00eda, enxe\u00f1ar\u00eda, matem\u00e1ticas e arte. Esta versi\u00f3n presenta varias diferenzas coa versi\u00f3n principal de \"Minecraft\". O concepto principal \u00e9 o mesmo, pero os personaxes dos estudantes poden reter as s\u00faas caracter\u00edsticas en \"MinecraftEDU\". Os estudantes poden descargar o xogo na s\u00faa propia casa sen precisar adquirir unha licenza propia, e poden tomar fotograf\u00edas dentro do xogo, que se almacenan nun caderno en li\u00f1a no que poden inclu\u00edr anotaci\u00f3ns e que poden compartir con outros estudantes.\nContido xerado por usuarios.\nExiste unha gran variedade de contido xerado por usuarios dispo\u00f1ible en Internet para \"Minecraft\". As modificaci\u00f3ns do c\u00f3digo do xogo engaden unha variedade de cambios na mec\u00e1nica do xogo, dende a inclusi\u00f3n de novos bloques, obxectos e inimigos ata conxuntos completos de mecanismos para elaborar. Para facilitar a creaci\u00f3n e instalaci\u00f3n destas modificaci\u00f3ns, Mojang anunciou en novembro de 2012 que ti\u00f1a planeado engadir unha API oficial \u00f3 xogo.\nTam\u00e9n hai dispo\u00f1ibles paquetes de texturas creados pola comunidade que alteran as texturas e o HUD do xogo. En xullo de 2013 estes paquetes de texturas foron substitu\u00eddos por \"paquetes de recursos\", mantendo o mesmo papel pero permitindo inclu\u00edr sons personalizados a maiores. A comunidade de modding creou tam\u00e9n diversos mapas, habitualmente con regras espec\u00edficas, desaf\u00edos, crebacabezas e misi\u00f3ns personalizadas, compartindo estes mapas con outros xogadores. Na versi\u00f3n 1.3 do xogo de agosto de 2012, Mojang engadiu o modo de aventura para os mapas personalizados, e na versi\u00f3n 1.4 de outubro Mojang engadiu os bloques de comandos, creados especificamente para este tipo de mapas. Na versi\u00f3n 1.9 de 2015 Mojang engadiu d\u00faas novas versi\u00f3ns destes bloques de comandos, de novo creados especificamente para os mapas personalizados.\nA versi\u00f3n \"Xbox 360 Edition\" engadiu soporte para contido de descarga, dispo\u00f1ible para s\u00faa compra na Xbox Games Store. Os paquetes de contido para esta versi\u00f3n incl\u00faen habitualmente visualizaci\u00f3ns personalizadas para os personaxes. Esta versi\u00f3n recibiu soporte para paquetes de textura posteriormente, ademais doutros paquetes que inclu\u00edan cambios para os sons, m\u00fasica e interface do xogo.\nRecepci\u00f3n.\nComercial.\nO 12 de xaneiro de 2011 \"Minecraft\" superou o mill\u00f3n de copias vendidas, menos dun mes despois de entrar na s\u00faa fase beta. Naquel momento o xogo non ti\u00f1a unha compa\u00f1\u00eda encargada da s\u00faa publicaci\u00f3n e non tivera publicidade comercial ag\u00e1s o boca a boca dos xogadores, e varias referencias en medios populares como a tira c\u00f3mica de \"Penny Arcade\". En abril de 2011 Persson estimou que conseguira uns ingresos de 23 mill\u00f3ns de euros con \"Minecraft\", cunhas 800\u00a0000 vendas da versi\u00f3n alfa e m\u00e1is dun mill\u00f3n de vendas da versi\u00f3n beta. En novembro de 2011, antes da publicaci\u00f3n do xogo completo, a beta de \"Minecraft\" superou os 16 mill\u00f3ns de usuarios rexistrados e uns 4 mill\u00f3ns de vendas. En marzo de 2012 o xogo converteuse no sexto videoxogo de PC m\u00e1is vendido de t\u00f3dolos tempos. A data de 10 de outubro de 2014 o xogo levaba 17 mill\u00f3ns de copias vendidas en PC, convert\u00e9ndose no videoxogo m\u00e1is vendido de t\u00f3dolos tempos nesta plataforma. Nesa mesma data o xogo vendera m\u00e1is de 60 mill\u00f3ns de copias no conxunto de t\u00f3dalas plataformas nas que foi publicado, convert\u00e9ndose nun dos videoxogos m\u00e1is vendidos de t\u00f3dolos tempos. O 25 de febreiro de 2014 o xogo acadou os 100 mill\u00f3ns de usuarios rexistrados, e a data de xu\u00f1o de 2016 o n\u00famero de vendas superou os 106 mill\u00f3ns de copias, convert\u00e9ndose desta forma no videoxogo de PC m\u00e1is vendido ata esa data e o segundo videoxogo m\u00e1is vendido de t\u00f3dolos tempos s\u00f3 por detr\u00e1s do \"Tetris\".\nA versi\u00f3n de \"Minecraft\" para a Xbox 360 comezou a dar beneficios nas primeiras 24 horas trala s\u00faa publicaci\u00f3n en 2012, superando o r\u00e9cord de vendas da plataforma Xbox Live cuns 400\u00a0000 xogadores en li\u00f1a. Tras unha semana no Xbox Live Marketplace, \"Minecraft\" vendeu m\u00e1is dun mill\u00f3n de copias nesta plataforma. GameSpot anunciou en decembro de 2012 que \"Minecraft\" vendera 4,48 mill\u00f3ns de copias dende a s\u00faa estrea no Xbox Live Arcade en maio de 2012. En 2012 \"Minecraft\" foi o t\u00edtulo con maior n\u00famero de vendas no Xbox Live Arcade, e o cuarto t\u00edtulo con m\u00e1is xogadores \u00fanicos por d\u00eda. A data de abril de 2014 a versi\u00f3n para Xbox 360 vendera uns 12 mill\u00f3ns de copias. A maiores, \"Minecraft: Pocket Edition\" chegou ese mesmo mes \u00f3 n\u00famero de 21 mill\u00f3ns de copias vendidas. A versi\u00f3n para PlayStation 3 vendeu m\u00e1is dun mill\u00f3n de copias en cinco semanas, e a publicaci\u00f3n da versi\u00f3n para PlayStation Vita aumentou as vendas totais de \"Minecraft\" nun 79%, vendendo m\u00e1is copias que as versi\u00f3ns de PS3 e PS4 e convert\u00e9ndose na maior publicaci\u00f3n de \"Minecraft\" nunha consola de Sony. En total, \"Minecraft\" supuxo un aumento dos beneficios internos de Microsoft duns 63 mill\u00f3ns de d\u00f3lares no segundo cuarto do ano fiscal de 2015.\nCr\u00edtica.\n\"Minecraft\" recibiu eloxios da cr\u00edtica pola liberdade creativa que fornece \u00f3s xogadores, as\u00ed como pola s\u00faa capacidade de facilitar as mec\u00e1nicas de xogo emerxentes. A cr\u00edtica valorou positivamente o complexo sistema de elaboraci\u00f3n de \"Minecraft\", indicando que \u00e9 un aspecto importante da mec\u00e1nica de xogo de final aberto do xogo. A maior\u00eda de publicaci\u00f3ns destacaron os gr\u00e1ficos \"de bloque\" do xogo, con IGN describ\u00edndoos como \"instantaneamente memorables\". Os cr\u00edticos loaron tam\u00e9n os elementos de aventura, indicando que o xogo crea un bo balance entre a exploraci\u00f3n e a construci\u00f3n. O modo multixogador recibiu cr\u00edticas xeralmente positivas, con IGN comentando que \"a aventura \u00e9 sempre mellor con amigos\". Jaz McDougall de \"PC Gamer\" recomendou \"Minecraft\", cualific\u00e1ndoo como \"intuitivamente interesante e dunha diversi\u00f3n contaxiosa, cun alcance sen igual para a creatividade e as experiencias memorables\". O xornal The New York Times considerouno o introdutor de mill\u00f3ns de nenos \u00f3 mundo dixital, afirmando que as s\u00faas mec\u00e1nicas de xogo b\u00e1sicas son loxicamente an\u00e1logas \u00f3s comandos de computadora.\nAs cr\u00edticas negativas centr\u00e1ronse na falta de titoriais e instruci\u00f3ns do xogo, dificultando que novos xogadores aprendesen as mec\u00e1nicas do mesmo, e IGN destacou negativamente a complexidade da configuraci\u00f3n dos servidores multixogador. Os cr\u00edticos tam\u00e9n resaltaron problemas de gr\u00e1ficos que te\u00f1en lugar de forma peri\u00f3dica, e GameSpot afirmou no 2009 que o xogo ti\u00f1a unha \"aparencia de non terminado\", engadindo que \"alg\u00fans elementos semellan incompletos ou postos xuntos \u00e1s presas\".\nUnha cr\u00edtica da versi\u00f3n alfa por parte de Scott Munro do xornal \"Daily Record\" dixo dela que era \"xa algo especial\" e instou \u00f3s seus lectores a mercala. Jim Rossignol de Rock, Paper, Shotgun tam\u00e9n recomendou a versi\u00f3n alfa do xogo, cualific\u00e1ndoa de \"unha especie de \"\" xerativo de LEGO en 8-bits\". O 17 de setembro de 2010 a tira c\u00f3mica en li\u00f1a \"Penny Arcade\" comezou unha serie de c\u00f3mics e novas sobre a adicci\u00f3n que xeraba o xogo.\nA versi\u00f3n para Xbox 360 recibiu cr\u00edticas positivas en xeral, a\u00ednda que a s\u00faa valoraci\u00f3n final non foi tan boa como a da versi\u00f3n para PC. Os cr\u00edticos amosaron descontento pola falta de caracter\u00edsticas como o soporte para \"mods\" e parte do contido presente na versi\u00f3n para PC, pero eloxiaron o engadido dun titorial, das suxesti\u00f3ns durante o xogo e das receitas de elaboraci\u00f3n, indicando que fac\u00edan que o xogo resultase m\u00e1is doado de usar.\n\"Minecraft: Pocket Edition\" recibiu cr\u00edticas mixtas. Malia que a cr\u00edtica apreciou os controis intuitivos nesta versi\u00f3n do xogo, amosou descontento pola falta s\u00faa de contido. A incapacidade no xogo de colectar recursos e elaborar obxectos, as\u00ed como a s\u00faa falta de inimigos host\u00eds e limitaci\u00f3n no tipo de bloques foron especialmente criticados. As cr\u00edticas posteriores foron mellores grazas \u00e1s consecutivas actualizaci\u00f3ns que foi recibindo esta versi\u00f3n.\nPremios e nomeamentos.\nEn xullo de 2010 \"PC Gamer\" inclu\u00edu a \"Minecraft\" na cuarta posici\u00f3n da s\u00faa lista de \"mellores videoxogos para xogar no traballo\". En decembro dese mesmo ano \"Good Game\" seleccionou a \"Minecraft\" como \"Mellor Xogo de Descarga\" de 2010, \"Gamasutra\" nomeouno o oitavo mellor xogo do ano e o oitavo mellor xogo independente do ano, e \"Rock, Paper, Shotgun\" nomeouno o seu \"xogo do ano\". Indie DB outorgoulle o premio de Xogo Independente do Ano 2010 segundo o escollido polos seus votantes, ademais de dous de cinco premios de Escolla dos Editores \u00f3 xogo m\u00e1is innovador e o mellor xogo independente dun s\u00f3 xogador. \"PC Gamer UK\" outorgoulle tam\u00e9n o seu premio de \"Mellor Xogo do Ano\". O xogo foi nomeado \u00f3 Gran Premio Seumas McNally no Independent Games Festival de 2011, ga\u00f1ando o premio a maiores de ser o m\u00e1is votado tam\u00e9n no Premio da Audiencia. Nos Game Developers Choice Awards de 2011 \"Minecraft\" ga\u00f1ou premios nas categor\u00edas de \"Mellor Xogo de Estrea\", \"Mellor Xogo de Descarga\" e o \"Premio \u00e1 Innovaci\u00f3n\". Ese mesmo ano ga\u00f1ou tam\u00e9n \"Premio das Artes dos Videoxogos\" de GameCity.\nO 5 de maio de 2011 \"Minecraft\" foi seleccionado como un dos 80 xogos que estar\u00edan no Smithsonian American Art Museum como parte da exhibici\u00f3n \"The Art of Video Games\" que se abriu o 16 de marzo de 2012. Na edici\u00f3n de 2011 dos Spike Video Game Awards, \"Minecraft\" ga\u00f1ou o premio de \"Mellor Xogo Independente\" e foi nomeado na categor\u00eda de \"Mellor Xogo de PC\". No 2012, na edici\u00f3n dos British Academy Video Games Awards, \"Minecraft\" foi nomeado e Notch recibiu o \"Premio Especial\". Tam\u00e9n no 2012 a edici\u00f3n para o XBOX Live Arcade recibiu o Golden Joystick Award na categor\u00eda de \"Mellor Xogo de Descarga\", e un premio TIGA na categor\u00eda de \"Mellor Xogo Arcade\". No 2013 foi nomeado na categor\u00eda de \"Xogo Familiar do Ano\" na edici\u00f3n dese ano dos British Academy Video Games Awards. A edici\u00f3n para consolas ga\u00f1ou o premio TIGA \u00f3 \"Xogo do Ano\" en 2014. No 2015 o xogo acadou a 6\u00aa posici\u00f3n na lista de \"15 Mellores Xogos dende 2000\" de \"USgamer\", e no 2016 \"Minecraft\" acadou o 6\u00ba posto na lista da revista \"Time\" dos \"50 Mellores Videoxogos de T\u00f3dolos Tempos\".\n\"Minecraft: Story Mode\".\n\"Minecraft: Story Mode\", un xogo epis\u00f3dico derivado desenvolvido por Telltale Games en colaboraci\u00f3n con Mojang, anunciouse en decembro de 2014. \u00c9 un xogo narrativo e guiado polas escollas do xogador, con cinco episodios m\u00e1is outros tres en formato de descarga dixital, publicado para Microsoft Windows, OS X, iOS, PlayStation 3, PlayStation 4, Xbox 360 e Xbox One o 13 de outubro de 2015. Un disco f\u00edsico con t\u00f3dolos episodios foi publicado para as consolas o 27 de outubro dese mesmo ano. En agosto de 2015 nunha entrevista con \"The Verge\" confirmouse unha versi\u00f3n para a Wii U.\nImpacto cultural.\nAs redes sociais como YouTube, Facebook e Reddit xogaron un papel importante no aumento da popularidade de \"Minecraft\". Nunha investigaci\u00f3n da Escola Annenberg de Comunicaci\u00f3n da Universidade de Pensilvania conclu\u00edu que un terzo dos xogadores de \"Minecraft\" co\u00f1eceran o xogo a trav\u00e9s de v\u00eddeos en Internet. En 2010 os v\u00eddeos relacionados con \"Minecraft\" comezaron a ga\u00f1ar visitas en YouTube. Estes v\u00eddeos adoitan conter gravaci\u00f3ns do xogo e narraci\u00f3ns sobre elas. A data de maio de 2012, m\u00e1is de 4 mill\u00f3ns de v\u00eddeos relacionados con \"Minecraft\" foran subidos a YouTube. Alg\u00fans dos comentaristas m\u00e1is populares destes v\u00eddeos foron contratados por Machinima. The Yogscast \u00e9 unha organizaci\u00f3n brit\u00e1nica que produce v\u00eddeos sobre \"Minecraft\" de forma regular, con miles de mill\u00f3ns de visitas.\nHai varias referencias a \"Minecraft\" noutros videoxogos, como por exemplo nos xogos \"RuneScape\", \"Torchlight II\", \"Borderlands 2\", \"Choplifter HD\", \"Super Meat Boy\", ', \"The Binding of Isaac\", \"Team Fortress 2\" e '. O m\u00fasico electr\u00f3nico deadmau5 inclu\u00edu tam\u00e9n referencias \u00f3 xogo nas s\u00faas actuaci\u00f3ns. O v\u00eddeo musical de Lady Gaga para o tema \"G.U.Y.\" incl\u00fae a representaci\u00f3n dunha simulaci\u00f3n do xogo. Trala publicaci\u00f3n de \"Minecraft\" houbo outros videoxogos publicados con diversas semellanzas con el, alg\u00fans deles cualificados de \"clons\". Alg\u00fans exemplos destes incl\u00faen os videoxogos \"Ace of Spades\", \"CastleMiner\", \"CraftWorld\", \"FortressCraft\", \"Terraria\" e \"Total Miner\".\nAdaptaci\u00f3ns.\nNo ano 2012 Mojang recibiu ofertas de varios produtores de Hollywood para producir programas de televisi\u00f3n relacionados con \"Minecraft\". Por\u00e9n, Mojang afirmou que s\u00f3 se involucrar\u00eda nese tipo de proxectos cando \"a idea correcta aparecese\". En decembro dese ano publicouse un documental sobre o desenvolvemento de Mojang e \"Minecraft\". Titulado \"\", o filme foi producido por 2 Player Productions. O segundo episodio da 17\u00aa tempada da serie de animaci\u00f3n \"South Park\" titulado \"Informative Murder Porn\" representa \u00f3s nenos da serie distraendo \u00f3s seus pais con \"Minecraft\" para que non pelexen entre eles. O 27 de febreiro de 2014 Notch revelou que Mojang estaba en proceso de conversas con Warner Bros. para un filme de \"Minecraft\" que ser\u00eda producido por Roy Lee e Jill Messick. O 8 de outubro de 2014, o directivo de Mojang Vu Bui afirmou que o filme estaba \"nos seus primeiros d\u00edas de desenvolvemento\", afirmando que era unha produci\u00f3n de grande orzamento e que probablemente non se publicar\u00eda ata 2018. Finalmente a data planeada de publicaci\u00f3n do filme \u00e9 o 24 de maio de 2019, estando codirixido por Shawn Levy e Rob McElhenney e escrito por Jason Fuchs.\nProdutos promocionais.\nO 6 de xu\u00f1o de 2012 lanzouse unha colecci\u00f3n de LEGO baseada en \"Minecraft\" baixo o nome de \"LEGO Minecraft\". Esta colecci\u00f3n c\u00e9ntrase \u00f3 redor do personaxe xogador por defecto e os \"Creepers\". Mojang colabora coa empresa Jinx, unha tenda de produtos en li\u00f1a, para vender produtos relacionados con \"Minecraft\", como roupa, picos de escuma e xoguetes das criaturas do xogo. A data de maio de 2012 as vendas de produtos sobre \"Minecraft\" superaron o mill\u00f3n de d\u00f3lares en ingresos, sendo as camisetas e calcet\u00edns os produtos m\u00e1is populares. En marzo de 2013 Mojang asinou un contrato coa editorial de libros infant\u00eds Egmont Group para crear libros e revistas sobre \"Minecraft\".\nMineCon.\nMineCon \u00e9 unha convenci\u00f3n oficial dedicada a \"Minecraft\". A primeira edici\u00f3n tivo lugar en novembro de 2011 no hotel e casino Mandalay Bay de Las Vegas. A edici\u00f3n de 2012 tivo lugar en Disneyland Par\u00eds en novembro dese ano. MineCon 2013 tivo lugar en Orlando en novembro dese ano, a edici\u00f3n de 2015 tivo lugar en Londres no mes de xullo, e a de 2016 en Anaheim (California) no mes de setembro.\nNotas.\n\"Todas as referencias en ingl\u00e9s ag\u00e1s cando se indique o contrario\""}
{"id": "184339", "revid": "6939", "url": "https://gl.wikipedia.org/wiki?curid=184339", "title": "Snu Seidenfaden", "text": "Ebba Merethe \"Snu\" Seidenfaden, ou Snu Abecassis polo seu nome de casada, nada o 7 de outubro de 1940 e finada nun accidente de aviaci\u00f3n canda o seu compa\u00f1eiro sentimental Francisco S\u00e1 Carneiro o 4 de decembro de 1980, foi unha editora dinamarquesa. Era a media irm\u00e1 do tam\u00e9n editor T\u00f8ger Seidenfaden."}
{"id": "184340", "revid": "6939", "url": "https://gl.wikipedia.org/wiki?curid=184340", "title": "T\u00f8ger Seidenfaden", "text": "T\u00f8ger Seidenfaden, nado en Copenhaguen o 28 de abril de 1957 e finado o 27 de xaneiro de 2011, foi un importante redactor de cabeceiras de xornal dinamarqu\u00e9s.\nTraxectoria.\nFoi co\u00f1ecido sobre todo pola s\u00faa tarefa ao cargo do diario \"Politiken\", do cal foi redactor xefe dende o 1 de outubro de 1993 at\u00e9 o seu pasamento en 2011. Antes disto, fora redactor de asuntos estranxeiros e redactor xefe da publicaci\u00f3n de car\u00e1cter semanal \"Weekendavisen\", as\u00ed como director xeral da canle televisiva TV2. Era fillo do antigo redactor xefe do diario \"Information\" Erik Seidenfaden (1910-1990) e de Lone Knutzon (1923-1978), as\u00ed como medio irm\u00e1n da tam\u00e9n editora Snu Seidenfaden."}
{"id": "184341", "revid": "5863", "url": "https://gl.wikipedia.org/wiki?curid=184341", "title": "France 2", "text": "France 2 \u00e9 unha canle de televisi\u00f3n p\u00fablica francesa. Pertence \u00f3 grupo audiovisual France T\u00e9l\u00e9visions. Ademais de recibirse en Francia, tam\u00e9n se recibe en B\u00e9lxica, Su\u00edza, Luxemburgo, Andorra, M\u00f3naco etc...\n\u00c9 a segunda canle con m\u00e1is audiencia de Francia, por detr\u00e1s de TF1. Alg\u00fans dos seus programas em\u00edtense en TV5 Monde."}
{"id": "184342", "revid": "1131", "url": "https://gl.wikipedia.org/wiki?curid=184342", "title": "Cabeza Quiles", "text": ""}
{"id": "184343", "revid": "98629", "url": "https://gl.wikipedia.org/wiki?curid=184343", "title": "Hermann Hoth", "text": "Herman Hoth, nado en Neuruppin o 12 de abril de 1885 e finado en Goslar o 25 de xaneiro de 1971, foi un militar alem\u00e1n.\nTomou parte na segunda guerra mundial como xeneral, e conseguiu varias vitorias de importancia, tanto na fronte leste coma no oeste. Era chamado cari\u00f1osamente polos seus soldados ao mando \"Pap\u00e1 Hoth\"."}
{"id": "184344", "revid": "23204", "url": "https://gl.wikipedia.org/wiki?curid=184344", "title": "Susan Strange", "text": "Susan Strange, nada o 9 de xu\u00f1o de 1923 e finada o 25 de outubro de 1998, foi unha acad\u00e9mica brit\u00e1nica con grande importancia no campo da econom\u00eda pol\u00edtica internacional. Dende o ano 1978 at\u00e9 1988 ocupou a c\u00e1tedra de Montague Burton como profesora de relaci\u00f3ns internacionais na London School of Economics."}
{"id": "184345", "revid": "6547350", "url": "https://gl.wikipedia.org/wiki?curid=184345", "title": "Manuel Pazos G\u00f3mez", "text": "Manuel Pazos G\u00f3mez, nado en Marzoa (Oroso) en 1962, \u00e9 un investigador galego.\nTraxectoria.\nGraduado en Maxisterio pola Universidade de Santiago de Compostela e especialista universitario en Arquiv\u00edstica pola UNED. Foi un dos fundadores da Asociaci\u00f3n Cultural \"Obradoiro da Hist\u00f3ria\" de Ordes. Colaborou no terceiro n\u00famero de \"Segrel\", a revista literaria da Terra de Ordes e na \"Gu\u00eda tur\u00edstica do concello de Oroso\". Foi responsable do Arquivo Hist\u00f3rico de Imaxes do Concello de Oroso e da edici\u00f3n da s\u00faa revista \"Memoria de Oroso\". Colabora en varias publicaci\u00f3ns de \u00e1mbito xornal\u00edstico e cultural.\nA principios de 2018 iniciou o proxecto de constituci\u00f3n da Colecci\u00f3n de Arte Contempor\u00e1nea da A. C. Obradoiro da Historia. No ano 2022 botou a andar \"Acervo, acci\u00f3n cultural\" realizando varios proxectos relacionados coa Museograf\u00eda, Etnograf\u00eda e recompilaci\u00f3n de fotograf\u00edas antigas no \u00e1mbito rural galego. Neste \u00e1mbito desenvolveu o proxecto do Centro de Cultura Tradicional do Concello de Frades."}
{"id": "184346", "revid": "23204", "url": "https://gl.wikipedia.org/wiki?curid=184346", "title": "Liga de Campi\u00f3ns da UEFA 1994-95", "text": "A Liga de Campi\u00f3ns da UEFA 1994-95 foi a edici\u00f3n n\u00famero 40 da m\u00e1xima competici\u00f3n europea de f\u00fatbol a nivel de clubs organizada pola UEFA. A rolda previa da competici\u00f3n disputouse en agosto. A fase de grupos comezou en setembro e rematou en decembro. Os cuartos de final foron en marzo, as semifinais en abril, e a final foi o 24 de maio de 1995. Na final enfront\u00e1ronse o campi\u00f3n da edici\u00f3n anterior, o AC Mil\u00e1n, e mailo Ajax \u00c1msterdan composto de moitos xogadores xoves e inexpertos que, malia iso, venceron por 1 gol a 0.\nFase de Grupos.\nOs 8 equipos que non tiveron que pasar pola fase previa eran: AC Mil\u00e1n, FC Barcelona, Manchester United, Bayern M\u00fanic, Spartak Moscova, SL Benfica, RSC Anderlecht e Ajax \u00c1msterdan. Os outros 8 equipos que participaron na fase de grupos foron o que se clasificaron na rolda previa.\nGrupo D.\n\u00d3 remate da fase de grupos clasific\u00e1ronse para cuartos de final os 2 primeiros equipos de cadanseu grupo."}
{"id": "184348", "revid": "98629", "url": "https://gl.wikipedia.org/wiki?curid=184348", "title": "Capela e necr\u00f3pole de San V\u00edtor de Barxacova", "text": "A capela e necr\u00f3pole de San V\u00edtor de Barxacova \u00e9 un conxunto arqueol\u00f3xico situado no concello de Parada de Sil, formado polos restos dunha capela medieval e unha necr\u00f3pole con tumbas antropomorfas escavada en pedra.\nSituaci\u00f3n.\nO enclave est\u00e1 no val do r\u00edo Mao, preto da desembocadura do r\u00edo Sil, na parroquia de San Lourenzo de Barxacova. Xusto na beira oposta hai outro penedo chamado a Pena do Castelo, xa no concello da Teixeira.\nHistoria.\nFoi un lugar de paso desde tempo atr\u00e1s. Preto do cami\u00f1o que vai cara \u00e1 ponte rom\u00e1nica de Canceli\u00f1as foi atopada a espada de Forcas (Idade de Bronce), e no propio recinto atop\u00e1ronse restos de tellas romanas. Bar\u00e1llase a teor\u00eda de que tivese a s\u00faa orixe como lugar de observaci\u00f3n do paso do r\u00edo Mao, xunto co penedo da Pena do Castelo.\nA capela e a necr\u00f3pole pertenceron ao couto do mosteiro de Santa Cristina de Ribas de Sil. \u00c1 s\u00faa vez, at\u00e9 o s\u00e9culo XII pertenceu ao mosteiro de San Lourenzo de Barxacova, que nese momento pasou a ser bail\u00eda da encomenda de Quiroga, pertencente \u00e1 Orde de San Xo\u00e1n de Xerusal\u00e9n.\nNon se sabe en que momento se abandonou. Segundo a tradici\u00f3n oral, as pedras das paredes da capela estaban erguidas at\u00e9 o s\u00e9culo XIX. A comezos do s\u00e9culo XX constru\u00eduse sobre o penedo unha base de cemento para unha torre el\u00e9ctrica, xa retirada.\nArquitectura.\nA capela ergu\u00edase sobre o penedo, do que se foron desprendendo co tempo varias rochas. Acced\u00edase a trav\u00e9s duns chanzos por un corredor. A construci\u00f3n deb\u00eda ter uns 12 m\u00b2, e pres\u00famese que hab\u00eda un miradoiro sobre a propia necr\u00f3pole.\nAs tumbas adoitan estar coa cabeza orientada cara ao oeste, con pequenas variaci\u00f3ns para adaptarse \u00e1 orograf\u00eda do terreo. Hai un gran conxunto de tumbas ali\u00f1adas ao oeste da capela, do outro lado do cami\u00f1o. Cons\u00e9rvanse algunhas das lousas que cubr\u00edan as tumbas, posiblemente reutilizadas duns enterramentos para outros.\nNo lado sur da propia capela hab\u00eda tres tumbas m\u00e1is: unha delas inconclusa, e outra non escavada, sen\u00f3n feita con pedra tallada.\nEscavaci\u00f3ns.\nA primeira campa\u00f1a comezou no 2010, dirixida por Eduardo Breog\u00e1n Nieto Mu\u00f1iz, coa limpeza da contorna e a realizaci\u00f3n de varias sondaxes na explanada. As escavaci\u00f3ns proseguen no ver\u00e1n de 2011.\nVestixios.\nAtop\u00e1ronse moitas pezas de cer\u00e1mica de coci\u00f1a, un conrado de Sancho IV de Le\u00f3n, un real de bill\u00f3n de Henrique II de Castela, e un ceitil de Afonso V de Portugal. Nunha das tumbas da capela apareceu un anaco de tibia humana.\nTradici\u00f3n.\nAt\u00e9 os comezos da escavaci\u00f3n en 2010 s\u00f3 se v\u00edan 3 tumbas e os restos da capela, polo que se pensou que era un cenobio eremita. Por\u00e9n, a aparici\u00f3n de moitas pezas de cer\u00e1mica de coci\u00f1a, e a s\u00faa situaci\u00f3n nun cami\u00f1o de paso, desbotan esa teor\u00eda, dando a entender que hab\u00eda un asentamento estable.\nSegundo a tradici\u00f3n oral, no lugar enterr\u00e1banse os mortos da parroquia de San Lourenzo de Barxacova, de Forcas, e os do lugar de Ivil, na parroquia de Pradomao.\nSegundo a tradici\u00f3n, a imaxe de san V\u00edtor foi levada por unha nobre \u00e1 s\u00faa casa das Quintas, na parroquia de Chandrexa, vivenda restaurada que a\u00ednda conserva unha capela privada."}
{"id": "184349", "revid": "98629", "url": "https://gl.wikipedia.org/wiki?curid=184349", "title": "-473", "text": "Outros.\nHistoria ano a ano"}
{"id": "184350", "revid": "1131", "url": "https://gl.wikipedia.org/wiki?curid=184350", "title": "Museo arqueol\u00f3xico de Ourense", "text": ""}
{"id": "184351", "revid": "56817", "url": "https://gl.wikipedia.org/wiki?curid=184351", "title": "-471", "text": "Outros.\nHistoria ano a ano"}
{"id": "184352", "revid": "56817", "url": "https://gl.wikipedia.org/wiki?curid=184352", "title": "-452", "text": "Outros.\nHistoria ano a ano"}
{"id": "184353", "revid": "56817", "url": "https://gl.wikipedia.org/wiki?curid=184353", "title": "-456", "text": "Outros.\nHistoria ano a ano"}
{"id": "184354", "revid": "56817", "url": "https://gl.wikipedia.org/wiki?curid=184354", "title": "-457", "text": "Outros.\nHistoria ano a ano"}
{"id": "184355", "revid": "56817", "url": "https://gl.wikipedia.org/wiki?curid=184355", "title": "-459", "text": "Outros.\nHistoria ano a ano"}
{"id": "184356", "revid": "98629", "url": "https://gl.wikipedia.org/wiki?curid=184356", "title": "Liga de Campi\u00f3ns da UEFA 2011-12", "text": "A Liga de Campi\u00f3ns da UEFA 2011-12 foi a 57\u00aa edici\u00f3n da Liga de Campi\u00f3ns da UEFA, a m\u00e1xima competici\u00f3n europea de f\u00fatbol a nivel de clubs organizada pola UEFA.\nO Chelsea FC proclamouse campi\u00f3n por primeira vez na s\u00faa historia. Venceu na quenda de penaltis por 3-4 ao Bayern de M\u00fanic, logo de empatar 1-1 e de xogar a pr\u00f3rroga. A final disputouse o 19 de maio de 2012 no Allianz Arena de M\u00fanic, Alema\u00f1a, estadio do subcampi\u00f3n.\nRoldas previas.\nUn total de 76 equipos participaron nesta edici\u00f3n procedentes dun total de 52 federaci\u00f3ns afiliadas \u00e1 UEFA sen inclu\u00edr a de Liechtenstein, a cal non ten unha competici\u00f3n de liga propia. Destes 76 equipos, 22 clasific\u00e1ronse de forma directa. Os outros 54 disputaron diversas roldas previas ata chegar \u00e1 fase de grupos.\nPrimeira rolda.\nParticiparon os campi\u00f3ns das 4 ligas co coeficiente UEFA m\u00e1is baixo do ano 2011. O sorteo tivo lugar xunto co das d\u00faas primeiras roldas previas da Liga Europa da UEFA o 20 de xu\u00f1o de 2011; a ida das eliminatorias disputouse o 28 e o 29 de xu\u00f1o, mentres que a volta xogouse o 5 e o 6 de xullo.\nSegunda rolda.\nParticiparon os 2 vencedores da rolda anterior xunto aos campi\u00f3ns das ligas clasificadas entre as posici\u00f3ns 17 e 49 (ambas inclusive) da clasificaci\u00f3n de coeficientes UEFA de 2010 (salvo a federaci\u00f3n de Liechtenstein porque carece dunha competici\u00f3n propia de liga). O mesmo sorteo da primeira rolda previa serviu para establecer as eliminatorias da segunda. A ida disputouse o 12 e o 13 de xullo, mentres que a volta xogouse o 19 e o 20 de xullo.\nTerceira rolda.\nO sorteo da terceira rolda de clasificaci\u00f3n levouse a cabo o 15 de xullo en Nyon. Os partidos de ida disput\u00e1ronse o 26 e o 27 de xullo, e os de volta tiveron lugar o 2 e o 3 de agosto de 2011. Os perdedores desta rolda xogaron a rolda de play-off da UEFA Europa League.\nTerceira rolda de campi\u00f3ns.\nParticiparon os 17 ga\u00f1adores da rolda anterior xunto aos campi\u00f3ns das ligas clasificadas entre as posici\u00f3ns 13 e 15 (ambas inclusive) da clasificaci\u00f3n de coeficientes UEFA de 2010.\nCuarta rolda.\nO sorteo da rolda de play-off levouse a cabo o 5 de agosto en Nyon. Os partidos de ida disputaranse o 16 e o 17 de agosto, os de volta o 23 e o 24 de agosto de 2011. Os perdedores desta rolda instal\u00e1sense na fase de grupos da UEFA Europa *League.\nPlay-off de campi\u00f3ns.\nParticiparon os 10 vencedores da rolda anterior de campi\u00f3ns de liga.\nPlay-off de non campi\u00f3ns.\nParticiparon os 5 ga\u00f1adores da rolda anterior de non campi\u00f3ns de liga xunto a 5 equipos das 5 ligas con mellor coeficiente UEFA.\nParticipantes.\nNa fase de grupos competiron os 22 equipos clasificados directamente dende os seus campionatos xunto cos outros 10 equipos clasificados dende as roldas previas da Liga de Campi\u00f3ns. Os 22 equipos clasificados directamente foron os seguintes:\nO Fenerbah\u00e7e foi eliminado do torneo, acusado de arranxar encontros na s\u00faa liga, e foi substitu\u00eddo polo Trabzonspor.\nFase de Grupos.\nUnha vez rematadas as roldas previas da Liga de Campi\u00f3ns da UEFA, o sorteo da fase de grupos levouse a cabo o 25 de agosto en M\u00f3naco. Os grupos quedaron do seguinte xeito:\nGrupo H.\nA fase de grupos deu de si algunha sorpresa, como a eliminaci\u00f3n de equipos como Manchester United, FC Porto, Manchester City, Valencia CF ou Ajax \u00c1msterdan, que ao rematar terceiros en cadanseu grupo, disputar\u00e1n a fase final da UEFA Europa League 2011-12. Outros equipos fortes que quedaron eliminados foron o Borussia Dortmund e o Lille OSC, vixentes campi\u00f3ns da Bundesliga e da Ligue 1, pero que tiveron unha actuaci\u00f3n decepcionante nesta competici\u00f3n, rematando \u00faltimos nos seus grupos. O equipo mais goleador desta fase foi o FC Barcelona con 20 goles anotados, e o menos goleado foi o Real Madrid con 2 goles encaixados. \u00c1mbolos dous equipos foron, co SL Benfica portugu\u00e9s, os \u00fanicos equipos que remataron esta fase de grupos sen encaixar ningunha derrota.\nEliminatorias.\nUnha vez disputadas as 6 xornadas da fase de liguilla nos 8 grupos, 16 equipos acadaron o seu pase para a seguinte fase, a fase de eliminatorias. O 16 de decembro de 2011 tivo lugar o sorteo de oitavos de final, cun bombo no que estaban os equipos que remataron a fase de grupos en primeira posici\u00f3n, e outro bombo cos equipos que remataron en segunda posici\u00f3n. No sorteo decidiuse que equipo do primeiro bombo se emparellaba con cada equipo do segundo bombo.\nA final da edici\u00f3n 2011-12 da Liga de Campi\u00f3ns da UEFA tivo lugar no Allianz Arena de M\u00fanic o 19 de maio de 2012. Nela enfront\u00e1ronse o Bayern M\u00fanic alem\u00e1n e o Chelsea FC ingl\u00e9s. O colexiado que arbitrou o encontr\u00f3 foi o portugu\u00e9s Pedro Proen\u00e7a.\nPara o Bayern M\u00fanic, adestrado por Jupp Heynckes, foi a s\u00faa 9\u00aa final da m\u00e1xima competici\u00f3n continental. Pola s\u00faa banda, o Chelsea FC, adestrado por Roberto Di Matteo, disputaba a s\u00faa 2 final, co \u00fanico precedente da derrota fronte \u00f3 Manchester United na edici\u00f3n 2007-08.\nOs dous equipos fracasaran na loita pola competici\u00f3n nacional de liga. O conxunto ingl\u00e9s vi\u00f1a de rematar 6\u00ba na Premier League, mentres que o Bayern vi\u00f1a de rematar 2\u00ba na Bundesliga.\nNa primeira fase da competici\u00f3n, o Chelsea FC rematou primeiro no Grupo E por riba de Leverkusen, Valencia e Genk, con 3 vitorias, 2 empates e 1 derrota. En oitavos de final bateu \u00f3 N\u00e1poles por un resultado global de 5-4. Nos cuartos de final tivo que superar \u00f3 Benfica, cousa que fixo con 3 goles a prol e 1 en contra. Nas semifinais tocoulle enfrontarse \u00f3 vixente campi\u00f3n, o FC Barcelona, vencendo a eliminatoria por 3 goles a 2.\nO Bayern M\u00fanic acadou a primeira posici\u00f3n no Grupo A, no cal tivo que enfrontarse a equipos como N\u00e1poles, Manchester City e Villarreal, rematando con 4 vitorias, 1 empate e 1 derrota. Nos oitavos de final enfrontouse co Basilea, \u00f3 que superou de xeito sobresa\u00ednte por 7 goles a 1. Nos cuartos de final agardaba o Marsella, \u00f3 que eliminou cun dobre 2-0 tanto na casa como fora. En semifinais bateu \u00f3 Real Madrid dende o punto de penalti, despois de que a eliminatoria rematase cun empate a 3 goles.\nO encontro tivo poucas ocasi\u00f3ns de gol. O Bayern dominou o bal\u00f3n na primeira metade cun 60% de posesi\u00f3n, lanzando 2 veces a porta, por 1 vez o Chelsea. Na segunda metade a posesi\u00f3n estivo m\u00e1is igualada. Nela o Bayern lanzou 4 veces a porta e o Chelsea 2. O primeiro gol f\u00edxose agardar at\u00e9 o minuto 83, cando Thomas M\u00fcller rematou unha xogada do Bayern coa testa, batendo a Petr \u010cech. Semellaba que o encontro estaba decidido, pero Didier Drogba acadou o empate no minuto 88 rematando coa testa un saque de esquina.\nNa pr\u00f3rroga o Bayern tivo a oportunidade de po\u00f1erse de novo por diante cando Drogba cometeu un penalti sobre Rib\u00e9ry no minuto 93. Robben tirou a pena m\u00e1xima, pero \u010cech detivo o bal\u00f3n. A pr\u00f3rroga rematou co 1 a 1, de xeito que houbo de decidir o t\u00edtulo dende o punto de penalti.\nO Chelsea comezou errando o seu primeiro lanzamento, mentres que o Bayern convert\u00eda os seus primeiros 3 lanzamentos. Ent\u00f3n Petr \u010cech, porteiro do Chelsea FC, tornouse de novo en protagonista da final, detendo os \u00faltimos 2 lanzamentos do Bayern M\u00fanic, mentres que os seus compa\u00f1eiros ti\u00f1an \u00e9xito nos lanzamentos, acadando a vitoria por 4 goles a 3 na quenda de penaltis.\nFoi o primeiro t\u00edtulo de Campi\u00f3ns de Europa para o Chelsea FC, as\u00ed como o primeiro de calquera equipo de Londres. Pola s\u00faa banda, o Bayern converteuse no 3\u00ba equipo que perd\u00eda 5 finais da m\u00e1xima competici\u00f3n continental, igualando nesa estat\u00edstica co Juventus FC e co SL Benfica.\nO Chelsea FC acadou tam\u00e9n o dereito a disputar a Supercopa de Europa 2012 fronte \u00f3 Atl\u00e9tico de Madrid, e tam\u00e9n a edici\u00f3n 2012 da Copa Mundial de Clubs da FIFA.\nGoleadores.\nA t\u00e1boa de goleadores rematou liderada por 4\u00aa vez consecutiva polo arxentino Lionel Messi, nesta ocasi\u00f3n con 14 goles anotados. (\"Fonte\")"}
{"id": "184359", "revid": "98629", "url": "https://gl.wikipedia.org/wiki?curid=184359", "title": "Asansol", "text": "Asansol \u00e9 unha cidade da India no estado de Bengala Occidental. A segunda urbe m\u00e1is importante do estado despois de Kolkata (Calcuta) sit\u00faase a uns 200\u00a0km ao noroeste da megal\u00f3pole. Cabeceira dunha das principais concas mineiras do pa\u00eds, \u00e9 polo mesmo tam\u00e9n un gran centro industrial do ferro e aceiro e n\u00f3 ferroviario de primeira orde (fabricaci\u00f3n de locomotoras). Conta cunha poboaci\u00f3n nos seus l\u00edmites administrativos de 475.439 habitantes (censo de 2001) e unha \u00e1rea metropolitana de 1\u00a0067\u00a0369h.\nNunha rexi\u00f3n, a do val do r\u00edo Damodar, de antigo poboamento foi centro activo do xainismo fai dous mil cincocentos anos con templos de diferentes \u00e9pocas espallados pola zona.\nEn 1774 dous brit\u00e1nicos da Compa\u00f1\u00eda das Indias Orientais descubriron carb\u00f3n na \u00e1rea e a s\u00faa historia tomou o curso que a ten levado a se converteres no centro dunha gran conurbaci\u00f3n mineiro-industrial (Asansol-Dhanbad-Durgapur-Bokaro) con m\u00e1is de seis mill\u00f3ns de habitantes e un r\u00e1pido crecemento."}
{"id": "184366", "revid": "98629", "url": "https://gl.wikipedia.org/wiki?curid=184366", "title": "Rocky", "text": "Rocky \u00e9 un filme estadounidense dirixido por John G. Avildsen que se estreou en 1976. Estreouse en galego na TVG o 8 de marzo de 2009.\nSinopse.\nRocky \u00e9 un boxeador de 3\u00aa categor\u00eda que vive nun pequeno apartamento \u00f3 sueste de Filadelfia, Pensilvania, e cuxa carreira no ring non parece que vaia durar moito tempo. Ga\u00f1a a vida como mat\u00f3n recadando d\u00e9bedas para un usureiro italiano chamado Gazzo, pero Gazzo non cre que Rocky te\u00f1a malicia dabondo para dar unha malleira a un moroso cando sexa necesario. Rocky a\u00ednda se adestra de cando en vez para non perder a forma, e o que fora o seu adestrador, Mickey, cre que poder\u00eda chegar \u00f3 m\u00e1is alto se tivese a vontade necesaria e se dedicara en corpo e alma \u00f3 boxeo. Apollo Creed, o incontestable campi\u00f3n mundial dos pesos pesados recibe a nova de que o que \u00eda ser o seu pr\u00f3ximo opo\u00f1ente, McLee Green, rompeu a man. Dado que o resto de boxeadores libres rexeita o combate, xa que s\u00f3 quedan seis semanas para que se dispute, Apollo sopesa a idea de escoller un boxeador desco\u00f1ecido. Repasa a escena puxil\u00edstica de Filadelfia e elixe que o seu rival sexa Rocky, pola sinxela raz\u00f3n de que lle gustou o alcume do italo-estadounidense, \"O poldro italiano\". Un promotor, chamado Jergens, ama\u00f1a a pelexa, e Rocky comezar\u00e1 a adestrarse \u00e1s ordes de Mickey."}
{"id": "184367", "revid": "98629", "url": "https://gl.wikipedia.org/wiki?curid=184367", "title": "O pai de Goku", "text": "O pai de Son Goku (\u30c9\u30e9\u30b4\u30f3\u30dc\u30fc\u30ebZ \u305f\u3063\u305f\u3072\u3068\u308a\u306e\u6700\u7d42\u6c7a\u6226\uff5e\u30d5\u30ea\u30fc\u30b6\u306b\u6311\u3093\u3060Z\u6226\u58eb \u5b6b\u609f\u7a7a\u306e\u7236 Doragon B\u014dru Zetto Tatta Hitori no Saish\u016b Kessen~Fur\u012bza ni Idonda Zetto Senshi Son Gok\u016b no Chichi) \u00e9 o primeiro especial de televisi\u00f3n de Dragon Ball Z, que foi emitido por Fuji Television o 17 de outubro de 1990, entre os episodios do anime Dragon Ball Z 63 e 64.\nSinopse.\nFilme que retrata a historia de Barduck, o pai de Son Goku. O especial tam\u00e9n amosa os primeiros momentos de vida de Goku, as\u00ed como o seu env\u00edo para o planeta Terra, minutos despois da destruci\u00f3n do seu planeta natal, o Planeta Vexeta, e da morte do seu pai Barduck."}
{"id": "184368", "revid": "895", "url": "https://gl.wikipedia.org/wiki?curid=184368", "title": "Manchester City", "text": ""}
{"id": "184369", "revid": "7596", "url": "https://gl.wikipedia.org/wiki?curid=184369", "title": "Esfingol\u00edpido", "text": "Os esfingol\u00edpidos son un tipo de l\u00edpidos que conte\u00f1en un esqueleto formado por unha base esfingoide, que \u00e9 un aminoalcohol alif\u00e1tico, de varios tipos posibles, entre os que o m\u00e1is com\u00fan \u00e9 o aminoalcohol esfingosina. Est\u00e1n formados pola base esfingoide (esfingosina) unida a un \u00e1cido graxo e a un grupo R variable, que serve para distinguir os distintos tipos de esfingol\u00edpidos. Alg\u00fans conte\u00f1en fosfato, polo que ser\u00edan tam\u00e9n fosfol\u00edpidos, pero outros non (glicoesfingol\u00edpidos). Son l\u00edpidos anfip\u00e1ticos, xa que a s\u00faa mol\u00e9cula ten unha parte hidr\u00f3foba e outra hidr\u00f3fila, o que permite que se orienten en medio acuoso e formen parte das membranas. Son saponificables, xa que conte\u00f1en \u00e1cidos graxos.\nDescubr\u00edronse en extractos de cerebro na d\u00e9cada de 1870 e o seu nome procede do ser mitol\u00f3xico esfinxe, debido ao enigm\u00e1tica que era a s\u00faa natureza naquel momento .\nSon importantes constitu\u00edntes das membranas, e desempe\u00f1an importantes funci\u00f3ns na transmisi\u00f3n de sinais e no reco\u00f1ecemento celular.\nAs esfingolipidoses, ou trastornos do metabolismo dos esfingol\u00edpidos, afectan especialmente ao tecido nervioso.\nEstrutura.\nA estrutura b\u00e1sica dos esfingol\u00edpidos \u00e9 a ceramida \u00e1 que se unen distintos grupos R, que determinan que se forme un tipo de esfingol\u00edpido ou outro.\nAs ceramidas est\u00e1n formadas polo alcohol esfingosina e un \u00e1cido graxo unidos por enlace amida, polo que son \"N\"-acil derivados da esfingosina . Unha ceramida \u00fanese por un dos OH da esfingosina a un fosfato e este a un grupo polar (cabeza polar) como os aminoalcohois colina, etanolamina ou o amino\u00e1cido serina. O OH da esfingosina pode unirse directamente a azucres, formando os glicoesfingol\u00edpidos.\nA esfingosina, que lle d\u00e1 nome a estes l\u00edpidos, \u00e9 un aminoalcohol de 18 carbonos cunha longa cadea alif\u00e1tica hidr\u00f3foba, dous grupos OH e un grupo amino. A esfingosina pertence a un grupo de bases de cadea longa, co\u00f1ecidas como bases esfingoides, que son o primeiro produto non transitorio na s\u00edntese \"de novo\" dos esfingol\u00edpidos tanto en l\u00e9vedos coma en mam\u00edferos. Estes compostos, especificamente chamados fitoesfingosina e dihidroesfingosina (tam\u00e9n co\u00f1ecidos como esfinganina), son principalmente compostos de 18 carbonos, con alg\u00fans casos de 20 carbonos.\nTipos.\n\u00c1s ceramidas \u00fanense diversos grupos polo OH da esfingosina, que forman os distintos tipos de esfingol\u00edpidos: \nMetabolismo dos esfingol\u00edpidos dos mam\u00edferos.\nA s\u00edntese \"de novo\" dos esfingol\u00edpidos empeza coa formaci\u00f3n de 3-ceto-dihidroesfingosina pola acci\u00f3n do encima serina palmitoiltransferase. Os substratos normais desta reacci\u00f3n son o palmito\u00edl-CoA e a serina. Por\u00e9n, certos estudos demostraron que a serina palmitoiltransferase ten tam\u00e9n certa actividade sobre outras especies de acilo graxo-CoA e amino\u00e1cidos alternativos \u00e1 serina, e a diversidade das bases dos esfingol\u00edpidos foi recentemente revisada. Na seguinte reacci\u00f3n, a 3-ceto-dihidroesfingosina red\u00facese a dihidroesfingosina. A dihidroesfingosina ac\u00edlase (\u00fanese a un \u00e1cido graxo) por unha (dihidro)-ceramida sintase, como a Lass1p ou a Lass2p (tam\u00e9n denominadas CerS), para formar dihidroceramida. Esta faise insaturada para formar a ceramida.\nA ceramida pode posteriormente seguir varias v\u00edas. Pode ser fosforilada pola ceramida quinase para formar ceramida-1-fosfato. Outra posibilidade \u00e9 que sexa glicosilada pola glicosilceramida sintase ou galactosilceramida sintase. Tam\u00e9n pode converterse nunha esfingomielina pola adici\u00f3n dunha cabeza polar de fosforilcolina polo encima esfingomielina sintase. O diacilglicerol xerase neste proceso. Finalmente, a ceramida tam\u00e9n pode ser degradada por unha ceramidase para formar esfingosina. A esfingosina pode fosforilarse dando esfingosina-1-fosfato. Esta pode ser desfosforilada para rexenerar a esfingosina.\nAs v\u00edas de degradaci\u00f3n permiten a reversi\u00f3n destes metabolitos a ceramida. Os glicoesfingol\u00edpidos complexos hidrol\u00edzanse a glicosilceramida e galactosilceramida. Estes l\u00edpidos son despois hidrolizados por beta-glicosidases e beta-galactosidases para rexenerar a ceramida. De xeito similar, a esfingomielina pode ser degradada pola esfingomielinase para dar ceramida.\nA \u00fanica v\u00eda pola cal os esfingol\u00edpidos se converten en substancias que non son esfingol\u00edpidos \u00e9 catalizada pola esfingosina-1-fosfato liase. Esta forma etanolamina fosfato e hexadequenal.\nFunci\u00f3ns dos esfingol\u00edpidos nos mam\u00edferos.\nP\u00e9nsase que os esfingol\u00edpidos protexen a superficie celular de factores nocivos do seu ambiente ao formaren na bicapa lip\u00eddica da membrana plasm\u00e1tica unha capa externa mecanicamente estable e quimicamente resistente. S\u00e1bese que certos glicoesfingol\u00edpidos complexos est\u00e1n implicados en funci\u00f3ns m\u00e1is espec\u00edficas, como o reco\u00f1ecemento celular e a sinalizaci\u00f3n celular. O reco\u00f1ecemento celular depende principalmente das propiedades f\u00edsicas dos esfingol\u00edpidos, mentres que a sinalizaci\u00f3n celular implica interacci\u00f3ns espec\u00edficas das partes glic\u00eddicas dos glicoesfingol\u00edpidos con l\u00edpidos similares presentes nas c\u00e9lulas veci\u00f1as ou con prote\u00ednas.\nRecentemente, metabolitos esfingolip\u00eddicos relativamente simples, como ceramidas e esfingosina-1-fosfato, mostraron ser mediadores importantes nas cascadas de sinalizaci\u00f3n implicadas na apoptose, proliferaci\u00f3n celular, e respostas ao estr\u00e9s. Os l\u00edpidos baseados nas ceramidas autoagr\u00e9ganse nas membranas e forman fases separadas menos flu\u00eddas c\u00e1 maior parte dos fosfol\u00edpidos. Estes microdominios de membrana baseados nos esfingol\u00edpidos chamados \"balsas lip\u00eddicas\" propux\u00e9ronse orixinalmente para explicar a clasificaci\u00f3n e distribuci\u00f3n das prote\u00ednas de membrana nas v\u00edas celulares de transporte de membranas. Actualmente, estase investigando moito esta funci\u00f3n de organizaci\u00f3n durante a transduci\u00f3n de sinais.\nOs esfingol\u00edpidos sintet\u00edzanse por unha v\u00eda metab\u00f3lica que comeza no ret\u00edculo endoplasm\u00e1tico e compl\u00e9tase no aparato de Golgi, pero estes l\u00edpidos pasan despois \u00e1 membrana plasm\u00e1tica e aos endosomas, onde realizan moitas das s\u00faas funci\u00f3ns. O transporte de esfingol\u00edpidos pola c\u00e9lula ten lugar en ves\u00edculas e por transporte monom\u00e9rico polo citosol. Os esfingol\u00edpidos est\u00e1n virtualmente ausentes das mitocondrias e do ret\u00edculo endoplasm\u00e1tico, pero constit\u00faen un 20-35 da fracci\u00f3n molar dos l\u00edpidos da membrana plasm\u00e1tica. A degradaci\u00f3n dos esfingol\u00edpidos ten lugar principalmente nos lisosomas.\nEsfingol\u00edpidos dos l\u00e9vedos.\nDebido \u00e1 incrible complexidade dos sistemas metab\u00f3licos dos mam\u00edferos, en moitos estudos util\u00edzanse os l\u00e9vedos como organismos modelo. Estes organismos unicelulares son normalmente m\u00e1is manexables xeneticamente c\u00e1s c\u00e9lulas de mam\u00edferos, e hai librar\u00edas de estirpes celulares dispo\u00f1ibles para usar nos laboratorios, que te\u00f1en case calquera deleci\u00f3n non letal concreta dos marcos abertos de lectura. As d\u00faas especies de l\u00e9vedos m\u00e1is usadas son \"Saccharomyces cerevisiae\" e \"Schizosaccharomyces pombe\", pero tam\u00e9n se investiga moito no l\u00e9vedo infeccioso \"Candida albicans\".\nAdemais das importantes funci\u00f3ns estruturais dos esfingol\u00edpidos complexos (inositol fosforilceramidas e os seus derivados con manosa), as bases esfingoides fitoesfingosina e dihidroesfingosina (esfinganina) xogan un papel vital na sinalizaci\u00f3n celular en \"S. cerevisiae\". Estes efectos incl\u00faen a regulaci\u00f3n da endocitose, a prote\u00f3lise dependente da ubiquitina (e, deste modo, a regulaci\u00f3n do consumo de nutrientes ), a din\u00e1mica do citoesqueleto, o ciclo celular, a traduci\u00f3n, modificaci\u00f3n postraducional de prote\u00ednas, e a resposta ao estr\u00e9s por calor. Ademais, foi descrita recentemente a modulaci\u00f3n do metabolismo de esfingol\u00edpidos por sinalizaci\u00f3n polo fosfatidilinositol (4,5)-bisfosfato v\u00eda Slm1p e Slm2p e calcineurina. Por \u00faltimo, existen interacci\u00f3ns a nivel de substrato entre a s\u00edntese dos esfingol\u00edpidos complexos e o metabolismo da fosfatidilinositol 4-fosfato pola fosfatidilinositol quinase Stt4p e a fosfatase lip\u00eddica Sac1p.\nEsfingol\u00edpidos vexetais.\nAs plantas superiores conte\u00f1en unha maior variedade de esfingol\u00edpidos c\u00f3s animais ou os fungos.\nTrastornos.\nHai varios trastornos do metabolismo dos esfingol\u00edpidos, co\u00f1ecidos como esfingolipidoses. A m\u00e1is com\u00fan \u00e9 a enfermidade de Gaucher.\nTam\u00e9n \u00e9 importante \u00e9 a enfermidade de Fabry, causada por un alelo recesivo dun xene do cromosoma X, na cal se produce unha acumulaci\u00f3n de glicoesfingol\u00edpidos nos lisosomas de varios tecidos por mor dunha deficiencia de alfa-galactosidase. Os pacientes desta doenza tenden a presentar neuropat\u00edas perif\u00e9ricas e desenvolven trastornos renais cr\u00f3nicos."}
{"id": "184370", "revid": "624", "url": "https://gl.wikipedia.org/wiki?curid=184370", "title": "-461", "text": "Outros.\nHistoria ano a ano"}
{"id": "184371", "revid": "3054", "url": "https://gl.wikipedia.org/wiki?curid=184371", "title": "Manchester City Football Club", "text": ""}
{"id": "184372", "revid": "56817", "url": "https://gl.wikipedia.org/wiki?curid=184372", "title": "-462", "text": ""}
{"id": "184373", "revid": "56817", "url": "https://gl.wikipedia.org/wiki?curid=184373", "title": "-463", "text": "Outros.\nHistoria ano a ano"}
{"id": "184375", "revid": "56817", "url": "https://gl.wikipedia.org/wiki?curid=184375", "title": "-508", "text": ""}
{"id": "184376", "revid": "56817", "url": "https://gl.wikipedia.org/wiki?curid=184376", "title": "-511", "text": "V\u00e9xase tam\u00e9n.\nHistoria ano a ano"}
{"id": "184377", "revid": "23204", "url": "https://gl.wikipedia.org/wiki?curid=184377", "title": "Robert Duvall", "text": "Robert Selden Duvall, nado o 5 de xaneiro de 1931 en San Diego (California), \u00e9 un actor e director de cine estadounidense ga\u00f1ador dun Premio \u00d3scar \u00f3 mellor actor en 1983, un Premio Emmy e catro premios Globo de Ouro, ademais doutros importantes premios.\n\u00c9 considerado como un dos cinco mellores actores vivos de Hollywood (o quinteto alcumado \"The Pantheon\"), xunto con Robert De Niro, Dustin Hoffman, Al Pacino e Anthony Hopkins."}
{"id": "184378", "revid": "56817", "url": "https://gl.wikipedia.org/wiki?curid=184378", "title": "-613", "text": "V\u00e9xase tam\u00e9n.\nHistoria ano a ano"}
{"id": "184379", "revid": "56817", "url": "https://gl.wikipedia.org/wiki?curid=184379", "title": "-611", "text": "V\u00e9xase tam\u00e9n.\nHistoria ano a ano"}
{"id": "184380", "revid": "89787", "url": "https://gl.wikipedia.org/wiki?curid=184380", "title": "Deolinda", "text": "Deolinda \u00e9 un grupo de m\u00fasica popular portuguesa (MPP), inspirado no fado e nas s\u00faas orixes tradicionais.\nTraxectoria.\nO proxecto musical xurdiu en 2006, cando os irm\u00e1ns Pedro da Silva Martins e Lu\u00eds Jos\u00e9 Martins (ex-Bicho de 7 Cabe\u00e7as) convidaron a s\u00faa curm\u00e1, Ana Bacalhau, ent\u00f3n vocalista dos Lupanar, para cantar catro canci\u00f3ns que escribiran. Ent\u00f3n, decat\u00e1ronse de que a voz de Ana se adecuaba \u00e1 perfecci\u00f3n \u00e1s rimas e melod\u00edas que crearan, e convidaron tam\u00e9n a Jos\u00e9 Pedro Leit\u00e3o, contrabaixista dos Lupanar (actual marido de Ana Bacalhau), para se xuntar a eles tres, nacendo as\u00ed os Deolinda.\nO tema \"Contado Ningu\u00e9m Acredita\" foi inclu\u00eddo na compilaci\u00f3n \"Novos Talentos\" de 2007, lanzado por FNAC.\nO 21 de abril de 2008 , lanzaron o primeiro disco, \"Can\u00e7\u00e3o ao Lado\". Desde ent\u00f3n, a finais de outubro de 2008, chegaron \u00e1 s\u00faa posici\u00f3n m\u00e1is alta, o 3\u00ba lugar do Top Oficial da AFP, a t\u00e1boa semanal dos 30 \u00e1lbums m\u00e1is vendidos en Portugal.\nEn outubro de 2008 , o disco \"Can\u00e7\u00e3o ao Lado\" acadou o \"disco de ouro\". En decembro de 2008 , acadou o \"disco de platino\" e durante o ano 2009, acadou o galard\u00f3n de dobre-platino, correspondente \u00e1 venda de m\u00e1is de 40 mil unidades.\nO 2 de marzo de 2009, a editora World Connection lanzou o disco \"Can\u00e7\u00e3o ao Lado\" ao mercado europeo. En abril de 2009, entrou directamente no 8\u00ba lugar da t\u00e1boa de vendas discogr\u00e1ficas \"World Music Charts Europe\" e en maio subiu ao 4\u00ba lugar desa mesma t\u00e1boa.\nEn abril de 2009, o grupo iniciou a s\u00faa primeira xira europea. Actuaron en diversos pa\u00edses, entre eles os Pa\u00edses Baixos, Alema\u00f1a e Su\u00edza, regresando a Portugal para diversos concertos en cidades como Porto, Braga e Barcelos.\nO \u00e1lbum \"Can\u00e7\u00e3o ao Lado\" ficou en 10\u00ba lugar nas preferencias dos ouvintes da radio Antena 3, nunha votaci\u00f3n levada a cabo en abril de 2009, na cal se preguntaba cal ser\u00eda o mellor \u00e1lbum de m\u00fasica portuguesa editado entre 1994 e 2009, tendo como base unha lista de 100 \u00e1lbums lanzados nese per\u00edodo. \nO 23 de abril de 2010 a banda estreou un novo \u00e1lbum (\"Dois Selos e Um Carimbo\") que tivo como \"single\" de presentaci\u00f3n \"Um Contra o Outro\". Este \u00e1lbum entrou directamente no n\u00ba 1 do top de vendas portugu\u00e9s e recibiu o galard\u00f3n de platino en novembro de 2010..\nO tema \"Parva que Sou\", estreada nos catro concertos feitos nos Coliseos de Lisboa e Porto, en xaneiro de 2011, foi inmediatamente considerada un himno dunha xeraci\u00f3n. \nO 21 de novembro de 2011 estr\u00e9ase o seu primeiro DVD, \"Deolinda ao Vivo no Coliseu dos Recreios\".\nO 12 de maio de 2012, o diario brit\u00e1nico \"The Times\" publica unha cr\u00edtica ao concerto dos Deolinda en Londres onde os considera \"unha das grandes bandas de Europa\". \nO \u00e1lbum \"Can\u00e7\u00e3o ao Lado\" \u00e9 galardoado co cu\u00e1druplo disco de platin, correspondente a 80 000 unidades vendidas e o disco \"Dous Selos e Un Carimbo\" obtivo dous discos de platino (40 000 unidades) en novembro de 2012. \nO 18 de marzo de 2013 lanzaron o terceiro \u00e1lbum de orixinais \"Mundo Pequenino\" que na primeira semana de vendas se converteu en disco de ouro.\nEn maio act\u00faan nos coliseos de Lisboa e Porto , enchendo os recintos: \"\"... caso raro que son os Deolinda: un grupo capaz de producir nos contextos m\u00e1is intimistas e nos espazos m\u00e1is amplos; un cuarteto suficientemente el\u00e1stica e xeneroso para crecer ata as dez persoas en escenario sen perder a cara, unha banda, en fin, que nos gusta de ter por preto e que temos a sorte de chamar \"nosa\"\" \".\nO 25 de xullo de 2013 actuaron por primeira vez no Brasil, recibindo excelentes cr\u00edticas da prensa brasileira.\nO blog brasileiro de m\u00fasica Pergunte ao Pop considerou o \u00e1lbum \"Mundo Pequenino\" o mellor disco internacional de 2013 en decembro. \nEn novembro de 2017 anunciaron un descanso indefinido.\nPremios.\nEn 2009, venceron na categor\u00eda de \"Mellor Revelaci\u00f3n do Ano\" da XIV Gala dos Globos de Ouro portugueses o d\u00eda 17 de maio.\nNa mesma gala tam\u00e9n estaban nomeados na categor\u00eda de \"Mellor Grupo\" (como un dos catro mellores grupos portugueses con discos lanzados en 2008).\n\"Can\u00e7\u00e3o ao Lado\", o primeiro \u00e1lbum dos Deolinda, foi considerado polo \"Sunday Times\" o terceiro mellor disco do ano de World Music.\n\"Ana Bacalhau e os seus compa\u00f1eiros mesturan o sentimento do fado coa sensibilidade do pop, cos ollos postos no coti\u00e1n lisboeta. As canci\u00f3ns son bel\u00edsimas\", pode lerse na edici\u00f3n do 6 de decembro da publicaci\u00f3n brit\u00e1nica.\nOs Deolinda sa\u00edron nomeados como unha das revelaci\u00f3ns do ano na revista Songlines\nGa\u00f1aron o premio \"Best Newcomer\", atribu\u00eddo pola prestixiosa revista inglesa Songlines, en abril de 2010.\nTam\u00e9n en 2010, o seu segundo \u00e1lbum, \"Dois Selos e Um Carimbo\" foi considerado un dos 10 mellores \u00e1lbums de World Music, polo \"Sunday Times\" e o \"Miami Herald\" aconsellouno como unha das 10 mellores compras da m\u00fasica latina.\nO seu concerto en Nova York recibiu unha cr\u00edtica positiva no prestixioso \"Huffington Post\".\nEn maio de 2011, ga\u00f1aron o Globo de Ouro na categor\u00eda de mellor grupo.\nEn novembro de 2011, recibiron o Premio Am\u00e1lia Rodrigues na categor\u00eda de \"M\u00fasica Popular\".\nEn marzo de 2013, foron distinguidos co premio Jos\u00e9 Afonso polo disco \"Dois Selos e Um Carimbo\".\nEn maio de 2014, ga\u00f1aron o 3\u00ba Globo de Ouro da s\u00faa carreira, na categor\u00eda de mellor grupo.\nEn novembro de 2014, a Revista Blitz, na celebraci\u00f3n dos seus 30 anos, elixiu o disco \"Can\u00e7\u00e3o ao Lado\" o cuarto mellor dos \u00faltimos 30 anos da m\u00fasica portuguesa."}
{"id": "184381", "revid": "98629", "url": "https://gl.wikipedia.org/wiki?curid=184381", "title": "TV5 Monde", "text": "TV5 Monde \u00e9 unha canle internacional de televisi\u00f3n que ofrece programaci\u00f3n en lingua francesa.\nHistoria.\nIniciou as s\u00faas emisi\u00f3ns o 2 de xaneiro de 1984. Chamada TV5 ata 2006 cando toma a s\u00faa actual denominaci\u00f3n TV5 Monde para salientar o seu enfoque mundial. TV5 Monde \u00e9 a cuarta canle de televisi\u00f3n global m\u00e1is grande despois de MTV, CNN e BBC World. A maior parte da programaci\u00f3n son noticias, documentais, programas de interese xeral e pel\u00edculas.\nA maior parte do seu contido prov\u00e9n dos servizos de televisi\u00f3n p\u00fablica da francofon\u00eda. Estes son:\nO n\u00famero cinco ref\u00edrese aos cinco primeiros provedores e fundadores: TF1, Antenne 2 (hoxe France 2), FR3 (hoxe France 3), T\u00e9l\u00e9vision Suisse Romande e RTBF. En 1986 \u00faneselles un consorcio do Quebec canadense (CTQC) formado por Radio-Canada e T\u00e9l\u00e9-Qu\u00e9bec. TF1 deixa de participar no ano 1987 a ra\u00edz da s\u00faa privatizaci\u00f3n.\nAs transmisi\u00f3ns div\u00eddense en oito sinais rexionais satelitais: \u00c1frica, Am\u00e9rica Latina, Asia, os Estados Unidos, Europa, Francia/B\u00e9lxica/Su\u00edza, Oriente (transmitidas dende Par\u00eds) e o Quebec/Canad\u00e1 (dende Montreal). Os seus programas est\u00e1n subtitulados en dez linguas.\nDifusi\u00f3n.\nEst\u00e1 dispo\u00f1ible en toda Europa a trav\u00e9s dos sat\u00e9lites Astra e Hotbird e a trav\u00e9s da maior\u00eda dos operadores de cable (TV5 Monde Europe). \u00c9 unha canle moi seguida en Galicia polos galegos que viviron en Francia e na Su\u00edza romanda e que retornaron \u00e1 terra de orixe (Galicia).\nAccionistas.\nOs accionistas de TV5 Monde son:"}
{"id": "184382", "revid": "22570", "url": "https://gl.wikipedia.org/wiki?curid=184382", "title": "Ant\u00f3nio Leal Moreira", "text": "Ant\u00f3nio Leal Moreira, nado en Abrantes o 30 de xu\u00f1o de 1758 e finado en Lisboa o 26 de novembro de 1819, foi un compositor portugu\u00e9s.\nVida.\nO 30 de xu\u00f1o de 1766, Ant\u00f3nio Leal entrou no \"Seminario da Patriarcal\" de Lisboa, onde foi alumno de Jo\u00e3o de Sousa Carvalho. En 1775 converteuse no asistente do seu profesor e organista e en 1787 conv\u00e9rtese en mestre de capela. O 19 de maio de 1777 realizou o seu primeiro traballo sacro, a \"Missa do Esp\u00edrito Santo\", que foi cantada durante a aclamaci\u00f3n da ra\u00ed\u00f1a Mar\u00eda I de Portugal. O 8 de agosto do mesmo ano foi admitido como membro da uni\u00f3n de m\u00fasicos de Lisboa, a \"Irmandade de Santa Cec\u00edlia\". A maior parte da s\u00faa m\u00fasica sacra foi composta para a Capela Real, e dende 1782 comezou a escribir serenatas, que se representaban nos pazos de Queluz e Ajuda.\nEn 1790 converteuse no director musical do \"Teatro da R\u00faa dos Condes\", onde estaban a representar \u00f3peras italianas. Tres anos despois, no pazo do financiador Anselmo Jos\u00e9 da Cruz Sobral, en Lisboa, estreou o drama \"Il natale augusto\". Entre os cantantes que participaron c\u00f3mpre destacar a mezzosoprano portuguesa Lu\u00edsa Todi.\nEn 1793, Moreira converteuse no primeiro director musical do novo Teatro de S\u00e3o Carlos, onde foi representada a s\u00faa obra con texto en portugu\u00e9s, \"A vingan\u00e7a da cigana\" (1794). En 1799 deixoulle a direcci\u00f3n do S\u00e3o Carlos a Marcos Portugal e a Francesco Federici. Ao ano seguinte, contribu\u00edu coa produci\u00f3n \"pastiche\" \"Il disertore francese\", que chegou ser representada no Teatro Carignano de Tur\u00edn e no Teatro alla Scala de Mil\u00e1n.\nConsideraci\u00f3ns sobre o artista.\nA s\u00faa obra oper\u00edstica e sacra est\u00e1 fortemente influenciada polo estilo de Giovanni Paisiello e Domenico Cimarosa. Logo de Ant\u00f3nio Teixeira foi o primeiro en compo\u00f1er \u00f3pera empregando o texto en portugu\u00e9s, mais a maior parte das s\u00faas obras est\u00e1n en italiano."}
{"id": "184383", "revid": "85894", "url": "https://gl.wikipedia.org/wiki?curid=184383", "title": "Castrovite, Orazo, A Estrada", "text": "Castrovite \u00e9 un lugar da parroquia de Orazo, no concello da Estrada. Segundo o IGE en 2010 ti\u00f1a 75 habitantes (29 mulleres e 36 homes).\nHistoria.\nCons\u00e9rvanse restos do poboado castrexo de Santa Mari\u00f1a, que data do s\u00e9culo IV\u00a0a.\u00a0C. Situado no punto m\u00e1is alto do lugar, a uns 400 metros de altitude, est\u00e1 algo deteriorado. Atop\u00e1ronse cer\u00e1micas e unha conta de pasta v\u00edtrea nunha escavaci\u00f3n realizada en 1995. Enriba do castro hai unha ermida dedicada \u00e1 Virxe de Santa Mari\u00f1a na que o 25 de xullo se celebran a festa.\nA comezos do s\u00e9culo XX houbo na parroquia unha fabrica de camp\u00e1s propiedade da familia Liste, que fabricaba e exportaba camp\u00e1s a todo Galicia."}
{"id": "184385", "revid": "19415", "url": "https://gl.wikipedia.org/wiki?curid=184385", "title": "Josquin des Pr\u00e9z", "text": ""}
{"id": "184387", "revid": "75439", "url": "https://gl.wikipedia.org/wiki?curid=184387", "title": "Paul Hindemith", "text": "Paul Hindemith, nado en Hanau (Hessen) o 16 de novembro de 1895 e finado o 28 de decembro de 1963 en Frankfurt am Main, foi un compositor, violista, director de orquestra e profesor alem\u00e1n.\nVida.\nHindemith naceu na cidade de Hanau, pr\u00f3xima a Frankfurt am Main e aprendeu a tocar o viol\u00edn de neno. Aos once anos marchou da casa debido \u00e1 oposici\u00f3n paterna \u00e1s s\u00faas ambici\u00f3ns musicais, tocando en caf\u00e9s e teatros pra poder pagar os seus estudos no Hoch Konservatorium de Frankfurt am Main, onde estudou con Arnold Mendelssohn e Bernhard Sekles.\nEn 1922 foron escoitadas algunhas das s\u00faas composici\u00f3ns no festival \"International Society for Contemporary Music\" de Salzburgo, o que lle fixo conquistar a atenci\u00f3n do p\u00fablico internacional. Posteriormente colaborou con varios compositores das vangardas, inclu\u00edndo a Anton Webern e Arnold Sch\u00f6nberg.\nDende 1927 foi profesor de composici\u00f3n no Conservatorio Superior de M\u00fasica de Berl\u00edn. En 1929 fundou o cuarteto de corda \"Amar\", no que tocaba a viola e co que realizou numerosas xiras de concertos arredor de Europa.\nA s\u00faa m\u00fasica foi considerada \"dexenerada\" polos nazis a pesar das protestas de Wilhelm Furtw\u00e4ngler, e en 1938 exiliouse en Su\u00edza. En 1940 emigrou aos Estados Unidos, onde se converteu en profesor de composici\u00f3n en Yale e Harvard."}
{"id": "184388", "revid": "98629", "url": "https://gl.wikipedia.org/wiki?curid=184388", "title": "Jan Ullrich", "text": "Jan Ullrich, nado o 2 de decembro de 1973 na cidade de Rostock, Alema\u00f1a, \u00e9 un ex-ciclista alem\u00e1n, retirado en 2006, que ga\u00f1ou o Tour de Francia no ano 1997 e a Vuelta a Espa\u00f1a no ano 1999, entre outros moitos \u00e9xitos.\nBiograf\u00eda.\nJan Ullrich naceu en Rostock, na antiga RDA, baixo a influencia do sistema educativo sovi\u00e9tico. Foi o segundo de catro irm\u00e1ns. De pequeno fixo todo tipo de deportes, e destacou en atletismo e ciclismo. A s\u00faa nai meteuno no Dynamo de Berl\u00edn despois de ser deixada polo seu home, e al\u00ed o mozo Jan Ullrich comezou a acadar as primeiras vitorias con 11 anos. En 1988 era campi\u00f3n da RDA, pero a ca\u00edda do Muro de Berl\u00edn fixo desaparecer a escola na que el adestraba, e Jan tivo que mudarse a Hamburgo para seguir correndo nun equipo afeccionado daquela cidade. En 1993 Jan Ullrich acadou a vitoria no Campionato do Mundo de ciclismo en ruta na categor\u00eda sub-23 que se disputou en Oslo.\nCarreira profesional.\nEn 1994 Jan Ullrich asinou o seu primeiro contrato profesional co equipo \"Telekom\". Ese mesmo ano quedou 3\u00ba no campionato do mundo de ciclismo en contra o reloxo.\nEn 1995 acadou o campionato alem\u00e1n contra o reloxo e fixo unha boa actuaci\u00f3n na Volta a Su\u00edza, pero con s\u00f3 21 anos de idade, o seu director de equipo non o quixo levar \u00f3 Tour de Francia. Non obstante, si foi \u00e1 Vuelta a Espa\u00f1a, da que se retirou na 12\u00aa tirada.\n1996 foi o ano no cal Jan Ullrich acadou sona mundial por vez primeira. Rexeitou ir \u00f3s Xogos Ol\u00edmpicos de 1996 en Atlanta para participar no Tour de Francia 1996, no cal acadou a 2\u00aa posici\u00f3n final na clasificaci\u00f3n xeral, ademais de ga\u00f1ar a \u00faltima contra o reloxo da proba. A opini\u00f3n p\u00fablica pensou que Jan Ullrich houbese acadado a vitoria de non ser o ga\u00f1ador da carreira, Bjarne Riis, o seu xefe de filas. Miguel Indurain declarou que o ciclista alem\u00e1n ga\u00f1ar\u00eda cedo un Tour de Francia.\nEn 1997 Jan Ullrich chegou a Francia despois de acadar o campionato alem\u00e1n de ciclismo en ruta e unha vitoria parcial na Volta a Su\u00edza. O traballo do alem\u00e1n era axudar a Bjarne Riis, pero nas tiradas de monta\u00f1a da segunda semana conseguiu po\u00f1erse o \"maillot amarelo\" impo\u00f1\u00e9ndose nas subidas \u00f3s Marco Pantani, Richard Virenque, Bjarne Riis ou Abraham Olano. Despois ga\u00f1ou a contra o reloxo da 12\u00aa aumentando a s\u00faa vantaxe, e o resto da carreira defendeuse dos ataques de Marco Pantani e Richard Virenque con \u00e9xito para coroarse como primeiro ciclista alem\u00e1n que ga\u00f1ou un Tour de Francia.\nEn 1998 Ullrich p\u00faxose de amarelo na 9\u00aa tirada do Tour de Francia, nunha contra o reloxo, pero uns d\u00edas despois o italiano Marco Pantani atacou nos Alpes e acadou 9 minutos de vantaxe sobre o alem\u00e1n, que quedaba 4\u00ba na clasificaci\u00f3n xeral. Na 16\u00aa tirada Jan Ullrich acadou a vitoria no Col de la Madeleine, e despois venceu na \u00faltima contra o reloxo, o cal lle valeu para rematar aquel Tour de Francia na 2\u00aa posici\u00f3n da clasificaci\u00f3n xeral, detr\u00e1s de Marco Pantani.\nEn 1999 Ullrich tivo unha ca\u00edda na Volta a Alema\u00f1a, pola cal non puido disputar o Tour de Francia 1999, no cal venceu por vez primeira Lance Armstrong. Jan Ullrich decidiu participar na Vuelta a Espa\u00f1a, que na cal acadou a s\u00faa 2\u00aa vitoria nunha gran volta, e pouco despois venceu no campionato do mundo de ciclismo en contra o reloxo.\nNo Tour de Francia do ano 2000 agard\u00e1base unha loita entre Jan Ullrich, Marco Pantani e Lance Armstrong, os ga\u00f1adores da carreira francesa nos \u00faltimos 3 anos. A vitoria final foi para Lance Armstrong, quedando Jan Ullrich segundo. O alem\u00e1n ga\u00f1ou pouco despois a medalla de ouro na proba de ciclismo en ruta e a medalla de prata na proba de ciclismo contra o reloxo nos Xogos Ol\u00edmpicos de 2000 en Sydney.\nNo 2001 Jan Ullrich correu o Giro de Italia, rematando na posici\u00f3n 52\u00aa da clasificaci\u00f3n xeral, e despois acadou novamente a 2\u00aa posici\u00f3n final no Tour de Francia por detr\u00e1s de Lance Armstrong. Os efectos desta nova derrota fronte \u00f3 americano foron unha depresi\u00f3n e a ca\u00edda na alcoholemia.\nEn 2002 Jan Ullrich tivo un accidente de tr\u00e1fico estando baixo os efectos do alcohol, e un mes despois lle foi retirada a s\u00faa licenza para competir tras unha an\u00e1lise de sangue na que lle atoparon anfetamina. El confesou ter tomado \u00e9xtase coas anfetaminas, e o seu equipo o sancionou con 6 meses. A sanci\u00f3n foi pequena xa que o consumo de drogas tivo lugar nuns meses nos que el estaba mancado nunha perna, polo cal non se considerou que o obxectivo daquel consumo fose o de mellorar o rendemento f\u00edsico, ou sexa, doparse.\nNo Tour de Francia 2003 Jan Ullrich xa non estaba considerado como un posible ga\u00f1ador da proba, polo cal sorprendeu a todo o mundo cando foi quen de acadar outro 2\u00ba posto na clasificaci\u00f3n final. O alem\u00e1n corr\u00eda cun equipo pequeno, o \"Bianchi\", que perdeu moito tempo na contra o reloxo por equipos. Na monta\u00f1a Ullrich puxo en dificultades a Armstrong m\u00e1is que nunca, mesmo o agardou cando o americano tivo unha ca\u00edda por mor dun seareiro, e na \u00faltima contra o reloxo individual, cando as diferenzas na clasificaci\u00f3n eran moi pequenas, Ullrich tivo unha ca\u00edda por mor da choiva, e perdeu a carreira tan s\u00f3 por 61 segundos. Ese ano Jan Ullrich foi nomeado mellor deportista de Alema\u00f1a.\nEn 2004, de volta \u00f3 equipo Telekom, Ullrich venceu na Volta a Su\u00edza, proba que se disputa unhas semanas antes do Tour de Francia, pero na carreira francesa non foi quen de acadar un posto no podio. Rematou cuarto.\nDe novo co obxectivo de ga\u00f1ar en Francia, o d\u00eda antes de comezar o Tour de Francia 2005, Jan Ullrich tivo un accidente adestrando, cando o coche do seu equipo que \u00eda diante del pisou o freo de s\u00fapeto e o alem\u00e1n bateu coa cabeza na fiestra e apareceu nos asentos traseiros do coche. \u00d3 d\u00eda seguinte era superado por Lance Armstrong no pr\u00f3logo do Tour. Nas tiradas de monta\u00f1a Ullrich caeu de novo e mancouse nas costelas. O alem\u00e1n acadou o 3\u00ba posto na xeral superado por Lance Armstrong e o italiano Ivan Basso.\nLance Armstrong anunciou a s\u00faa retirada, e Jan Ullrich decidiu que 2006 ti\u00f1a que ser o seu ano, de xeito que a tempada estivo totalmente centrada na preparaci\u00f3n do Tour de Francia 2006. En maio disputou o Giro de Italia, amosando un bo estado f\u00edsico. Venceu na 11\u00aa tirada, pero retirouse na 19\u00aa por mor duns dores nas costas. Pouco despois venceu a Volta a Su\u00edza, e semellaba ser o favorito n\u00famero 1 para ga\u00f1ar de novo o Tour de Francia. Non obstante, s\u00f3 unhas semanas antes do comezo da proba, Jan Ullrich viuse envolto nas pescudas antidopaxe da Operaci\u00f3n Puerto, e o ciclista foi expulsado do seu equipo.\nEn febreiro de 2007 Jan Ullrich anunciou a s\u00faa retirada do ciclismo con 33 anos de idade."}
{"id": "184389", "revid": "85894", "url": "https://gl.wikipedia.org/wiki?curid=184389", "title": "Zapar\u00edn, Zapar\u00edn, Cortegada", "text": "Zapar\u00edn \u00e9 un lugar da parroquia de Zapar\u00edn, no concello de Cortegada, na comarca do Ribeiro. Ti\u00f1a 1 habitante no ano 2011 segundo datos do INE e do IGE, que era un home. En 2010 ti\u00f1a tam\u00e9n 1 habitante (1 home). Est\u00e1 situado no punto xeogr\u00e1fico m\u00e1is alto do concello."}
{"id": "184390", "revid": "22570", "url": "https://gl.wikipedia.org/wiki?curid=184390", "title": "Active Magnetospheric Particle Tracer Explorers", "text": "Active Magnetospheric Particle Tracer Explorers ou AMPTE foi unha misi\u00f3n espacial internacional consistente en tres sat\u00e9lites artificiais adicados \u00f3 estudo da interacci\u00f3n entre os i\u00f3ns do vento solar e a magnetosfera terrestre, \u00f3 transporte difusivo-convectivo, \u00e1 enerxizaci\u00f3n das part\u00edculas da magnetosfera e \u00e1 interacci\u00f3n de plasmas no espazo. Os tres foron lanzados a bordo dun foguete Delta 3924 desde o Centro Espacial Kennedy o 16 de agosto de 1984.\nCaracter\u00edsticas.\nA misi\u00f3n estaba composta por tres sat\u00e9lites: CCE (Charge Composition Explorer), proporcionado pola NASA; IRM (Ion Release Module), proporcionado pola Rep\u00fablica Federal de Alema\u00f1a; e UKS (United Kingdom Subsatellite), proporcionado polo Reino Unido.\nCCE.\nCCE (\"Charge Composition Explorer\") adic\u00e1base a detectar i\u00f3ns traza de litio e bario liberados desde o IRM e que eran transportados pola magnetosfera ata a \u00f3rbita do CCE. O sat\u00e9lite estabiliz\u00e1base por xiro a 10 revoluci\u00f3ns por minuto, co eixo de rotaci\u00f3n contido no plano ecuatorial. A nave utilizaba unha cinta cunha capacidade de 2x108 bits como medio de almacenamento de datos. Dispo\u00f1\u00eda de transpondedores en banda S cunha potencia de 2,5 vatios. A alimentaci\u00f3n el\u00e9ctrica proced\u00eda dun panel solar que xeraba 140 vatios de electricidade. O sat\u00e9lite empezou a fallar a principios de 1989, perd\u00e9ndose o contacto o 12 de xullo dese mesmo ano.\nLevaba cinco instrumentos a bordo:\nIRM.\nIRM (\"Ion Release Module\") era a parte da misi\u00f3n constru\u00edda por Alema\u00f1a e ti\u00f1a a funci\u00f3n de soltar gases cunha composici\u00f3n determinada que eran ionizados e detectados tanto por CCE como por UKS para estudia-lo comportamento no interior da magnetosfera e na magnetocola, as\u00ed como a s\u00faa interacci\u00f3n co vento solar. O sat\u00e9lite estabiliz\u00e1base mediante xiro a 15 revoluci\u00f3ns por minuto, co eixo de xiro inicialmente no plano da ecl\u00edptica para posteriormente ser axustado a \u00e1ngulos rectos con respecto daquel plano. A enerx\u00eda proporcion\u00e1baa un panel solar que produdc\u00eda 60 vatios de potencia e bater\u00edas redundantes. Dispo\u00f1\u00eda dun sistema de telemetr\u00eda en banda S, podendo transmitir a 1 ou 8 kbps en frecuencias de 2103,64375 MHz (subida) e 2284,50\u00a0MHz (baixada).\nO sat\u00e9lite deixou de funcionar o 14 de agosto de 1986. Levaba os seguintes instrumentos:\nInicialmente IRM foi inxectado nunha \u00f3rbita de 44,2 horas de per\u00edodo, unha inclinaci\u00f3n orbital de 28,7 graos, un apoxeo de 119\u00a0268\u00a0km e un perixeo de 550\u00a0km. Debido \u00f3 baixo perixeo, o sat\u00e9lite reentrou na atmosfera o 8 de decembro de 1987.\nUKS.\nUKS (\"United Kingdom Subsatellite\") era un subsat\u00e9lite do IRM e foi inxectado nunha \u00f3rbita inicial cun per\u00edodo de 44,25 horas, unha inclinaci\u00f3n orbital de 28,696 graos, un apoxeo de 121\u00a0047,5\u00a0km e un perixeo de 6885,5\u00a0km. A s\u00faa funci\u00f3n era axudar a distinguir entre a estrutura espacial e os cambios temporais no plasma despois da liberaci\u00f3n de i\u00f3ns por parte de IRM. As medici\u00f3ns eran similares \u00e1s de IRM e inclu\u00edan campos magn\u00e9ticos, i\u00f3ns positivos e electr\u00f3ns, ondas de plasma e modulaci\u00f3ns nos fluxos de i\u00f3ns e electr\u00f3ns. O sat\u00e9lite estabiliz\u00e1base mediante xiro a 12 revoluci\u00f3ns por minuto e utilizaba a banda S nas s\u00faas comunicaci\u00f3ns. Dispo\u00f1\u00eda dun sistema de propulsi\u00f3n mediante gas fr\u00edo e un radar de VHF para permanecer a unha distancia relativamente curta de IRM, duns poucos centos de quil\u00f3metros. A alimentaci\u00f3n el\u00e9ctrica do sat\u00e9lite fallou o 15 de xaneiro de 1985 e reentrou na atmosfera o 8 de decembro de 1988.\nO sat\u00e9lite levaba os seguintes instrumentos:"}
{"id": "184391", "revid": "4817", "url": "https://gl.wikipedia.org/wiki?curid=184391", "title": "AMPTE", "text": ""}
{"id": "184393", "revid": "109216", "url": "https://gl.wikipedia.org/wiki?curid=184393", "title": "I Wanna Go", "text": "\"I Wanna Go\" \u00e9 un sinxelo da cantante pop americana Britney Spears, lanzado como terceiro single do seu s\u00e9timo \u00e1lbum de estudio Femme Fatale, en 13 de xu\u00f1o do 2011."}
{"id": "184394", "revid": "27155", "url": "https://gl.wikipedia.org/wiki?curid=184394", "title": "Esfingosina", "text": "A esfingosina (2-amino-4-octadequeno-1,3-diol) \u00e9 un aminoalcohol de 18 carbonos formado por unha longa cadea hidrocarbonada insaturada con dous grupos -OH e un grupo -NH2, que forma a parte principal das mol\u00e9culas dos esfingol\u00edpidos, un tipo de l\u00edpidos das membranas celulares.\nFunci\u00f3ns.\nA esfingosina pode ser fosforilada \"in vivo\" por d\u00faas quinases, a esfingosina quinase tipo 1 e a esfingosina quinase tipo 2. Isto leva \u00e1 formaci\u00f3n de esfingosina-1-fosfato, un potente l\u00edpido sinalizador.\nOs metabolitos dos esfingol\u00edpidos, como as ceramidas, a esfingosina e a esfingosina-1-fosfato, son l\u00edpidos sinalizadores, implicados en diversos procesos celulares.\nS\u00edntese.\nA esfingosina sintet\u00edzase a partir do palmito\u00edl-CoA e serina empezando por unha reacci\u00f3n de condensaci\u00f3n que orixina deshidroesfingosina.\nA deshidroesfingosina red\u00facese despois con intervenci\u00f3n do coencima NADPH a dihidroesfingosina (esfinganina), e finalmente ox\u00eddase polo FAD a esfingosina.\nEn realidade, non hai unha v\u00eda de s\u00edntese directa desde a dihidroesfingosina (esfinganina) \u00e1 esfingosina; sen\u00f3n que debe ser acilada (unida a un \u00e1cido graxo) primeiro a dihidroceramida, a cal \u00e9 despois deshidroxenada a ceramida. A esfingosina non se forma ata que os esfingol\u00edpidos se degradan no lisosoma liberando esfingosina."}
{"id": "184397", "revid": "85894", "url": "https://gl.wikipedia.org/wiki?curid=184397", "title": "Val do Pereiro, San Miguel do Campo, Nogueira de Ramu\u00edn", "text": "Val do Pereiro \u00e9 un lugar da parroquia de San Miguel do Campo, no concello de Nogueira de Ramu\u00edn, na comarca de Ourense. Segundo o IGE en 2010 ti\u00f1a 24 habitantes (14 mulleres e 10 homes)."}
{"id": "184402", "revid": "27155", "url": "https://gl.wikipedia.org/wiki?curid=184402", "title": "Triacilglic\u00e9rido", "text": "Os triacilglic\u00e9ridos, triglic\u00e9ridos ou triacilglicerois son acilglicerois, un tipo de l\u00edpidos, formados por unha mol\u00e9cula de glicerol (tam\u00e9n chamado glicerina), que ten os seus grupos hidroxilo (-OH) esterificados por tres \u00e1cidos graxos. Os triacilglic\u00e9ridos son o principal compo\u00f1ente das graxas do tecido adiposo, e dos aceites vexetais ou de peixe. Son l\u00edpidos moi hidr\u00f3fobos e insolubles en auga. Son l\u00edpidos saponificables, xa que conte\u00f1en \u00e1cidos graxos.\nO termo triacilglic\u00e9rido \u00e9 m\u00e1is claro quimicamente, porque indica que te\u00f1en tres \u00e1cidos graxos (tri acil), mentres que o termo triglic\u00e9rido, m\u00e1is usado, parece indicar que te\u00f1en tres mol\u00e9culas de glicerol, o cal non \u00e9 certo. Non obstante, a IUPAC usa triglic\u00e9rido xunto con tri-O-acil-glicerol .\nO glicerol \u00e9 un polialcohol de tres carbonos con tres grupos -OH, tam\u00e9n chamado glicerina ou propanotriol.\nOs \u00e1cidos graxos est\u00e1n unidos ao glicerol por enlace \u00e9ster:\nCH2COOR-CHCOOR'-CH2-COOR\"\nonde R, R', e R\" son \u00e1cidos graxos. Os tres \u00e1cidos graxos poden ser diferentes, todos iguais, ou dous iguais e o outro distinto. Poden ser saturados ou insaturados. Cando son saturados o triglic\u00e9rido tende a ser unha graxa s\u00f3lida a temperatura ambiente moderada, pero se conte\u00f1en \u00e1cidos graxos saturados tenden a ser aceites (l\u00edquidos) a esas temperaturas. A lonxitude das cadeas dos \u00e1cidos graxos dos triacilglic\u00e9ridos var\u00eda entre os 16 e 22 \u00e1tomos de carbono.\nR1-COOH + R2-OH \u2190\u2192 R-COO-R2 + H2O\n\u00e1cido carbox\u00edlico (= \u00e1cido graxo) + alcohol (= glicerol) \u2190\u2192 triacilglic\u00e9rido + auga.\nBios\u00edntese.\nA s\u00edntese de triacilglic\u00e9ridos ten lugar no ret\u00edculo endoplasm\u00e1tico de case todas as c\u00e9lulas do organismo, pero \u00e9 nas c\u00e9lulas parenquimatosas do f\u00edgado, os hepatocitos, e nos adipocitos do tecido adiposo onde este proceso \u00e9 m\u00e1is activo e de maior importancia metab\u00f3lica. No f\u00edgado, a s\u00edntese de triacilglic\u00e9ridos est\u00e1 normalmente conectada \u00e1 secreci\u00f3n de lipoprote\u00ednas de moi baixa densidade (VLDL, polas s\u00faas siglas en ingl\u00e9s). O f\u00edgado non se considera un sitio de almacenamento fisiol\u00f3xico de l\u00edpidos, e, por tanto, toda acumulaci\u00f3n de triglic\u00e9ridos nese \u00f3rgano \u00e9 patol\u00f3xica, e denom\u00ednase indistintamente esteatose hep\u00e1tica ou f\u00edgado graxo. Polo contrario, o tecido adiposo ten por principal funci\u00f3n a acumulaci\u00f3n de enerx\u00eda en forma de triacilglic\u00e9ridos. Por\u00e9n, a acumulaci\u00f3n patol\u00f3xica de triacilglic\u00e9ridos no tecido adiposo (obesidade) as\u00f3ciase, aparentemente de forma causal, cunha serie de anormalidades end\u00f3crino-metab\u00f3licas, cuxas causas son actualmente motivo de intensa investigaci\u00f3n, dada a s\u00faa influencia na mortalidade global da poboaci\u00f3n. Unha m\u00ednima cantidade de triacilglic\u00e9ridos \u00e9 normalmente almacenada no m\u00fasculo esquel\u00e9tico e card\u00edaco, a\u00ednda que soamente para consumo local.\nA bios\u00edntese de triacilglic\u00e9ridos comprende varias reacci\u00f3ns:\nR\u2013CO\u2013OH + CoASH + ATP \u2192 R\u2013CO\u2013SCoA + AMP + PPi + H2O\nAs mutaci\u00f3ns no xene que codifica o encima AGPAT (acil-glicerol-fosfato-acil transferase) isoforma 2 (AGPAT2), a principal isoforma de AGPAT expresada no tecido adiposo e f\u00edgado, causan formas conx\u00e9nitas de lipodistrofia (ausencia xeneralizada de tecido adiposo) en seres humanos. Isto, xunto con evidencias derivadas de cultivos celulares e animais de experimentaci\u00f3n, indica que existe unha relaci\u00f3n estreita entre a biox\u00e9nese do tecido adiposo e a s\u00edntese de triacilglic\u00e9ridos. Os mecanismos causais da lipodistrofia asociada a mutaci\u00f3ns de AGPAT2 est\u00e1n a\u00ednda en investigaci\u00f3n.\nTransporte dos triacilglic\u00e9ridos.\nAs graxas hidrol\u00edzanse no intestino delgado formando \u00e1cidos graxos e glicerina, que poden atravesar a parede intestinal, illados ou en forma de xab\u00f3ns ao se combinaren cos zumes pancre\u00e1ticos e intestinais. Logo son reconstru\u00eddos de novo ao outro lado da parede intestinal; pero como os l\u00edpidos son insolubles en auga, deben combinarse con prote\u00ednas, sintetizadas polo intestino, para ser transportadas e distribu\u00eddas a trav\u00e9s do sangue a todo o organismo. O transporte de triacilgl\u00edc\u00e9ridos est\u00e1 estreitamente integrado co transporte doutros l\u00edpidos, como o colesterol, e est\u00e1 directamente relacionado con enfermidades como a arteriosclerose.\nO corpo humano utiliza tres xeitos de transportar l\u00edpidos:\nSa\u00fade.\nO aumento de triacilglic\u00e9ridos en sangue ch\u00e1mase hipertrigliceridemia e \u00e9 un factor de risco para a aterosclerose, enfermidades cardiovasculares e accidentes cerebrovasculares.\nPor\u00e9n, o impacto relativamente negativo dos niveis altos de triacilglic\u00e9ridos comparados co da proporci\u00f3n alta LDL:HDL a\u00ednda non se comprende ben. O risco pode deberse en parte pola forte relaci\u00f3n inversa entre o nivel de triglic\u00e9ridos e o nivel de colesterol-HDL.\nT\u00e1boa dos niveis de triacilglic\u00e9ridos considerados normais e excesivos:\nOs niveis de triacilglic\u00e9ridos indicados med\u00edronse despois de 8 a 12 horas de xex\u00fan. Os niveis de triglic\u00e9ridos permanecen temporalmente altos durante un certo tempo despois de comer.\nReduci\u00f3n dos niveis de triglic\u00e9ridos.\nDietas ricas en carbohidratos nas que os carbohidratos supo\u00f1en m\u00e1is do 60% da enerx\u00eda total inxerida, poden incrementar os niveis de triglic\u00e9ridos. A correlaci\u00f3n \u00e9 m\u00e1is forte entre os que te\u00f1en un \u00edndice de masa corporal alto (28+) e son resistentes \u00e1 insulina (m\u00e1is com\u00fan entre xente con sobrepeso ou obesa), polo que se cre que estes factores son a causa principal do fen\u00f3meno da hipertrigliceridemia inducida por carbohidratos.\nHai probas de que o consumo de carbohidratos causa un alto \u00edndice glic\u00e9mico, o que pode orixinar unha sobreproduci\u00f3n de insulina e un incremento dos niveis de triglic\u00e9ridos na muller.\nCambios asociados coa inxesti\u00f3n de carbohidratos, como os niveis incrementados de triacilglic\u00e9ridos, son factores de risco de enfermidades card\u00edacas m\u00e1is importantes nas mulleres ca nos homes.\nOs niveis de triacilglic\u00e9ridos tam\u00e9n se reducen co exercicio, a inxesta de \u00e1cidos graxos omega-3 procedentes do peixe, aceite de sementes de li\u00f1o e outras fontes. En Europa, as recomendaci\u00f3ns son de consumir ata 2\u00a0gramos destes \u00e1cidos graxos. Pero o consumo dos omega-3 debe estar equilibrada coa de \u00e1cidos graxos omega-6, nunha proporci\u00f3n \u03c9-6/\u03c9-3 entre 1:1 e 4:1 (por tanto, non debe exceder de catro veces m\u00e1is de omega-6 ca de omega-3).\nA carnitina \u00e9 unha mol\u00e9cula que ten a capacidade de rebaixar os niveis sangu\u00edneos de triacilglic\u00e9ridos. Nalg\u00fans casos, us\u00e1ronse os fibratos (certo tipo de \u00e1cidos carbox\u00edlicos anfip\u00e1ticos) para rebaixar substancialmente os niveis de triacilglic\u00e9ridos .\nO forte consumo de alcohol tam\u00e9n eleva o nivel de triacilglic\u00e9ridos.\nUsos industriais.\nO aceite de sementes de li\u00f1o (li\u00f1aza) e outros relacionados son compo\u00f1entes importantes de produtos como a pintura de aceite e outros recubrimentos similares. O aceite de li\u00f1aza \u00e9 rico en \u00e1cidos graxos di- e triinsaturados, que tenden a endurecerse en presenza de os\u00edxeno. O proceso de endurecemento \u00e9 caracter\u00edstico destes \"aceites de secado\" das pinturas. Est\u00e1 causado por un proceso de polimerizaci\u00f3n que empeza cando o os\u00edxeno ataca os esqueletos carbonados.\nOs triglic\u00e9ridos tam\u00e9n se poden separar nos seus compo\u00f1entes por transesterificaci\u00f3n, como sucede durante a elaboraci\u00f3n do combustiuble biodiesel. Os \u00e9steres de \u00e1cidos graxos resultantes poden usarse como combustible dos motores di\u00e9sel. A glicerina ten moitos usos, como na manufactura de alimentos e na produci\u00f3n de produtos farmac\u00e9uticos."}
{"id": "184403", "revid": "27155", "url": "https://gl.wikipedia.org/wiki?curid=184403", "title": "Abrasi\u00f3n (xeolox\u00eda)", "text": "Denom\u00ednase abrasi\u00f3n (do lat.\" abrad\u0115re\", \"raer\") \u00e1 acci\u00f3n mec\u00e1nica de rozamento e desgaste que provoca a erosi\u00f3n dun material ou tecido.\nCaracter\u00edsticas.\nEn xeolox\u00eda, a abrasi\u00f3n mari\u00f1a \u00e9 o desgaste causado a unha roca pola acci\u00f3n mec\u00e1nica da auga cargada por part\u00edculas procedentes dos derrubios. \u00c9 importante, sobre todo, na formaci\u00f3n de costas abruptas. Batidas polo mar, estas retroceden e as pedras desprendidas do cantil, arrastradas con movementos de vaiv\u00e9n polas ondas, tallan ao p\u00e9 do mesmo unha plataforma de abrasi\u00f3n que descende con lixeira pendente cara ao mar.\nA abrasi\u00f3n glaciar \u00e9 a erosi\u00f3n do leito dun glaciar polos materiais s\u00f3lidos inclusos no xeo e arrastrados polo mesmo; cando se trata de grans finos, chamados \"fari\u00f1a glaciar\", a roca da canle adquire co tempo un pulimento glaciar."}
{"id": "184406", "revid": "27155", "url": "https://gl.wikipedia.org/wiki?curid=184406", "title": "Triglic\u00e9rido", "text": ""}
{"id": "184411", "revid": "98629", "url": "https://gl.wikipedia.org/wiki?curid=184411", "title": "Gran Premio de Hungr\u00eda de 2011", "text": "O Gran Premio de Hungr\u00eda de 2011, oficialmente o XXVII Eni Magyar Nagydij, foi unha carreira de F\u00f3rmula Un que se disputou o 31 de xullo de 2011, en Hungaroring. Foi a und\u00e9cima carreira da tempada de 2011. A carreira, disputada sobre 70 voltas, foi ga\u00f1ada polo McLaren de Jenson Button, na s\u00faa carreira n\u00famero 200 na F\u00f3rmula 1, despois de partir de terceiro na grella. O l\u00edder do campionato Sebastian Vettel, quen iniciou a carreira de pole position, terminou en segundo lugar con Red Bull e Fernando Alonso completou o podio en terceira posici\u00f3n con Ferrari.\nComo consecuencia, Vettel ampliou a s\u00faa vantaxe no Campionato Mundial de Pilotos 85 puntos por encima de Mark Webber, quen terminou a carreira en quinta posici\u00f3n. Lewis Hamilton, cuarto na carreira, mant\u00edvose no terceiro lugar do campionato, tres puntos por detr\u00e1s de Webber, e un por diante de Alonso. No Campionato Mundial de Construtores, a ventaxe de Red Bull no campionato reduciuse a 103 puntos sobre McLaren, e Ferrari, con outros 65 puntos por detr\u00e1s en terceira posici\u00f3n.\nInforme.\nAntecedentes.\nLogo de ser substitu\u00eddo por Karun Chandhok en Alema\u00f1a, o piloto Jarno Trulli do Equipo Lotus volveu ao seu asento xunto a Heikki Kovalainen. Bruno Senna tam\u00e9n fixo a s\u00faa primeira aparici\u00f3n nun Gran Premio esta tempada, en substituci\u00f3n de Nick Heidfeld na sesi\u00f3n dos primeiros adestramentos libres para Renault. \u00c9ric Boullier director do equipo Renault admitiu que o equipo est\u00e1 avaliando as s\u00faas probas e aos pilotos de reserva -en particular, a Senna e a Romain Grosjean l\u00edder do campionato GP2-. como substitutos potenciais para Heidfeld.\nS\u00e9bastien Buemi recibiu unha penalizaci\u00f3n de cinco posici\u00f3ns por causar un accidente evitable con Nick Heidfeld en N\u00fcrburgring.\nEsta carreira foi o Gran Premio n\u00ba 200 para Jenson Button, e tam\u00e9n o Gran Premio n\u00ba 100 do motor de 2\u00b44 litros V8, que se fixo obrigatorio na F1 en . Tam\u00e9n foi o 100\u00ba Gran Premio de Nico Rosberg.\nCarreira.\nAo comezo da carreira Jenson Button describiu a pista como \"non moi mollada, pero esvarad\u00eda\", isto significaba que era moito m\u00e1is dif\u00edcil quentar os pneum\u00e1ticos no inicio da carreira. Polo que tam\u00e9n provocou dilemas para os enxe\u00f1eiros dos equipos, os pneum\u00e1ticos de auga presum\u00edase que se desintegrarian moi rapidamente e os pneum\u00e1ticos de seco presum\u00edase que non ian dar suficiente agarre, polo que todos os pilotos comezaron cos intermedios."}
{"id": "184412", "revid": "27155", "url": "https://gl.wikipedia.org/wiki?curid=184412", "title": "Fosfoglic\u00e9rido", "text": "Os fosfoglic\u00e9ridos ou glicerofosfol\u00edpidos son un tipo de fosfol\u00edpidos que cont\u00e9n glicerina (tam\u00e9n chamada glicerol). Na s\u00faa estrutura a mol\u00e9cula b\u00e1sica \u00e9 o \u00e1cido fosfat\u00eddico, \u00e1 que se une un alcohol ou un aminoalcohol, que lle d\u00e1 polaridade a esa zona da mol\u00e9cula. O \u00e1cido fosfat\u00eddico \u00e1 s\u00faa vez est\u00e1 formado por glicerina esterificada con dous \u00e1cidos graxos (un deles saturado e o outro insaturado) e un grupo fosfato. Ao fosfato \u00fanese o alcohol ou aminoalcohol da cabeza polar para formar o fosfoglic\u00e9rido. \u00c1s veces o aminoalcohol pode ser, en realidade, un amino\u00e1cido, como a serina .\nA funci\u00f3n principal dos fosfoglic\u00e9ridos \u00e9 estrutural, xa que forman parte da bicapa lip\u00eddica das membranas celulares, nas cales son os compo\u00f1entes principais.\nPropiedades.\nOs fosfol\u00edpidos te\u00f1en un marcado car\u00e1cter anfip\u00e1tico, xa que na mesma mol\u00e9cula te\u00f1en unha parte hidr\u00f3foba e outra hidr\u00f3fila, o que fai que se orienten en medio acuoso e formen as bicapas das membranas, coas partes hidr\u00f3fobas no interior da membrana e as hidr\u00f3filas nas partes externas. Os \u00e1cidos graxos que cont\u00e9n forman longas colas hidr\u00f3fobas, entanto que o fosfato (ionizado a pH celular) e a cabeza polar formada polo alcohol ou aminoalcohol constit\u00faen a parte hidr\u00f3fila da mol\u00e9cula.\nSon solubles en disolventes org\u00e1nicos (\u00e9ter, cloroformo...), pero pouco en acetona fr\u00eda. Sep\u00e1ranse por cromatograf\u00eda en capa fina ou en capa gasosa xeralmente. Cando se quentan en medios \u00e1cidos ou b\u00e1sicos hidrol\u00edzanse, descompo\u00f1\u00e9ndose nos seus compo\u00f1entes. Os encimas que os degradan son as fosfolipases.\nClasificaci\u00f3n.\nNos fosfol\u00edpidos var\u00edan os \u00e1cidos graxos e a cabeza polar. Clasif\u00edcanse tendo en conta a s\u00faa cabeza polar unida ao fosfato. Os principais grupos ou exemplos son:\nUsos.\nUso en membranas.\nSon os principais compo\u00f1entes das membranas celulares. A composici\u00f3n de fosfol\u00edpidos en cada unha das capas da bicapa lip\u00eddica da membrana var\u00eda. Por exemplo, nos eritrocitos humanos a capa citos\u00f3lica da membrana plasm\u00e1tica (a que d\u00e1 ao interior da c\u00e9lula) cont\u00e9n principalmente fosfatidiletanolamina, fosfatidilserina, e fosfatidilinositol. Polo contrario, a capa exopl\u00e1smica (a que d\u00e1 ao medio extracelular) consta principalmente de fosfatidilcolina e esfingomielinas (un tipo de esfingol\u00edpido).\nUso en emulsi\u00f3ns.\nOs fosfoglic\u00e9ridos poden tam\u00e9n actuar como axentes emulsionantes que facilitan a dispersi\u00f3n dunha substancia dentro doutra nas mesturas. \u00dasanse \u00e1s veces, por exemplo, na fabricaci\u00f3n de xeados e caramelos.\nOs fosfoglic\u00e9ridos no cerebro.\nAs membranas das neuronas conte\u00f1en varias clases de fosfoglic\u00e9ridos. A variaci\u00f3n da s\u00faa composici\u00f3n en fosfoglic\u00e9ridos altera moito a s\u00faa eficacia funcional. A lonxitude das cadeas de \u00e1cido graxo do fosfoglic\u00e9rido e o seu grao de saturaci\u00f3n son determinantes importantes das caracter\u00edsticas de moitas membranas, como a formaci\u00f3n de dominios laterais que son ricos en \u00e1cidos graxos poliinsaturados. A degradaci\u00f3n dos fosfoglic\u00e9ridos mediada por receptor feita polas fosfolipases A(l), A(2), C, e D causa a xeraci\u00f3n dun segundo mensaxeiro como o \u00e1cido araquid\u00f3nico, eicosanoides, factor activador das plaquetas e diacilglicerol. As\u00ed, os fosfoglic\u00e9ridos da membrana neural son unha reserva de segundos mensaxeiros. Tam\u00e9n est\u00e1n implicados na apoptose, modulaci\u00f3n da actividade de transportadores, e de encimas unidos a membranas. Informouse de marcadas alteraci\u00f3ns na composici\u00f3n en fosfoglic\u00e9ridos da membrana neural en diversos trastornos neurol\u00f3xicos. Estas alteraci\u00f3ns orixinaban cambios na fluidez e permeabilidade da membrana. Estes procesos xunto coa acumulaci\u00f3n de per\u00f3xidos de l\u00edpidos e a alteraci\u00f3n do metabolismo enerx\u00e9tico pode ser os responsables da neurodexeneraci\u00f3n observada nos trastornos neurol\u00f3xicos.\nMetabolismo dos fosfoglic\u00e9ridos.\nO metabolismo dos fosfoglic\u00e9ridos \u00e9 diferente en eucariotas e procariotas. A s\u00edntese en procariotas implica a s\u00edntese de fosfoglic\u00e9ridos, \u00e1cido fosfat\u00eddico e os grupos polares de cabeza. A s\u00edntese de \u00e1cido fosfat\u00eddico en eucariotas \u00e9 distinta; hai d\u00faas v\u00edas metab\u00f3licas, unha para formar fosfatidilcolina e outra para formar fosfatidiletanolamina."}
{"id": "184413", "revid": "27155", "url": "https://gl.wikipedia.org/wiki?curid=184413", "title": "Glicerofosfol\u00edpido", "text": ""}
{"id": "184418", "revid": "5863", "url": "https://gl.wikipedia.org/wiki?curid=184418", "title": "Google+", "text": "Google+, pronunciado e escrito \u00e1s veces como Google Plus, tam\u00e9n abreviado como G+, \u00e9 un servizo de rede social operado pola compa\u00f1\u00eda estadounidense Google. Google+ lanzouse en xu\u00f1o de 2011. Nun principio, os usuarios ti\u00f1an que ser maiores de 13 anos de idade, para crear as s\u00faas propias contas. Google+ \u00e9 a terceira rede social con m\u00e1is usuarios no mundo, non pola s\u00faa popularidade sen\u00f3n pola ligaz\u00f3n con YouTube, obtendo arredor de 343 mill\u00f3ns de usuarios activos.\nGoogle anunciou o peche definitivo en abril de 2019 por motivos relacionados con erros de seguridade no acceso a datos privados de usuarios afectados, que poder\u00edan ascender at\u00e9 o medio mill\u00f3n de contas.\nGoogle+ integra distintos servizos: c\u00edrculos, Hangouts, intereses e comunidades. Google+ tam\u00e9n estar\u00e1 dispo\u00f1ible como unha aplicaci\u00f3n de escritorio e como unha aplicaci\u00f3n m\u00f3bil, pero s\u00f3 nos sistemas operativos Android e iOS. Fontes como \"The New York Times\" declar\u00e1rono o maior intento de Google para competir coa rede social Facebook, a cal ti\u00f1a m\u00e1is de 750 mill\u00f3ns de usuarios en 2011. O 20 de setembro de 2011, Google permitiu a creaci\u00f3n de contas a usuarios con m\u00e1is de 18 anos, con melloras nas s\u00faas extensi\u00f3ns de videoconferencias."}
{"id": "184424", "revid": "55340", "url": "https://gl.wikipedia.org/wiki?curid=184424", "title": "James Tobin", "text": "James Tobin, nado en Champaign, Illinois, o 5 de marzo de 1918 e finado en New Haven o 11 de marzo de 2002, foi un economista keynesiano estadounidense.\nTraxectoria.\nFoi Premio Nobel de Econom\u00eda, membro do Consello de Asesores Econ\u00f3micos da Presidencia dos Estados Unidos e da Xunta de goberno do Sistema de Reserva Federal, profesor nas universidades de Harvard e Yale.\nCr\u00eda que os gobernos deben intervir na econom\u00eda co fin de estabilizar a produci\u00f3n total e evitar as recesi\u00f3ns. O seu traballo acad\u00e9mico inclu\u00eda contribuci\u00f3ns pioneiras ao estudo dos investimentos, a pol\u00edtica monetaria e fiscal e os mercados financeiros. Inclusive propuxo un modelo econom\u00e9trico para vari\u00e1beis end\u00f3xenas censuradas, o modelo Tobin.\nF\u00f3ra do mundo acad\u00e9mico, \u00e9 co\u00f1ecido pola s\u00faa suxesti\u00f3n de gravar os fluxos de capitais, proposta actualmente co\u00f1ecida como Taxa Tobin, que se converteu nun dos cabalos de batalla do altermundismo, a\u00ednda que o propio Tobin cr\u00eda que se estaba abusando do seu nome e a s\u00faa idea."}
{"id": "184425", "revid": "6939", "url": "https://gl.wikipedia.org/wiki?curid=184425", "title": "Keynes", "text": ""}
{"id": "184426", "revid": "89787", "url": "https://gl.wikipedia.org/wiki?curid=184426", "title": "Altermundismo", "text": "O altermundismo, tam\u00e9n denominado antiglobalizaci\u00f3n, \u00e9 un amplo conxunto de movementos sociais formado por activistas provenientes de distintas correntes pol\u00edticas, que a finais do s\u00e9culo XX converxeron na cr\u00edtica social ao denominado pensamento \u00fanico neoliberal e \u00e1 globalizaci\u00f3n capitalista. Acusan a este proceso de beneficiar as grandes multinacionais e pa\u00edses m\u00e1is ricos e de acentuar a precarizaci\u00f3n do traballo e consolidar un modelo de desenvolvemento econ\u00f3mico inxusto e insustent\u00e1bel; tam\u00e9n acusan a expansi\u00f3n do capitalismo de socavar a capacidade democr\u00e1tica dos Estados, entre outros aspectos negativos."}
{"id": "184427", "revid": "6939", "url": "https://gl.wikipedia.org/wiki?curid=184427", "title": "Antiglobalizaci\u00f3n", "text": ""}
{"id": "184430", "revid": "7596", "url": "https://gl.wikipedia.org/wiki?curid=184430", "title": "Neoliberalismo", "text": "O neoliberalismo \u00e9 unha corrente de pensamento que fai referencia a unha pol\u00edtica econ\u00f3mica con \u00e9nfase tecnocr\u00e1tico e macroecon\u00f3mico que pretende reducir ao m\u00ednimo a intervenci\u00f3n estatal en materia econ\u00f3mica e social, defendendo o libre mercado capitalista como mellor garante do equilibrio institucional e o crecemento econ\u00f3mico dun pa\u00eds, salvo ante a presenza dos denominados fallos do mercado.\nHistoria.\nO neoliberalismo en canto que corrente de pensamento econ\u00f3mico e pol\u00edtico de relevancia dende os comezos da d\u00e9cada de 1970, consolidar\u00edase durante as seguintes d\u00faas d\u00e9cadas da s\u00e9culo XX, mantendo a vixencia durante o XXI. Se ben a s\u00faa orixe se atopa na Segunda guerra mundial, ao ser herdeiro de teor\u00edas neocl\u00e1sicas de finais do s\u00e9culo XIX, s\u00f3 nos anos 70 acadou uin eco internacional. Tras a citada guerra, a econom\u00eda de Europa presentou un crecemento, e entre 1969 e 1971 apareceu un fen\u00f3meno denominado estanflaci\u00f3n, o cal provocou unha grave crise de especial transcendencia nos pa\u00edses capitalistas dependentes (Terceiro mundo) e que afectoyu seriamente os socialistas. Dende principios dos anos 80, o liberalismo volveu ocupar un lugar preponderante como forma de goberno. Adopta ent\u00f3n o nome de neoliberalismo. Os gobernos de Margaret Thatcher en Gran Breta\u00f1a e de Ronald Reagan nos Estados Unidos de Am\u00e9rica trouxeron de volta as vellas ideas econ\u00f3micas para aplicalas sobre a econom\u00eda dom\u00e9stica. Thatcher xustificou o seu programa cun acr\u00f3nimo, TINA: \"There is no Alternative\" (Non hai alternativa). A s\u00faa doutrina, e o neoliberalismo en si mesmo, bas\u00e9ase na competencias entre nacions, rexi\u00f3ns, empresas e individuos.\nEn Am\u00e9rica do Norte, Europa e o Xap\u00f3n dan comezo diferentes procesos de estabilizaci\u00f3n econ\u00f3mica a trav\u00e9s da diminuaci\u00f3n das cargas fiscais e recortes no gasto social; isto estimula o comercio exterior e afonda na divisi\u00f3n internacional do traballo: considerouse que estas medidas eran a plataforma para comezar un ciclo de crecemente econ\u00f3mico.\nMacroeconom\u00eda.\nAs pol\u00edticas macroecon\u00f3micas recomendadas polos te\u00f3ricos ou ide\u00f3logos neoliberais incl\u00faen:"}
{"id": "184431", "revid": "6939", "url": "https://gl.wikipedia.org/wiki?curid=184431", "title": "Literatura en \u00e9uscaro", "text": ""}
{"id": "184434", "revid": "25871", "url": "https://gl.wikipedia.org/wiki?curid=184434", "title": "Lince", "text": "A palabra lince pode ter varios significados:"}
{"id": "184435", "revid": "98629", "url": "https://gl.wikipedia.org/wiki?curid=184435", "title": "Xanceda", "text": "O top\u00f3nimo Xanceda pode referirse a:\nTam\u00e9n existe un lugar denominado Xanceda Vella, na mencionada parroquia de Xanceda."}
{"id": "184438", "revid": "6939", "url": "https://gl.wikipedia.org/wiki?curid=184438", "title": "Xermano", "text": ""}
{"id": "184439", "revid": "5863", "url": "https://gl.wikipedia.org/wiki?curid=184439", "title": "Eliseo Alberto", "text": "Eliseo Alberto de Diego Garc\u00eda Marruz, co\u00f1ecido como Eliseo Alberto e alcumado \"Lichi\", nado o 10 de setembro de 1951 en Arroyo de Naranjo e finado o 31 de xullo de 2011 en M\u00e9xico D. F., foi un xornalista, novelista, poeta e guionista cubano que viviu en M\u00e9xico desde 1990 e cuxa cidadan\u00eda adoptou en 2000."}
{"id": "184440", "revid": "89787", "url": "https://gl.wikipedia.org/wiki?curid=184440", "title": "Panecio de Rodas", "text": "Panecio de Rodas, nado en Lindos no 185 a. C. e finado en Atenas en 110 a. C., foi un fil\u00f3sofo grego, mestre da escola estoica durante o seu per\u00edodo medio.\nTraxectoria.\nViaxou a Roma, onde tivo escola, introducindo grandes modificaci\u00f3ns na doutrina estoica con elementos tomados do platonismo e do aristotelismo, a fin de adecuala ao pensamento romano, iniciando as\u00ed a tendencia ecl\u00e9ctica. Al\u00ed fixo amizade con Publio Cornelio Escipi\u00f3n Emiliano, do que foi conselleiro. Entre os seus disc\u00edpulos atop\u00e1banse Mnesarco, Hecat\u00f3n de Rodas, D\u00e1rdanos, Esc\u00edlax de Halicarnaso, Te\u00f3timo e Posidonio."}
{"id": "184443", "revid": "89787", "url": "https://gl.wikipedia.org/wiki?curid=184443", "title": "Ciclo do \u00e1cido c\u00edtrico", "text": "O ciclo do \u00e1cido c\u00edtrico, tam\u00e9n chamado ciclo de Krebs ou ciclo do \u00e1cido tricarbox\u00edlico, \u00e9 un ciclo de reacci\u00f3ns metab\u00f3licas catalizadas encimaticamente, que forma unha parte central da respiraci\u00f3n celular, por medio da cal a maior\u00eda dos seres vivos oxidan os substratos para obter a enerx\u00eda que necesitan para vivir. Nas c\u00e9lulas eucariotas, o ciclo do \u00e1cido c\u00edtrico ten lugar na matriz das mitocondrias e nas bacterias no citoplasma. Os compo\u00f1entes e reacci\u00f3ns do ciclo do \u00e1cido c\u00edtrico foron primeiramente estudados polo investigador h\u00fangaro e premio Nobel Albert Szent-Gy\u00f6rgyi, e posteriormente o premio Nobel Hans Adolf Krebs, un xudeu alem\u00e1n refuxiado en Gran Breta\u00f1a, ampliou eses estudos e postulou por primeira vez o ciclo.\nNos organismos aerobios o ciclo do \u00e1cido c\u00edtrico \u00e9 parte dunha v\u00eda metab\u00f3lica implicada na conversi\u00f3n qu\u00edmica dos carbohidratos, l\u00edpidos e prote\u00ednas en di\u00f3xido de carbono e auga para xerar unha forma de enerx\u00eda utilizable pola c\u00e9lula, chamada respiraci\u00f3n aerobia. Outras v\u00edas previas ao ciclo do \u00e1cido c\u00edtrico no caso do metabolismo dos carbohidratos son a glic\u00f3lise e a descarboxilaci\u00f3n do piruvato, que subministran os metabolitos que entran no ciclo. Despois do ciclo do \u00e1cido c\u00edtrico ten lugar a fosforilaci\u00f3n oxidativa, na que se obt\u00e9n enerx\u00eda. Ademais, o ciclo do \u00e1cido c\u00edtrico proporciona mol\u00e9culas precursoras que entran noutras v\u00edas metab\u00f3licas, como a da s\u00edntese dalg\u00fans amino\u00e1cidos, polo que \u00e9 funcional mesmo en c\u00e9lulas que te\u00f1en un metabolismo fermentativo. A s\u00faa posici\u00f3n central para moitas v\u00edas biosint\u00e9ticas fai pensar que foi un dos primeiros ciclos de reacci\u00f3ns do metabolismo xurdidos na evoluci\u00f3n, e puido formarse nas primeiras etapas da orixe da vida abioxeneticamente.\nVisi\u00f3n xeral do ciclo.\nEn resumo, en cada volta do ciclo entra un grupo acetilo de dous carbonos e prod\u00facense dous CO2, un GTP e catro mol\u00e9culas de coencimas reducidos. O CO2 ser\u00e1 expulsado do organismo, o GTP transformado en ATP e utilizado como fonte enerx\u00e9tica, e os coencimas ceder\u00e1n os seus electr\u00f3ns posteriormente \u00e1 cadea de transporte electr\u00f3nico para producir ATP.\nReacci\u00f3ns do ciclo.\nA reacci\u00f3n neta xeral de todo o ciclo \u00e9:\nAo ciclo deben chegar continuamente grupos acetilo de dous carbonos tra\u00eddos polo CoA en forma de acetil-CoA. No ciclo interve\u00f1en 8 encimas. Varios dos encimas do ciclo poden estar feblemente asociados formando complexos multiencim\u00e1ticos na matriz mitocondrial. Os encimas est\u00e1n no seo da matriz mitocondrial, menos a succinato deshidroxenase, que est\u00e1 unida \u00e1 cara interna da membrana mitocondrial interna. Os intermediarios son diversas mol\u00e9culas de \u00e1cidos e oxo\u00e1cidos de 4 a 6 \u00e1tomos de carbono, que est\u00e1n ionizadas a pH celular, por iso falamos de citrato, malato, fumarato... en vez de \u00e1cidos c\u00edtrico, m\u00e1lico, fum\u00e1rico... Deben intervir diversos coencimas, como o CoA, NAD, FAD ou GDP e i\u00f3ns catalizadores. Por cada acetil-CoA que entra no ciclo f\u00f3rmanse d\u00faas mol\u00e9culas de CO2. a enerx\u00eda desprendida das reacci\u00f3ns \"almac\u00e9nase\" por medio da formaci\u00f3n dunha mol\u00e9cula de GTP e catro de coencimas reducidos (3 NADH e 1 FADH2). Os coencimas ceder\u00e1n despois esa enerx\u00eda transferindo os electr\u00f3ns \u00e1 cadea de transporte electr\u00f3nico. Como o coencima FADH2 est\u00e1 unido covalentemente ao seu encima (\u00e9 un grupo prost\u00e9tico), cede os seus electr\u00f3ns ao coencima Q (pasa a QH2), que \u00e9 o aceptor final da reacci\u00f3n e o intermediario que pasa os electr\u00f3ns \u00e1 cadea de transporte electr\u00f3nico (en realidade o encima est\u00e1 unido \u00e1 membrana mitocondrial interna e forma parte do complexo II da cadea de transporte electr\u00f3nico).\nA continuaci\u00f3n unha t\u00e1boa resumo coas principais caracter\u00edsticas das reacci\u00f3ns do ciclo, e despois unha an\u00e1lise m\u00e1is detallada de cada reacci\u00f3n.\nAs mitocondrias nos animais, inclu\u00eddos homes, pos\u00faen d\u00faas succinil-CoA sintetases: unha que produce GTP a partir de GDP, e outra que produce ATP a partir de ADP. As plantas te\u00f1en o tipo que produce ATP. O GTP que forma a succinil-CoA sintetase pode utilizalo a nucle\u00f3sido-difosfato quinase para formar ATP, catalizando a reacci\u00f3n: GTP + ADP \u2192 GDP + ATP.\nRegulaci\u00f3n.\n\"A\u00ednda que a piruvato deshidroxenase non forma parte, estritamente falando, do ciclo do \u00e1cido c\u00edtrico, incl\u00faense aqu\u00ed tam\u00e9n comentarios sobre a s\u00faa regulaci\u00f3n.\"\nA regulaci\u00f3n do ciclo do \u00e1cido c\u00edtrico est\u00e1 basicamente determinada pola dispo\u00f1ibilidade de substrato e a inhibici\u00f3n polo produto. O NADH, un produto das deshidroxenases do ciclo, excepto da succinato deshidroxenase, inhibe a piruvato deshidroxenase, a isocitrato deshidroxenase, a alfa-cetoglutarato deshidroxenase, e a citrato sintase. O acetil-CoA inhibe a piruvato deshidroxenase, mentres que o succinil-CoA inhibe a succinil-CoA sintetase e a citrato sintase. Cando se proban in vitro os encimas do ciclo, o ATP inhibe a citrato sintase e a alfa-cetoglutarato deshidroxenase; pero os niveis de ATP in vivo non var\u00edan m\u00e1is dun 10% dunha situaci\u00f3n de repouso a unha situaci\u00f3n de exercicio intenso, e non se co\u00f1ece ning\u00fan mecanismo alost\u00e9rico que explique os grandes cambios observados na velocidade da reacci\u00f3n cun cambio na concentraci\u00f3n do efector alost\u00e9rico de s\u00f3 o 10%.\nO calcio \u00e9 tam\u00e9n un regulador. Activa a piruvato deshidroxenase, a isocitrato deshidroxenase e a alfa-cetoglutarato deshidroxenase. Isto incrementa a velocidade de reacci\u00f3n de moitos pasos do ciclo, e, por tanto, incrementa o fluxo a trav\u00e9s da v\u00eda.\nO citrato \u00fasase como un inhibidor por retroalimentaci\u00f3n (\"feedback\"), xa que inhibe a fosfofrutoquinase, un encima implicado na glic\u00f3lise, que cataliza a formaci\u00f3n de frutosa 1,6-difosfato, un precursor do piruvato. Isto prev\u00e9n un fluxo constante alto cando hai acumulaci\u00f3n de citrato e unha diminuci\u00f3n do substrato do encima.\nTraballos recentes demostraron unha clara relaci\u00f3n entre os intermediatos do ciclo do \u00e1cido c\u00edtrico e a regulaci\u00f3n dos factores da hipoxia inducible (HIF). O HIF xoga un papel na regulaci\u00f3n da homeostase do os\u00edxeno, e \u00e9 un factor de transcrici\u00f3n para a anxiox\u00e9nese (formaci\u00f3n de vasos sangu\u00edneos), a remodelaci\u00f3n vascular, utilizaci\u00f3n da glicosa, transporte de ferro e apoptose. O HIF sintet\u00edzase consititutivamente, e a hidroxilaci\u00f3n de polo menos un ou dous residuos de prolina chaves media a s\u00faa interacci\u00f3n co complexo Hippel Lindau da E3 ubiquitina ligase, o cal o marca para unha r\u00e1pida degradaci\u00f3n. Esta reacci\u00f3n est\u00e1 catalizada pola prolil hidroxilase. O fumarato e o succinato foron identificados como potentes inhibidores das prolil hidroxilases, o que leva a unha estabilizaci\u00f3n do HIF.\nPrincipais v\u00edas metab\u00f3licas que converxen no ciclo do \u00e1cido c\u00edtrico.\nVarias v\u00edas catab\u00f3licas converxen no ciclo do \u00e1cido c\u00edtrico. As reacci\u00f3ns que forman intermediatos do ciclo do \u00e1cido c\u00edtrico ch\u00e1manse reacci\u00f3ns de \"recheo\" ou anapler\u00f3ticas, que te\u00f1en lugar especialmente cando hai escaseza de ditos intermediatos.\nO ciclo do \u00e1cido c\u00edtrico \u00e9 a terceira fase do catabolismo de carbohidratos. A primeira fase \u00e9 a glic\u00f3lise, que ten lugar no citosol e orixina piruvato. Despois o piruvato entra na mitocondria e pasa \u00e1 segunda fase, a descarboxilaci\u00f3n do piruvato, na que se forma o acetil-CoA que entrar\u00e1 no ciclo do \u00e1cido c\u00edtrico.\nNo catabolismo dos l\u00edpidos os triglic\u00e9ridos son hidrolizados liberando \u00e1cidos graxos e glicerol. No f\u00edgado o glicerol pode converterse en glicosa a trav\u00e9s da dihidroxiacetona fosfato e gliceraldehido-3-fosfato pola v\u00eda da gliconeox\u00e9nese. En moitos tecidos, especialmente no coraz\u00f3n, os \u00e1cidos graxos son oxidados por medio da beta oxidaci\u00f3n, na cal rompen en grupos de dous carbonos (acetilos), que forman acetil-CoA, que pode entrar no ciclo do \u00e1cido c\u00edtrico. A beta oxidaci\u00f3n dos \u00e1cidos graxos de n\u00famero impar de cabonos (moi minoritarios) produce tam\u00e9n propionil-CoA, que se converte en succinil-CoA, que pode introducir succinato no ciclo do \u00e1cido c\u00edtrico.\nNo catabolismo das prote\u00ednas estas son atacadas por proteases que liberan os amino\u00e1cidos que as forman. O esqueleto carbonado destes amino\u00e1cidos en certas situaci\u00f3ns pode ser utilizado como fonte de enerx\u00eda, xa que se pode converter en acetil-CoA, que entra no ciclo do \u00e1cido c\u00edtrico.\nA enerx\u00eda total producida pola degradaci\u00f3n total dunha mol\u00e9cula de glicosa na glic\u00f3lise, ciclo do \u00e1cido c\u00edtrico, transporte electr\u00f3nico e fosforilaci\u00f3n oxidativa \u00e9 de 30 mol\u00e9culas de ATP en eucariotas nas plantas.\nO ciclo do \u00e1cido c\u00edtrico consid\u00e9rase unha v\u00eda anfib\u00f3lica, porque pode participar tanto no catabolismo coma anabolismo.\nO ciclo do glioxilato pode considerarse unha variante do ciclo do \u00e1cido c\u00edtrico que te\u00f1en as plantas."}
{"id": "184444", "revid": "98629", "url": "https://gl.wikipedia.org/wiki?curid=184444", "title": "The Pursuit of Happyness", "text": "The Pursuit of Happyness \u00e9 un filme estadounidense dirixido por Gabriele Muccino que se estreou no 2006. \u00c9 un filme biogr\u00e1fico baseado na vida de Chris Gardner.\nSinopse.\nChris Gardner (Will Smith) \u00e9 un vendedor ambulante con talento, pero o seu emprego non lle permite cubrir as s\u00faas necesidades m\u00e1is b\u00e1sicas. Tanto \u00e9 as\u00ed que o acaban botando, xunto co seu fillo de cinco anos (Jaden Smith), do seu piso de San Francisco, e non te\u00f1en ning\u00fan lugar \u00f3 que ir. Cando Gardner consegue facer unhas pr\u00e1cticas nunha prestixiosa corredor\u00eda de bolsa, os dous protagonistas ter\u00e1n que afrontar moitas adversidades parar facer realidade o seu so\u00f1o dunha vida mellor.\nBanda sonora.\nVar\u00e8se Sarabande realizou a banda sonora para o 7 de xaneiro de 2007, que incl\u00fae dezaseis temas.\nThe Pursuit of Happyness: Original Motion Picture Soundtrack \nTempo total (40:00)"}
{"id": "184445", "revid": "2074", "url": "https://gl.wikipedia.org/wiki?curid=184445", "title": "Experimento de Miller-Urey", "text": ""}
{"id": "184446", "revid": "1131", "url": "https://gl.wikipedia.org/wiki?curid=184446", "title": "Lorem ipsum", "text": "Lorem ipsum \u00e9 o texto que se usa habitualmente en dese\u00f1o gr\u00e1fico en demostraci\u00f3ns de tipograf\u00edas ou de bosquexos de dese\u00f1o para probar o dese\u00f1o visual antes de inserir o texto final. O texto en si non ten sentido, sen\u00f3n que deriva dun texto en lingua latina de Cicer\u00f3n, a cuxas palabras se lles eliminaron s\u00edlabas ou letras. O significado do texto non ten importancia, posto que s\u00f3 \u00e9 unha demostraci\u00f3n ou proba na cal importa o aspecto tipogr\u00e1fico e da maquetaci\u00f3n."}
{"id": "184447", "revid": "98629", "url": "https://gl.wikipedia.org/wiki?curid=184447", "title": "Six Days Seven Nights", "text": "Six Days Seven Nights \u00e9 un filme dirixido por Ivan Reitman que se estreou en 1998. O filme que foi rodado en Kauai, est\u00e1 protagonizado por Harrison Ford, Anne Heche, David Schwimmer, Jacqueline Obradors, e Temuera Morrison.\nSinopse.\nDe vacaci\u00f3ns nunha illa tropical co seu mozo, Robin Monroe, unha ambiciosa editora dunha revista de Nova York, accede a cubrir unha reportaxe nunha illa veci\u00f1a. O \u00fanico avi\u00f3n dispo\u00f1ible na illa \u00e9 o pilotado por Quinn Harris, un home bebedor que a desagrada fondamente. Pero ela non ten escolla e el necesita os cartos, as\u00ed que emprenden o voo. Durante o cami\u00f1o sofren un accidente e van a parar a unha illa deshabitada."}
{"id": "184448", "revid": "98629", "url": "https://gl.wikipedia.org/wiki?curid=184448", "title": "Dmitri Popov", "text": "Dmitry Leonidovich Popov, nado en Yaroslavl o 27 de febreiro\u00a0de 1969, \u00e9 un exfutbolista\u00a0ruso. Xogaba de centrocampista e foi internacional coa selecci\u00f3n rusa."}
{"id": "184449", "revid": "98629", "url": "https://gl.wikipedia.org/wiki?curid=184449", "title": "The Man in the Iron Mask", "text": "The Man in the Iron Mask \u00e9 un filme estadounidense dirixido, escrito e producido por Randall Wallace que se estreou en 1998. Bas\u00e9ase no libro de Alexandre Dumas \"Le vicomte de Bragelonne\".\nSinopse.\n1660. Francia morre de fame, mentres o Rei Lu\u00eds XIV (Leonardo DiCaprio) goberna cun r\u00e9xime de terror. S\u00f3 \"os tres mosqueteiros\" (Jeremy Irons, John Malkovich e G\u00e9rard Depardieu) poder\u00e1n enfrontarse a esta situaci\u00f3n. A s\u00faa misi\u00f3n consiste en liberar a un misterioso prisioneiro cunha m\u00e1scara de ferro que est\u00e1 encarcerado na Bastilla e que \u00e9 o \u00fanico que pode salvar a Francia."}
{"id": "184450", "revid": "88215", "url": "https://gl.wikipedia.org/wiki?curid=184450", "title": "Lyuboslav Penev", "text": "Lyuboslav Mladenov Penev, nado o 31 de agosto\u00a0de 1966 en Dobrich, \u00e9 un exfutbolista b\u00falgaro. Xogaba de dianteiro e foi internacional coa selecci\u00f3n b\u00falgara. \u00c9 sobri\u00f1o do exfutbolista e exadestrador Dimitar Penev."}
{"id": "184451", "revid": "98629", "url": "https://gl.wikipedia.org/wiki?curid=184451", "title": "Anthony Mann", "text": "Emil Anton Bundesmann, nado en San Diego (California) o 30 de xu\u00f1o de 1906 e finado en Berl\u00edn o 29 de abril de 1967, foi un actor e director de cine estadounidense co\u00f1ecido como Anthony Mann.\nTraxectoria.\nO seu pai, Emile Theodore Bundsmann, era un emigrante austr\u00edaco, e a s\u00faa nai Bertha Waxelbaum (apelido orixinal: Weichselbaum), provi\u00f1a dunha familia xud\u00eda de Macon, Xeorxia.\nComezou a s\u00faa carreira de actor en Nova York, en salas pequenas do Off-Broadway. No 1938 trasladouse a Hollywood e en 1942 comezou a traballar como asistente de direcci\u00f3n. Comezou a sobresa\u00edr en Hollywood \u00f3 destacar no cinema negro cl\u00e1sico con filmes como \"He Walked by Night\" (1948), \"Railroaded!\", \"T-Men\" e \"Raw Deal\".\nTam\u00e9n recibiu un significativo \u00e9xito no x\u00e9nero western, especialmente nunha serie de colaboraci\u00f3ns con James Stewart: \"Winchester '73\", \"Far Horizons\", \"The Naked Spur\", \"The Far Country\", \"O home de Laramie\" e \"O home do Oeste\" con Gary Cooper, considerado por moitos cr\u00edticos como a s\u00faa obra mestra.\nOs anos 60 centrouse en facer d\u00faas grandes produci\u00f3ns \u00e9picas co produtor Samuel Bronston: \"El Cid\" (1961) e \"A ca\u00edda do Imperio Romano\" (1964).\nEstivo casado con Sara Montiel, coa que traballou en \"Serenade\" xunto con outras estrelas como Joan Fontaine, Mario Lanza e Vincent Price.\nPolo seu traballo ten unha estrela no Paseo da Fama de Hollywood no 6229 de Hollywood Boulevard."}
{"id": "184452", "revid": "23204", "url": "https://gl.wikipedia.org/wiki?curid=184452", "title": "Jens Peter Knudsen Hjerting", "text": "Jens Peter Knudsen Hjerting, nado o 24 de outubro de 1917, e finado en 2012, \u00e9 un bot\u00e1nico dinamarqu\u00e9s.\nTraxectoria.\nDesenvolveu a s\u00faa actividade cient\u00edfica e acad\u00e9mica na Facultade de Ciencias Naturais e Xard\u00edn bot\u00e1nico da Universidade de K\u00f8benhavn. \u00c9 un destacado especialista en solan\u00e1ceas, con \u00e9nfase en Solanum de Suram\u00e9rica, realizando varias expedici\u00f3ns cient\u00edficas, algunhas co seu colega John Gregory Hawkes."}
{"id": "184453", "revid": "98629", "url": "https://gl.wikipedia.org/wiki?curid=184453", "title": "Christian Friedrich Ecklon", "text": "Christian Friedrich Ecklon, nado en \u00c5benr\u00e5 o 17 de decembro de 1795 e finado en Cidade do Cabo en 1868, foi un bot\u00e1nico, colleiteiro e boticario dinamarqu\u00e9s.\nTraxectoria.\nEcklon realizou expedici\u00f3ns de colleitas en Sur\u00e1frica, sendo a s\u00faa primeira viaxe en 1823, primeiro como aprendiz de botica e logo farmac\u00e9utico, tratando a flora con fins medicinais. Sen fondos e coa s\u00faa sa\u00fade deteriorada veuse forzado a vivir en pobre forma, vendendo bulbos ou preparando remedos herbales. As\u00ed e todo, retorna a Europa en 1828, levando unha importante cantidade de especies de herbario.\nDurante a s\u00faa estancia en Hamburgo, de 1833 a 1838, traballou na revisi\u00f3n desta colecci\u00f3n. Este herbario constit\u00faese na base da \"Flora Capensis\" (1860-1865) polo seu amigo, o farmac\u00e9utico hamburgu\u00e9s Otto W. Sonder (1812-1881) en colaboraci\u00f3n co seu colega irland\u00e9s William H. Harvey (1811-1866)."}
{"id": "184454", "revid": "55340", "url": "https://gl.wikipedia.org/wiki?curid=184454", "title": "Joseph Meyer", "text": "Joseph Meyer, nado en Gotha (Turinxia) o 9 de maio de 1796 e finado en Hildburghausen o 27 de xu\u00f1o de 1856, foi un editor e industrial alem\u00e1n.\nFoi educado como comerciante en Frankfurt am Main. Marchou a Londres en 1816, pero volveu a Alema\u00f1a en 1820 despois de perder moitas acci\u00f3ns en manobras especulativas. En Alema\u00f1a investiu en empresas de comercio t\u00e9xtil (1820-1824), na industria mineira e no sector ferroviario, durante as d\u00e9cadas do trinta e os cuarente do s\u00e9culo XIX, pero con resultados limitados."}
{"id": "184456", "revid": "23204", "url": "https://gl.wikipedia.org/wiki?curid=184456", "title": "Liga de Campi\u00f3ns da UEFA 1995-96", "text": "A Liga de Campi\u00f3ns da UEFA 1995-96 foi a edici\u00f3n n\u00famero 41 da m\u00e1xima competici\u00f3n europea de f\u00fatbol a nivel de clubs organizada pola UEFA. A rolda previa da competici\u00f3n disputouse en agosto. A fase de grupos comezou en setembro e rematou en decembro. Os cuartos de final foron en marzo, as semifinais en abril, e a final foi o 22 de maio de 1996. Na final enfront\u00e1ronse o campi\u00f3n da edici\u00f3n anterior, o Ajax \u00c1msterdan, e mailo campi\u00f3n italiano, o Juventus FC, que venceu nos penaltis por 4 a 2 despois de que o encontro rematase 1 a 1.\nFase de Grupos.\nOs 8 equipos que non tiveron que pasar pola fase previa eran: FC Porto, FC Nantes, Spartak Moscova, Blackburn Rovers, Juventus FC, Borussia Dortmund, Ajax \u00c1msterdan e Real Madrid. Os outros 8 equipos que participaron na fase de grupos foron o que se clasificaron na rolda previa.\nGrupo D.\n\u00d3 remate da fase de grupos clasific\u00e1ronse para cuartos de final os 2 primeiros equipos de cadanseu grupo."}
{"id": "184457", "revid": "23204", "url": "https://gl.wikipedia.org/wiki?curid=184457", "title": "Liga de Campi\u00f3ns da UEFA 1996-97", "text": "A Liga de Campi\u00f3ns da UEFA 1996-97 foi a edici\u00f3n n\u00famero 42 da m\u00e1xima competici\u00f3n europea de f\u00fatbol a nivel de clubs organizada pola UEFA. A rolda previa da competici\u00f3n disputouse en agosto. A fase de grupos comezou en setembro e rematou en decembro. Os cuartos de final foron en marzo, as semifinais en abril, e a final foi o 28 de maio de 1997. Na final enfront\u00e1ronse o campi\u00f3n da edici\u00f3n anterior, o Juventus FC, e mailo campi\u00f3n alem\u00e1n, o Borussia Dortmund, que venceu por 3 goles a 1.\nFase de Grupos.\nOs 8 equipos que non tiveron que pasar pola fase previa eran: Ajax \u00c1msterdan, AJ Auxerre, Atl\u00e9tico Madrid, Borussia Dortmund, Juventus FC, Manchester United, FC Porto e AC Mil\u00e1n. Os outros 8 equipos que participaron na fase de grupos foron o que se clasificaron na rolda previa.\nGrupo D.\n\u00d3 remate da fase de grupos clasific\u00e1ronse para cuartos de final os 2 primeiros equipos de cadanseu grupo."}
