{"id": "216140", "revid": "27155", "url": "https://gl.wikipedia.org/wiki?curid=216140", "title": "Diatomeas", "text": "As diatomeas ou bacilarof\u00edceas (do grego \"dia\"/\"tomos\", 'dividido' ou 'cortado en dous') son un dos principais grupos de algas, e un dos tipos m\u00e1is com\u00fans de organismos do fitoplancto. A maior\u00eda das diatomeas son unicelulares, pero poden existir tam\u00e9n en forma de colonias con forma de filamento ou fita (por exemplo, \"Fragilaria\"), abanos (por exemplo, \"Meridion\"), zigzag (por exemplo, \"Tabellaria\"), ou formas estreladas (por exemplo, \"Asterionella\"). As diatomeas son aut\u00f3trofas, \u00e9 dicir, produtores nas cadeas tr\u00f3ficas dos ecosistemas. Unha caracter\u00edstica das c\u00e9lulas das diatomeas \u00e9 que est\u00e1n dentro dunha parede celular feita de s\u00edlice (di\u00f3xido de silicio hidratado) chamada fr\u00fastulo ou fr\u00fastula. Estes fr\u00fastulos te\u00f1en unha gran diversidade de formas, pero xeralmente constan de d\u00faas metades asim\u00e9tricas cunha divisi\u00f3n entre elas, caracter\u00edstica da que procede o nome do grupo. A evidencia f\u00f3sil suxire que se orixinaron durante, ou antes, do per\u00edodo Xur\u00e1sico inferior. As comunidades de diatomeas son moi utilizadas para a monitorizaci\u00f3n das condici\u00f3ns ambientais pasadas e presentes, e \u00fasanse frecuentemente en estudos da calidade da auga. Algunhas diatomeas poden moverse por medio de flaxelos, pero a maior\u00eda non.\nBiolox\u00eda.\nHai m\u00e1is de 200 x\u00e9neros de diatomeas vivas, e est\u00edmase que hai unhas 100.000 especies. As diatomeas son un grupo amplamente distribu\u00eddo, que se pode encontrar nos oc\u00e9anos, augas doces, solos e superficies h\u00famidas. A maior\u00eda son seres pel\u00e1xicos do oc\u00e9ano aberto, pero algunhas son bent\u00f3nicas e viven formando pel\u00edculas superficiais na interface auga-sedimento, ou mesmo en condici\u00f3ns atmosf\u00e9ricas h\u00famidas. Son especialmente importantes nos oc\u00e9anos, onde contrib\u00faen a unha boa parte da produci\u00f3n primaria oce\u00e1nica. A distribuci\u00f3n espacial das especies do fitoplancto mari\u00f1o est\u00e1 restrinxida tanto horizontal coma verticalmente. As diatomeas est\u00e1n presentes en todos os oc\u00e9anos desde os polos aos tr\u00f3picos; as rexi\u00f3ns polares e subpolares conte\u00f1en relativamente poucas especies comparadas coa biota temperada. A\u00ednda que as rexi\u00f3ns tropicais te\u00f1en gran n\u00famero de especies, as poboaci\u00f3ns das zonas polares a temperadas son de maior tama\u00f1o Normalmente son microsc\u00f3picas, pero algunhas especies de diatomeas poden atinguir os 2 mil\u00edmetros de lonxitude.\nAs diatomeas pertencen a un gran grupo chamado heterocontas, no que se incl\u00faen tanto aut\u00f3trofos (por exemplo, algas douradas, quelpo ou \"kelp\") e heter\u00f3trofos (por exemplo, mofos mucosos). Os seus cloroplastos casta\u00f1o amarelados son t\u00edpicos das heterocontas, e presentan catro membranas e conte\u00f1en pigmentos como o carotenoide fucoxantina. As c\u00e9lulas normalmente carecen de flaxelos, pero estes aparecen nos gametos e te\u00f1en a t\u00edpica estrutura heteroconta, excepto que non te\u00f1en os \"pelos\" (mastigonemas) caracter\u00edsticos doutros grupos. A maior\u00eda das diatomeas non son m\u00f3biles, a\u00ednda que algunhas se moven por flaxelos. Como a s\u00faa relativamente pesada parede celular fai que tendan a afundirse na auga, as formas planct\u00f3nicas oce\u00e1nicas xeralmente dependen de que as turbulencias creadas polo vento nas capas superiores das augas mesturen estas e as mante\u00f1an as\u00ed suspendidas na zona f\u00f3tica superficial. Algunhas especies regulan activamente a s\u00faa flotabilidade coa acumulaci\u00f3n de l\u00edpidos intracelulares de baixa densidade que contrarrestan a trendencia ao afundimento. Unha caracter\u00edstica das diatomeas \u00e9 que te\u00f1en ciclo da urea, no cal se parecen aos animais.\nAs c\u00e9lulas das diatomeas est\u00e1n contidas nunha parede celular exclusiva delas feita de s\u00edlice formada por d\u00faas valvas ou metades. A silice disolta nos oc\u00e9anos \u00e9 un nutriente que as diatomeas deben absorber para formar as s\u00faas paredes. A s\u00edlice biox\u00e9nica que comp\u00f3n a parede celular sintet\u00edzase intracelularmente por polimerizaci\u00f3n de mon\u00f3meros sil\u00edcicos. Este material \u00e9 despois expulsado ao exterior da c\u00e9lula e engadido \u00e1 parede celular. As paredes celulares das diatomeas tam\u00e9n se chaman fr\u00fastulos, fr\u00fastulas ou testas, e as s\u00faas d\u00faas valvas encaixan unha sobre a outra como as d\u00faas metades dunha placa de Petri. Na maior\u00eda das especies, cando unha diatomea se divide para formar d\u00faas c\u00e9lulas fillas, cada c\u00e9lula filla conserva unha das metades e produce outra metade nova m\u00e1is pequena para que encaixe dentro da outra. Como resultado disto, en cada ciclo de divisi\u00f3n o tama\u00f1o medio das c\u00e9lulas das diatomeas dunha poboaci\u00f3n \u00e9 cada vez menor. Unha vez que esas c\u00e9lulas atinguen un certo tama\u00f1o m\u00ednimo, en vez de seguir divid\u00edndose vexetativamente, forman unha auxospora. Esta aumenta o seu tama\u00f1o orixinando unha c\u00e9lula m\u00e1is grande, que volve outra vez a realizar divisi\u00f3ns vexetativas minguando de tama\u00f1o. A produci\u00f3n de auxosporas est\u00e1 case sempre unida \u00e1 meiose e a reproduci\u00f3n sexual.\nA morte e descomposici\u00f3n das diatomeas orixina materia org\u00e1nica e inorg\u00e1nica (en forma de sedimentos sil\u00edceos) que sedimentan, e o compo\u00f1ente inorg\u00e1nico pode servir para analizar as condici\u00f3ns dos medios mari\u00f1os do pasado tomando mostras de perforaci\u00f3ns dos fondos oce\u00e1nicos ou de limos de ba\u00edas, xa que a materia inorg\u00e1nica \u00e9 duradeira e queda integrada nos sedimentos de arxilas e limo, formando un rexistro xeol\u00f3xico permanente de estratos.\nO estudo das diatomeas \u00e9 unha p\u00f3la da ficolox\u00eda, e os ficoloxistas especializados en diatomeas ch\u00e1manse diatomistas.\nClasificaci\u00f3n.\nA clasificaci\u00f3n das heterocontas a\u00ednda non est\u00e1 firmemen\u00b4te establecida, e poden ser tratadas como divisi\u00f3n (ou filo), reino, ou unha categor\u00eda intermedia. De acordo con isto, os grupos como as diatomeas poden clasificarse como clase (normalmente chamada Diatomophyceae) ou divisi\u00f3n (xeralmente chamada Bacillariophyta), cos correspondentes cambios no rango dos seus subgrupos.\nAs diatomeas div\u00eddense tradicionalmente en d\u00faas ordes:\nUnha clasificaci\u00f3n m\u00e1is recente div\u00eddeas en tres clases:\nProbablemente haber\u00e1 ulteriores revisi\u00f3ns da clasificaci\u00f3n no futuro consonte se vaian comprendendo mellor as relaci\u00f3ns entre os distintos grupos.\nAs diatomeas xeralmente var\u00edan en tama\u00f1o desde 2 a 200 \u03bcm, e a s\u00faa parede celular sil\u00edcea \u00e9 importante na clasificaci\u00f3n. Esta parede sil\u00edcea pode presentar un variado patr\u00f3n de poros, costelas, pequenas espi\u00f1as, cristas marxinais e elevaci\u00f3ns; todas as cales son utilizadas para delimitar os x\u00e9neros e as especies. A parede celular consta de d\u00faas metades ou valvas, cada unha das cales est\u00e1 formada por unha placa plana e unha beira marxinal de conexi\u00f3n ou banda a modo de faixa. Unha das metades, a hipoteca, \u00e9 lixeiramente m\u00e1is pequena ca a outra ou epiteca. A morfolox\u00eda das diatomeas var\u00eda. A\u00ednda que a forma da c\u00e9lula m\u00e1is tipica \u00e9 circular, algunhas c\u00e9lulas poden ser triangulares, cadradas, ou el\u00edpticas.\nAs c\u00e9lulas est\u00e1n illadas ou xuntas formando colonias de varias clases, que poden estar unidas por estruturas sil\u00edceas; almofadi\u00f1as mucilaxinosas, ou ped\u00fanculos; tubos mucilaxinosos; masas amorfas de muc\u00edlago e filamentos de polisac\u00e1rido (quitina), que son secretados a trav\u00e9s de procesos que sobresaen. Os principais pigmentos das diatomeas son as clorofilas \"a\" e \"c\", beta-caroteno, fucoxantina, diatoxantina e diadinoxantina. As diatomeas son principalmente fotosint\u00e9ticas. Hai unhas poucas que son heter\u00f3trofas obrigadas, e outras que poden vivir heterotroficamente en ausencia de luz, con tal de que te\u00f1an dispo\u00f1ible unha fonte apropiada de carbono org\u00e1nico. Os produtos de almacenamento son crisolaminarina e l\u00edpidos.\nPara unha maior comprensi\u00f3n da taxonom\u00eda das diatomeas pode consultarse Round e Crawford (1990) e Hoek \"et al.\" (1995) .\nEcolox\u00eda.\nAs diatomeas planct\u00f3nicas de auga doce e mari\u00f1a mostran tipicamente un tipo de vida no que hai unha explosi\u00f3n da poboaci\u00f3n seguida dun declive. Cando as condici\u00f3ns na capa superior das augas (con nutrientes e luz) son favorables (por exemplo, ao comezo da primavera) as poboaci\u00f3ns crecen dominando rapidamente as comunidades do fitoplancto (floraci\u00f3n). Por esta raz\u00f3n clasif\u00edcanse como oportunistas estrategas do r (\u00e9 dicir, organismos cunha ecolox\u00eda definida por unha alta taxa de crecemento, \"r\").\nCando as condici\u00f3ns se fan desfavorables, xeralmente pola falta de nutrientes, as diatomeas adoitan afundirse m\u00e1is nas augas e abandonan as capas superiores (declive poboacional). Este afundimento est\u00e1 inducido pola perda do control de flotabilidade, a s\u00edntese de mucilaxe que adhire as diatomeas unhas a outras, ou pola produci\u00f3n de pesadas esporas de repouso. Ao sa\u00edren das capas superficiais escapan das condici\u00f3ns desfavorables para o crecemento, como a presenza de animais que as comen e altas temperaturas (que incrementar\u00edan o seu metabolismo). As c\u00e9lulas que chegan a augas m\u00e1is profundas ou aos fondos de augas menos profundas poden descansar al\u00ed ata que as condici\u00f3ns se tornen favorables outra vez. En mar a f\u00f3ra, moitas c\u00e9lulas que se afunden p\u00e9rdense nas profundidades, pero parte da poboaci\u00f3n persiste preto da termoclina.\nFinalmente, as diatomeas nestas poboaci\u00f3ns en repouso volven \u00e1s capas superiores onde as correntes verticais as levan. Na maior\u00eda das circunstancias, estas correntes tam\u00e9n repo\u00f1en os nutrientes na capa superior, o que posibilitar\u00e1 un novo episodio de explosi\u00f3n poboacional. No mar aberto (lonxe das \u00e1reas onde hai continuas correntes ascendentes ), este ciclo de floraci\u00f3n e declive e regreso \u00e1s condici\u00f3ns axeitadas para unha nova floraci\u00f3n ocorre normalmente nun ciclo anual, e as diatomeas s\u00f3 son dominantes durante o comezo do ver\u00e1n. Nalg\u00fans lugares, pode haber unha floraci\u00f3n tam\u00e9n en outono, causada pola rotura da estratificaci\u00f3n das augas do ver\u00e1n e o arrastre de nutrientes nun momento en que os niveis de iluminaci\u00f3n son a\u00ednda suficientes para o crecemento. Como a mestura vertical das augas se incrementa, e os niveis de luz van decrecendo a medida que se aproxima o inverno, estas floraci\u00f3ns son menores e de menor duraci\u00f3n ca as da primavera.\nEn mar aberto, a situaci\u00f3n que normalmente causa o fin das floraci\u00f3ns primaverais de diatomeas \u00e9 a falta de silicio. A diferenza doutros nutrientes, este \u00e9 o \u00fanico requirimento importante para o crecemento das diatomeas que non \u00e9 rexenerado eficientemente no ecosistema planct\u00f3nico, como si o son o nitr\u00f3xeno ou o f\u00f3sforo. Isto pode observarse en mapas de concentraci\u00f3ns de nutrientes na superficie, xa que os nutrientes declinan seguindo gradientes e o silicio \u00e9 o primeiro en esgotarse, seguido normalmente polo nitr\u00f3xeno e o f\u00f3sforo.\nDebido a este ciclo de floraci\u00f3n e declive, crese que as diatomeas xogan un papel moi importante na exportaci\u00f3n do carbono das augas superficiais . Ademais xogan un importante papel na regulaci\u00f3n do ciclo bioxeoqu\u00edmico do silicio nos oc\u00e9anos actuais.\nMoitos investigadores cren que o uso do silicio polas diatomeas \u00e9 a chave do seu \u00e9xito ecol\u00f3xico. No estudo cl\u00e1sico de Egge &amp; Aksnes (1992) encontrouse que a dominancia das diatomeas no fitoplancto estaba directamente relacionada coa dispo\u00f1ibilidade de \u00e1cido sil\u00edcico, e cando as concentraci\u00f3ns eran superiores a 2 milimoles/ m3, encontraron que as diatomeas representaban m\u00e1is do 70% da comunidade do fitoplancto. Raven (1983) indicou que en comparaci\u00f3n coas paredes celulares de composici\u00f3n org\u00e1nica, os fr\u00fastulos de s\u00edlice requiren menos enerx\u00eda para sintetizarse (entre 0 5 e o 10 % do gasto para formar unha parede celular org\u00e1nica similar), o que potencialmente \u00e9 un significativo aforro de enerx\u00eda. Outros investigadores suxeriron que a s\u00edlice biox\u00e9nica das paredes celulares das diatomeas act\u00faa como un efectivo axente amortecedor do pH, facilitando a conversi\u00f3n do bicarbonato a CO2 disolvido (que \u00e9 m\u00e1is rapidamente asimilado). As diatomeas te\u00f1en taxas de crecemento maiores ca outras algas dun tama\u00f1o similar.\nAs diatomeas viven practicamente en todos os ambientes que conte\u00f1an auga. Isto incl\u00fae non s\u00f3 os oc\u00e9anos, lagos e r\u00edos, sen\u00f3n tam\u00e9n o solo h\u00famido.\nCiclo de vida.\nAs diatomeas non son m\u00f3biles; por\u00e9n, os gametos dalgunhas especies poden ser flaxelados, pero normalmente a mobilidade adoita estar limitada ao escorregamento. A reproduci\u00f3n entre estes organismos \u00e9 principalmente asexual por fisi\u00f3n binaria, e cada c\u00e9lula filla recibe unha das metades do fr\u00fastulo da c\u00e9lula parental. Despois as c\u00e9lulas fillas forman a outra metade de tama\u00f1o menor (hipoteca).\nEsta forma de divisi\u00f3n provoca unha diminuci\u00f3n do tama\u00f1o das c\u00e9lulas en sucesivas divisi\u00f3ns, ata que chegan a un terzo do seu tama\u00f1o m\u00e1ximo. Por\u00e9n, observouse que certos taxons te\u00f1en a capacidade de dividirse sen reducir o seu tama\u00f1o. Para recuperar o seu tama\u00f1o normal as diatomeas realizan a reproduci\u00f3n sexual e a formaci\u00f3n de auxosporas. As c\u00e9lulas vexetativas das diatomeas son diploides (2N) e cando ten lugar a meiose, orix\u00ednanse gametos masculinos e femininos, haploides, que se fusionan formando cigotos. O cigoto despr\u00e9ndese do seu fr\u00fastulo ou teca sil\u00edcea e crece formando unha gran c\u00e9lula esf\u00e9rica cuberta por unha membrana org\u00e1nica, a auxospora. Dentro da auxospora f\u00f3rmase a nova c\u00e9lula de diatomea co seu tama\u00f1o m\u00e1ximo, que iniciar\u00e1 novas xeraci\u00f3ns vexetativas. Poden tam\u00e9n formarse esporas de repouso como resposta \u00e1s condici\u00f3ns desfavorables do medio, que xerminan cando as condici\u00f3ns melloran.\nNas diatomeas c\u00e9ntricas, os pequenos gametos masculinos te\u00f1en un flaxelo e os femininos son grandes e non m\u00f3biles (oogamia). Nas diatomeas pinnadas ambos os gametos carecen de flaxelos (isogamia). Certas especies de ar\u00e1fidos foron documentadas como anis\u00f3gamos e son por iso considerados como representantes dun estado transicional entre as diatomeas c\u00e9ntricas e pinnadas.\nHistoria evolutiva.\nOs cloroplastos das Heterokonta parecen derivar dos das algas vermellas, en lugar de directamente de procariotas como ocorreu nas plantas. Isto suxire que te\u00f1en unha orixe m\u00e1is recente que moitas outras algas. Por\u00e9n, a evidencia f\u00f3sil \u00e9 escasa, e s\u00f3 cando apareceron as diatomeas as heterocontas empezaron a deixar un rexistro f\u00f3sil importante.\nO f\u00f3sil m\u00e1is antigo co\u00f1ecido de diatomeas data do Xur\u00e1sico inicial (~185 mill\u00f3ns de anos), a\u00ednda que as evidencias dos reloxos moleculares e as sedimentarias suxiren que tiveron unha orixe anterior. Sinalouse que a s\u00faa orixe pode estar relacionada coa extinci\u00f3n en masa do final do P\u00e9rmico (~250 mill\u00f3ns de anos), despois da cal moitos nichos ecol\u00f3xicos quedaron libres. O intervalo entre este acontecemento e o momento en que apareceron diatomeas f\u00f3siles pode indicar un per\u00edodo no que as diatomeas a\u00ednda non estaban silicificadas e a s\u00faa evoluci\u00f3n foi cr\u00edptica. Unha vez que empezaron a formar paredes silicificadas, as diatomeas empezaron a deixar unha importante impresi\u00f3n no rexistro f\u00f3sil, e os maiores dep\u00f3sitos de diatomeas f\u00f3siles at\u00f3panse no Cret\u00e1ceo inferior, e algunhas rochas (terra de diatomeas, diatomita, kieselguhr) est\u00e1n compostas case enteiramente delas.\nA\u00ednda que as diatomeas puideron existir desde o Tri\u00e1sico, o momento da aparici\u00f3n do ciclo do silicio \u00e9 m\u00e1is recente. Antes do Fanerozoico (antes de hai 544 mill\u00f3ns de anos), crese que eran procesos bacterianos ou inorg\u00e1nicos os que regulaban lixeiramente o ciclo do silicio no oc\u00e9ano. Posteriormente, o ciclo foi dominado (e m\u00e1is fortemente regulado) polos radiolarios e esponxas sil\u00edceas, os primeiros como organismos do zooplancto, e os segundos como filtradores sedentarios principalmente das plataformas continentais. Nos \u00faltimos 100 mill\u00f3ns de anos, p\u00e9nsase que se incrementou o control sobre o ciclo do silicio, e que isto deu lugar a un aumento da importancia ecol\u00f3xica das diatomeas.\nPor\u00e9n, o momento preciso da toma de control do ciclo polas diatomeas non est\u00e1 claro, e diferentes autores te\u00f1en interpretaci\u00f3ns contrapostas do rexistro f\u00f3sil. Algunhas evidencias, como o desprazamento das esponxas sil\u00edceas das plataformas continentais, suxiren que isto ocorreu no Cret\u00e1ceo (de hai 146 mill\u00f3ns de anos a 65 mill\u00f3ns de anos), pero as evidencias procedentes dos radiolarios suxiren que non tivo lugar ata o Cenozoico (desde hai 65 mill\u00f3ns de anos ata o presente). A expansi\u00f3n do bioma de prader\u00edas e a radiaci\u00f3n evolutiva das herbas durante o Mioceno crese que incrementou o fluxo de silicio soluble nos oc\u00e9anos, e que isto favoreceu \u00e1s diatomeas durante a era cenozoica. Por\u00e9n, os traballos sobre a variaci\u00f3n da biodiversidade das diatomeas durante o Cenozoico indica, polo contrario, que o \u00e9xito das diatomeas non est\u00e1 asociado coa evoluci\u00f3n das plantas herb\u00e1ceas, e que as diatomeas eran m\u00e1is diversas antes da diversificaci\u00f3n das herbas. De todos os xeitos, sen ter en conta os detalles do momento do predominio das diatomeas no ciclo do silicio, est\u00e1 claro que esta revoluci\u00f3n ecol\u00f3xica produciu un maior control sobre o ciclo bioxeoqu\u00edmico do silicio.\nRexistro f\u00f3sil.\nO rexistro f\u00f3sil das diatomeas foi establecido polo exame dos fr\u00fastulos sil\u00edceos recollidos en sedimentos mari\u00f1os e terrestres. De todos modos, a bioestratigraf\u00eda de diatomeas, que est\u00e1 baseada na aparici\u00f3n e extinci\u00f3nn restrinxidas no tempo de determinados taxons, s\u00f3 est\u00e1 ben desenvolvida e \u00e9 aplicable amplamente nos sistemas mari\u00f1os. A duraci\u00f3n das especies de diatomeas foi ben documentada por medio do estudo de mostras oce\u00e1nicas e secuencias de rochas que quedaron expostas en terra. Onde as biozonas de diatomeas est\u00e1n ben establecidas e calibradas coa escala de tempo da polaridade xeomagn\u00e9tica (por exemplo, no Oc\u00e9ano Ant\u00e1rtico, Pac\u00edfico Norte, e Pac\u00edfico oriental ecuatorial), as estimaci\u00f3ns da idade baseadas nas diatomeas poden ser resoltas cunha precisi\u00f3n de &lt;100.000 anos, a\u00ednda que a resoluci\u00f3n t\u00edpica para o Cenozoico \u00e9 de varios centos de miles de anos.\nO rexistro de diatomeas do Cret\u00e1ceo est\u00e1 limitado, pero estudos recentes revelan unha progresiva diversificaci\u00f3n dos tipos de diatomeas. O evento de extinci\u00f3n Cret\u00e1ceo\u2013Pale\u00f3xeno, o cal afectou nos oc\u00e9anos drasticamente a organismos con esqueletos calcarios, parece que tivo un impacto relativamente pequeno sobre a evoluci\u00f3n das diatomeas.\nA\u00ednda que non se observaron extinci\u00f3ns en masa de diatomeas mari\u00f1as no Cenozoico, si houbo \u00e9pocas de cambios evolutivos relativamente r\u00e1pidos nos conxuntos de diatomeas mari\u00f1as preto do l\u00edmite entre Paleoceno e Eoceno e entre o Eoceno e Oligoceno. Outros cambios nos conxuntos de diatomeas tiveron lugar en varios momentos entre o Mioceno medio e o final do Plioceno, en resposta a un progresivo arrefriamento das rexi\u00f3ns polares e o desenvolvemento de conxuntos m\u00e1is end\u00e9micos de especies de diatomeas. Detectouse unha tendencia global cara \u00e1 formaci\u00f3n de fr\u00fastulos m\u00e1is delicados desde o Oligoceno ao Cuaternario. Isto coincide cunha cada vez m\u00e1is vigorosa circulaci\u00f3n nas superficies oce\u00e1nicas e nas augas profundas producida por aumentos nos gradientes t\u00e9rmicos latitudinais ao comezo da expansi\u00f3n do casquete de xeo maior da Ant\u00e1rtida e o progresivo arrefriamento do Neoxeno e Cuaternario que levar\u00eda a un mundo con glaciares nos dous polos. Isto levou \u00e1s diatomeas a captar a s\u00edlice m\u00e1is competitivamente (por exemplo, usar menos s\u00edlice na formaci\u00f3n dos fr\u00fastulos). Un incremento das correntes de mestura nos oc\u00e9anos renova a s\u00edlice e outros nutrientes necesarios para o crecemento das diatomeas nas augas supeficiais, especialmente en rexi\u00f3ns de afloramentos costeiros ou oce\u00e1nicos.\nRecolecci\u00f3n.\nAs diatomeas vivas poden atoparse adheridas en grandes cantidades a algas filamentosas, ou formando masas xelatinosas sobre plantas mergulladas. A alga \"Cladophora\" esta cuberta frecuentmente da diatomea el\u00edptica \"Cocconeis\"; a alga \"Vaucheria\" adoita estar cuberta con pequenas diatomeas. As diatomeas aparecen sobre pedras e paus mergullados formando cubertas casta\u00f1as, e poden tamer flu\u00edr nas correntes dos r\u00edos.\nA superficie do barro dunha poza, canal de rego, ou lagoa sempre ten diatomeas. Pode facerse que emerxan enchendo unha xerra con auga e barro dunha poza, envolv\u00e9ndoa en papel opaco e deixando que a luz directa do sol dea na superficie da auga. Nun per\u00edodo de 24 horas as diatomeas saen \u00e1 superficie formando unha escuma e poden ser illadas.\nComo as diatomeas forman unha parte importante do alimento dos moluscos, tunicados, e peixes, o tracto alimentario destes animais a mi\u00fado cont\u00e9n tipos de diatomeas que non son doadas de obter doutro modo. As diatomeas mari\u00f1as poden recollerse directamente de mostras de auga, pero as formas bent\u00f3nicas poden obterse rascando percebes, cunchas de ostras, e outras cunchas.\nXenoma de diatomeas.\nESTs de diatomeas.\nOs ESTs (\"Expressed Sequence Tag\", Marcador de secuencia expresada), que se utilizan para identificar xenes transcritos e descubrir xenes, foron utilizados para estudar o xenoma das diatomeas. Os primeiros puntos de vista sobre as propiedades do repertorio de xenes de \"P. tricornutum\" describ\u00edronse utilizando 1.000 ESTs. Despois, o n\u00famero de ESTs estendeuse a 12.000 e constru\u00eduse a base de datos de ESTs de diatomeas para facer an\u00e1lises funcionais. Estas secuencias foron usadas para facer an\u00e1lises comparativas entre \"P. tricornutum\" e os supostamente completos proteomas da alga verde \"Chlamydomonas reinhardtii\", a alga vermella \"Cyanidioschyzon merolae\", e \"Thalassiosira pseudonana\". A base de datos de ESTs de datomeas agora cont\u00e9n 200.000 ESTs de c\u00e9lulas de \"P. tricornutum\" (16 librar\u00edas) e \"T. pseudonana\" (7 librar\u00edas) que creceron en diferentes condici\u00f3ns, moitas das cales corresponden a diferentes estreses abi\u00f3ticos (dispo\u00f1ible en http://www.biologie.ens.fr/diatomics/EST3/).\nSecuenciaci\u00f3n do xenoma.\nSecuenci\u00e1ronse por completo os xenomas das diatomeas c\u00e9ntricas, \"Thalassiosira pseudonana\" (32,4 Mb), e da pennada \"Phaeodactylum tricornutum\" (27,4 Mb). A comparaci\u00f3n destes dous xenomas encontrou que o xenoma de \"P. tricornutum\" conti\u00f1a poucos xenes comparado co de \"T. pseudonana\" (10.402 contra 11.776) e non se puido detectar unha gran sintenia (coincidencia na orde dos xenes) entre os dous xenomas. Os xenes de \"T. pseudonana\" presentan unha media de ~1,52 intr\u00f3ns por xene comparado con 0,79 en \"P. tricornutum\", o que suxire que houbo unha ampla ganancia de intr\u00f3ns recentemente nas diatomeas c\u00e9ntricas. Malia a relativamente recente diverxencia evolutiva (90 mill\u00f3ns de anos), a amplitude da diverxencia molecular entre as diatomeas c\u00e9ntricas e pennadas indica unha taxa evolutiva m\u00e1is r\u00e1pida nas Bacillariophyceae en comparaci\u00f3n con outros grupos eucari\u00f3ticos. A xen\u00f3mica comparada tam\u00e9n estableceu que unha determinada clase de elementos transpo\u00f1ibles, chamados retrotranspos\u00f3ns similares aos \"Diatom Copia\" (ou CoDis), foron ampliados significativamente no xenoma de \"P. tricornutum\" con respecto ao de \"T. pseudonana\", xa que constit\u00faen o 5,8 e o 1% dos respectivos xenomas.\nA xen\u00f3mica das diatomeas proporcionou moita informaci\u00f3n sobre a extensi\u00f3n e a din\u00e1mica do proceso de transferencia de xenes endosimbi\u00f3tica. A comparaci\u00f3n das prote\u00ednas de \"T. pseudonana\" coas hom\u00f3logas doutros organismos suxire que centos delas te\u00f1en hom\u00f3logas moi pr\u00f3ximas na li\u00f1axe das Plantae. A transferencia endosimbi\u00f3tica de xenes cara aos xenomas das diatomeas pode ilustrarse polo feito de que o xenoma de \"T. pseudonana\" codifica seis prote\u00ednas que est\u00e1n estreitamente relacionadas con xenes do xenoma de \"Guillardia theta\", unha (criptom\u00f3nada) nucleomorfa. Catro destes xenes tam\u00e9n se encontran nos xenomas de plastos de algas vermellas, o que demostra unha sucesiva transferencia simbi\u00f3tica de xenes desde os plastos das algas vermellas ao n\u00facleo das algas vermellas e ao n\u00facleo das heterocontas hospedadoras. An\u00e1lises filoxen\u00f3micas m\u00e1is recentes dos proteomas das diatomeas forneceron moitas evidencias da existencia dun endosimbionte similar \u00e1s prasin\u00f3fitas no antepasado com\u00fan dos cromalveolados, o que se apoia no feito de que o 70% dos xenes de diatomeas que tiveron a s\u00faa orixe nas Plantae proceden da li\u00f1axe verde e de que tales xenes se encontran tam\u00e9n no xenoma doutras \"stramenopiles\". por tanto, prop\u00faxose que os cromalveolados son o produto dunha endosimbiose secundaria en serie, primeiro con algas verdes e despois con algas vermellas que conservaron as pegadas xen\u00f3micas dos previos (pero desprazados) plastos verdes. Por\u00e9n, as an\u00e1lises filoxen\u00f3micas dos proteomas das diatomeas e a historia evolutiva dos cromalveolados seguramente poder\u00e1 tirar proveito de datos de xen\u00f3mica complementaria de li\u00f1axes pouco secuenciados como as algas vermellas.\nAdemais da transferencia de xenes endosimbi\u00f3tica, a transferencia horizontal de xenes pode ocorrer independentemente dos episodios endosimbi\u00f3ticos. A publicaci\u00f3n do xenoma de \"P. tricornutum\" informou que polo menos 587 xenes de \"P. tricornutum\" parec\u00edan estar m\u00e1is relacionados con xenes bacterianos, que supo\u00f1\u00edan m\u00e1is do 5% do proteoma de \"P. tricornutum\". Aproximadamente a metade destes tam\u00e9n se encontran no xenoma de \"T. pseudonana\", o que testemu\u00f1a a s\u00faa antiga incorporaci\u00f3n \u00e1 li\u00f1axe das diatomeas.\nNanotecnolox\u00eda.\nA deposici\u00f3n de s\u00edlice polas diatomeas pode tam\u00e9n ser de utilidade para a nanotecnolox\u00eda. As c\u00e9lulas das diatomeas poden fabricar repetidamente e de forma fiable valvas de varias formas e tama\u00f1os, o que potencialmente pode ser aproveitado para facer que as diatomeas fabriquen estruturas a micro ou nanoescala, que poden utilizarse en diversos dispositivos e procesos, como os seguintes: sistemas \u00f3pticos; nanolitograf\u00eda de semicondutores; e mesmo para utilizar as valvas como veh\u00edculo para a administraci\u00f3n de medicamentos. Utilizando un apropiado procedemento de selecci\u00f3n artificial, as diatomeas que producen valvas con formas e tama\u00f1os determinados poder\u00edan obterse no laboratorio, e despois utilizarse en cultivos en quimiostato para a produci\u00f3n en masa de compo\u00f1entes a nanoescalas. Tam\u00e9n se propuxo que as diatomeas poder\u00edan usarse como compo\u00f1entes das c\u00e9lulas solares, substitu\u00edndo o di\u00f3xido de titanio fotosensible polo di\u00f3xido de silicio, que usan para a formaci\u00f3n da parede celular."}
{"id": "216141", "revid": "1131", "url": "https://gl.wikipedia.org/wiki?curid=216141", "title": "Jos\u00e9 Hermida Losada", "text": ""}
{"id": "216142", "revid": "89787", "url": "https://gl.wikipedia.org/wiki?curid=216142", "title": "Tiziana Dom\u00ednguez", "text": "Tiziana Dom\u00ednguez Gonz\u00e1lez, nada en Ourense o 16 de novembro de 1985 \u00e9 unha dese\u00f1adora de moda e artista. Actualmente \u00e9 a directora creativa da firma Adolfo Dom\u00ednguez S.A., sendo a menor das tres fillas do dese\u00f1ador que d\u00e1 nome \u00e1 compa\u00f1\u00eda e Elena Gonz\u00e1lez. Tiziana forma parte da terceira xeraci\u00f3n da empresa, fundada no ano 1973 a partir da xastrer\u00eda que rexentaba o seu av\u00f3. Est\u00e1 casada con Juan Verde, Subsecretario Adxunto para Europa e Eurasia do departamento de Comercio de USA.\nTraxectoria.\nComeza a formaci\u00f3n no estranxeiro con sete anos, estuda en Gran Breta\u00f1a, Austria e Francia, anos nos que aprende ingl\u00e9s, alem\u00e1n e franc\u00e9s. Tras finalizar o bacharelato en Gran Breta\u00f1a cursa o Foundation in Art &amp; Design na Leeds College of Art completado con cursos impartidos polo Central Saint Martins College of Art and Design e o Hampstead School of Art. M\u00e1is tarde trasladouse a Vermont (EUA), onde se licenciou en Econ\u00f3micas polo Middlebury College.\nDese\u00f1o.\nDende o seu posto na Direcci\u00f3n Creativa, Tiziana Dom\u00ednguez dese\u00f1a, xunto ao seu pai, as colecci\u00f3n da firma. Introduciu materiais ecol\u00f3xicos en todas as colecci\u00f3ns e aposta pola moda sost\u00edbel. No ano 2011 presenta a s\u00faa primeira li\u00f1a 100% ecol\u00f3xica \"Green Me\", pezas de roupa de dese\u00f1o confeccionadas con tecidos org\u00e1nicos e reciclados de \u00faltima xeraci\u00f3n.\nPintura e escultura.\nEn maio de 2011 presenta a s\u00faa primeira exposici\u00f3n de pintura, \u2018Ants, horses &amp; other relatives\u2019. Unha obra figurativa, expresionista, con moita cor, onde mestura \u00f3leo con area, caf\u00e9, serr\u00edaduras, plantas, insector e outras materias.\nA s\u00faa pintura insp\u00edrase nos animais e na natureza, reflectindo a s\u00faa preocupaci\u00f3n polo medio ambiente. Frecuentemente as s\u00faas obras inspiran os estampados das colecci\u00f3ns presentadas en Cibeles e as s\u00faas esculturas as xoias da firma.\n\u00c9tica profesional.\nEn 2009 fundou o departamento de Responsabilidad Social Corporativa (RSC) de Adolfo Dom\u00ednguez S.A. Este departamento publicou a Pol\u00edtica de Benestar Animal (2010), documento no que rechaza o uso de peles ex\u00f3ticas, as\u00ed como a pr\u00e1ctica de actividades violentas ou de maltrato de animais, como a extracci\u00f3n de plumas a aves vivas ou o mulesing.\nS\u00f3 emprega coiro en bolsos e complementos sempre que este conte con certificados que aseguren que procede de animais criados para a alimentaci\u00f3n."}
{"id": "216143", "revid": "27155", "url": "https://gl.wikipedia.org/wiki?curid=216143", "title": "Diatomea", "text": ""}
{"id": "216144", "revid": "27155", "url": "https://gl.wikipedia.org/wiki?curid=216144", "title": "Bacillariophyceae", "text": ""}
{"id": "216145", "revid": "27155", "url": "https://gl.wikipedia.org/wiki?curid=216145", "title": "Bacillariophyta", "text": ""}
{"id": "216146", "revid": "27155", "url": "https://gl.wikipedia.org/wiki?curid=216146", "title": "Diatomophyceae", "text": ""}
{"id": "216148", "revid": "23204", "url": "https://gl.wikipedia.org/wiki?curid=216148", "title": "Iolu Johnson Abil", "text": "Iolu Johnson Abil, nado en Tanna en 1942, \u00e9 un pol\u00edtico de Vanuatu, presidente do seu pa\u00eds desde o 2 de setembro de 2009.\nTraxectoria.\nAntes traballou no sector privado, sendo presidente da empresa Air Vanuatu, ademais de ser defensor do pobo e ministro no primeiro goberno trala independencia."}
{"id": "216149", "revid": "22570", "url": "https://gl.wikipedia.org/wiki?curid=216149", "title": "Goran Bregovi\u0107", "text": "Goran Bregovi\u0107 (en cir\u00edlico \u0413\u043e\u0440\u0430\u043d \u0411\u0440\u0435\u0433\u043e\u0432\u0438\u045b), nado en Saraxevo o 22 de marzo de 1950 \u00e9 un m\u00fasico e compositor de Bosnia e Hercegovina, reco\u00f1ecido internacionalmente que se autodefine como iugoslavo.\nBiograf\u00eda.\nDe pai croata e nai bosn\u00edaca \u00e9 un compositor que se caracteriza pola mestura de sons do folclore tradicional balc\u00e1nico con rock, m\u00fasica b\u00falgara e outros estilos musicais. As s\u00faas obras m\u00e1is famosas foron as elaboradas para as bandas sonoras de varias pel\u00edculas, sobre todo pel\u00edculas do director iugoslavo Emir Kusturica, e pola creaci\u00f3n do tema que representou a Serbia no Festival de Eurovisi\u00f3n en 2010, \"Ovo Je Balkan\".\nV\u00e9xase tam\u00e9n.\nLigaz\u00f3ns externas.\nP\u00e1xina oficial de Goran Bregovi\u0107"}
{"id": "216151", "revid": "5132", "url": "https://gl.wikipedia.org/wiki?curid=216151", "title": "Goran Bregovic", "text": ""}
{"id": "216153", "revid": "89787", "url": "https://gl.wikipedia.org/wiki?curid=216153", "title": "V\u00eda do mevalonato", "text": "A v\u00eda do mevalonato ou v\u00eda da HMG-CoA redutase ou ruta mevalonato dependente ou v\u00eda isoprenoide, \u00e9 unha importante v\u00eda metab\u00f3lica celular presente en todos os eucariotas superiores e moitas bacterias. \u00c9 importante para a produci\u00f3n de dimetilalil pirofosfato (DMAPP) e isopentenil pirofosfato (IPP), que serven como base para a bios\u00edntese de mol\u00e9culas utilizadas en procesos tan diversos como a s\u00edntese de terpenoides, prenilaci\u00f3n de prote\u00ednas, mantemento das membranas celulares, s\u00edntese de hormonas, ancoramento de prote\u00ednas a l\u00edpidos, e \"N\"-glicosilaci\u00f3n. Tam\u00e9n \u00e9 unha parte da bios\u00edntese de esteroides.\nRegulaci\u00f3n e retroalimentaci\u00f3n.\nVarios encimas chave poden ser activados por medio da regulaci\u00f3n transcricional do ADN pola activaci\u00f3n das SREBP (prote\u00ednas 1 e 2 de uni\u00f3n ao elemento regulatorio). Este sensor intracelular detecta os niveis baixos de colesterol e estimula a produci\u00f3n end\u00f3xena pola v\u00eda da HMG-CoA redutase (ou do mevalonato), e incrementando a captaci\u00f3n de lipoprote\u00edna ao aumentar a formaci\u00f3n do receptor de LDL. A regulaci\u00f3n desta v\u00eda tam\u00e9n se consegue controlando o grao de traduci\u00f3n do ARNm, degradaci\u00f3n da redutase e fosforilaci\u00f3n.\nFarmacolox\u00eda.\nVarios f\u00e1rmacos te\u00f1en como obxectivo a \"v\u00eda do mevalonato\":\nV\u00eda alternativa.\nAs plantas e protozoos apicomplexos como os produtores da malaria te\u00f1en a capacidade de producir os seus isoprenoides (terpenoides) utilizando unha v\u00eda alternativa adicional chamada v\u00eda non do mevalonato, v\u00eda alternativa \u00e1 do mevalonato ou v\u00eda do metileritritol fosfato (MEP), que ten lugar nos plastos. Ademais, a maior\u00eda das bacterias inclu\u00edndo importantes pat\u00f3xenos, como \"Mycobacterium tuberculosis\", sintet\u00edzan IPP e DMAPP pola esta v\u00eda alternativa \u00e1 do mevalonato."}
{"id": "216156", "revid": "27155", "url": "https://gl.wikipedia.org/wiki?curid=216156", "title": "Elusimicrobios", "text": "O filo dos elusimicrobios (Elusimicrobia) antes co\u00f1ecido como \"Grupo 1 T\u00e9rmites\" \u00e9 un filo de bacterias recentemente proposto, difundido amplamente en moitos ecosistemas como ambientes mari\u00f1os, lodos residuais, sitios contaminados, solos e dentro de t\u00e9rmites e outros insectos. A grande abundancia dos \"Elusimicrobia\" est\u00e1 evidenciada polas mostras de ARNr atopadas en distintos ambientes, pero as li\u00f1axes que viven como endosimbiontes nas t\u00e9rmites son as m\u00e1is co\u00f1ecidas e estudadas.\nO primeiro organismo do grupo que foi cultivado foi \"Elusimicrobium minutum\" (clase Elusimicrobia). Esta especie foi atopada dentro de larvas de escaravellos; \u00e9 un diminuto bacilo gramnegativo dunha lonxitude m\u00e1xima de 0,3 microns, que fermenta azucres.\nForon tam\u00e9n foron parcialmente descritas outras d\u00faas especies, que se situaron nunha clase separada e bastante distante, co\u00f1ecida como Endomicrobia. Os Endomicrobia viven dentro de protistas que \u00e1 s\u00faa vez est\u00e1n no aparato dixestivo das t\u00e9rmites, onde estes protistas realizan a dixesti\u00f3n da lignocelulosa.\nFiloxenia.\nO cladograma mostra a taxonom\u00eda actualmente aceptada do grupo baseada na LPSN (\"List of Prokaryotic names with Standing in Nomenclature\") e no NCBI (\"National Center for Biotechnology Information\") \ne na filoxenia baseada nas secuencias do ARNr 16S da LTP 106 do Proxecto \"The All-Species Living Tree\".\nNotas: \n\u2665 Estirpes non atopadas no NCBI (\"National Center for Biotechnology Information\") e listadas na LPSN."}
{"id": "216157", "revid": "27155", "url": "https://gl.wikipedia.org/wiki?curid=216157", "title": "Elusimicrobio", "text": ""}
{"id": "216158", "revid": "27155", "url": "https://gl.wikipedia.org/wiki?curid=216158", "title": "Elusimicrobia", "text": ""}
{"id": "216160", "revid": "1131", "url": "https://gl.wikipedia.org/wiki?curid=216160", "title": "CSI A Coru\u00f1a", "text": ""}
{"id": "216162", "revid": "1131", "url": "https://gl.wikipedia.org/wiki?curid=216162", "title": "CSI Vigo", "text": ""}
{"id": "216163", "revid": "98629", "url": "https://gl.wikipedia.org/wiki?curid=216163", "title": "Phenomenon", "text": "Phenomenon \u00e9 un filme estadounidense dirixido por Jon Turteltaub que se estreou en 1996. Est\u00e1 protagonizado por John Travolta, Kyra Sedgwick, Forest Whitaker e Robert Duvall.\nSinopse.\nGeorge Malley (John Travolta) \u00e9 un mec\u00e1nico de car\u00e1cter afable que est\u00e1 namorado dunha atractiva muller (Kyra Sedgwick) acabada de chegar \u00e1 cidade. O d\u00eda do seu aniversario, \u00f3 sa\u00edr dun bar, George observa unha luz no ceo e inmediatamente sofre un esvaecemento. \u00d3 d\u00eda seguinte, comproba que a s\u00faa intelixencia desenvolveuse de xeito anormal e decide utilizala para facer o ben. Todo o mundo est\u00e1 intrigado polo que ocorreu, sobre todo o goberno, que agarda empregar os seus co\u00f1ecementos noutros campos."}
{"id": "216164", "revid": "103207", "url": "https://gl.wikipedia.org/wiki?curid=216164", "title": "Guillerme Fern\u00e1ndez", "text": "Guillerme Fern\u00e1ndez Garc\u00eda, m\u00e1is co\u00f1ecido como Guillerme Fern\u00e1ndez, nado o 6 de febreiro de 1969 en Vilagarc\u00eda de Arousa, a\u00ednda que criado na vila de Nigr\u00e1n, \u00e9 un guitarrista, compositor e produtor musical galego.\nTraxectoria.\nFoi membro fundador do grupo Berrog\u00fcetto, e parte integrante doutros proxectos paralelos con Xabier D\u00edaz, Espido con Guadi Galego, ou o traballo conxunto \"aCadaCanto\" con Guadi Galego, Xabier D\u00edaz e Xos\u00e9 Lois Romero.\nXunto con Xabier D\u00edaz codirixe o programa \"Tres peixes voando\" dende o ano 2006, na Radio Galega.\nCon Ricardo de Barreiro presentou en 2013 o espect\u00e1culo esc\u00e9nico \"Sobre o desamor e outras mariconadas\".\nTraballou coa compa\u00f1\u00eda de teatro Contraproduci\u00f3ns na composici\u00f3n da banda sonora de cinco espect\u00e1culos teatrais:\nTam\u00e9n comp\u00f3n m\u00fasica para publicidade, a destacar as seguintes campa\u00f1as da empresa alimentaria Vegalsa: Nadal 2017, Ver\u00e1n 2018 e Nadal 2018.\n\u00c9 integrante do grupo De Vacas e forma parte da banda de directo de Guadi Galego."}
{"id": "216165", "revid": "98629", "url": "https://gl.wikipedia.org/wiki?curid=216165", "title": "Air Force One (filme)", "text": "Air Force One \u00e9 un filme estadounidense dirixido por Wolfgang Petersen que se estreou en 1997.\nSinopse.\nO presidente dos Estados Unidos, James Marshall (Harrison Ford), regresa dunha viaxe oficial a Rusia a bordo do Boing 747 Presidencial, o famoso Air Force One. Un grupo terrorista ruso apod\u00e9rase do avi\u00f3n e toma como ref\u00e9ns \u00e1 familia e \u00f3s membros do equipo presidencial."}
{"id": "216166", "revid": "98629", "url": "https://gl.wikipedia.org/wiki?curid=216166", "title": "The Princess and the Frog", "text": "The Princess and the Frog \u00e9 un filme estadounidense dirixido por Ron Clements e John Musker. Bas\u00e9ase na novela de E. D. Baker \"The Frog Princess\".\nSinopse.\nConto de fadas situado nos Estados Unidos con ambientaci\u00f3n no barrio franc\u00e9s de Nova Orle\u00e1ns. Na historia, un pr\u00edncipe de nome Naveen, do pa\u00eds de Maldonia, \u00e9 transformado nun sapo polo malvado meigo voodoo Dr. Facilier. O pr\u00edncipe sapo p\u00eddelle a unha xove, chamada Tiana, que o bique para trocar o feitizo. Por\u00e9n, o bico non fai efecto e ademais converte a Tiana nun sapo. Xuntos ter\u00e1n que atopar a sacerdotisa voodoo de Bayou, Mama Odie, acompa\u00f1ados dun caim\u00e1n que toca a trompeta e un vagalume namorado dunha estrela."}
{"id": "216167", "revid": "1131", "url": "https://gl.wikipedia.org/wiki?curid=216167", "title": "Casa consistorial", "text": ""}
{"id": "216168", "revid": "98629", "url": "https://gl.wikipedia.org/wiki?curid=216168", "title": "Nosferatu", "text": "Nosferatu, eine Symphonie des Grauens, ou simplemente Nosferatu \u00e9 un filme cl\u00e1sico do expresionismo alem\u00e1n dirixido por F. W. Murnau e protagonizado por Max Schreck como o vampiro Conde Orlok. O filme, rodado en 1921 e estreado en 1922, foi unha adaptaci\u00f3n non autorizada do \"Dr\u00e1cula\" de Bram Stoker, cos nomes e outros detalles cambiados porque o estudio non puido obter os dereitos da novela (o termo \"vampiro\" trocouse por \"nosferatu\" e \"Conde Dr\u00e1cula\" por \"Conde Orlok\").\nSinopse.\nNa cidade de Wisborg viven felices o xove Hutter e a s\u00faa muller Ellen, ata que o escuro axente inmobiliario Knock decide enviar a Hutter a Transilvania para pechar un negocio co conde Orlok. Tr\u00e1tase da venda dunha leira de Wisborg, que linda coa casa de Hutter. Durante a longa viaxe, Hutter recala nunha pousada, onde bota unha ollada a un vello tratado sobre vampiros que atopa na s\u00faa habitaci\u00f3n. Unha vez no castelo, \u00e9 recibido polo sinistro conde. \u00d3 d\u00eda seguinte, Hutter \u00e9rguese con d\u00faas pequenas marcas no pescozo, que interpreta como picaduras de tab\u00e1ns. Unha vez firmado o contrato, descobre que o conde \u00e9, en realidade, un vampiro. \u00d3 velo partir cara o seu novo fogar, Hutter teme por Ellen."}
{"id": "216169", "revid": "23204", "url": "https://gl.wikipedia.org/wiki?curid=216169", "title": "Nosferatu, eine Symphonie des Grauens", "text": ""}
{"id": "216170", "revid": "23204", "url": "https://gl.wikipedia.org/wiki?curid=216170", "title": "Bill Pullman", "text": "William James \"Bill\" Pullman, nado o 17 de decembro de 1953 en Hornell, Estado de Nova York, \u00e9 un actor estadounidense de cinema, teatro e televisi\u00f3n."}
{"id": "216172", "revid": "23204", "url": "https://gl.wikipedia.org/wiki?curid=216172", "title": "Donald Sutherland", "text": "Donald McNichol Sutherland, nado o 17 de xullo de 1935 en Saint John, Novo Brunswick, \u00e9 un actor canadense."}
{"id": "216173", "revid": "85894", "url": "https://gl.wikipedia.org/wiki?curid=216173", "title": "As Barbeitas, Vila\u00edz, Becerre\u00e1", "text": "As Barbeitas \u00e9 un lugar da parroquia de Vila\u00edz no concello lugu\u00e9s de Becerre\u00e1 na comarca dos Ancares. Segundo o IGE, en 2011 ti\u00f1a 0 habitantes."}
{"id": "216174", "revid": "85894", "url": "https://gl.wikipedia.org/wiki?curid=216174", "title": "Casares, Vila\u00edz, Becerre\u00e1", "text": "Casares \u00e9 un lugar da parroquia de Vila\u00edz no concello lugu\u00e9s de Becerre\u00e1 na comarca dos Ancares. Segundo o IGE, en 2011 ti\u00f1a 12 habitantes (8 homes e 4 mulleres)."}
{"id": "216175", "revid": "85894", "url": "https://gl.wikipedia.org/wiki?curid=216175", "title": "Frai\u00e1n de Abaixo, Vila\u00edz, Becerre\u00e1", "text": "Frai\u00e1n de Abaixo \u00e9 un lugar da parroquia de Vila\u00edz no concello lugu\u00e9s de Becerre\u00e1 na comarca dos Ancares. Segundo o IGE en 2011 ti\u00f1a dous habitantes (dous homes)."}
{"id": "216176", "revid": "85894", "url": "https://gl.wikipedia.org/wiki?curid=216176", "title": "Frai\u00e1n de Arriba, Vila\u00edz, Becerre\u00e1", "text": "Frai\u00e1n de Arriba \u00e9 un lugar da parroquia de Vila\u00edz no concello lugu\u00e9s de Becerre\u00e1 na comarca dos Ancares. Segundo o IGE, en 2011 ti\u00f1a 6 habitantes (3 homes e 3 mulleres)."}
{"id": "216177", "revid": "85894", "url": "https://gl.wikipedia.org/wiki?curid=216177", "title": "Vila\u00edz, Vila\u00edz, Becerre\u00e1", "text": "Vila\u00edz \u00e9 un lugar da parroquia de Vila\u00edz no concello lugu\u00e9s de Becerre\u00e1 na comarca dos Ancares. Segundo o IGE, en 2011 ti\u00f1a 12 habitantes (7 homes e 5 mulleres)."}
{"id": "216178", "revid": "85894", "url": "https://gl.wikipedia.org/wiki?curid=216178", "title": "Airexe, Vilamane, Becerre\u00e1", "text": "Airexe \u00e9 un lugar da parroquia de Vilamane no concello lugu\u00e9s de Becerre\u00e1 na comarca dos Ancares.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "216179", "revid": "89787", "url": "https://gl.wikipedia.org/wiki?curid=216179", "title": "As Bidueiras, Vilamane, Becerre\u00e1", "text": "As Bidueiras \u00e9 un lugar da parroquia de Vilamane no concello lugu\u00e9s de Becerre\u00e1 na comarca dos Ancares. Segundo o IGE, en 2011 ti\u00f1a 6 habitantes (2 homes e 4 mulleres)."}
{"id": "216180", "revid": "89787", "url": "https://gl.wikipedia.org/wiki?curid=216180", "title": "Don\u00edn, Vilamane, Becerre\u00e1", "text": "Don\u00edn \u00e9 un lugar da parroquia de Vilamane no concello lugu\u00e9s de Becerre\u00e1 na comarca dos Ancares. Segundo o IGE, en 2011 ti\u00f1a 3 habitantes (2 homes e 1 muller)."}
{"id": "216181", "revid": "1131", "url": "https://gl.wikipedia.org/wiki?curid=216181", "title": "Don\u00edn", "text": "O top\u00f3nimo galego Don\u00edn pode referirse a:"}
{"id": "216182", "revid": "85894", "url": "https://gl.wikipedia.org/wiki?curid=216182", "title": "Murias, Vilamane, Becerre\u00e1", "text": "Murias \u00e9 un lugar da parroquia de Vilamane no concello lugu\u00e9s de Becerre\u00e1 na comarca dos Ancares. Segundo o IGE, en 2011 ti\u00f1a 5 habitantes (3 homes e 2 mulleres)."}
{"id": "216183", "revid": "89787", "url": "https://gl.wikipedia.org/wiki?curid=216183", "title": "Riomu\u00ed\u00f1os, Vilamane, Becerre\u00e1", "text": "Riomu\u00ed\u00f1os \u00e9 un lugar da parroquia de Vilamane no concello lugu\u00e9s de Becerre\u00e1 na comarca dos Ancares. Segundo o IGE, en 2011 ti\u00f1a 4 habitantes (2 homes e 2 mulleres)."}
{"id": "216184", "revid": "89787", "url": "https://gl.wikipedia.org/wiki?curid=216184", "title": "Vilamane, Vilamane, Becerre\u00e1", "text": "Vilamane \u00e9 un lugar da parroquia de Vilamane no concello lugu\u00e9s de Becerre\u00e1 na comarca dos Ancares. Segundo o IGE, en 2011 ti\u00f1a 18 habitantes (11 homes e 7 mulleres)."}
{"id": "216185", "revid": "85894", "url": "https://gl.wikipedia.org/wiki?curid=216185", "title": "Vilouta de Abaixo, Vilouta, Becerre\u00e1", "text": "Vilouta de Abaixo \u00e9 un lugar da parroquia de Vilouta no concello lugu\u00e9s de Becerre\u00e1 na comarca dos Ancares. Segundo o IGE, en 2011 ti\u00f1a 42 habitantes (18 homes e 24 mulleres)."}
{"id": "216186", "revid": "89787", "url": "https://gl.wikipedia.org/wiki?curid=216186", "title": "Vilouta de Arriba, Vilouta, Becerre\u00e1", "text": "Vilouta de Arriba \u00e9 un lugar da parroquia de Vilouta no concello lugu\u00e9s de Becerre\u00e1 na comarca dos Ancares. Segundo o IGE, en 2011 ti\u00f1a 13 habitantes (9 homes e 4 mulleres)."}
{"id": "216187", "revid": "1131", "url": "https://gl.wikipedia.org/wiki?curid=216187", "title": "Editorial Trifolium", "text": "Editorial Trifolium \u00e9 un selo editorial galego que publica libros en lingua galega en formato papel.\nDescrici\u00f3n.\nTen a s\u00faa sede na cidade da Coru\u00f1a e o editor xefe \u00e9 Xan Arias. Traballa diversos x\u00e9neros, entre os que destacan o ensaio e a novela. Entre outros t\u00edtulos, publicou \"Ecos da n\u00e9boa\" de Ricardo Mart\u00ednez Costa ou traduci\u00f3ns de linguas como a inglesa, como \u00e9 o caso de \"Por que non son cristi\u00e1n?\" ou \"Eloxio da ociosidade\", de Bertrand Russell ou \"Cando part\u00edn unha ma\u00f1\u00e1 de ver\u00e1n\", de Laurie Lee, todas elas en traduci\u00f3n da luguesa Mar\u00eda Fe Gonz\u00e1lez."}
{"id": "216190", "revid": "56817", "url": "https://gl.wikipedia.org/wiki?curid=216190", "title": "Saami", "text": "A palabra saami pode referirse a:"}
{"id": "216191", "revid": "27155", "url": "https://gl.wikipedia.org/wiki?curid=216191", "title": "Cromosoma 9", "text": "O cromosoma 9 humano \u00e9 un cromosoma que forma parte dun dos 23 pares de cromosomas humanos. En cada c\u00e9lula diploide temos normalmente d\u00faas copias deste cromosoma, e nas haploides temos unha. Pola posici\u00f3n do seu centr\u00f3mero \u00e9 un cromosoma submetac\u00e9ntrico. O cromosoma 9 consta duns 145 mill\u00f3ns de pares de bases e sup\u00f3n do 4 ao 4,5 % do total do ADN da c\u00e9lula.\nA identificaci\u00f3n de xenes nos cromosoma \u00e9 unha \u00e1rea activa da investigaci\u00f3n xen\u00e9tica. Como se poden utilizar distintos m\u00e9todos para predicir o n\u00famero de xenes dun cromosoma, as cifras poden variar, pero est\u00edmase que o cromosoma 9 probablemente cont\u00e9n entre 800 e 1.200 xenes.\nO cromosoma 9 \u00e9 moi polim\u00f3rfico estruturalmente. Cont\u00e9n o bloque de heterocromatina m\u00e1is grande entre os cromosomas autos\u00f3micos. Cont\u00e9n moitas duplicaci\u00f3ns. O cromosoma cont\u00e9n o maior cl\u00faster de xenes de interfer\u00f3n do xenoma humano. Ten tam\u00e9n unha rexi\u00f3n moi rica en contido G+C (guanina + citosina).\nXenes.\nAlg\u00fans xenes importantes localizados no cromosoma 9 son os seguintes:\nEnfermidades asociadas.\nEntre as enfermidades e trastornos asociados ao cromosoma 9 est\u00e1n as seguintes:\nTrastornos cromos\u00f3micos.\nCambios na estrutura ou n\u00famero de copias do cromosoma 9 poden causar tam\u00e9n problemas de sa\u00fade e no desenvolvemento. Entre eles est\u00e1n:"}
{"id": "216192", "revid": "27155", "url": "https://gl.wikipedia.org/wiki?curid=216192", "title": "Cromosoma 9 humano", "text": ""}
{"id": "216193", "revid": "138604", "url": "https://gl.wikipedia.org/wiki?curid=216193", "title": "Arduino", "text": "Arduino \u00e9 unha plataforma de hardware e software libre, baseada nunha placa cun microcontrolador e un contorno de desenvolvemento (IDE), dese\u00f1ada para facilitar o uso da electr\u00f3nica en proxectos multidisciplinares.\nO hardware consiste nunha placa cun microcontrolador Atmel AVR e portos de entrada/sa\u00edda. Os microcontroladores m\u00e1is usados son o Atmega168, Atmega328, Atmega1280, ATmega8 pola s\u00faa sinxeleza e baixo custo que permiten o desenvolvemento de m\u00faltiples dese\u00f1os. Doutra banda o software consiste nun contorno de desenvolvemento que pon en funcionamento a linguaxe de programaci\u00f3n con Processing e Wiring e o cargador de arranque (\"boot loader\") que corre na placa.\nArduino p\u00f3dese utilizar para desenvolver obxectos interactivos aut\u00f3nomos ou pode ser conectado a software do computador (por exemplo: Macromedia Flash, Processing, Max/MSP, Pure Data). As placas p\u00f3dense montar a man ou adquirirse. O contorno de desenvolvemento integrado libre p\u00f3dese descargar gratuitamente.\nAo ser open-hardware, tanto o seu dese\u00f1o como a s\u00faa distribuci\u00f3n \u00e9 libre. \u00c9 dicir, pode utilizarse libremente para o desenvolvemento de calquera tipo de proxecto sen adquirir ningunha licenza.\nO proxecto Arduino recibiu unha menci\u00f3n honor\u00edfica na categor\u00eda de Comunidades Dixital no Prix Ars Electronica de 2006.\nHistoria.\nEn 2005, en Ivrea (Italia), no \"Interaction Design Institute\" (fundado por Olivetti e Telecom Italia), iniciouse o proxecto para facer un dispositivo controlador programable constru\u00eddo por estudantes de dese\u00f1o para proxectos interactivos de baixo custo para sistemas de prototipado. Os fundadores Massimo Banzi e David Cuartielles chamaron ao proxecto despois \"Arduin de Ivrea\", tomando o nome dun bar que o tomara a s\u00faa vez de Arduino de Ivrea, primeiro rei de Italia en 1002. \"Arduino\" \u00e9 tam\u00e9n un nome de home, que en italiano significa \"amigo valente\".\nO proxecto Arduino \u00e9 unha plataforma de c\u00f3digo aberto (IDE) para plataformas (Linux, Mac e Windows). O artista colombiano e programador Hernando Barrag\u00e1n creouno como tese no Interaction Design Institute Ivrea baixo a supervisi\u00f3n de Massimo Banzi e Casey Reas. Wiring bas\u00e9ase en Processing e a s\u00faa contorna de desenvolvemento integrado, que fora creado por Casey Reas e Ben Fry.\nGrazas \u00e1 base de software com\u00fan, dos creadores do proxecto para a comunidade Arduino foi posible desenvolver programas para conectar con este hardware m\u00e1is ou menos calquera obxecto electr\u00f3nico, ordenador, sensores, pantallas e actuadores. Despois de anos de experimentaci\u00f3n, agora \u00e9 posible beneficiarse dunha ampla base de datos e informaci\u00f3n.\nHardware.\nPlacas Arduino.\nUnha placa Arduino consta dun microcontrolador de 8-bit Atmel AVR con compo\u00f1entes complementarios para facilitar a programaci\u00f3n e a incorporaci\u00f3n noutros dese\u00f1os. Un aspecto importante de Arduino \u00e9 a forma est\u00e1ndar na que disp\u00f3\u00f1ense os conectores, permitindo que a placa da CPU poida ser conectada a unha variedade de m\u00f3dulos intercambiables adicionais co\u00f1ecidos como shields. Alg\u00fans comun\u00edcanse cos \"shields\" da placa Arduino directamente cos diferentes pins, pero moitos \"shields\" son individualmente direccionables a trav\u00e9s dun bus I\u00b2C de serie, o que permite que moitos \"shields\" poidan ap\u00edlarse e empregarse en paralelo. As placas Arduino oficias empregan a serie de circu\u00edtos integrados megaAVR, especificamente o ATmega8, ATmega168, ATmega328, ATMEGA1280 e Atmega2560. Un feixe doutros procesadores compatibles foron empregados por Arduino. A maior\u00eda das placas incl\u00faen un regulador lineal de 5 voltios e un oscilador de 16\u00a0MHz de reloxo (ou oscilador de cuarzo nalgunhas variantes), a\u00ednda que alg\u00fans dese\u00f1os, tales como o LilyPad son a 8\u00a0MHz e prescinde do regulador de tensi\u00f3n integrado na placa, debido a restrici\u00f3ns determinadas polo dese\u00f1o. Un microcontrolador Arduino est\u00e1 tam\u00e9n pre-programado cun xestor de arranque que simplifica a carga de programas na memoria flash do chip, en comparaci\u00f3n con outros dispositivos que normalmente necesitan un programador externo ou hardware adicional.\nA nivel conceptual, cando util\u00edzase a pila de software de Arduino, todas as placas progr\u00e1manse a trav\u00e9s dunha conexi\u00f3n RS-232, pero a forma en que isto faise var\u00eda segundo a versi\u00f3n do hardware. As placas serie Arduino conte\u00f1en un circu\u00edto inversor simple para converter entre o nivel RS-232 e os sinais de nivel TTL. As actuais placas Arduino progr\u00e1manse a trav\u00e9s de portos USB, posto en funcionamento a trav\u00e9s do USB circu\u00edtos FT232 FTDI. Algunhas variantes, como o Mini Arduino e o non oficial Boarduino, empregan un cable de datos USB, Bluetooth ou outros m\u00e9todos. (Cando empr\u00e9gase con ferramentas para microcontroladores tradicionais en vez do IDE Arduino, empr\u00e9gase o est\u00e1ndar de programaci\u00f3n AVR ISP).\nA maior\u00eda das placa Arduino conectan os pins do microcontrolador como Entradas/Sa\u00eddas para o seu uso por outros circu\u00edtos. O Diecimila, Duemilanove, e o actual Uno proporcionan 14 pins E/S dixitais, seis dos cales poden producir pulsos de ancho variable, e seis entradas anal\u00f3xicas (PWM). Estes pins at\u00f3panse na parte superior do taboleiro, a trav\u00e9s de conectores femia de 0,1 polgadas. Varias aplicaci\u00f3ns shields Plug-in tam\u00e9n est\u00e1n dispo\u00f1ibles comercialmente.\nO Arduino Nano, e Arduino son compatibles coa uni\u00f3n Bare Bones e placas Boarduino podendo proporcionar pins macho na parte inferior da placa para colocarse en placas universais sen soldadura.\nEspecificaci\u00f3ns t\u00e9cnicas.\nExisten varias placas e dese\u00f1os baseados en Arduino:\nAdemais das placas e hardware oficial hai outros dese\u00f1os fabricados por empresas e usuarios que son empregados en proxectos variados.\nLinguaxe de programaci\u00f3n Arduino.\nA plataforma Arduino progr\u00e1mase mediante o uso dunha linguaxe propia baseada na popular linguaxe de programaci\u00f3n de alto nivel Processing. Con todo, \u00e9 posible utilizar outras linguaxes de programaci\u00f3n e aplicaci\u00f3ns populares en Arduino. Alg\u00fans exemplos son:\nIsto \u00e9 posible debido a que Arduino comun\u00edcase mediante a transmisi\u00f3n de datos en formato serie que \u00e9 algo que a maior\u00eda das linguaxes anteriormente citadas soportan. Para os que non soportan o formato serie de forma nativa, \u00e9 posible utilizar software intermediario que traduza as mensaxes enviadas por ambas as partes para permitir unha comunicaci\u00f3n flu\u00edda. \u00c9 bastante interesante ter a posibilidade de interactuar Arduino mediante esta gran variedade de sistemas e linguaxes posto que dependendo de cales sexan as necesidades do problema que imos resolver poderemos aproveitarnos da gran compatibilidade de comunicaci\u00f3n que ofrece.\nFunci\u00f3ns b\u00e1sicas e operadores.\nArduino esta baseado en C e soporta todas as funci\u00f3ns do est\u00e1ndar C e algunhas de C++. A continuaci\u00f3n m\u00f3strase un resumo con t\u00f3dalas estruturas da linguaxe Arduino:\nVariables.\nEn canto ao tratamento das variables tam\u00e9n comparte un gran parecido coa linguaxe C.\nConversi\u00f3n entre tipos.\nEstas funci\u00f3ns reciben como argumento unha variable de calquera tipo e devolven unha variable convertida no tipo desexado.\nFunci\u00f3ns B\u00e1sicas.\nEn canto \u00e1s funci\u00f3ns b\u00e1sicas da linguaxe atop\u00e1monos coas seguintes:\nComunicaci\u00f3n por porto serie.\nAs funci\u00f3ns de manexo do porto serie deben ir precedidas de \"Serial.\" a\u00ednda que non necesitan ningunha declaraci\u00f3n na cabeceira do programa. Por isto consid\u00e9ranse funci\u00f3ns basee da linguaxe.\nManipulaci\u00f3n de portos.\nOs rexistros de portos permiten a manipulaci\u00f3n a m\u00e1is baixo nivel e de forma mais r\u00e1pida dos pines de E/S do microcontrolador das placas Arduino. Os pines das placas Arduino est\u00e1n repartidos entre os rexistros B(0-7), C (anal\u00f3xicos) e D(8-13). Mediante as seguintes variables podemos ver e modificar o seu estado:\nPor exemplo, para especificar que queremos utilizar os pines 1 a 7 como sa\u00eddas e o 0 como entrada, bastar\u00eda utilizar a seguinte asignaci\u00f3n:\n DDRD = B11111110;\nComo se puido comprobar, se co\u00f1ecemos a linguaxe C, non teremos dificultades para programar en Arduino posto que se parecen enormemente. Tan s\u00f3 debemos aprender algunhas funci\u00f3ns espec\u00edficas de que disp\u00f3n a linguaxe para manexar os diferentes par\u00e1metros de Arduino. P\u00f3dense constru\u00edr aplicaci\u00f3ns de certa complexidade sen necesidade de moitos conceptos previos.\nAVR Libc.\nOs programas compilados con Arduino enl\u00e1zanse contra AVR Libc polo que te\u00f1en acceso a algunhas das s\u00faas funci\u00f3ns. AVR Libc \u00e9 un proxecto de software libre co obxectivo de proporcionar unha biblioteca C de alta calidade para utilizarse co compilador GCC sobre microcontroladores Atmel AVR. Componse de 3 partes:\nA maior\u00eda da linguaxe de programaci\u00f3n Arduino est\u00e1 escrita con constantes e funci\u00f3ns de AVR e certas funcionalidades s\u00f3 se poden obter facendo uso de AVR.\nInterrupci\u00f3ns.\nPara desactivar as interrupci\u00f3ns:\ncli(); // desactiva as interrupci\u00f3ns globais\nPara activalas:\nsei(); // activa as interrupci\u00f3ns\nIsto afectar\u00e1 ao temporizador e \u00e1 comunicaci\u00f3n serie. A funci\u00f3n delayMicroseconds() desactiva as interrupci\u00f3ns cando se executa.\nTemporizadores.\nA funci\u00f3n delayMicroseconds() crea o menor retardo posible da linguaxe Arduino que rolda os 2\u03bcs.\nPara retardos mais pequenos d\u00e9bese utilizar a chamada de ensamblador 'nop' (non operaci\u00f3n). Cada sentenza 'nop' executarase nun ciclo de m\u00e1quina (16 Mhz): uns 62.5ns. Far\u00edase da seguinte maneira:\n__asm__(\"nop\\n\\t\");\nManipulaci\u00f3n de portos.\nA manipulaci\u00f3n de portos con c\u00f3digo AVR \u00e9 mais r\u00e1pida que utilizar a funci\u00f3n digitalWrite() de Arduino.\nEstablecer bits en variables.\ncbi e sbi son mecanismos est\u00e1ndar (AVR) para establecer ou limpar bits en PORT e outras variables.\nSer\u00e1 necesario utilizar as seguintes cabeceiras para poder utilizalos:\nPara utilizalas hai que pasarlles como argumento a variable PORT e un pin para establecelo ou limpalo.\nGrazas a estes pequenos hacks teremos a posibilidade de mellorar os tempos de execuci\u00f3n de certas tarefas cr\u00edticas ou daquelas que se repitan moitas veces obtendo mellores resultados. Non obstante o c\u00f3digo fonte que escribamos resultar\u00e1 probablemente menos legible se os utilizamos polo que haber\u00e1 que sopesalo en funci\u00f3n das nosas necesidades.\nDiferenzas con Processing.\nA sintaxe da linguaxe de programaci\u00f3n Arduino \u00e9 unha versi\u00f3n simplificada de C/C++ e ten algunhas diferenzas respecto de Processing. Xa desde o punto de que Arduino esta baseado en C/C++ mentres que Processing bas\u00e9ase en Java. En canto \u00e1 sintaxe de ambas as linguaxes e o modo en que se programan existen tam\u00e9n varias diferenzas:\nAs diferenzas son escasas polo que algu\u00e9n que co\u00f1eza ben Processing ter\u00e1 moi poucos problemas \u00e1 hora de programar en Arduino.\nPrimeiro contacto: Ola Mundo en Arduino.\nO primeiro paso antes de comprobar que a instalaci\u00f3n \u00e9 correcta e empezar a traballar con Arduino \u00e9 abrir alg\u00fans exemplos pr\u00e1cticos que ve\u00f1en dispo\u00f1ibles co dispositivo. \u00c9 recomendable abrir o exemplo ?led_blink? que atoparemos no men\u00fa File, Sketchbook, Examples, led_blink. Este c\u00f3digo crea unha intermitencia por segundo nun led conectado no pin 13. \u00c9 cuesti\u00f3n de comprobar que o c\u00f3digo \u00e9 correcto, para iso, prememos o bot\u00f3n que \u00e9 un tri\u00e1ngulo (en forma de \"play\") e seguidamente faremos un \"upload\" (que \u00e9 a frecha cara \u00e1 dereita) para cargar o programa \u00e1 placa. Se o led empeza a pestanexar, todo estar\u00e1 correcto.\nVexamos o c\u00f3digo necesario para conseguilo:\nvoid setup () {\n // Activamos o pin 13 para sa\u00edda dixital\n pinMode (LED_PIN, OUTPUT);\n// Bucle infinito\nvoid loop () {\n // Acendemos o led enviando un sinal alto\n digitalWrite (LED_PIN, HIGH);\n // Esperamos un segundo (1000 ms)\n delay (1000);\n // Apagamos o led enviando un sinal baixo\n digitalWrite (LED_PIN, LOW);\n // Esperamos un segundo (1000 ms)\n delay (1000);\nA orde de execuci\u00f3n ser\u00e1: Primeiro faise unha chamada \u00e1 funci\u00f3n init() que inicializa o programa, despois exec\u00fatase a funci\u00f3n setup() que configura diversos par\u00e1metros, e por \u00faltimo exec\u00fatase un bucle while(1) que chama repetidamente \u00e1 funci\u00f3n loop. Todo iso exec\u00fatase dentro de main() e poder\u00eda indicarse explicitamente (no caso anterior enc\u00e1rgase o IDE de engadir o c\u00f3digo que se ha omitido).\nBibliotecas en Arduino.\nPara facer uso dunha biblioteca en Sketch (o IDE de Arduino), basta con facer clic sobre \"Import Library\" no men\u00fa, escoller unha biblioteca e engadirase o #include correspondente.\nAs bibliotecas est\u00e1ndar que ofrece Arduino son as seguintes:\nSerial.\nLectura e escritura polo porto serie.\nEEPROM.\nLectura e escritura no almacenamento permanente.\nEthernet.\nConexi\u00f3n a Internet mediante \"Arduino Ethernet Shield\". Pode funcionar como servidor que acepta petici\u00f3ns remotas ou como cliente. Perm\u00edtense at\u00e9 catro conexi\u00f3ns simultaneamente.\nFirmata.\nComunicaci\u00f3n con aplicaci\u00f3ns de computador utilizando o protocolo est\u00e1ndar do porto serie.\nLiquidCrystal.\nControl de LCDs con chipset Hitachi HD44780 ou compatibles. A biblioteca soporta os modos de 4 e 8 bits.\nServo.\nControl de servo motores. A partir da versi\u00f3n 0017 de Arduino a biblioteca soporta at\u00e9 12 motores na maior\u00eda de placas Arduino e 48 na Arduino Mega.\nO manexo da biblioteca \u00e9 bastante sinxelo. Mediante attach(n\u00famero de pin) engadimos un servo e mediante write podemos indicar os graos que queremos que te\u00f1a o motor (habitualmente de 0 a 180).\nSoftwareSerial.\nComunicaci\u00f3n serie en pines dixitais. Por defecto Arduino incl\u00fae comunicaci\u00f3n s\u00f3 nos pines 0 e 1 pero grazas a esta biblioteca podemos realizar esta comunicaci\u00f3n co resto de pines.\nStepper.\nControl de motores paso a paso unipolares ou bipolares.\nO manexo \u00e9 sinxelo. Basta con iniciar o motor mediante Stepper indicando os pasos que ten e os pines aos que esta asociado. Ind\u00edcase a velocidade \u00e1 que queiramos que vire en revoluci\u00f3ns por minuto con setSpeed(rpm) e ind\u00edcanse os pasos que queremos que avance con step(pasos).\nWire.\nEnv\u00edo e recepci\u00f3n de datos sobre unha rede de dispositivos ou sensores mediante Two Wire Interface (TWI/I2C).\nAdemais as bibliotecas Matrix e Sprite de Wiring son totalmente compatibles con Arduino e serven para manexo de matrices de leds.\nTam\u00e9n se ofrece informaci\u00f3n sobre diversas bibliotecas desenvolvidas por contribuidores diversos que permiten realizar moitas tarefas.\nCreaci\u00f3n de bibliotecas.\nAdemais das bibliotecas base, as que son compatibles e as que achegaron outras persoas temos a posibilidade de escribir nosa propia biblioteca. Isto \u00e9 moi interesante por varias raz\u00f3ns: permite dispor de c\u00f3digo que pode reutilizarse noutros proxectos de forma c\u00f3moda; perm\u00edtenos manter o c\u00f3digo fonte principal separado das bibliotecas de forma que sexan mantenibles de forma separada; e a organizaci\u00f3n dos programas constru\u00eddos \u00e9 m\u00e1is clara e elegante.\nVexamos un exemplo da creaci\u00f3n dunha biblioteca que env\u00eda c\u00f3digo Morse:\nCreamos o ficheiro Morse.h que incl\u00fae a definici\u00f3n da clase Morse que ten 3 funci\u00f3ns: un construtor (Morse()), unha funci\u00f3n para enviar 1 punto (dot()) e unha funci\u00f3n para enviar unha raia (dash()). A variable _pin permite indicar o pin que imos utilizar.\n Morse.h - Library for flashing Morse code.\n Created by David A. Mellis, November 2, 2007.\n Released into the public domain.\nclass Morse\n public:\n Morse(int pin);\n void dot();\n void dash();\n private:\n int _pin;\nAdemais necesitaremos un ficheiro Morse.cpp co c\u00f3digo das funci\u00f3ns declaradas. A continuaci\u00f3n m\u00f3strase o c\u00f3digo:\n/*\n Morse.cpp - Library for flashing Morse code.\n Created by David A. Mellis, November 2, 2007.\n Released into the public domain.\nMorse::Morse(int pin)\n pinMode(pin, OUTPUT);\n _pin = pin;\nvoid Morse::dot()\n digitalWrite(_pin, HIGH);\n delay(250);\n digitalWrite(_pin, LOW);\n delay(250);\nvoid Morse::dash()\n digitalWrite(_pin, HIGH);\n delay(1000);\n digitalWrite(_pin, LOW);\n delay(250);\nE con isto xa poderiamos utilizar a biblioteca mediante o correspondente #include. Se quixeramos enviar un SOS polo pin 13 bastar\u00eda con chamar a Morse(13) e executar\n morse.dot(); morse.dot(); morse.dot();\n morse.dash(); morse.dash(); morse.dash();\n morse.dot(); morse.dot(); morse.dot();\nInstalaci\u00f3n.\nWindows.\nPara a instalaci\u00f3n da placa Arduino no sistema operativo Windows conv\u00e9n seguir os seguintes pasos:\nCoa placa desconectada:\nNota: \u00c9 recomendable descomprimir o ficheiro no directorio ra\u00edz (c:\\) mantendo a estrutura orixinal.\n c:\\arduino-0012\\hardware\\bootloader:\nEsta cont\u00e9n o software necesario para cargar o firmware no chip Atmega168, para traballar con Arduino. S\u00f3 se utiliza se vos montastes v\u00f3s mesmos a placa, ou no caso que se estragou o chip e compr\u00e1sedes un novo.\n c:\\arduino-0012\\drivers:\nCont\u00e9n os drivers necesarios para o funcionamento da placa Arduino co PC con S.O. Windows: FTDI USB Drivers.\nInstalar FTDI USB Drivers.\nAgora si, conectar a placa USB. Abrirase automaticamente o asistente de Windows para novo hardware atopado:\nSe non houbo ning\u00fan problema o driver da placa estar\u00e1 instalado.\nAbrir o IDE Arduino.\nExecutamos o ficheiro Arduino.exe para abrir a interficie. Aqu\u00ed configuramos o porto USB onde temos conectada a placa para empezar a traballar.\nGNU/Linux.\nPara instalar Arduino nun sistema GNU/Linux necesitamos os seguintes programas para resolver as dependencias:\nPara instalalos, podemos utilizar o xestor de paquetes ou o terminal de comandos:\n apt-get install sun-java5-jre gcc-avr avr-libc\nNalgunhas distribuci\u00f3ns conv\u00e9n desinstalar, se non \u00e9 necesario, o programa \"brltty\". Este enc\u00e1rgase de permitir o acceso ao terminal para persoas cegas a trav\u00e9s dun dispositivo especial en braille.\n killall brltty\n apt-get remove brltty\nOs dous s\u00edntomas deste problema son:\nPor \u00faltimo, descargamos o framework de arduino. O descomprimimos no cartafol desexado e execut\u00e1molo:\n ./arduino\nSe todo ha ir ben xa o teremos en funcionamento.\nMac.\nDispo\u00f1ible para 10.7 Lion ou superior. Debemos baixar o programa da p\u00e1xina de Arduino e seguir as instruci\u00f3ns do instalador. Crear\u00e1 o acceso directo ao doc e permite instalar en aplicaci\u00f3ns o programa.\nAplicaci\u00f3ns.\nAs aplicaci\u00f3ns que nos ofrece Arduino son m\u00faltiples, e depender\u00e1 da nosa imaxinaci\u00f3n. Mediante sensores podemos crear aplicaci\u00f3ns sinxelas enfocadas \u00e1 docencia para estudantes de electr\u00f3nica, proxectos m\u00e1is elaborados para a industria ou mesmo sistemas dirixidos simplemente ao lecer.\n\u00c9 moi utilizado tam\u00e9n nas contornas art\u00edsticas para crear obras m\u00e1is elaboradas, dada a s\u00faa facilidade de programaci\u00f3n.\nEquipo de desenvolvemento.\nO n\u00facleo do equipo de desenvolvemento de Arduino esta formado por Massimo Banzi, David Cuartielles, Tom Igoe, Gianluca Martino, David Mellis e Nicholas Zambetti.\nPduino.\nPduino nace da fusi\u00f3n de Pure Data e Arduino. Ambos de Open Source permiten traballar o un do outro dunha maneira gr\u00e1fica e intuitiva. Cargando o firmware de Pure Data (PD) \u00e1 placa Arduino podemos acceder a ela mediante a linguaxe de programaci\u00f3n gr\u00e1fico. P\u00f3dese observar que temos todo o esquema f\u00edsico da placa, cos portos, pines dixitais e anal\u00f3xicos, entradas e sa\u00eddas... nunha interface gr\u00e1fica, grazas a PD.\nMinibloq.\nMinibloq \u00e9 unha contorna gr\u00e1fica de programaci\u00f3n que pode xerar c\u00f3digo nativo de Arduino e escribilo directamente na memoria flash da placa. Non necesita por tanto, nin dun firmware espec\u00edfico na placa Arduino nin de conexi\u00f3n en tempo de execuci\u00f3n. Ten un modo onde permite visualizar o c\u00f3digo xerado, o cal tam\u00e9n pode ser copiado e pegado no Arduino-IDE, para os usuarios que tentan facer a pasaxe dunha ferramenta gr\u00e1fica \u00e1 programaci\u00f3n en sintaxe C/C++. Minibloq \u00e9 de uso libre e as s\u00faas fontes tam\u00e9n est\u00e1n dispo\u00f1ibles gratuitamente. Unha caracter\u00edstica importante, \u00e9 que pode correr tam\u00e9n na XO (OLPC), mediante Wine."}
{"id": "216196", "revid": "865", "url": "https://gl.wikipedia.org/wiki?curid=216196", "title": "Hot Water Music", "text": "Hot Water Music \u00e9 unha banda de punk rock estadounidense procedente de Gainesville, Florida. Os seus membros son Chuck Ragan, Chris Wollard, Jason Black e George Rebelo. O grupo formouse no ano 1993 e tras publicar varios EPs e tres \u00e1lbums separouse en 1998 durante un curto per\u00edodo de tempo. Pouco despois reformouse, pero a finais de 2005 anunciou que entrar\u00eda en hiato tras a marcha de Chuck Ragan. No ano seguinte anunciar\u00edase a disoluci\u00f3n da banda e os tres membros restantes formar\u00edan The Draft, editando o seu priemrio \u00e1lbum, \"In a Million Pieces\", en setembro do 2006. A banda reunir\u00edase novamente no ano 2008."}
{"id": "216197", "revid": "89787", "url": "https://gl.wikipedia.org/wiki?curid=216197", "title": "Cromosoma Filadelfia", "text": "O cromosoma Filadelfia, tam\u00e9n chamado translocaci\u00f3n Filadelfia, \u00e9 unha anormalidade xen\u00e9tica asociada \u00e1 leucemia mieloide cr\u00f3nica (LMC). Esta anormalidade afecta aos cromosomas 9 e 22.\nO 95% dos doentes de leucemia mieloide cr\u00f3nica presentan esta anormalidade, mentres que o resto dos doentes padecen translocaci\u00f3ns cr\u00edpticas invisibles nas preparaci\u00f3ns por medio de bandeado G ou ben te\u00f1en outras translocaci\u00f3ns que afectan a outro ou outros cromosomas. Tam\u00e9n se encontran casos de cromosoma Filadelfia en pacientes de leucemia linfobl\u00e1stica aguda (do 25 ao 30% en adultos e do 2 ao 10% en nenos), e ocasionalmente, en casos de leucemia mieloc\u00edtica aguda (LMA).\nCaracter\u00edsticas.\nO defecto xen\u00e9tico do cromosoma Filadelfia \u00e9 un caso de translocaci\u00f3n cromos\u00f3mica, que consiste en que partes de dous cromosomas, o 9 e o 22 neste caso (translocacion 9-22), intercambian as s\u00faas posici\u00f3ns. A translocaci\u00f3n \u00e9 rec\u00edproca, creando un cromosoma 9 alongado (\"der 9\"), e un cromosoma 22 truncado no que se produce a fusi\u00f3n de xenes BCR/ABL (\"o cromosoma Filadelfia\"). O resultado \u00e9 que parte do xene BCR (\"Breakpoint Cluster Region\", Rexi\u00f3n Cl\u00faster de Rotura) do cromosoma 22 (rexi\u00f3n q11) fusi\u00f3nase con parte do xene ABL do cromosoma 9 (rexi\u00f3n q34). O xene ABL recibe o seu nome do virus \u00abAbelson\u00bb da leucemia, que leva unha prote\u00edna similar \u00e1 deste xene.\nO resultado desta translocaci\u00f3n \u00e9 a fusi\u00f3n dos xenes BCR e ABL, que produce unha prote\u00edna de masa que var\u00eda entre 210 e 185 daltons, e o seu tama\u00f1o depende do punto exacto no que se produza a fusi\u00f3n. Algunhas isoformas desta prote\u00edna son caracter\u00edsticas de determinados tipos de leucemia. Como o xene ABL codifica unha tirosinquinase que engade grupos fosfatados a residuos de tirosina, a fusi\u00f3n dos xenes BCR-ABL tam\u00e9n \u00e9 un encima tirosinquinase. A rexi\u00f3n BCR do xene codifica un encima serina/treonina proteinquinase, pero a funci\u00f3n da tirosinquinase \u00e9 a m\u00e1is relevante para a terapia desta enfermidade.\nA prote\u00edna resultante da fusi\u00f3n BCR-ABL interact\u00faa coa subunidade beta(c) do receptor da interleucina-3. A transcrici\u00f3n do xene fusionado BCR-ABL permanece moi activa. Como o ABL activa varias prote\u00ednas que controlan o ciclo celular e encimas, o resultado da fusi\u00f3n \u00e9 que se acelera a divisi\u00f3n celular. Ademais, inhibe a reparaci\u00f3n do ADN, causando a inestabilidade do xenoma e sendo unha causa potencial da temida \u00abcrise en cadea\u00bb da leucemia mieloide cr\u00f3nica, cunha alta taxa de mortalidade.\nNomenclatura.\nO cromosoma Filadelfia des\u00edgnase como cromosoma Ph (ou Ph'), e a translocaci\u00f3n que o causa denom\u00ednase t(9;22)(q34;q11).\nHistoria.\nO cromosoma Filadelfia foi descuberto e descrito en 1960 polos cient\u00edficos de Filadelfia Peter Nowell, da Escola de Medicina da Universidade de Pensilvania e David Hungerford do instituto \"Fox Chase Cancer Center\", e d\u00e9ronlle o nome da cidade onde se encontran ambos os centros de investigaci\u00f3n. En 1973, Janet D. Rowley identificou na Universidade de Chicago o mecanismo por medio do cal se orixina a translocaci\u00f3n.\nTerapia.\nA finais da d\u00e9cada de 1990 identificouse a substancia STI-571 (Imatinib, Gleevec) pola farmac\u00e9utica Novartis como un inhibidor da tirosinquinase de amplo espectro e rendemento. As probas m\u00e9dicas realizadas polo doutor Brian J. Druker, en colaboraci\u00f3n cos doutores Charles Sawyers e Moshe Talpaz, demostraron que o STI-571 inhib\u00eda a proliferaci\u00f3n das c\u00e9lulas hematopo\u00e9ticas que presentaban BCR-ABL. Isto non erradicaba as c\u00e9lulas da leucemia (LMC), pero limitaba o crecemento dos clons tumorais e reduc\u00eda o risco da temida \u00abcrise en cadea\u00bb. Este produto foi comercializado en 2001 pola compa\u00f1\u00eda farmac\u00e9utica Novartis como \u00abImatinib Mesylate\u00bb (Gleevec\u00ae nos Estados Unidos e Glivec\u00ae en Europa). Tam\u00e9n se desenvolveron outros inhibidores farmacol\u00f3xicos."}
{"id": "216198", "revid": "98629", "url": "https://gl.wikipedia.org/wiki?curid=216198", "title": "Bradley Wiggins", "text": "Sir Bradley Marc Wiggins, nado en Gante (B\u00e9lxica) o 28 de abril de 1980, \u00e9 un ciclista brit\u00e1nico que disputa competici\u00f3ns de pista e de ruta. A s\u00faa cualidade m\u00e1is salientable en pista \u00e9 a persecuci\u00f3n, mentres que en ruta \u00e9 a loita contra o reloxo.\nPalmar\u00e9s.\nO palmar\u00e9s de Bradley Wiggins \u00e9 extenso. Os seus \u00e9xitos m\u00e1is notables son os seguintes:"}
{"id": "216199", "revid": "22570", "url": "https://gl.wikipedia.org/wiki?curid=216199", "title": "Autosoma", "text": "Un autosoma ou cromosoma autos\u00f3mico \u00e9 un cromosoma que non \u00e9 un cromosoma sexual (ou alosoma). Nas c\u00e9lulas diploides os cromosomas aparecen por pares, polo que todos os cromosomas autos\u00f3micos est\u00e1n repetidos formando un par en cada c\u00e9lula; nas c\u00e9lulas humanas hai 22 pares de autosomas (e un par de cromosomas sexuais). Os autosomas de cada par concreto son practicamente iguais e denom\u00ednanse cromosomas hom\u00f3logos. Polo contrario os cromosomas sexuais son distintos nos homes (XY) e iguais nas mulleres (XX). Nas c\u00e9lulas haploides s\u00f3 hai un cromosoma de cada par, tanto de autosomas coma de cromosomas sexuais. Os pares de cromosomas autos\u00f3micos humanos num\u00e9ranse do 1 ao 22, mentres que os cromosomas sexuais son o par 23 e denom\u00ednanse coas letras X e Y.\nOs caracteres xen\u00e9ticos situados nos autosomas dise que te\u00f1en unha herdanza autos\u00f3mica e tipicamente eses caracteres h\u00e9rdanse en igual proporci\u00f3n en machos e en femias (pero tam\u00e9n hai caracteres influ\u00eddos polo sexo, que son unha excepci\u00f3n dentro dos autos\u00f3micos). Os xenes situados nos autosomas son xenes autos\u00f3micos e est\u00e1n repetidos, xa que hai un en cada hom\u00f3logo. Se ambos os xenes levan o mesmo alelo dise que o individuo \u00e9 homocigoto para ese car\u00e1cter; se son distintos, \u00e9 heterocigoto.\nOs caracteres situados na porci\u00f3n diferencial do cromosoma sexual X (porci\u00f3n que non existe no Y, que \u00e9 m\u00e1is pequeno) denom\u00ednanse caracteres ligados ao sexo e non se herdan en igual proporci\u00f3n en machos ca en femias, polo que neste sentido non se comportan igual que se estivesen nun autosoma.\nA\u00ednda que son os cromosomas sexuais os que determinan o sexo con que nace o individuo, alg\u00fans xenes que te\u00f1en que ver coa reproduci\u00f3n e aspecto est\u00e1n nos autosomas. \nE, reciprocamente, os cromosomas sexuais non s\u00f3 conte\u00f1en xenes para caracteres sexuais, sen\u00f3n tam\u00e9n interve\u00f1en en moitos procesos non sexuais."}
{"id": "216200", "revid": "27155", "url": "https://gl.wikipedia.org/wiki?curid=216200", "title": "Cromosoma autos\u00f3mico", "text": ""}
{"id": "216202", "revid": "101134", "url": "https://gl.wikipedia.org/wiki?curid=216202", "title": "Meyers Leonard", "text": "Meyers Patrick Leonard, nado o 27 de febreiro de 1992 en Woodbridge, Virxinia, \u00e9 un xogador de baloncesto profesional estadounidense que xoga nos Oklahoma City Thunder da National Basketball Association (NBA).\nInstituto.\nLeonard entrou no instituto xogando coma base e escolta, pero foi convertido a pivote tras medrar 15 cent\u00edmetros entre o primeiro e o segundo ano. No instituto, Leonard foi nomeado membro do Equipo All-American de Illinois en 2010, seleccionado por Associated Press, Chicago Tribune, Chicago Sun-Times, News-Gazette e a Asociaci\u00f3n de Adestradores de Baloncesto de Illinois. Leonard liderou \u00f3 Robinson HS \u00f3 campionato 2A da IHSA (Asociaci\u00f3n de Institutos de Illinois) antes de elixir xogar \u00f3 baloncesto na Universidade de Illinois.\nTraxectoria universitaria.\nFreshman.\nDurante a tempada 2010-11 en Illinois, Leonard fixo 2.1 puntos e 1.2 rebotes en 8.2 minutos por partido.\nSophomore.\nComa sophomore, Leonard aumentou os rexistros do primeiro ano, facendo 13.6 puntos e 8.2 puntos por partido. Foi nomeado co-xogador da semana da Big 10 o 5 de decembro de 2011, tras acadar 16.5 puntos e 6.0 rebotes por partido en d\u00faas vitorias de Illinois. Leonard foi tam\u00e9n xogador da semana da Big 10 o 26 de decembro de 2011, tras facer 16.5 puntos e 14.5 rebotes por partido en dous encontros. \u00d3 remate da tempada, Leonard foi nomeado menci\u00f3n honor\u00edfica do All Big-10.\nTraxectoria profesional.\nO 28 de xu\u00f1o de 2012, Leonard foi elixido na 11\u00aa posici\u00f3n do Draft da NBA de 2012 polos Portland Trail Blazers. O 13 de xullo de 2012, asinou o seu contrato de rookie cos Blazers.\nO 6 de xullo de 2019, Leonard foi traspasado \u00f3s Miami Heat nun traspaso entre catro equipos.\nO 17 de marzo de 2021, Leonard foi traspasado xunto a unha elecci\u00f3n da segunda rolda do Draft de 2027 \u00f3s Oklahoma City Thunder, a cambio de Trevor Ariza."}
{"id": "216203", "revid": "3471", "url": "https://gl.wikipedia.org/wiki?curid=216203", "title": "Leite Celta", "text": "Leite Celta \u00e9 unha empresa de orixe galega de envasamento de leite, l\u00e1cteos bebibles e derivados (leite con zumes) con sede en Andrade, Pontedeume, e f\u00e1bricas en Lugo, \u00c1vila e Cantabria. Leite Celta foi fundada en 1989. Situouse dende un principio como unha empresa do sector pero con sinais de identidade propios. As empresas do sector de envasamento de leite estaban a empregar a nova tecnolox\u00eda da empresa Tetra (o Tetra Brik), vendendo leite UHT. Leite Celta entrou no sector da man doutra empresa competidora de Tetra. Esta empresa achegou unha novidade que lle permitiu a Leite Celta diferenciarse no mercado; o envase de brik de 2 litros. Durante anos foi a \u00fanica empresa que ofertou este formato, m\u00e1is econ\u00f3mico de fabricar. A empresa cambiou de donos varias veces estes anos e diversificou a s\u00faa produci\u00f3n a derivados l\u00e1cteos, leite con zumes ou leite sen lactosa.\nHistoria.\nEn 1989, Dean Foods mercou Leite Celta por 84 mill\u00f3ns de euros.\nEn 2006, a portuguesa Lactogal comprou a empresa estadounidense Dean Foods Leite Celta e as s\u00faas f\u00e1bricas en Espa\u00f1a e Portugal por 50 mill\u00f3ns de euros.\nEn 2007, Leite Celta levou aos tribunais europeos a empresa francesa Celia por similitude de marca en leite e outros alimentos.\nEn 2008, catro mil gandeiros ocuparon a f\u00e1brica de Leite Celta en Pontedeume en protesta polos baixos prezos do leite.\nEn 2011, o Tribunal Superior de Xustiza de Galicia (TSXG) anulou a licenza de obra concedida en 2006 polo Concello de Pontedeume a Leite Celta e ordenou a demolici\u00f3n da planta de coxeraci\u00f3n constru\u00edda en chan r\u00fastico."}
{"id": "216204", "revid": "127505", "url": "https://gl.wikipedia.org/wiki?curid=216204", "title": "Nicki Minaj", "text": "Onika Tanya Maraj, m\u00e1is co\u00f1ecida como Nicki Minaj e nada o 8 de decembro de 1982 en Saint James, Port of Spain, \u00e9 unha cantante e produtora musical trinitense radicada nos Estados Unidos.\nTraxectoria.\n\u00c9 principalmente co\u00f1ecida por facer colaboraci\u00f3ns con artistas de renome como David Guetta, Chris Brown, Britney Spears, Lady Gaga ou Madonna entre outros."}
{"id": "216205", "revid": "23204", "url": "https://gl.wikipedia.org/wiki?curid=216205", "title": "Cuba Gooding, Jr.", "text": "Cuba M. Gooding, Jr., nado 2 de xaneiro de 1968 no Bronx, Nova York, \u00e9 un actor estadounidense. Despois do seu papel como Tre Styles en \"Boyz n the Hood\" (1991), apareceu en \"Alg\u00fans homes bos\" (1992), \"The Tuskegee Airmen\" (1995), \"Outbreak\" (1995) e \"Jerry Maguire\" (1996), polo cal ga\u00f1ou o \u00d3scar \u00f3 mellor actor secundario, e \" What Dreams May Come\" (1998). Posteriormente conseguiu a fama con \"Men of Honor\" (2000) no papel de Carl Brashear, e no filme \u00e9pico sobre a segunda guerra mundial \"Pearl Harbor\" (2001) no papel de Doris Miller. Outros filmes salientables da s\u00faa carreira incl\u00faen \"As Good as It Gets\" (1997), \"Rat Race\" (2001), \"The Fighting Temptations \" (2003), \"American Gangster\" (2007), \"Lee Daniels' The Butler\" (2013) e \"Selma\" (2014), no cal intepretou \u00f3 fiscal dos dereitos c\u00edvis Fred Gray. En 2016, interpretou a O.J. Simpson en ', e coprotagonizou a sexta tempada da serie antol\u00f3xica \"American Horror Story\", subtitulada '. Tam\u00e9n foi a voz de Buck no filme animado \"Home on the Range\" (2004)."}
{"id": "216207", "revid": "23204", "url": "https://gl.wikipedia.org/wiki?curid=216207", "title": "Gary Sinise", "text": "Gary Alan Sinise, nado o 17 de marzo de 1955 en Blue Island, Illinois, \u00e9 un actor, director e m\u00fasico estadounidense."}
{"id": "216208", "revid": "85894", "url": "https://gl.wikipedia.org/wiki?curid=216208", "title": "Kyle MacLachlan", "text": "Kyle Merritt MacLachlan, nado o 22 de febreiro de 1959 en Yakima, Washington, \u00e9 un actor estadounidense."}
{"id": "216209", "revid": "56817", "url": "https://gl.wikipedia.org/wiki?curid=216209", "title": "Banana acu\u00e1tica", "text": "Unha banana acu\u00e1tica \u00e9 un barco infl\u00e1bel de recreaci\u00f3n feito xeralmente para ser remolcado. Foi inventado por Glenn Matthews a finais da d\u00e9cada dos 80.\nOs diferentes modelos desta embarcaci\u00f3n poden acomodar entre 3 e 10 pasaxeiros sentados nun tubo grande, central, mentres descansan os seus p\u00e9s en dous tubos laterais que estabilizan o barco. O tubo central xeralmente \u00e9 amarelo e ten forma de banana, de a\u00ed o seu nome. Alg\u00fans modelos te\u00f1en dous tubos centrais.\nDurante o paseo, o motorista do barco tenta virar a banana acu\u00e1tica cabeza abaixo ao facer curvas pechadas . Os pasaxeiros te\u00f1en que empregar un chaleco salvavidas por raz\u00f3ns de seguridade."}
{"id": "216210", "revid": "89787", "url": "https://gl.wikipedia.org/wiki?curid=216210", "title": "Alborada (grupo musical do Per\u00fa)", "text": "Alborada \u00e9 un grupo peruano de m\u00fasica andina ind\u00edxena creado no ano 1984. Moitas das s\u00faas canci\u00f3ns est\u00e1n cantadas en lingua quechua."}
{"id": "216211", "revid": "23204", "url": "https://gl.wikipedia.org/wiki?curid=216211", "title": "James Cromwell", "text": "James Oliver Cromwell, nado nos \u00c1nxeles (California) o 27 de xaneiro de 1940, \u00e9 un actor estadounidense de cine e televisi\u00f3n. Algunhas das s\u00faas interpretaci\u00f3ns m\u00e1is notables incl\u00faen filmes como \"Babe\" (1995), polo cal foi nomeado \u00f3 Oscar \u00f3 mellor actor secundario, ' (1996), \"L.A. Confidential\" (1997), \"A milla verde\" (1999), \"Space Cowboys\" (2000), \"The Sum of All Fears\" (2002), \"I, Robot\" (2004), \"The Artist\" (2011), e as serie de televisi\u00f3n \"Six Feet Under\" (2003\u20132005), \"24\" (2007), ' (2012) e \"Halt and Catch Fire\" (2015).\nFoi nomeado a un Oscar, catro Emmy e catro Screen Actors Guild durante a s\u00faa carreira. No 2013, ga\u00f1ou o Canadian Screen polo seu papel en \"Still Mine\" e mailo 2013 Premio Emmy de Primetime pola s\u00faa intepretaci\u00f3n en \"\"."}
{"id": "216212", "revid": "25871", "url": "https://gl.wikipedia.org/wiki?curid=216212", "title": "Earthly Delights", "text": "Earthly Delights \u00e9 o quinto \u00e1lbum da banda estadounidense de noise rock Lightning Bolt, editado o 13 de outubro do 2009 a trav\u00e9s do selo Load Records. O \u00e1lbum foi filtrado \u00e1 internet o d\u00eda 27 de agosto do 2009."}
{"id": "216214", "revid": "56817", "url": "https://gl.wikipedia.org/wiki?curid=216214", "title": "A Story in White", "text": "A Story in White \u00e9 o \u00e1lbum de estrea da banda escocesa de rock alternativo Aereogramme, editado o 24 de setembro do 2001 a trav\u00e9s do selo Chemikal Underground."}
{"id": "216216", "revid": "89787", "url": "https://gl.wikipedia.org/wiki?curid=216216", "title": "Uchpa", "text": "Uchpa \u00e9 un grupo peruano de m\u00fasica rock e blues creado no ano 1991 na cidade de Ayacucho por Freddy Ortiz e Igor Montoya. O grupo acadou unha gran notoriedade no seu pa\u00eds cantando en lingua quechua."}
{"id": "216218", "revid": "75439", "url": "https://gl.wikipedia.org/wiki?curid=216218", "title": "Up the Bracket", "text": "Up the Bracket \u00e9 o \u00e1lbum de estrea da banda inglesa de indie rock The Libertines, editado o 14 de outubro do 2002 a trav\u00e9s do selo Rough Trade Records. O disco chegou ao n\u00famero 35 da lista brit\u00e1nica de \u00e1lbums.\nO \u00e1lbum foi re-editado o 8 de setembro do 2003 cun tema adicional, \"What a Waster\" e un DVD cos videoclips dos sinxelos \"Up the Bracket\", \"Time for Heroes\" e \"I Get Along\". O \u00e1lbum marcou o inicio dun rexurdimento da escena rock brit\u00e1nica. En abril do 2008 o DJ da BBC Radio 1 Zane Lowe elixiuno como unha das s\u00faas obras mestras, pinchando todo o \u00e1lbum con entrevistas aos membros da banda, seareiros e m\u00fasicos que foron influenciados polo disco. O \u00e1lbum recibiu eloxios da cr\u00edtica e rapidamente foi considerado un dos mellores traballos da d\u00e9cada.\nListaxe de canci\u00f3ns.\nTodos os temas compostos por Pete Doherty e Carl Bar\u00e2t."}
{"id": "216220", "revid": "23204", "url": "https://gl.wikipedia.org/wiki?curid=216220", "title": "Colin Farrell", "text": "Colin James Farrell, nado en Dubl\u00edn o 31 de maio de 1976, \u00e9 un actor irland\u00e9s. A s\u00faa primeira aparici\u00f3n foi no drama da BBC \"Ballykissangel\" en 1998, e o seu debut no cine foi no filme de Tim Roth \"The War Zone\" un ano despois e foi descuberto por Hollywood cando Joel Schumacher o selecci\u00f3n no seu drama \"Tigerland\" (2000). Posteriormente protagonizar\u00eda o suspense psicol\u00f3xico de Schumacher \"Phone Booth\" (2002) e tam\u00e9n \"S.W.A.T.\" e \"The Recruit\" (\u00e1mbolos de 2003). Nesa \u00e9poca tam\u00e9n apareceu no filme de ciencia ficci\u00f3n de Steven Spielberg \"Minority Report\" (2002) e interpretou a Bullseye en \"Daredevil\" (2003). Ap\u00f3s protagonizar os filmes independentes \"Intermission\" (2003) e \"A Home at the End of the World\" (2004) sa\u00edu en \"Alexander\" (2004) e en \"The New World\" (2005), de Terrence Malick."}
{"id": "216222", "revid": "23204", "url": "https://gl.wikipedia.org/wiki?curid=216222", "title": "Luzmila Carpio", "text": "Luzmila Carpio, nada en 1954 na comunidade ind\u00edxena Qala Qala, Ayllu Panacachi, no Departamento de Potos\u00ed, \u00e9 unha cantante boliviana. As s\u00faas canci\u00f3ns son na s\u00faa maior\u00eda en lingua quechua e est\u00e1n inspiradas na natureza dos Andes e nos cantos dos seus antergos.\nEmbaixadora.\nEn abril de 2006, o presidente de Bolivia, Evo Morales, designou a Luzmila Carpio como a nova embaixadora do seu pa\u00eds en Francia, misi\u00f3n que durou 4 anos at\u00e9 o 31 de marzo de 2011."}
{"id": "216224", "revid": "23204", "url": "https://gl.wikipedia.org/wiki?curid=216224", "title": "Scott Glenn", "text": "Theodore Scott Glenn, nado en Pittsburgh (Pensilvania) o 26 de xaneiro de 1941, \u00e9 un actor estadounidense."}
{"id": "216225", "revid": "23562", "url": "https://gl.wikipedia.org/wiki?curid=216225", "title": "Autos Lobelle de Santiago F\u00fatbol Sala", "text": ""}
{"id": "216228", "revid": "23204", "url": "https://gl.wikipedia.org/wiki?curid=216228", "title": "Matthew Modine", "text": "Matthew Avery Modine, nado o 22 de marzo de 1959 en Loma Linda (California), \u00e9 un actor estadounidense."}
{"id": "216229", "revid": "23204", "url": "https://gl.wikipedia.org/wiki?curid=216229", "title": "Christian Slater", "text": "Christian Michael Leonard Slater, nado o 18 de agosto de 1969 en Nova York, \u00e9 un actor estadounidense."}
{"id": "216230", "revid": "55340", "url": "https://gl.wikipedia.org/wiki?curid=216230", "title": "Polseres vermelles", "text": "Polseres vermelles \u00e9 unha serie de televisi\u00f3n catal\u00e1 emitida por TV3 (Televisi\u00f3 de Catalunya) en 2011, creada e escrita por Albert Espinosa, dirixida por Pau Freixas e coproducida por ambos.\nA serie conta a historia dun grupo de mozos e mozas que coinciden nun hospital por mor das s\u00faas enfermidades, e fala da amizade, as ganas de vivir e o af\u00e1n de superaci\u00f3n. O gui\u00f3n orixinal estaba pensado para durar catro tempadas, pero TV3 s\u00f3 gravou d\u00faas."}
{"id": "216233", "revid": "785", "url": "https://gl.wikipedia.org/wiki?curid=216233", "title": "Trofeo Teresa Herrera 1997", "text": "A 52\u00ba edici\u00f3n do Trofeo Teresa Herrera celebrouse na Coru\u00f1a entre o 12 e o 14 de agosto de 1997. O campi\u00f3n foi o Deportivo da Coru\u00f1a, que logrou o seu sexto t\u00edtulo.\nO deportivista Djalminha foi elixido mellor xogador do torneo."}
{"id": "216235", "revid": "89787", "url": "https://gl.wikipedia.org/wiki?curid=216235", "title": "Xavier Trias", "text": "Xavier Trias i Vidal de Llobatera, nado en Barcelona o 5 de agosto de 1946, \u00e9 un pol\u00edtico espa\u00f1ol, militante de CDC desde 1979 e alcalde de Barcelona entre 2011 e 2015. Entre outras responsabilidades na Generalitat de Catalu\u00f1a, foi conselleiro de Sanidade e da Presidencia durante os gobernos de Jordi Pujol. Est\u00e1 casado e ten catro fillos.\nTraxectoria.\nLicenciouse en Medicamento e Cirurx\u00eda na Universidade de Barcelona en 1970, especializ\u00e1ndose en pediatr\u00eda. Durante os anos 1971 ao 1973 completou a s\u00faa formaci\u00f3n de posgrao en X\u00e9nova (Italia) e en Berna (Su\u00edza), onde traballou durante un ano e medio na investigaci\u00f3n de enfermidades metab\u00f3licas, o seu diagnostico e tratamento. De 1974 a 1981 exerceu de m\u00e9dico pediatra no Hospital Infantil da Vall d'Hebron. Entre 1979 e 1981 foi vocal nacional de hospitais ao Consello Xeral de M\u00e9dicos de Espa\u00f1a, e tam\u00e9n vocal de hospitais na Xunta do Colexio Oficial de M\u00e9dicos de Barcelona.\nEn 1981 entrou a traballar no Departamento de Sanidade e Seguridade Social da Generalitat de Catalu\u00f1a, que por aquel ent\u00f3n encabezaba o conselleiro Josep Laporte, a quen Trias considera o seu pai pol\u00edtico, como xefe de servizo de Asistencia Hospitalaria. En setembro de 1983 asumiu a titularidade da Direcci\u00f3n Xeral de Ordenaci\u00f3n e Planificaci\u00f3n Sanitaria.\nEn xullo de 1984 foi nomeado director xeral do Instituto Catal\u00e1n da Sa\u00fade (ICS), cargo que ocupou ata o seu nomeamento como conselleiro de Sanidade do goberno da Generalitat, en xullo de 1988, precisamente en substituci\u00f3n de Josep Laporte. Xunto co conselleiro Laporte, Trias est\u00e1 considerado como o responsable do impulso e desenvolvemento do modelo sanitario catal\u00e1n, de prestixio e reco\u00f1ecemento internacional.\nO 12 de xaneiro de 1996 \u00e9 nomeado conselleiro de residencia do goberno da Generalitat, momento no que empeza a traballar de xeito conxunto co ent\u00f3n presidente, Jordi Pujol en tanto que n\u00famero dous e portavoz do Goberno. Desta \u00e9poca destaca a xesti\u00f3n de Trias na creaci\u00f3n do Consell de l'Audiovisual de Catalunya (CAC) ou a mellora do r\u00e9xime laboral dos funcionarios da Generalitat, avanzando na conciliaci\u00f3n coa vida familiar, entre outras iniciativas.\nO mes de marzo do ano 2000 encabezou a candidatura de Converg\u00e8ncia i Uni\u00f3 \u00e1s elecci\u00f3ns ao Congreso dos Deputados, sendo presidente e portavoz do grupo parlamentario catal\u00e1n (CIU) no Congreso dos Deputados e presidente da Comisi\u00f3n de Ciencia e Tecnolox\u00eda. A pesar da maior\u00eda absoluta do Partido Popular, Trias foi un dos negociadores do actual sistema de financiamento da Generalitat de Catalu\u00f1a, que incrementou de xeito importante os seus ingresos.\nO 17 de maio de 2002 foi proclamado candidato de CIU ao Concello de Barcelona, e desde o 14 de xu\u00f1o de 2003 \u00e9 concelleiro de CIU no concello de Barcelona e presidente do Grupo Municipal de CIU da cidade de Barcelona. En 2007 pres\u00e9ntase de novo \u00e1s elecci\u00f3ns municipais do 27 de maio, coa ambici\u00f3n de converterse no novo alcalde de Barcelona sen logralo. En 2011 volve postularse por terceira vez para alcalde de Barcelona, sendo o d\u00eda 2 de xullo investido como alcalde da cidade.\nActualmente \u00e9 tam\u00e9n o Secretario Xeral Adxunto da Federaci\u00f3n de Converg\u00e8ncia i Uni\u00f3, nunha direcci\u00f3n onde Jordi Pujol \u00e9 o Presidente Fundador, Artur Mas o Presidente, e Josep Antoni Duran i Lleida \u00e9 o Secretario Xeral. E desde 2011 tam\u00e9n forma parte de consello de \u00c1rea Metropolitana de Barcelona (AMB)."}
{"id": "216236", "revid": "1131", "url": "https://gl.wikipedia.org/wiki?curid=216236", "title": "Oumar Sidib\u00e9", "text": "Oumar Sidib\u00e9, nado en Bobo-Dioulasso o 6 de xu\u00f1o de 1990, \u00e9 un futbolista burquin\u00e9s. Xoga de centrocampista.\nTraxectoria.\nNa tempada 2011\u201312 xogou no Pontevedra CF. O 4 de xullo de 2012\u00a0anunciouse que foi contratado polo\u00a0Deportivo da Coru\u00f1a B."}
{"id": "216237", "revid": "5863", "url": "https://gl.wikipedia.org/wiki?curid=216237", "title": "Orencio P\u00e9rez Gonz\u00e1lez", "text": ""}
{"id": "216238", "revid": "5863", "url": "https://gl.wikipedia.org/wiki?curid=216238", "title": "Claudio Movilla \u00c1lvarez", "text": ""}
{"id": "216241", "revid": "5863", "url": "https://gl.wikipedia.org/wiki?curid=216241", "title": "Manuel Lu\u00eds Acu\u00f1a Sarmiento", "text": ""}
{"id": "216244", "revid": "5863", "url": "https://gl.wikipedia.org/wiki?curid=216244", "title": "John Cleland", "text": "John Cleland, nado o 24 de setembro de 1709 en Kingston-upon-Thames e finado o 23 de xaneiro de 1789, foi un novelista ingl\u00e9s moi famoso co\u00f1ecido por escribir \"Fanny Hill\", novela referente da literatura er\u00f3tica. John Cleland foi o \u00faltimo fillo de William Cleland e Lucy Cleland (nada Du Pass)."}
{"id": "216246", "revid": "89787", "url": "https://gl.wikipedia.org/wiki?curid=216246", "title": "Quempallou (\u00e1lbum)", "text": "Quempallou foi o primeiro cd editado polo grupo co mesmo nome (Quempallou), editado en maio de 2002, froito da vitoria da agrupaci\u00f3n no II Concurso Folk Radio. Obradoiro, cuxo premio era unha gravaci\u00f3n nos Estudios Phonos da Estrada e a disposici\u00f3n da discogr\u00e1fica Zouma R\u00e9cords pra re-mesturalo e editalo."}
{"id": "216247", "revid": "89787", "url": "https://gl.wikipedia.org/wiki?curid=216247", "title": "Unha vida violenta", "text": "Unha vida violenta \u00e9 unha novela en lingua italiana escrita por Pier Paolo Pasolini e publicada en 1959 polo selo editorial Garzanti co t\u00edtulo orixinal de Una vita violenta.\nFoi traducido ao galego por Gonzalo V\u00e1zquez e foi publicado pola Editorial Hugin e Munin no ano 2012.\nCaracter\u00edsticas.\nPasolini comezara a traballar na obra en 1955, coa intenci\u00f3n de continuar o proxecto iniciado con \"Ragazzi di vita\", \u00e9 dicir, seguir a explicar as condici\u00f3ns de vida da mocidade na emerxente periferia urbana de Roma. Por consello do editor, o autor suprimiu alg\u00fan feito escabrosos e conflitivos politicamente.\nA obra quedou finalista do premio Strega de 1959, entregado a \"Il Gattopardo\" de Giuseppe Tomasi di Lampedusa.\nA novela narra a historia dun mozo, Tommaso Puzzilli, que vive na periferia romana de Pietralata. El, e tam\u00e9n os seus compa\u00f1eiros, sabe o que \u00e9 pasar fame e co\u00f1ece as\u00ed mesmo a delincuencia, o crime organizado e a prostituci\u00f3n. Trata tam\u00e9n da degradaci\u00f3n cara a un comportamento violento e b\u00e1rbaro."}
{"id": "216248", "revid": "89787", "url": "https://gl.wikipedia.org/wiki?curid=216248", "title": "Marcador de secuencia expresada", "text": "Un marcador de secuencia expresada ou EST (sigla do ingl\u00e9s \"E\"xpressed \"S\"equence \"T\"ag) \u00e9 unha curta subsecuencia dunha secuencia de ADNc. Os ESTs poden utilizarse para identificar xenes que se transcriben e no descubrimento de xenes, e para a determinaci\u00f3n de secuencias. A identificaci\u00f3n dos EST progresou rapidamente nos \u00faltimos anos, e hai xa aproximadamente 72,6 mill\u00f3ns de ESTs dispo\u00f1ibles nas bases de datos p\u00fablicas (por exemplo GenBank, maio de 2011, de todas as especies).\nOs EST son producidos por unha secuenciaci\u00f3n dun ARNm clonado (por exemplo secuenciando varios centos de pares de bases dun extremo dun ADNc tomado dos clons dunha biblioteca de ADNc). A secuencia resultante \u00e9 un fragmento de baixa calidade, xeralmente de 500 a 800 nucle\u00f3tidos, que \u00e9 a lonxitude de secuenciaci\u00f3n dos secuenciadores autom\u00e1ticos m\u00e1is habituais. Como eses clons consisten en ADN que \u00e9 complementario do ARNm, os ESTs representan porci\u00f3ns de xenes expresados. Nas bases de datos p\u00f3dese presentar tanto como secuencia de ADNc/ARNm ou complemento reverso de ARNm, a cadea molde.\nOs EST poden asignarse a localizaci\u00f3ns espec\u00edficas no cromosoma utilizando t\u00e9cnicas de mapeo f\u00edsico, tales como o mapeo h\u00edbrido por radiaci\u00f3n ou a hibridaci\u00f3n fluorescente in situ (FISH). Por outra parte, se o xenoma do organismo do cal se obtivo o EST foi secuenciado poden ali\u00f1arse as secuencias EST con este xenoma.\nNo estudo do xenoma humano s\u00f3ubose da existencia de miles de xenes base\u00e1ndose soamente en evidencias de EST. Neste sentido, os EST conv\u00e9rtense nun instrumento para afinar as transcrici\u00f3ns preditas deses xenes, o que leva \u00e1 predici\u00f3n dos seus produtos proteicos, e finalmente, da s\u00faa funci\u00f3n. Ademais, a situaci\u00f3n na que se obte\u00f1en os EST (tecido, \u00f3rgano, estado de enfermidade, como por exemplo, cancro) proporciona informaci\u00f3n sobre as condici\u00f3ns nas que o xene correspondente est\u00e1 actuando. Os EST conte\u00f1en suficiente informaci\u00f3n para permitir o dese\u00f1o de sondas precisas para chips de ADN que logo se poden utilizar para determinar a expresi\u00f3n de xenes.\nAlg\u00fans autores usan o termo \"EST\" para describir xenes dos que non se ten moita informaci\u00f3n.\nUnha revisi\u00f3n da importancia dos EST, as s\u00faas propiedades, m\u00e9todos para analizalos e as s\u00faas aplicaci\u00f3ns en distintas \u00e1reas da biolox\u00eda anal\u00edzanse no seguinte artigo:"}
{"id": "216249", "revid": "27155", "url": "https://gl.wikipedia.org/wiki?curid=216249", "title": "EST", "text": ""}
{"id": "216250", "revid": "85894", "url": "https://gl.wikipedia.org/wiki?curid=216250", "title": "Arturo Andrade", "text": "Arturo Andrade Arias, nado o 10 de decembro de 1956 en Outeiro de Orraca, Allariz, \u00e9 un pintor e escultor galego.\nTraxectoria.\nEstudou na Escola de Mestr\u00eda de Elgoibar, da que sa\u00edu oficial axustador en 1977."}
{"id": "216268", "revid": "27155", "url": "https://gl.wikipedia.org/wiki?curid=216268", "title": "Cromosoma 10", "text": "O cromosoma 10 humano \u00e9 un cromosoma que forma parte dun dos 23 pares de cromosomas humanos. Nas c\u00e9lulas diploides temos normalmente d\u00faas copias deste cromosoma autos\u00f3mico e nas haploides s\u00f3 unha. Pola posici\u00f3n do seu centr\u00f3mero \u00e9 un cromosoma submetac\u00e9ntrico. O cromosoma 10 abrangue uns 135 mill\u00f3ns de pares de bases, o que representa entre o 4 e o 4,5 % do total de ADN da c\u00e9lula.\nA identificaci\u00f3n de xenes \u00e1 unha \u00e1rea moi activa da investigaci\u00f3n xen\u00e9tica e pode realizarse seguindo varios m\u00e9todos, polo que as cifras de xenes estimados dun cromosoma poden variar segundo o m\u00e9todo utilizado. Est\u00edmase que o cromosoma 10 probablemente cont\u00e9n entre 800 e 1.200 xenes.\nNo cromosoma hai gran cantidade de xenes codificantes solapados e identific\u00e1ronse 67 transcritos antisentido.\nXenes.\nAlg\u00fans dos xenes importantes que se encontran no cromosoma 10 son os seguintes:\nEnfermidades asociadas.\nAlgunhas das enfermidades asociadas ao cromosoma 10 son as seguintes:\nTrastornos cromos\u00f3micos.\nOs cambios na estrutura ou n\u00famero de copias do cromosoma 10 poden tam\u00e9n causar problemas de sa\u00fade ou no desenvolvemento. Os principais son :"}
{"id": "216283", "revid": "23204", "url": "https://gl.wikipedia.org/wiki?curid=216283", "title": "Gran Premio de M\u00f3naco de 1994", "text": "O Gran Premio de M\u00f3naco de 1994 foi unha carreira de F\u00f3rmula Un celebrada o 15 de maio de 1994 no Circu\u00edto de M\u00f3naco en Monte Carlo, M\u00f3naco. Foi a cuarta carreira do Campionato do Mundo de pilotos de , e ga\u00f1ouna Michael Schumacher foi a primeira carreira logo da morte de Ayrton Senna e Roland Ratzenberger en San Marino.\nInforme.\nAntecedentes.\nLogo da morte de Ayrton Senna e Roland Ratzenberger na carreira anterior, a FIA anunciou grandes cambios n\u00e1s normas e regulamentos da F\u00f3rmula Un, nun intento por mellorar a seguridade. A maior\u00eda estaban programados para entrar en vigor despois do Gran Premio de M\u00f3naco, pero o l\u00edmite de velocidade no pit-lane entrou en vigor xa nesta carreira.\nTanto Williams como Simtek, os equipos para os que Senna e Ratzenberger pilotaban, correron con s\u00f3 un coche cada un durante a fin de semana.\nProbas e cualificaci\u00f3n.\nDurante a primeira sesi\u00f3n de adestramentos libre na ma\u00f1\u00e1 do xoves o piloto austr\u00edaco Karl Wendlinger tivo un grave accidente na chicane Nouvelle, logo de golpear a parede a case 280\u00a0km/h., Wendlinger quedou un par de semanas en coma o que e ameazou a s\u00faa carreira na F1. O equipo Mercedes Sauber, decidiu retirarse da carreira logo deste incidente.\nMichael Schumacher, logrou a primeira pole position da s\u00faa carreira neste Gran Premio. Mika H\u00e4kkinen clasificou segundo, que era tam\u00e9n a m\u00e1is alta posici\u00f3n de partida, ata o momento, na s\u00faa carreira.\nCarreira.\nComo sinal de respecto polos dous pilotos ca\u00eddos, a FIA decidiu deixar as d\u00faas primeiras posici\u00f3ns da grella baleiras para a carreira e pintar coas cores das bandeiras brasileira e de Austria, por Senna e Ratzenberger respectivamente. Por primeira vez desde o Gran Premio dos Estados Unidos de 1959, non houbo campi\u00f3n do mundo en vigor que competise na carreira e tampouco ex ga\u00f1ador do Gran Premio de M\u00f3naco. Ademais a carreira s\u00f3 contou con catro anteriores ga\u00f1adores da carreira, Schumacher, Hill, Berger e Alboreto.\nNo inicio da carreira Damon Hill estrelouse contra a parte posterior do McLaren de Mika H\u00e4kkinen xusto antes da curva de \"Santa Devota\". H\u00e4kkinen retirouse de inmediato, pero Hill continuou durante unhas cantas curvas antes de retirarse coa suspensi\u00f3n dianteira rota. Gianni Morbidelli e Pierluigi Martini tam\u00e9n chocaron antes de \"Santa Devota\" retir\u00e1ndose ambos pilotos.\nChristian Fittipaldi no seu Footwork - Ford mant\u00edvose preto dos Ferrari de Berger e Alesi na cuarta posici\u00f3n ata a s\u00faa primeira parada para repostar combustible. Fittipaldi continuou con forza en posici\u00f3n de puntos ata a volta 47, cando a caixa de cambios fallou.\nA carreira foi liderada de principio a fin por Michael Schumacher, que continuou o seu comezo perfecto da tempada de con catro vitorias nas catro primeiras carreiras. Como Schumacher tam\u00e9n realizou a volta r\u00e1pida, isto significou que anotou a primeira Grand Chelem da s\u00faa carreira, e foi o primeiro piloto que non era Alain Prost ou Ayrton Senna en ga\u00f1ar o Gran Premio de M\u00f3naco desde 1983.\nMichele Alboreto terminou sexto no seu Minardi conseguindo un punto. Este foi o \u00faltimo punto que Alboreto anotar\u00eda na s\u00faa carreira na F\u00f3rmula Un."}
{"id": "216284", "revid": "27155", "url": "https://gl.wikipedia.org/wiki?curid=216284", "title": "Autos\u00f3mico", "text": ""}
{"id": "216285", "revid": "1131", "url": "https://gl.wikipedia.org/wiki?curid=216285", "title": "Castromil (autocares)", "text": "Castromil foi unha empresa galega de transporte de viaxeiros por estrada con sede en Santiago de Compostela fundada en 1917 por Evaristo Castromil.\nHistoria.\nEn 1910, Evaristo Castromil entrou no negocio da automoci\u00f3n como representante dunha empresa norteamericana de coches.\nEn 1917 funda o que m\u00e1is tarde ser\u00eda Castromil, con sede en Santiago. Iniciou o negocio de viaxeiros e mercadorias con seis autocares Saurer, mercados en Alema\u00f1a. A cidade xa ti\u00f1a li\u00f1a de ferrocarril con Vigo, Pontevedra e Portugal pero non coas vilas do interior nin coa Coru\u00f1a.\nNos comezos do trasporte por estrada hab\u00eda varias empresas facendo as mesmas rutas e competindo entre elas. En 1924 promulgouse a Real orde do 4 de xullo, pola que se regularon os servizos de viaxeiros e mensaxer\u00eda. S\u00f3 se permit\u00eda unha empresa por concesi\u00f3n. Castromil f\u00edxose coas concesi\u00f3ns das rutas que xa fac\u00eda. En 1928 ti\u00f1a en exclusividade A Coru\u00f1a, Santiago, Caldas de Reis, Pontevedra e Vigo. Alg\u00fans destes autobuses pod\u00edan levar carga sobre o teito e mesmo alg\u00fans ti\u00f1an asentos de madeira para viaxeiros, tam\u00e9n no inverno. Hab\u00eda billetes de primeira, segunda e terceira. A empresa completaba a oferta de transporte de viaxeiros co transporte de mensaxer\u00eda e o viaxeiro pagaba un suplemento polos vultos que levase. A empresa foi medrando pero tam\u00e9n a competencia doutras. O negocio do transporte en Galiza estaba moi dividido en empresas pequenas moi localizadas xeograficamente.\nEn 1969 morreu Evaristo Castromil. O seu fillo Ram\u00f3n Castromil Casal seguiu coa empresa; o neto f\u00edxose cargo da presidencia.\nNos anos 90 xa s\u00f3 quedaban grandes grupos como IASA ou Monbus. Castromil potenciou a s\u00faa imaxe de marca con autobuses modernos (Scania) ben rotulados e po\u00f1\u00e9ndolles nomes de galegos ilustres como Rosal\u00eda de Castro, Castelao ou Lu\u00eds Seoane. A empresa contou cunha p\u00e1xina web en Internet e ofrec\u00eda alugar os seus autobuses.\nMonbus mercou Castromil en 2002, cando a empresa ti\u00f1a case 200 autobuses. Durante un tempo mant\u00edvose a marca nas estradas."}
{"id": "216286", "revid": "23204", "url": "https://gl.wikipedia.org/wiki?curid=216286", "title": "Gran Premio de San Marino de 1994", "text": "O Gran Premio de San Marino de 1994 foi unha carreira de F\u00f3rmula Un celebrada o 1 de maio de 1994 no Aut\u00f3dromo Enzo e Dino Ferrari en Imola, Italia. Foi a terceira carreira do Campionato do Mundo de pilotos de .\nOs sucesos ocorridos nesta carreira significaron un importante punto de inflexi\u00f3n tanto na tempada de , como no desenvolvemento da F\u00f3rmula Un, sobre todo no que respecta \u00e1 seguridade.\nA fin de semana viuse empa\u00f1ada pola morte do piloto austr\u00edaco Roland Ratzenberger e a do triplo campi\u00f3n do mundo Ayrton Senna en distintos accidentes. Noutros incidentes resultaron feridos o piloto Rubens Barrichello e varios mec\u00e1nicos e espectadores.\nMichael Schumacher ga\u00f1ou a carreira despois do seu reinicio. Na conferencia de prensa logo da carreira, Schumacher dixo que el \"non pod\u00eda sentirse satisfeito, non pod\u00eda sentirse feliz\" coa s\u00faa vitoria logo dos acontecementos que ocorreran durante a fin de semana. Nicola Larini anotou os primeiros puntos da s\u00faa carreira, cando logrou a segunda posici\u00f3n do podio. Mika H\u00e4kkinen terminou en terceiro lugar.\nA carreira deu lugar a unha maior \u00e9nfase na seguridade no deporte, as\u00ed como a reforma da Grand Prix Drivers' Association logo dun baleiro de 12 anos, e o cambio nos dese\u00f1os dos circu\u00edtos e de moitos dese\u00f1os de autom\u00f3biles. Tam\u00e9n fix\u00e9ronse numerosos cambios nas regulaci\u00f3ns para limitar a velocidade dos coches de F\u00f3rmula Un e os novos circu\u00edtos, como Circu\u00edto Internacional de Bahrain, incorporaron grandes \u00e1reas de escape para frear os coches antes de que choquen cos muros.\nA Senna d\u00e9uselle un funeral de Estado no seu pa\u00eds de orixe, Brasil, onde ao redor de 500.000 persoas sa\u00edron \u00e1s r\u00faas para ver pasar o cadaleito. Os fiscais italianos acusaron de homicidio a seis persoas en relaci\u00f3n coa morte de Ayrton Senna, todos os cales foron absoltos. O caso tardou m\u00e1is de 11 anos en conclu\u00edr debido a unha apelaci\u00f3n e un novo xu\u00edzo tras o veredicto orixinal de non culpable.\nInforme.\nCualificaci\u00f3n.\nCualificaci\u00f3n do venres.\nO venres, 29 de abril, durante a primeira sesi\u00f3n de cualificaci\u00f3n para determinar a orde de sa\u00edda para a carreira, Rubens Barrichello, un dos pilotos de Jordan, chocou contra o bordo da curva \"Variante Bassa\" a 225\u00a0km/h, lanz\u00e1ndoo polo aire. Golpeouse coa parte superior da barreira de pneum\u00e1ticos , e perdeu o co\u00f1ecemento. O seu coche deu varias voltas despois da aterraxe antes de deterse ao rev\u00e9s. Os equipos m\u00e9dicos trat\u00e1rono no lugar do accidente, e foi levado ao centro m\u00e9dico. Volveu \u00e1 concentraci\u00f3n ao d\u00eda seguinte, a pesar do seu nariz roto e un xeso no seu brazo polo que perdeu o resto da fin de semana.\nCualificaci\u00f3n do s\u00e1bado.\nNa \u00faltima sesi\u00f3n de clasificaci\u00f3n, Roland Ratzenberger non puido negociar a \"curva Villeneuve\" no seu Simtek, chocou case de fronte contra o muro de formigon oposto da barreira e resultou ferido de gravidade. A pesar de que a c\u00e9lula de supervivencia permaneceu intacta, a forza do impacto infrixiulle unha fractura na base do cranio. Ratzenberger, na s\u00faa primeira tempada como piloto de F\u00f3rmula Un, pasara por encima dun bordo na chicane Acque Minerali na s\u00faa volta anterior, se cre que o impacto danou o seu aler\u00f3n dianteiro. En lugar de regresar \u00e1 boxes, continuou noutra volta r\u00e1pida. A 306\u00a0km/h o seu coche sufriu un fallo no aler\u00f3n dianteiro, deix\u00e1ndoo incapaz de controlalo.\nA sesi\u00f3n suspendeuse mentres que os m\u00e9dicos asistian a Ratzenberger. A sesi\u00f3n renovouse aproximadamente 25 minutos m\u00e1is tarde, pero os equipos, inclu\u00eddos Williams e Benetton, non participaron. M\u00e1is tarde no hospital anunciouse que Ratzenberger morrera como resultado das s\u00faas m\u00faltiples lesi\u00f3ns. A s\u00faa morte marcou o primeiro morto nun fin de semana na F\u00f3rmula Un desde que no Gran Premio do Canad\u00e1 de 1982 morrera Ricardo Paletti e oito anos desde a morte de Elio de Angelis probando un Brabham no Circu\u00edto Paul Ricard. O profesor Sid Watkins, o ent\u00f3n xefe do equipo m\u00e9dico de pista da F\u00f3rmula Un, recordou nas s\u00faas memorias a reacci\u00f3n de Ayrton Senna cando recibiu a noticia, afirmando que \"Ayrton derrubouse e chorou no meu ombreiro\". Watkins tratou de persuadir a Senna de non correr o d\u00eda seguinte, preguntando \"Que m\u00e1is necesitas facer? Es tres veces campi\u00f3n mundial, e obviamente, o piloto m\u00e1is r\u00e1pido. Abandona e imos pescar\", pero Ayrton insistiu, dicindo: \"Sid, hai certas cousas sobre as cales non temos control. Non podo abandonar, te\u00f1o que seguir adiante\".\nSenna logrou a pole position, por diante do l\u00edder do campionato Michael Schumacher. Gerhard Berger cualificou 3\u00ba, e o compa\u00f1eiro de equipo de Senna Damon Hill comezou desde a cuarta posici\u00f3n. O tempo realizado por Ratzenberger antes do seu fatal accidente ser\u00eda suficiente para entrar na carreira partindo do posto 26 e \u00faltimo da grella.\nCarreira.\nPrimeira sa\u00edda.\nNo inicio da carreira, J.J. Lehto quedou parado co seu Benetton na grella. Pedro Lamy, que partia desde m\u00e1is atr\u00e1s na grella, non puido esquivalo e golpeou a parte traseira do coche de Lehto, e sa\u00edu voando polo aire. Varias partes do coche bateron contra o valo de seguridade dese\u00f1ado para protexer aos espectadores na li\u00f1a de sa\u00edda, causando feridas leves a nove persoas. O incidente causou a sa\u00edda do coche de seguridade, que foi utilizado por todos os demais competidores para manter a posici\u00f3n detr\u00e1s del mentres viaxaba a unha velocidade reducida. Durante este per\u00edodo, e como resultado de circular a baixas velocidades, as temperaturas dos pneum\u00e1ticos reduciuse. Ao informar aos pilotos, Senna, xunto con Gerhard Berger, expresaron a s\u00faa preocupaci\u00f3n porque o coche de seguridade (reintroducido na F1 en 1993) non \u00eda o suficientemente r\u00e1pido como para manter as altas temperaturas dos pneum\u00e1ticos. Unha vez que a pista quedou libre de cascallos, o coche de seguridade retirouse e a carreira reiniciouse cunha sa\u00edda lanzada. Na segunda volta logo da continuaci\u00f3n, con Ayrton Senna diante de Michael Schumacher, o coche de Senna sa\u00eduse da pista na \"curva Tamburello\", e logo dunha desaceleraci\u00f3n de 306\u00a0km/h a 211\u00a0km/h, golpeou o muro de formig\u00f3n. \n\u00c1s 2:17 pm hora local, foi mostrada a bandeira vermella para indicar que a carreira det\u00edase e Sid Watkins chegou ao lugar para tratar de Senna. Cando unha carreira detense por unha bandeira vermella os coches deben diminu\u00edr a velocidade e facer o seu cami\u00f1o de regreso \u00e1 boxes ou a grella de sa\u00edda ata novo aviso. Isto protexe aos comisarios de carreira e ao persoal m\u00e9dico na escena do accidente, e permite un acceso m\u00e1is f\u00e1cil para os coches m\u00e9dicos ao incidente. Aproximadamente 10 minutos despois do accidente de Senna, un erro do equipo Larrousse permitiu a un dos seus pilotos, \u00c9rik Comas, sa\u00edr dos pits, a pesar de que o circu\u00edto estaba pechado baixo bandeiras vermellas. Os comisarios d\u00e9ronlle avisos freneticamente mentres se achegaba ao lugar do accidente circulando a \"velocidade m\u00e1is ou menos completa\". O comentarista de Eurosport John Watson describiu o incidente como \"a cousa m\u00e1is rid\u00edcula que vin en calquera momento a mi\u00f1a vida\". Comas evitou atropelar as persoas ou veh\u00edculos que se atopaban no circu\u00edto, pero logo de pasar preto da escena do accidente de Senna, sentiuse tan deprimido polo que viu que se retirou da carreira . As imaxes que se mostran de Senna sendo tratado no chan (fornecidas polo radiodifusor anfitri\u00f3n a RAI) eran moi gr\u00e1ficas, e a BBC cambiou \u00e1 s\u00faa propia c\u00e1mara e centrouse no pit lane. O comentarista da BBC Murray Walker con frecuencia falou do molesto que era ter que falar cos espectadores, evitando toda menci\u00f3n \u00e1s estremecedoras imaxes, que pod\u00eda ver na emisi\u00f3n mundial. Senna foi sacado do destru\u00eddo Williams e levado en helic\u00f3ptero ao Hospital Maggiore nas proximidades de Bolonia. Os equipos m\u00e9dicos seguiron tratandoo durante o voo. Trinta e sete minutos despois do accidente, \u00e1s 2:55 pm hora local, a carreira reiniciouse.\nSegunda sa\u00edda.\nO resultado da carreira veu determinado pola suma dos tempos da primeira carreira suspendida e a segunda carreira. Desde o reinicio, Gerhard Berger tomou a dianteira na pista, pero Schumacher lideraba a carreira, debido \u00e1 ventaxe que ti\u00f1a antes da suspensi\u00f3ns da carreira. Schumacher tomou a dianteira na pista na volta 12, e catro voltas m\u00e1is tarde, Berger retirouse da carreira con problemas na direcci\u00f3n. Larini tomou brevemente o liderado cando Schumacher fixo o seu Pit Stop pero a orde foi restablecido cando Larini tivo que facer a s\u00faa propia parada en boxes. A dez voltas do final a roda traseira dereita desprendeuse do Minardi de Michele Alboreto, cando sa\u00eda da r\u00faa de boxes, golpeando a dous mec\u00e1nicos de Ferrari e a dous de Lotus, que necesitaron tratamento no hospital. Michael Schumacher ga\u00f1ou a carreira por diante de Nicola Larini e Mika H\u00e4kkinen, d\u00e1ndolle un m\u00e1ximo de 30 puntos logo de 3 carreiras na tempada de F\u00f3rmula Un de . Foi o \u00fanico podio da carreira de Larini, e a primeira das d\u00faas ocasi\u00f3ns nas que anotou puntos no campionato do mundo. A cerimonia do podio, por respecto a Roland Ratzenberger e Ayrton Senna, non se celebrou derramando champa\u00f1a.\nLogo da carreira.\nD\u00faas horas e 20 minutos despois de que Schumacher cruzara a meta, \u00e1s 6:40 pm hora local, a Dra. Mar\u00eda Teresa Fiandri anunciou que Ayrton Senna morrera. A hora oficial da morte foi as 2:17 pm local, o que significa que Senna morreu instantaneamente. A causa da morte establecida pola autopsia foi que unha peza da suspensi\u00f3n do coche atravesoulle o casco e o cranio.\nO dese\u00f1o do circu\u00edto de Imola de 1994, vixente desde , nunca volveu ser utilizado de novo para unha carreira de F\u00f3rmula Un. O circu\u00edto foi modificado en gran medida logo da carreira, inclu\u00edndo un cambio na curva de Tamburello, tam\u00e9n escenario dos graves accidentes de Gerhard Berger en (1989) e Nelson Piquet en (1987), convertendo a curva de alta velocidade nunha chicane moito m\u00e1is lenta. A FIA tam\u00e9n cambiou a normativa da F\u00f3rmula Un que regulaba os dese\u00f1os dos coches, ao punto de que os Regulamentos de 1995 esix\u00edan que todos os equipos crearan dese\u00f1os totalmente novos, xa que os seus coches de 1994 non pod\u00eda ser adaptados a eles. A preocupaci\u00f3n exposta na conferencia de pilotos na ma\u00f1\u00e1 da carreira, por Senna e Berger, levar\u00eda \u00e1 reforma da Grand Prix Drivers' Association na seguinte carreira, o Gran Premio de M\u00f3naco de 1994. A GPDA, que fora fundada en 1961, disolverase en 1982. O prop\u00f3sito principal da reforma foi permitir aos pilotos discutir temas de seguridade co fin de mellorar o nivel a ra\u00edz dos incidentes en Imola. Os dous primeiros postos da grella no Gran Premio de M\u00f3naco dese ano, foron pintados con bandeiras do Brasil e Austria, e deixaronse baleiras en memoria dos dous pilotos que perderan as s\u00faas vidas, mentres que Williams e Simtek competiron con s\u00f3 un coche cada un. Ademais, foi gardado un minuto de silencio antes da carreira.\nA Senna d\u00e9uselle un funeral de Estado, en S\u00e3o Paulo, Brasil o 5 de maio de 1994. Aproximadamente 500.000 persoas sa\u00edron \u00e1s r\u00faas para ver pasar o cadaleito. O eterno rival de Senna Alain Prost foi un dos portadores do f\u00e9retro. A maior\u00eda da comunidade da F\u00f3rmula Un asistiu ao funeral de Senna, pero o presidente do organismo reitor do deporte, a FIA, Max Mosley asistiu ao funeral de Ratzenberger que tivo lugar o 7 de maio de 1994 en Salzburgo, Austria. Mosley dixo nunha conferencia de prensa dez anos m\u00e1is tarde, \"fun ao seu funeral porque todos f\u00f3ron ao de Senna. Pensei que era importante que algu\u00e9n fose ao seu.\" \nEn outubro de 1996 a FIA dedicouse \u00e1 investigar un sistema de retenci\u00f3n da cabeza dos pilotos nos impactos, en colaboraci\u00f3n con McLaren e Mercedes-Benz. Mercedes contactou cos responsables do dispositivo de HANS (soporte para cabeza e pescozo), con miras \u00e1 s\u00faa adaptaci\u00f3n para a F\u00f3rmula Un. O dispositivo HANS foi presentado por primeira vez en 1991 e foi dese\u00f1ado para suxeitar a cabeza e o pescozo no caso dun accidente e evitar a fractura da base do cranio, a lesi\u00f3n que causou a morte Ratzenberger. As probas iniciais resultaron un \u00e9xito e no Gran Premio de San Marino de 2000, publicouse o informe final que chegou \u00e1 conclusi\u00f3n de que o uso do HANS era recomendable. O seu uso f\u00edxose obrigatorio desde o inicio da tempada .\nSenna segue sendo o \u00faltimo piloto en morrer nun accidente na F\u00f3rmula Un, a\u00ednda que dous comisarios de pista morreron como resultado directo de accidentes deste tipo: Paolo Ghislimberti no Gran Premio de Italia de 2000, e Graham Beveridge no Gran Premio de Australia de 2001.\nXu\u00edzo.\nOs fiscais italianos presentaron unha demanda xudicial contra seis persoas en relaci\u00f3n coa morte de Ayrton Senna. Eran Frank Williams, Patrick Head e Adrian Newey de Williams; Fedrico Bendinelli que representaba aos propietarios do Aut\u00f3dromo Enzo e Dino Ferrari ; Giorgio Poggi como director do circu\u00edto e Roland Bruynseraede, que era o director da carreira e aprobou o circu\u00edto. O veredicto do xu\u00edzo foi emitido o 16 de decembro de 1997, declarando a inocencia dos seis acusados dos cargos de homicidio. O tribunal estableceu que a causa do accidente de Senna foi a ruptura da columna de direcci\u00f3n. A columna fora cortada e soldada de novo, a petici\u00f3n de Senna, co fin de que estar m\u00e1is c\u00f3modo no coche.\nTras a decisi\u00f3n do tribunal, foi presentado un recurso de apelaci\u00f3n polo fiscal do estado contra Patrick Head e Adrian Newey. O 22 de novembro de 1999, a corte de apelaci\u00f3n absolveu a Head e Newey de todos os cargos, afirmando que non hab\u00eda novas probas (faltaban datos da gravadora da caixa negra do coche de Senna, debido aos danos e 1\u00b46 segundos de v\u00eddeo da c\u00e1mara de a bordo do coche de Senna non estaban dispo\u00f1ibles debido a que a emisora cambiou a outra c\u00e1mara do coche xusto antes do accidente), polo que en virtude do artigo 530 do C\u00f3digo Penal italiano, a acusaci\u00f3n tivo que ser declarada como \"non existe ou o feito non subsiste\". Este resultado da apelaci\u00f3n foi anulado en xaneiro de 2003, xa que o Tribunal de Casaci\u00f3n cre que o artigo 530 fora mal interpretado, e foi ordenado un novo xu\u00edzo. O 27 de maio de 2005, Newey foi absolto de todos os cargos, mentres que o caso de Head \"prescribiu\" en virtude dun estatuto de limitaci\u00f3ns. O Tribunal de Apelaci\u00f3n italiano, o 13 de abril de 2007, declarou o seguinte na sent\u00e9ncia n\u00famero 15050: \"Determinouse que o accidente foi causado por un fallo da columna de direcci\u00f3n. Este fallo foi causado por modificaci\u00f3ns mal dese\u00f1adas e mal executadas, a responsabilidade disto recae na cabeza de Patrick, culpable de omitir o control\". O responsable do accidente de Senna, Patrick Head, non foi detido porque en Italia, o prazo de prescrici\u00f3n por homicidio \u00e9 de 7 anos e 6 meses, e o veredicto final foi pronunciado 13 anos despois do accidente."}
{"id": "216287", "revid": "27155", "url": "https://gl.wikipedia.org/wiki?curid=216287", "title": "Cromosoma 10 humano", "text": ""}
{"id": "216288", "revid": "23562", "url": "https://gl.wikipedia.org/wiki?curid=216288", "title": "Burela Pescados Rub\u00e9n", "text": ""}
{"id": "216290", "revid": "785", "url": "https://gl.wikipedia.org/wiki?curid=216290", "title": "Carriza luminosa", "text": "Schistostega pennata, chamada comunmente carriza luminosa ou carriza luminescente , \u00e9 unha carriza que se co\u00f1ece por ter aparencia luminosa en lugares escuros. \u00c9 o \u00fanico membro da familia Schistosteagaceae.\nBioluminiscencia.\nO protonema (uns filamentos que xorden da xerminaci\u00f3n das esporas e que dar\u00e1 lugar ao gamet\u00f3fito maduro) \u00e9 o caracter\u00edstico desta carriza. Est\u00e1 formado por unhas celas esf\u00e9ricas cunhas vacuolas que act\u00faan a xeito de lentes para recolleren a luz e levala aos cloroplastos pr\u00f3ximos, que reflicten a luz verdosa.\nH\u00e1bitat e preservaci\u00f3n.\nVive en terreos moi h\u00famidos en que non lles d\u00e1 o sol directamente, e cun ambiente \u00e1cido. Iso fai que apareza en covas naturais e artificiais onde se atopar o ferro, a\u00ednda que tam\u00e9n aparece en ra\u00edces de \u00e1rbores ou no granito dos cant\u00eds.\nSchistostega pennata est\u00e1 na listaxe vermella de especies ameazadas, porque os seus h\u00e1bitats son moi fr\u00e1xiles e alter\u00e1beis.\nEste musgo at\u00f3pase en Europa, as\u00ed como na China, Siberia, Xap\u00f3n.\nTam\u00e9n foi descuberto nuns poucos lugares de Galicia, como nos arredores do Castro de Viladonga ou as fragas do Eume."}
{"id": "216293", "revid": "1131", "url": "https://gl.wikipedia.org/wiki?curid=216293", "title": "Schistostega pennata", "text": ""}
{"id": "216296", "revid": "10599", "url": "https://gl.wikipedia.org/wiki?curid=216296", "title": "Partit Socialista de Catalunya", "text": ""}
{"id": "216298", "revid": "10599", "url": "https://gl.wikipedia.org/wiki?curid=216298", "title": "Parque nacional de Ordesa e Monte Perdido", "text": ""}
{"id": "216299", "revid": "5863", "url": "https://gl.wikipedia.org/wiki?curid=216299", "title": "Museo Nacional de Ciencia y Tecnolog\u00eda de Espa\u00f1a", "text": ""}
{"id": "216300", "revid": "5863", "url": "https://gl.wikipedia.org/wiki?curid=216300", "title": "MUNCYT", "text": ""}
{"id": "216301", "revid": "1093", "url": "https://gl.wikipedia.org/wiki?curid=216301", "title": "Plana de Uesca", "text": "A Plana de Uesca (que significa Chaira de Uesca, e que se lle chama \"Hoya de Huesca\" en castel\u00e1n e oficialmente Hoya de Huesca/Plana de Uesca) \u00e9 unha comarca de Arag\u00f3n, en Espa\u00f1a. A maior parte da comarca est\u00e1 situada na provincia de Huesca pero tam\u00e9n incl\u00fae dous municipios da provincia de Zaragoza (Murillo de G\u00e1llego e Santa Eulalia de G\u00e1llego). A s\u00faa capital \u00e9 Huesca.\nParadoxalmente, e malia faceren referencia en ambos os casos a un accidente xeogr\u00e1fico, os nomes tradicionais da bisbarra en aragon\u00e9s (Plana de Uesca) e en castel\u00e1n (Hoya de Huesca) non significan o mesmo. \"Plana\" \u00e9 aragon\u00e9s para 'chaira', mentres que \"hoya\" \u00e9 castel\u00e1n para 'fondal'. En catal\u00e1n co\u00f1\u00e9cese como Foia d'Osca.\nA s\u00faa econom\u00eda est\u00e1 fundada, principalmente, na agricultura e gander\u00eda. A industria bas\u00e9ase, fundamentalmente, na do metal.\nMunicipios.\nA comarca engloba os municipios de Ag\u00fcero, Albero Alto, Alcal\u00e1 de Gurrea, Alcal\u00e1 d'o Bispe, Alerre, Almud\u00e9bar, Ang\u00fc\u00e9s, Antill\u00f3n, Argavieso, Arguis, Ayerbe, Banastars, Biscarru\u00e9s, Blecua y Torres, Casbas de Uesca, Chimillas, Gurrea de G\u00e1llego, Huesca/Uesca, Ibieca, Igri\u00e9s, Lobarre, Loporzano, Os Corrals, Lupi\u00f1\u00e9n-Ortilla, Monflorite-Lascasas, Morillo de Galligo, Novales, Nueno, Las Pe\u00f1as de Riglos, Pertusa, Pirac\u00e9s, Quicena, Salillas, Santolaria de Galligo, Sesa, Sietemo, La Sotonera, Tierz, Tramaced e Bizi\u00e9n.\nXeograf\u00eda.\nEmprazada na parte central do somontano oscense, \u00e9 atravesada polos r\u00edos Isuela, Flumen e Guatizalema. Sit\u00faase entre os r\u00edos Sot\u00f3n e Alcanadre e est\u00e1 limitada polas serras de Gratal e Guara.\nLimita ao norte coas comarcas de Jacetania e Alto G\u00e1llego, ao sur coas de Zaragoza e Los Monegros, ao leste con Somontano de Barbastro e ao oeste con Cinco Villas."}
{"id": "216303", "revid": "2074", "url": "https://gl.wikipedia.org/wiki?curid=216303", "title": "Praia da Cuncha", "text": ""}
{"id": "216305", "revid": "88215", "url": "https://gl.wikipedia.org/wiki?curid=216305", "title": "Trofeo Teresa Herrera 2006", "text": "A 61\u00ba edici\u00f3n do Trofeo Teresa Herrera celebrouse na Coru\u00f1a entre o 12 e o 13 de agosto de 2006. O campi\u00f3n foi o Deportivo da Coru\u00f1a, que logrou o seu 13\u00ba t\u00edtulo, o s\u00e9timo de xeito consecutivo."}
{"id": "216306", "revid": "88215", "url": "https://gl.wikipedia.org/wiki?curid=216306", "title": "Trofeo Teresa Herrera 2005", "text": "A 60\u00ba edici\u00f3n do Trofeo Teresa Herrera celebrouse na Coru\u00f1a entre o 13 e o 15 de agosto de 2005 nun torneo triangular. O campi\u00f3n foi o Deportivo da Coru\u00f1a, que conquistou o seu 12\u00ba t\u00edtulo, o sexto de xeito consecutivo.\nNo torneo participaron os dous principais equipos do Uruguai, o Nacional e o Pe\u00f1arol, que se enfrontaron entre si no segundo partido, o que supuxo a primeira e \u00fanica edici\u00f3n do \"cl\u00e1sico do f\u00fatbol uruguaio\" disputada f\u00f3ra do continente americano."}
{"id": "216309", "revid": "1822", "url": "https://gl.wikipedia.org/wiki?curid=216309", "title": "Dicotiled\u00f3nea", "text": ""}
{"id": "216310", "revid": "23204", "url": "https://gl.wikipedia.org/wiki?curid=216310", "title": "Henri Parot", "text": "Henri Parot, Unai, nado en Alxer o 6 de xaneiro de 1958, \u00e9 un membro de ETA. Formou parte do comando itinerante da banda ou comando \"Argala\" e foi capturado en abril de 1990. Recibiu 26 sentenzas condenatorias coas que sumou case 4.800 anos de prisi\u00f3n, s\u00e9ndolle imputados 82 asasinatos.\nTraxectoria.\nNado na daquela Alxeria francesa, pos\u00fae a nacionalidade francesa. Os seus pais proced\u00edan do sur de Francia. Trasladouse \u00e1 cidade de Baiona, onde comezou a expresarse en \u00e9uscaro cando ti\u00f1a 16 anos, en 1975. Ese ano, o seu irm\u00e1n Jean salvou a vida nun atentado tardofranquista nun restaurante de Baiona. Nesa \u00e9poca, os pr\u00f3fugos da xustiza espa\u00f1ola e os opositores ao goberno franquista refuxi\u00e1banse no Pa\u00eds Vasco franc\u00e9s. Posteriormente, Jean unir\u00edase tam\u00e9n \u00e1 banda terrorista.\nActividade terrorista.\nEn 1978, Parot contactou con ETA, a trav\u00e9s de Domingo Iturbe Abasolo, que chegar\u00eda a ser un dos l\u00edderes da organizaci\u00f3n, e quen supostamente lle propuxo ingresar nun novo comando \"itinerante\", chamado dentro da organizaci\u00f3n como \"Argala\". Este comando estaba formado soamente por cidad\u00e1ns de nacionalidade francesa, o que lles permit\u00eda moverse con certa liberdade, sen levantar sospeitas, por toda Espa\u00f1a.\nParot cometeu o seu primeiro asasinato o 2 de novembro dese ano en Ir\u00fan, cando el e Jean-Pierre Erremundeguy dispararon a queimarroupa contra o industrial Jos\u00e9 Legasa, que se negara a pagar o imposto revolucionario.\nEste comando perpetrou vinte e dous atentados, nos que morreron asasinadas 38 persoas e resultaron feridas m\u00e1is de duascentas, sobre todo militares e gardas civ\u00eds, inclu\u00edndo atentados como o asasinato do xeneral Guillermo Quintana Lacaci, sendo o propio Parot o asasino material, acompa\u00f1\u00e1ndoo o tam\u00e9n etarra Lasa Mitxelena como condutor do Renault 18 de cor branco no que cometeron dito asasinato, ou a voladura da casa cuartel de Zaragoza o 11 de decembro de 1987, onde causou 11 mortos (entre eles cinco nenas).\nDetenci\u00f3n e cargos.\nO 2 de abril de 1990 foi detido en Sevilla, mentres conduc\u00eda un coche cargado de explosivos co que pretend\u00eda que estoupase a xefatura de polic\u00eda, logo de tentar superar un control rutineiro da Garda Civil, con cuxos axentes sostivo un tiroteo, no que feriu a dous deles.\nA Henri Parot f\u00f3ronlle imputados 82 asasinatos, que supuxeron 26 sentenzas condenatorias coas que sumou case 4800 anos de cadea."}
{"id": "216311", "revid": "27155", "url": "https://gl.wikipedia.org/wiki?curid=216311", "title": "\u00c9ter", "text": "Un \u00e9ter \u00e9 un tipo de composto org\u00e1nico que cont\u00e9n un grupo funcional \u00e9ter formado por un \u00e1tomo de os\u00edxeno unido a dous grupos alquilo ou arilo, e que ten como f\u00f3rmula xeral R\u2013O\u2013R'. Un exemplo t\u00edpico \u00e9 o disolvente e anest\u00e9sico dietil \u00e9ter (ou \u00e9ter diet\u00edlico), que moitas veces se denomina, simplemente, \"\u00e9ter\" (CH3-CH2-O-CH2-CH3). Os \u00e9teres son compostos bastante com\u00fans en qu\u00edmica org\u00e1nica e bioqu\u00edmica, xa que o enlace \u00e9ter \u00e9 com\u00fan en certos carbohidratos e na lignina e certos l\u00edpidos especiais, como os das membranas celulares das arqueas.\nEstrutura e enlaces.\nOs \u00e9teres presentan o enlace C-O-C, que ten un \u00e1ngulo de enlace duns 104,5\u00b0 e distancias C-O duns 140 pm. A barreira para a rotaci\u00f3n entre os enlaces C-O \u00e9 baixa. O enlace do os\u00edxeno nos \u00e9teres, nos alcohois, e na auga \u00e9 parecido. Nos termos da teor\u00eda do enlace de valencia, a hibridaci\u00f3n no os\u00edxeno \u00e9 sp3.\nO os\u00edxeno \u00e9 m\u00e1is electronegativo c\u00f3 carbono, as\u00ed o hidr\u00f3xeno alfa para os \u00e9teres \u00e9 m\u00e1is \u00e1cido ca nas cadeas hidrocarbonadas simples. Por\u00e9n \u00e9 moito menos \u00e1cido c\u00f3 hidr\u00f3xeno alfa de grupos carbonilo (como nas cetonas ou aldehidos).\nDependendo dos grupos R e R' que leven, os \u00e9teres son clasificados en dous tipos: \u00e9teres simples ou sim\u00e9tricos, e \u00e9teres mixtos ou asim\u00e9tricos.\nNomenclatura.\nOs nomes dos \u00e9teres simples (\u00e9 dicir, aqueles que non levan ning\u00fan outro grupo adicional ou poucos) est\u00e1n formados polo nome dos dous substitu\u00edntes seguidos da palabra \u00e9ter. Por exemplo, etil metil \u00e9ter (CH3OC2H5), difenil\u00e9ter (C6H5OC6H5). As regras da IUPAC normalmente non se seguen para os \u00e9teres simples. Alg\u00fans \u00e9teres com\u00fans te\u00f1en nomes que adquiriron antes de que se formalizasen as regras de nomenclatura. O dietil \u00e9ter (ou \u00e9ter diet\u00edlico) \u00e9 co\u00f1ecido simplemente por \"\u00e9ter\", pero anteriormente era co\u00f1ecido por \"aceite doce de vitriolo\". O metil fenil \u00e9ter \u00e9 o anisol, porque fori atopado no an\u00eds (\"Pimpinella anisum\"). Entre os \u00e9teres arom\u00e1ticos est\u00e1n os furanos. Os acetais (\u03b1-alcoxi \u00e9teres R-CH(-OR)-O-R) son outra clase de \u00e9teres con propiedades caracter\u00edsticas.\nNo sistema de nomenclatura da IUPAC, os \u00e9teres denom\u00ednanse usando a f\u00f3rmula xeral \"alcoxialcano\", por exemplo CH3-CH2-O-CH3 \u00e9 o metoxietano. Se o \u00e9ter \u00e9 parte dunha mol\u00e9cula m\u00e1is complexa, \u00e9 descrito como un substitu\u00ednte alcoxi, polo que -OCH3 ser\u00eda considerado un grupo \"metoxi-\". O radical alquilo m\u00e1is simple escr\u00edbese primeiro, polo que CH3-O-CH2CH3 ser\u00eda \"metoxietano\" e non etoximetano. A nomenclatura consistente en mencionar os dous grupos alquilo seguidos de \"\u00e9ter\" que se mencionou antes \u00e9 unha denominaci\u00f3n trivial non normativa (por exemplo, \"etil metil \u00e9ter\").\nPoli\u00e9teres.\nOs poli\u00e9teres son compostos con m\u00e1is dun grupo \u00e9ter.\nOs \u00e9teres coroa son exemplos de poli\u00e9teres de baixo peso molecular. Algunhas toxinas producidas por dinoflaxelados como a brevetoxina e a ciguatoxina son unha clase de \u00e9teres denominados \"c\u00edclicos\" ou \"escada\".\nO termo poli\u00e9ter ref\u00edrese xeralmente a pol\u00edmeros que conte\u00f1en o grupo funcional \u00e9ter na s\u00faa cadea principal. o termo glicol res\u00e9rvase para os de baixa ou media masa molar cando a natureza do seu grupo terminal (normalmente un grupo hidroxilo) a\u00ednda \u00e9 importante nas propiedades do pol\u00edmero. O termo \"\u00f3xido\" ou outros termos \u00fasanse para pol\u00edmeros de elevada masa molar cando o o grupo terminal xa non afecta \u00e1s propiedades do pol\u00edmero.\nPoli\u00e9teres alif\u00e1ticos\nPoli\u00e9teres arom\u00e1ticos\nOs pol\u00edmeros fenil \u00e9ter son unha clase de poli\u00e9teres que conte\u00f1en ciclos arom\u00e1ticos na s\u00faa cadea principal. Exemplos: polifenil \u00e9ter (PPE) e poli(p-fenileno \u00f3xido) (PPO).\nCompostos relacionados.\nMoitas clases de compostos con enlaces C-O-C non se consideran \u00e9teres, como \u00e9 o caso dos seguintes: \u00c9ster (R-C(=O)-O-R), hemiacetal (R-CH(-OH)-O-R), anh\u00eddrido de \u00e1cido carbox\u00edlico (RC(=O)-O-C(=O)R).\nPropiedades f\u00edsicas.\nAs mol\u00e9culas de \u00e9ter non poden forman enlaces de hidr\u00f3xeno entre si, o que d\u00e1 lugar a que te\u00f1an un relativamente baixo punto de ebulici\u00f3n comparado co de alcohois an\u00e1logos. Esta diferenza cos alcohois faise menor cando as cadeas carbonadas son en ambos os casos m\u00e1is longas, xa que as forzas de Van der Waals nas cadeas carbonadas predominan sobre os enlaces de hidr\u00f3xeno.\nOs \u00e9teres son lixeiramente polares. O \u00e1ngulo de enlace C-O-C no grupo funcional \u00e9 de 110\u00b0, e os dipolos C-O non se cancelan. Os \u00e9teres son m\u00e1is polares c\u00f3s alquenos pero non tanto como os alcohois, \u00e9steres ou amidas de estrutura comparable. Por\u00e9n, a presenza de dous pares de electr\u00f3ns solitarios no os\u00edxeno fai que a formaci\u00f3n de enlaces de hidr\u00f3xeno coa auga sexa posible.\nOs \u00e9teres c\u00edclicos como o tetrahidrofurano e 1,4-dioxano son miscibles en auga debido ao \u00e1tomo de os\u00edxeno m\u00e1is exposto para formar enlaces de hidr\u00f3xeno comparado cos \u00e9teres alif\u00e1ticos.\nReacci\u00f3ns.\nOs \u00e9teres en xeral te\u00f1en pouca reactividade qu\u00edmica, pero son m\u00e1is reactivos c\u00f3s alcanos (os ep\u00f3xidos, cetais, e acetais non son compostos representativos dos \u00e9teres, polo que non se tratar\u00e1n). As reacci\u00f3ns m\u00e1is importantes expl\u00edcanse a continuaci\u00f3n.\nRotura dos \u00e9teres.\nA\u00ednda que os \u00e9teres resisten a hidr\u00f3lise, poden ser rotos (clivados) por \u00e1cidos minerais como o \u00e1cido hidrobr\u00f3mico e o \u00e1cido hidroi\u00f3dico. O cloruro de hidr\u00f3xeno rompe os \u00e9teres lentamente. Os metil \u00e9teres poden orixinar metil haluros:\nEstas reacci\u00f3ns te\u00f1en lugar por medio de intermediatos onio, por exemplo, [RO(H)CH3]+Br-.\nAlg\u00fans \u00e9teres rompen rapidamente con boro tribromuro (mesmo pode usarse cloruro de aluminio nalg\u00fans casos) para render alquil bromuro. Dependendo dos substitu\u00edntes, alg\u00fans \u00e9teres poden ser clivados cunha varios de reactivos, como poden ser bases fortes.\nFormaci\u00f3n de per\u00f3xidos.\nCando se almacenan en presenza de aire ou os\u00edxeno, os \u00e9teres tenden a formar per\u00f3xidos explosivos, como o dietil \u00e9ter per\u00f3xido. A reacci\u00f3n \u00e9 acelerada pola luz, catalizadores met\u00e1licos, e aldehidos. Ademais de evitar o seu almacenamento en condici\u00f3ns nas que \u00e9 probable que se formen per\u00f3xidos, recom\u00e9ndase, cando se usan como disolventes, non destilalos ata secalos, xa que os per\u00f3xidos que se puideron formar, como son m\u00e1is vol\u00e1tiles c\u00f3 \u00e9ter, poden quedar moi concentrados nas \u00faltimas pingas de l\u00edquido.\nBases de Lewis.\nOs \u00e9teres serven como bases de Lewis ou bases de Br\u00f8nsted. Os \u00e1cidos fortes protonan o os\u00edxeno dando \"i\u00f3ns onio.\" Por exemplo, o dietil \u00e9ter forma un complexo co boro trifluoruro, \u00e9 dicir, dietil eterato (BF3.OEt2). Os \u00e9teres tam\u00e9n se coordinan co centro Mg(II) do reactivo de Grignard. Os poli\u00e9teres, inclu\u00eddos moitos antibi\u00f3ticos, criptandos, e \u00e9teres coroa, \u00fanense fortemente a cati\u00f3ns met\u00e1licos de alcalis.\nHaloxenaci\u00f3n alfa.\nEsta reactividade \u00e9 parecida \u00e1 tendencia dos \u00e9teres que te\u00f1en \u00e1tomos de hidr\u00f3xeno alfa a formar per\u00f3xidos. O cloro orixina alfa-cloro\u00e9teres.\nS\u00edntese.\nOs m\u00e9todos m\u00e1is com\u00fans para obter estes compostos son:"}
{"id": "216312", "revid": "22570", "url": "https://gl.wikipedia.org/wiki?curid=216312", "title": "Demeter (sat\u00e9lite)", "text": "Demeter (acr\u00f3nimo de \"Detection of ElectroMagnetic Emissions Transmitted from Earthquake Regions\") \u00e9 un sat\u00e9lite artificial do CNES lanzado o 29 de xu\u00f1o de 2004 desde o cosm\u00f3dromo de Baikonur mediante un foguete Dnepr.\nCaracter\u00edsticas.\nDemeter \u00e9 un sat\u00e9lite franc\u00e9s adicado a monitorizar a actividade electromagn\u00e9tica da ionosfera durante e despois de terremotos para intentar establecer unha relaci\u00f3n entre ambos fen\u00f3nemos.\nInstrumentaci\u00f3n.\nDemeter levaba a bordo os seguintes instrumentos:"}
{"id": "216313", "revid": "4817", "url": "https://gl.wikipedia.org/wiki?curid=216313", "title": "Detection of ElectroMagnetic Emissions Transmitted from Earthquake Regions", "text": ""}
{"id": "216315", "revid": "89787", "url": "https://gl.wikipedia.org/wiki?curid=216315", "title": "Comunidad de Teruel", "text": "A Comunidad de Teruel \u00e9 unha comarca situada no sur da provincia de Teruel, en Arag\u00f3n. A s\u00faa capital \u00e9 Teruel.\nXeograf\u00eda.\nLimita ao norte coas comarcas do Jiloca e as Cuencas Mineras, ao oeste coa Sierra de Albarrac\u00edn, ao leste co Maestrazgo e G\u00fadar-Javalambre e ao sur coa provincia de Cuenca (Castela-A Mancha) e o Rinc\u00f3n de Ademuz, xa na provincia de Valencia (Comunidade Valenciana).\nMunicipios.\nA comarca engloba aos municipios de Ababuj, Aguat\u00f3n, Aguilar del Alfambra, Alba, Alfambra, Almohaja, Alobras, Alpe\u00f1\u00e9s, Argente, Cama\u00f1as, Camarillas, Ca\u00f1ada Vellida, Cascante del R\u00edo, Cedrillas, Celadas, Cella, Corbal\u00e1n, Cubla, El Cuervo, Cuevas Labradas, Escorihuela, Fuentes Calientes, Galve, Jorcas, Libros, Lid\u00f3n, Monteagudo del Castillo, Orrios, Pancrudo, Peralejos, Perales del Alfambra, El Pobo, Rillo, Riodeva, Santa Eulalia del Campo, Teruel, Torm\u00f3n, Torrelac\u00e1rcel, Torremocha de Jiloca, Tramacastiel, Valacloche, Veguillas de la Sierra, Villarquemado, Villastar, Villel e Visiedo.\nHistoria.\nA lei de creaci\u00f3n da comarca \u00e9 a 7/2003 do 12 de marzo de 2002. Foi constitu\u00edda o 28 de abril de 2002. As competencias f\u00f3ronlle traspasadas o 1 de outubro de 2003.\nEconom\u00eda.\nA industria da comarca conc\u00e9ntrase principalmente na capital, Teruel. Nas demais poboaci\u00f3ns destaca a gander\u00eda, grazas \u00e1 elaboraci\u00f3n de xam\u00f3ns con denominaci\u00f3n de orixe; e a agricultura, especialmente a de seca\u00f1o. Tam\u00e9n son importantes para a s\u00faa econom\u00eda o Parque paleontol\u00f3xico de Galve e o parque tem\u00e1tico Din\u00f3polis."}
{"id": "216317", "revid": "29398", "url": "https://gl.wikipedia.org/wiki?curid=216317", "title": "Kevin V\u00e1zquez Comesa\u00f1a", "text": "Kevin V\u00e1zquez Comesa\u00f1a, nado o 23 de marzo de 1993 en Nigr\u00e1n \u00e9 un futbolista que xoga na demarcaci\u00f3n de Defensa.\nTraxectoria.\nFormouse como futbolista nas categor\u00edas inferiores do Celta de Vigo debutando no Celta de Vigo B en Segunda Divisi\u00f3n B na tempada 2011-2012, adestrando tam\u00e9n en varias ocasi\u00f3ns co primeiro equipo, chegando a ir convocado co primeiro equipo para \u00f3 partido contra o Sevilla, da xornada 36, \u00f3 10 de maio do 2015, Kevin estivo no banqui\u00f1o co n\u00famero 33, acompa\u00f1ado tam\u00e9n polos xogadores do filial Borja Fern\u00e1ndez (28), Pape Cheikh (36) e Diego Alende (38).\nV\u00e9xase tam\u00e9n.\nLigaz\u00f3ns externas.\nPortal sobre o Celta de Vigo do Faro de Vigo"}
{"id": "216318", "revid": "23204", "url": "https://gl.wikipedia.org/wiki?curid=216318", "title": "Ignacio Insa", "text": "Ignacio Insa Bohigues m\u00e1is co\u00f1ecido como Natxo Insa, nado o 9 de xullo de 1986 en Cocentaina (Alacant), \u00e9 un futbolista espa\u00f1ol. Xoga na demarcaci\u00f3n de centrocampista defensivo para o Johor Darul Ta'zim FC.\nTraxectoria.\nFormouse nas categor\u00edas inferiores do Valencia CF chegando a participar no primeiro equipo no ano 2007. Ese mesmo ano foi traspasado ao Eibar, onde xogou dous anos.\nNa tempada 2009-2010 fichou polo filial do Villareal CF. Ao non contar con oportunidades no primeiro equipo o seu bo papel levouno a fichar polo Celta de Vigo no 2011, ano no que loitaba por ascender \u00e1 Primeira Divisi\u00f3n."}
{"id": "216319", "revid": "56817", "url": "https://gl.wikipedia.org/wiki?curid=216319", "title": "Casteligo", "text": "O top\u00f3nimo galego Casteligo pode referirse a:"}
{"id": "216321", "revid": "85894", "url": "https://gl.wikipedia.org/wiki?curid=216321", "title": "O Chao, Casteligo, Chandrexa de Queixa", "text": "O Chao \u00e9 un lugar da parroquia de Casteligo, no concello ourens\u00e1n de Chandrexa de Queixa, na Comarca da Terra de Trives. Ti\u00f1a 28 habitantes no ano 2011 segundo datos do IGE, dos cales 13 eran homes e 15 mulleres."}
{"id": "216324", "revid": "27155", "url": "https://gl.wikipedia.org/wiki?curid=216324", "title": "Cromosoma 12", "text": "O cromosoma 12 humano \u00e9 un cromosoma pertencente a un dos 23 pares de cromosomas humanos. Nas c\u00e9lulas diploides temos d\u00faas copias deste cromosoma e nas haploides un. \u00c9 un cromosoma autos\u00f3mico que pola posici\u00f3n do seu centr\u00f3mero \u00e9 un cromosoma submetac\u00e9ntrico. O cromosoma 12 cont\u00e9n 143 mill\u00f3ns de pares de bases e isto sup\u00f3n entre o 4 e o 4,5 % do total do ADN da c\u00e9lula.\nIdentificar os xenes que hai nun cromosoma \u00e9 unha \u00e1rea activa da investigaci\u00f3n xen\u00e9tica na que se utilizan diversos m\u00e9todos, que poden dar lugar a cifras distintas. Est\u00edmase que o cromosoma 12 probablemente cont\u00e9n entre 1.000 e 1.300 xenes. Cont\u00e9n o cl\u00faster de xenes Homeobox C.\nXenes.\nAlg\u00fans dos xenes situados no cromosoma 12 son os seguintes:\nEnfermidades asociadas.\nAlgunhas das enfermidades que est\u00e1n asociadas con defectos en xenes do cromosoma 12 son as seguintes :\nTrastornos cromos\u00f3micos.\nCambios na estrutura e n\u00famero de copias do cromosoma 12 poden tam\u00e9n causar problemas de sa\u00fade e desenvolvemento. Entre elas est\u00e1n:"}
{"id": "216326", "revid": "27155", "url": "https://gl.wikipedia.org/wiki?curid=216326", "title": "Cromosoma 12 humano", "text": ""}
{"id": "216327", "revid": "89787", "url": "https://gl.wikipedia.org/wiki?curid=216327", "title": "Narf", "text": "Francisco Xavier P\u00e9rez V\u00e1zquez, nado en Silleda o 24 de abril de 1968 e finado en Santiago de Compostela o 15 de novembro de 2016, m\u00e1is co\u00f1ecido como Narf, nos inicios \u2013como integrante da banda Os Quinindiolas e mais de Nicho Varullo, na compa\u00f1\u00eda teatral Ch\u00e9vere e posteriormente en Psicof\u00f3nica de Conxo\u2013 co\u00f1ecido unicamente como Fran P\u00e9rez, foi un cantante e compositor galego reco\u00f1ecido pola forte personalidade e orixinalidade da s\u00faa obra, que procurou incorporar \u00e1s estruturas do rock distintas influencias sonoras. Sobresa\u00edu como compositor de bandas sonoras para teatro e outros espect\u00e1culos, compaxinando esta faceta coa de actor en diferentes funci\u00f3ns teatrais. Colaborou con moitos outros artistas e levou a s\u00faa m\u00fasica arredor do mundo, amosou o seu compromiso coa cultura galega e sentiu asemade unha fonda afinidade pola m\u00fasica africana.\nTraxectoria.\nMudouse da s\u00faa vila natal a Santiago de Compostela sendo a\u00ednda moi novo. Foi membro do grupo Os Quinindiolas, xunto a Xel\u00eds de Toro, Pepe Send\u00f3n e Marcos Teira, entre outros. Foi membro tam\u00e9n do ef\u00e9mero grupo Nicho Varullo, xunto a Pepe Send\u00f3n e Carlos Santiago. Formou parte da compa\u00f1\u00eda de teatro Ch\u00e9vere e foi un dos fundadores da sala Nasa, que naceu vinculada a devandita compa\u00f1\u00eda no ano 1992, canda el estaban Xes\u00fas Ron, Miguel de Lira, Pepe Send\u00f3n, Blanca Cend\u00e1n, John Eastham e Carlos Santiago. Compo\u00f1\u00eda canci\u00f3ns para a Banda da Nasa e participou nalgunhas montaxes teatrais como actor para a compa\u00f1\u00eda teatral Ch\u00e9vere, como \"M\u00e1quina total\" (1994), \"Annus Horribilis\" (1994) etc. e en infinidade de n\u00fameros da Ultranoite. Abandonou o proxecto no ano 1998.\nSegundo Narf declarou: \u2013\"co di\u00f1eiro de Xel\u00eds fundamos en 1990 a discogr\u00e1fica \"Spectra\", pero aquilo foi unha ru\u00edna\". Cos fondos procedentes dun premio literario concedido en Lugo no ano 1990 \u00e1 novela de Xel\u00eds de Toro \"Non hai misericordia\" puideron pagar os debuts de Nicho Varullo e Os Quinindiolas e mais a edici\u00f3n da banda sonora de \"R\u00edo Bravo\" (1990) da compa\u00f1\u00eda Ch\u00e9vere. En 1998 conformou a banda Psicof\u00f3nica de Conxo da que Carlos Santiago e Pepe Send\u00f3n, compa\u00f1eiros seus en traballos anteriores, formaban parte.\nTras un longo percorrido no mundo da m\u00fasica, Fran P\u00e9rez creou no ano 2004 o concepto art\u00edstico de Narf: \"nova identidade para un m\u00fasico inquedo que investiga o ritmo e a harmon\u00eda\" e gust\u00e1balle definirse como cancionista. Emprendeu alg\u00fans traballos en solitario, contando tres \u00e1lbums, e colaborou asemade con outros artistas. Con Jabier Muguruza e Miquel Gil puxo en escena \"Mundo Caf\u00e9\" (2005), un espect\u00e1culo que un\u00eda m\u00fasica e literatura, proxecto que finalmente quedou plasmado nun disco. Coa banda mozambicana Timbila Muzimba emprendeu o proxecto cultural \"Bumba\" (2006), confluencia dos sons tradicionais do pobo chopi coa m\u00fasica de Narf, cooperaci\u00f3n que perdurarou m\u00e1is de dez anos e que conclu\u00edu con \"Da Zigala a Zemambiquo\" (2016), segunda parte do proxecto \"Bumba\". Co\u00f1eceu a Manecas Costa incidentalmente nun camerino durante o Festival Internacional da Lusofon\u00eda Cantos na Mar\u00e9 en Pontevedra ao que acudiron como convidados e acordaron colaborar xuntos a partir de ent\u00f3n, froito daquel encontro naceu o \u00e1lbum \"Al\u00f3 Irmao!\" (2010), conseguiron o n\u00famero 1 no \"Top ten\" da RDP-\u00c1frica co seu disco en agosto do ano 2010 e permaneceu no cumio da lista durante tres semanas. Con Quico Cadaval presentou \"Obrigado!\", un espect\u00e1culo no que conflu\u00edan as actuaci\u00f3ns musicais e os relatos. E da colaboraci\u00f3n con Ux\u00eda naceu o disco \"Baladas da Galiza imaxinaria\" (2015).\nNo festival Liet-Lavlut, dedicado a fomentar o uso das linguas minorizadas europeas, celebrado no ano 2006 en \u00d6stersund (Suecia) acadou o segundo posto co tema \"Santiago\", inclu\u00eddo no seu \u00e1lbum \"T\u00f3tem\" (2007). En decembro do ano 2008 levou a m\u00fasica do seu segundo \u00e1lbum en solitario \"T\u00f3tem\" a Delhi e Katmand\u00fa na compa\u00f1a de Juan Ramos, con quen coincidira previamente no grupo Os Quinindiolas. Actuou no Festival C\u00e2mbio Sonoro en Recife acompa\u00f1ado por Marcos Teira e Pepe Send\u00f3n no 2008. Participou con Manecas Costa e Timbila Muzimba no Festival d'Agosto de Maputo, onde estivo en varias edici\u00f3ns. Asistiu no 2009 ao IX Mercado Cultural para amosar \"Al\u00f3 Irmao!\" con Manecas Costa, actuaron en Jequi\u00e9, S\u00e3o Paulo e Salvador de Ba\u00eda, estiveron en Porto Alegre e tam\u00e9n en Buenos Aires, no 2010 actuaron de novo xuntos no City of London Festival. Estreou o espect\u00e1culo \"Atl\u00e1ntic@s\" xunto aos artistas galegos Ux\u00eda, Rosa Cedr\u00f3n e Budi\u00f1o no Mar del Plata, dentro do MICSUR, no mes de maio de 2014. Presentou a s\u00faa m\u00fasica en m\u00faltiples festivais arredor do mundo, como no Ant\u00eddoto en S\u00e3o Paulo, no festival de Mindelo, noutros \u00e1mbitos como o BAFIM en Buenos Aires e tam\u00e9n levou a s\u00faa m\u00fasica aos escenarios de Cuba, Niter\u00f3i, R\u00edo de Xaneiro, Guinea-Bisau, Varsovia, Brighton, Barcelona, Sevilla, Cracovia ou Newcastle.\nCompuxo m\u00e1is de trinta bandas sonoras para produci\u00f3ns teatrais de diferentes compa\u00f1\u00edas de Galiza e Portugal, como a \u00f3pera experimental \"Resaca\" (1996), con libreto de Pepe Send\u00f3n, na s\u00faa etapa como membro fundador da sala Nasa, \"A boa persoa de Sezu\u00e1n\" (2008) e \"Salom\u00e9\" (2010) para o Centro Dram\u00e1tico Galego ou a \"Queima do Judas\" para Trigo Limpo teatro ACERT, que se celebra t\u00f3dolos anos en Tondela o S\u00e1bado Santo, espect\u00e1culo do que foi responsable musical entre os anos 2000 e 2015. Musicou e interpretou os poemas de Xos\u00e9 Velo \"Ser e triunfar\" para o videoclip \"Santa Liberdade\" no ano 2000 e \"Espranza\" para o DVD do libro \"150 anos do Banquete de Conxo. 50 aniversario do Congreso da Emigraci\u00f3n\" no ano 2006. Formou parte do elenco de actores na obra de teatro \"A \u00f3pera dos tres re\u00e1s\" (2011), interpretando os papeis de Dedotorto e trobeiro cego, baixo a direcci\u00f3n esc\u00e9nica de Quico Cadaval para o Centro Dram\u00e1tico Galego. No eido audiovisual participou como compositor das canci\u00f3ns no relato infantil multimedia \"O labirinto dos so\u00f1os\", con texto e direcci\u00f3n de Pepe Send\u00f3n, na serie de televisi\u00f3n baseada no relato anterior \"O Labirinto dos So\u00f1os: Ventura na Illa de Hypnos\" entre outros traballos.\nMorte.\nEntre os meses de marzo e abril de 2016 estivo 40 d\u00edas nos Estados Unidos de Am\u00e9rica durante a xira de presentaci\u00f3n do seu \u00faltimo disco \"Baladas da Galiza imaxinaria\", feito en colaboraci\u00f3n con Ux\u00eda. No mes de setembro de 2016 suspendeu por recomendaci\u00f3n m\u00e9dica un concerto da antedita xira previsto en Ribeira por mor do seu delicado estado de sa\u00fade. Outros concertos programados en Bilbao, Barcelona, Madrid ou Manresa foron aprazados. Malia todo, os seus \u00faltimos concertos celebr\u00e1ronse no Teatro Principal de Santiago xunto aos africanos Timbila Muzimba para amosar ao p\u00fablico o proxecto \"Bumba II: Da Zigala a Zemambiquo\", o 22 de outubro no marco do Womex e o d\u00eda 23 o derradeiro. Faleceu a causa dun cancro o 15 de novembro de 2016 aos 48 anos de idade.\nReco\u00f1ecemento.\nTrala s\u00faa morte fix\u00e9ronse varias homenaxes na s\u00faa lembranza. A primeira delas foi o ano seguinte, durante o XIII Festival Internacional da Lusofon\u00eda Cantos na Mar\u00e9, celebrado o 14 de xaneiro de 2017 no Pazo da Cultura de Pontevedra.\nNun acto celebrado o 21 de febreiro de 2017 na galer\u00eda Sargadelos en Santiago de Compostela, que serviu para pechar unha exposici\u00f3n con ilustraci\u00f3ns inspiradas en Rosal\u00eda de Castro no 180 aniversario do seu nacemento, celebrouse unha homenaxe conxunta dedicada a Narf e Rosal\u00eda organizada por El Patito Editorial e o concello, onde a editorial presentou \"Nas tardes escuras\" (2013), disco no que Narf adaptou os poemas de Rosal\u00eda ao rock.\nUnha estatua de bronce foi inaugurada en Boiro o 10 de xu\u00f1o de 2017 durante unha homenaxe feita no seu honor na Pousada das \u00c1nimas, sala de concertos que posteriormente cambiou o seu nome, denomin\u00e1ndose A Pousada da Galiza Imaxinaria na s\u00faa honra.\nO 30 de agosto de 2017 celebrouse un concerto tributo a Narf na praza da Quintana durante o festival Feito a Man en Santiago de Compostela.\nNa cuarta edici\u00f3n do festival O mar nunha flor, celebrado o 4 de agosto de 2018 na Illa de Arousa, varios artistas participaron nun concerto dedicado na s\u00faa memoria.\nO 28 de febreiro de 2019 rendeuse tributo a Narf en Lugo durante o ciclo de concertos Lubic\u00e1n coa celebraci\u00f3n do espect\u00e1culo \"Encontrarte, o lubic\u00e1n de Narf\", no que participaron varios artistas.\nDurante o festival Ahoje \u00e9 ahoje, organizado polo teatro Avenida en Maputo (Mozambique), celebrouse o 3 de novembro de 2019 unha homenaxe en lembranza de Narf.\nA Deputaci\u00f3n da Coru\u00f1a pasou a denominar o concurso musical de rock como Concurso Fran P\u00e9rez \"Narf\" para grupos e artistas musicais a partir de 2017.\nDiscograf\u00eda.\nCon Os Quinindiolas\nCon Nicho Varullo\nCon Psicof\u00f3nica de Conxo\nCon Jabier Muguruza e Miquel Gil\nCon Manecas Costa\nCon Ux\u00eda\nComo Narf en solitario\nNo audiovisual.\nComo compositor de bandas sonoras\nPremios.\nComo compositor de bandas sonoras para teatro e outros espect\u00e1culos\nComo m\u00fasico"}
{"id": "216328", "revid": "1131", "url": "https://gl.wikipedia.org/wiki?curid=216328", "title": "Liet Lavlut", "text": ""}
{"id": "216329", "revid": "12452", "url": "https://gl.wikipedia.org/wiki?curid=216329", "title": "Francisco Xavier P\u00e9rez V\u00e1zquez", "text": ""}
{"id": "216331", "revid": "22570", "url": "https://gl.wikipedia.org/wiki?curid=216331", "title": "Museo Pablo Casals", "text": "O Museo Pablo Casals \u00e9 un museo da cidade de San Xo\u00e1n (Porto Rico), dentro do Vello San Xo\u00e1n. Est\u00e1 situado nunha casa colonial da praza de San Jos\u00e9.\nEst\u00e1 adicado ao violonchelista catal\u00e1n e universal, Pau Casals (1876-1973), quen viviu os derradeiros 17 anos da s\u00faa vida na capital portorrique\u00f1a, onde ademais rematou a s\u00faa obra mestra \"El Pessebre\". Os amantes da m\u00fasica poden examinar a biblioteca e a cintateca do m\u00fasico, as\u00ed como o seu piano, violonchelo e obxectos persoais. Actualmente acolle unha exposici\u00f3n de fotograf\u00edas e documentos sobre o concerto de Casals na Casa Branca, en 1961. Abre de Martes a S\u00e1bados, de 9.30 a 16.30. \u00c9 administrado pola \"Corporaci\u00f3n de las Artes Musicales\", que tam\u00e9n xestiona o Festival Casals de Puerto Rico."}
{"id": "216340", "revid": "98629", "url": "https://gl.wikipedia.org/wiki?curid=216340", "title": "Babe", "text": "Babe \u00e9 un filme estadounidense dirixido por Chris Noonan que se estreou en 1995. Bas\u00e9ase na obra de Dick King-Smith \"The Sheep-Pig\".\nSinopse.\nNa granxa Hogget vive toda clase de animais. Cada animal ten un traballo que sabe como facer e cada un intenta facelo ben, porque sabe cal \u00e9 o seu sitio. \u00c1 granxa chega Babe, un porqui\u00f1o que o granxeiro ga\u00f1ou nun concurso. Hogget sente que hai algo especial en Babe e decide ensinarlle o oficio de can pastor e deste xeito tan peculiar, Babe evita sela cea de Nadal."}
{"id": "216341", "revid": "85894", "url": "https://gl.wikipedia.org/wiki?curid=216341", "title": "Nicholle Tom", "text": "Nicholle Tom, nada o 23 de marzo de 1978 en Hinsdale, Illinois, \u00e9 unha actriz estadounidense m\u00e1is co\u00f1ecida por interpretar a Maggie Sheffield na serie de televisi\u00f3n da CBS \"A Nanny\"."}
{"id": "216342", "revid": "98629", "url": "https://gl.wikipedia.org/wiki?curid=216342", "title": "Rojo y negro", "text": "Rojo y negro \u00e9 un filme espa\u00f1ol de 1942 dirixido polo falanxista Carlos Ar\u00e9valo. O t\u00edtulo fai referencia \u00e1s cores da bandeira da Falanxe, as mesmas que as da politicamente oposta Confederaci\u00f3n Nacional do Traballo.\nSinopse.\nLu\u00edsa e Miguel son mozos dende que eran uns nenos, e sempre estiveron xuntos. Durante a Segunda Rep\u00fablica Miguel af\u00edliase a un partido de esquerdas e Lu\u00edsa \u00e1 Falanxe. Lu\u00edsa comeza a axudar a compa\u00f1eiros de partido perseguidos ou capturados. Co fin de comprobar se un deles se atopa preso na checa do Convento das Adoratrices, entra nela fac\u00e9ndose pasar por membro das Xuventudes Socialistas Unificadas. Pero o encargado da mesma, sospeita dela e faina seguir cando volve \u00e1 s\u00faa casa.\nTralo rexistro da s\u00faa casa, descobren o recibo da s\u00faa afiliaci\u00f3n \u00f3 partido e \u00e9 detida. En primeiro lugar \u00e9 levada \u00e1 Checa das Adoratrices, onde \u00e9 violada, e finalmente trasl\u00e1dana \u00e1 Checa de Fomento.\nCando Miguel se decata de que est\u00e1 al\u00ed, corre no seu coche a buscala, pero \u00f3 chegar descobre que fac\u00eda un cuarto de hora que a levaran fusilar. Corro\u00eddo pola dor, Miguel comeza un tiroteo contra unha patrulla de milicianos, provocando deste xeito a s\u00faa propia morte."}
{"id": "216346", "revid": "88215", "url": "https://gl.wikipedia.org/wiki?curid=216346", "title": "Manuel Romay", "text": "Jorge Manuel Romay Santiago, nado en Malpica de Berganti\u00f1os o 29 de xullo de 1990, \u00e9 un futbolista galego que xoga de mediapunta no Arenteiro.\nTraxectoria.\nNa pretempada 2012\u201313 anunciouse a s\u00faa incorporaci\u00f3n ao Deportivo da Coru\u00f1a B, procedente do Monta\u00f1eros CF. En 2014 uniuse ao SC Austria Lustenau. En 2015 fichou polo CD Boiro.\nO 1 de xullo de 2017 foi fichado polo Deportivo da Coru\u00f1a para o seu equipo filial, logo do ascenso a Segunda Divisi\u00f3n B."}
{"id": "216351", "revid": "88215", "url": "https://gl.wikipedia.org/wiki?curid=216351", "title": "Jorge Cano", "text": "Jorge Cano Berm\u00fadez de Castro, nado na Coru\u00f1a o 4 de xullo de 1990, \u00e9 un futbolista galego. Xoga de interior dereito no Compostela.\nTraxectoria.\nComezou a xogar ao f\u00fatbol aos 7 anos na canteira do Monta\u00f1eros, ata que en idade alev\u00edn ingresou no Deportivo da Coru\u00f1a. Pasou polas diferentes categor\u00edas inferiores do club ata o equipo xuvenil, e en 2009 regresou ao Monta\u00f1eros, para xogar co primeiro equipo na Segunda Divisi\u00f3n B.\nDebutou na categor\u00eda de bronce do f\u00fatbol espa\u00f1ol na xornada 5 da tempada 2009/10, da man do adestrador Jos\u00e9 Ram\u00f3n ante o Eibar en Ipurua. Marcou o seu primeiro gol na seguinte xornada, contra o Barakaldo, e a partir de ent\u00f3n comezou a ser habitual no once titular do equipo. Militou durante tres tempadas no Monta\u00f1eros, disputando 84 partidos e sumando 13 goles, ata que ao remate da tempada 2011/12 o club descendeu e prescindiu do seu equipo s\u00e9nior.\nNa pretempada 2012/13 anunciouse a s\u00faa volta ao Deportivo da Coru\u00f1a, para militar no seu filial, o Fabril, na Terceira Divisi\u00f3n. Militou unha soa tempada no equipo adestrado por Jos\u00e9 Luis Devesa, disputando 32 partidos de liga e 2 m\u00e1is da frustrada promoci\u00f3n de ascenso.\nEn 2013 fichou polo Cerceda, da mesma categor\u00eda. Durante a s\u00faa primeira tempada, o equipo dirixido por Jos\u00e9 Luis Lemos rematou subcampi\u00f3n do grupo I, mentres que Jorge Cano foi o m\u00e1ximo goleador do grupo, con 24 goles, 3 m\u00e1is que o segundo, Curra. Disputou a promoci\u00f3n de ascenso e marcou un gol ante o Tenerife B, pero o equipo caeu na primeira eliminatoria. Na seguinte campa\u00f1a sumou 13 goles e volveu xogar a promoci\u00f3n de ascenso, perdendo de novo na primeira rolda, desta vez ante a SD Logro\u00f1\u00e9s.\nEn 2015 recalou no Boiro, no que militou durante as seguintes tres tempadas. Na primeira delas o equipo logrou o ascenso \u00e1 Segunda Divisi\u00f3n B como campi\u00f3n e Jorge Cano foi elixido mellor xogador do Grupo I Terceira Divisi\u00f3n. Xa na terceira categor\u00eda, o equipo logrou a permanencia no campo, pero foi descendido administrativamente por motivos econ\u00f3micos. Cano pechou o seu paso polo club ao remate da tempada 2017/18, despois de 114 partidos e 32 goles.\nEntre 2018 e 2022 xogou no Berganti\u00f1os, logrando na s\u00faa terceira campa\u00f1a o ascenso \u00e1 Segunda Divisi\u00f3n RFEF. En decembro de 2019 foi titular no hist\u00f3rico partido de Copa do Rei contra o Sevilla en Riazor. Dous anos despois, tam\u00e9n na Copa do Rei, marcoulle un gol ao Rayo Vallecano, da Primeira Divisi\u00f3n, nun partido disputado nas Eiroas. Acumulou un total de 135 encontros co club de Carballo, nos que marcou 24 tantos.\nEn xullo de 2022 foi anunciado como novo xogador do Compostela, tam\u00e9n da Segunda RFEF."}
{"id": "216352", "revid": "88628", "url": "https://gl.wikipedia.org/wiki?curid=216352", "title": "Rubio (hom\u00f3nimos)", "text": "Con rubio podemos referirnos a:"}
{"id": "216354", "revid": "98629", "url": "https://gl.wikipedia.org/wiki?curid=216354", "title": "Finis Mundi", "text": "Finis Mundi \u00e9 unha novela de Laura Gallego Garc\u00eda publicada pola Editorial SM en 1999. Recibiu o premio Barco de Vapor de 1998 e foi finalista do Premio Nacional de Literatura Infantil e Xuvenil. Foi traducido a varias linguas.\nEn lat\u00edn \"finis mundi\" , significa a \"fin do mundo\", frase suxerida pola nai da autora, Marisa Garc\u00eda. Pola s\u00faa parte, cada un dos tres cap\u00edtulos que compo\u00f1en a obra comeza cunha expresi\u00f3n apocal\u00edptica, como \"Mundus senescit\" (\"o mundo avellenta\"), \"Ruinis crescentibus\" (\"medra a desolaci\u00f3n, a ru\u00edna\") ou \"Mundi termino appropinquante\" (\"ach\u00e9gase a fin do mundo\").\nTrama.\nA historia componse de tres partes m\u00e1is un ep\u00edlogo:\nLibro 1: O Eixo do Presente.\nAno 997. Comeza presentando a un xove monxe franc\u00e9s de 14 anos chamado Michel, que sobreviviu \u00e1 destruci\u00f3n do seu convento. No seu pobo co\u00f1ece a Mattius que, acompa\u00f1ado do seu can Sirius, vai de cidade en cidade exercendo o seu oficio de xograr. Michel f\u00e1lalle de que a fin do mundo chegar\u00e1 no ano mil, e que para evitalo debe invocar \u00f3 Esp\u00edrito do Tempo coa axuda dos tres Eixos. Agora debe atopar o Eixo do Presente, que se agocha na Cidade Dourada. As\u00ed, Michel e Mattius parten en busca desa misteriosa cidade, parando en pobos para entreter \u00f3s alde\u00e1ns. Nun deses pobos, asisten a un asedio polos cabaleiros do se\u00f1or feudal local, e conseguen un cabalo roub\u00e1ndollo a un garda. Pescudando, conseguen descubrir que esa Cidade Dourada poder\u00eda ser a afastada Aachen, en Xermania. Tras chegar \u00e1 cidade, fan amizade cun cabaleiro chamado Jacques de Belin, que os axuda a atopar a tumba de Carlomagno, onde se sup\u00f3n que est\u00e1 o Eixo do Presente. Tam\u00e9n lles informa da existencia da Confrar\u00eda dos Tres Ollos, predicadores do Anticristo. Tras unha longa busca no pazo do emperador Ot\u00f3n III, atopan o cadaleito de Carlomagno, e descobren que o Eixo do Presente manti\u00f1a o seu corpo incorrupto. Despois parten, desped\u00edndose de Jacques de Belin, que fica al\u00ed para comunicarlle \u00f3 seu emperador o descubrimento da lendaria Tumba de Carlomagno.\nLibro 2: O Eixo do Futuro.\nAno 998. Agora, deben dirixirse a Santiago de Compostela, o lugar onde repousa o corpo do Ap\u00f3stolo Santiago. Durante a viaxe, chegan a unha pousada onde co\u00f1ecen a Luc\u00eda, unha camareira cuxa ambici\u00f3n \u00e9 ser xograresa. Ela comun\u00edcalles que o bosque \u00e9 perigoso, debido \u00e1s meigas. Ignorando as advertencias, parten por un cami\u00f1o esa mesma noite, pero son sorprendidos por un grupo de meigas malvadas lideradas por Fiona, que est\u00e1n aliadas con la Confrar\u00eda dos Tres Ollos e polo seu mestre, o castel\u00e1n Garc\u00eda N\u00fa\u00f1ez. Pero as demais meigas ax\u00fadanlles, e Luc\u00eda (que \u00e9 neta da meiga maior), decide acompa\u00f1alos. Durante o cami\u00f1o son atacados polos hostes \u00e1rabes, que os deixan marchar \u00f3 ver a trav\u00e9s do Eixo do Presente. \u00c1 fin chegan a Santiago de Compostela, onde Michel descobre que o sitio que buscaban \u00e9 Fisterra, o punto m\u00e1is occidental do mundo co\u00f1ecido. Antes de partir, descansan nunha pousada onde se re\u00fanen t\u00f3dolos xograres da Terra, e onde se lles unen dous xograres chamados Cercam\u00f3n e Orazio o Xenov\u00e9s. Chegando a unha ermida nese lugar, dan co Eixo do Futuro nunha imaxe da Virxe, pero son atacados pola Confrar\u00eda, que feren a t\u00f3dolos membros do grupo ag\u00e1s a Luc\u00eda e Michel, que non estaban presentes, e matan a Cercam\u00f3n. Mais inexplicablemente d\u00e9ixanlles vivir, e ent\u00f3n Orazio regresa \u00e1 pousada mentres os demais contin\u00faan o seu cami\u00f1o.\nLibro 3: O Eixo do Pasado.\nAno 999. O derradeiro eixo at\u00f3pase no \"C\u00edrculo de Pedra\", que Luc\u00eda afirma ter visto en so\u00f1os en Britania. Tras tomar un barco a Normand\u00eda dende A Coru\u00f1a, parten cara Britania. No barco tam\u00e9n viaxa Alinor de Bayeaux, unha dama normanda que vai en misi\u00f3n diplom\u00e1tica a Winchester. Durante a viaxe, Alinor e Luc\u00eda fanse amigas at\u00e9 o punto de que Luc\u00eda substit\u00fae \u00e1 criada de Alinor que finou na viaxe. Logo de chegar, Mattius descobre que ning\u00fan deles fala ingl\u00e9s, a\u00ednda que axi\u00f1a comproban que Michel pode comunicarse cos monxes do lugar mediante o lat\u00edn. Na illa, ocorren varios acontecementos: o barco no que vi\u00f1an sofre un incendio e Michel int\u00e9rnase no mosteiro de Winchester para espiar de preto \u00f3 bispo. Ata que as autoridades dete\u00f1en a Mattius acus\u00e1ndoo de provocar o incendio. Por sorte, Michel e Luc\u00eda van a rescatalo, pero chega un momento no que Luc\u00eda debe fuxir para buscar ela soa o \u00faltimo Eixo. Xa no bosque, co\u00f1ece a Guthlac, o derradeiro dru\u00edda, que a gu\u00eda ata Stonehenge, o C\u00edrculo de Pedra que estaban buscando. Al\u00ed consegue o \u00faltimo Eixo, pero Alinor segu\u00edralle a pista, revelando que est\u00e1 aliada coa Confrar\u00eda. Por\u00e9n, ela quere os eixos para os seus propios fins: quere converterse na soberana do mundo, en vinganza da s\u00faa dura infancia marxinada. Nestas, Garc\u00eda escoita agochado todo, e mata a Alinor, acus\u00e1ndoa de traidora, e disponse a matar a Luc\u00eda cando chega Mattius e mata a Garc\u00eda. Ent\u00f3n, Michel invoca xunto \u00f3s seus amigos \u00f3 Esp\u00edrito do Tempo, que lles amosa a cada un o Pasado, o Presente e o Futuro. Michel admite sacrificarse para que a humanidade te\u00f1a outra oportunidade. Despois, Mattius e Luc\u00eda comproban a morte de Michel, e deciden irse para vivir a s\u00faa vida.\nEp\u00edlogo.\nPara rematar a historia, Michel \u00e9 soterrado na abad\u00eda do Mont Saint-Michel xunto co Eixo do Presente, para que sempre se mantivese xove. Ademais, Mattius escribiu un poema \u00e9pico, \"o Cantar de Michel\""}
{"id": "216355", "revid": "785", "url": "https://gl.wikipedia.org/wiki?curid=216355", "title": "Trofeo Teresa Herrera 2003", "text": "A 58\u00ba edici\u00f3n do Trofeo Teresa Herrera celebrouse na Coru\u00f1a entre o 4 e o 6 de agosto de 2003 nun torneo triangular. O campi\u00f3n foi o Deportivo da Coru\u00f1a, que logrou o seu und\u00e9cimo t\u00edtulo e o cuarto consecutivo.\nFoi a segunda vez na historia do torneo en que participaron tres equipos (a anterior fora en 1972), e a primeira na que se usou un sistema de todos contra todos."}
{"id": "216356", "revid": "23204", "url": "https://gl.wikipedia.org/wiki?curid=216356", "title": "Jonathan Rhys Meyers", "text": "Jonathan Rhys Meyers, nado como Jonathan Michael Francis O'Keeffe o 27 de xullo de 1977 en Dubl\u00edn, \u00e9 un actor e modelo irland\u00e9s."}
{"id": "216357", "revid": "56817", "url": "https://gl.wikipedia.org/wiki?curid=216357", "title": "Christopher Lambert", "text": "Christophe Guy Denis \"Christopher\" Lambert, nado 29 de marzo de 1957 en Great Neck, Nova York, \u00e9 un actor franc\u00e9s nado nos Estados Unidos."}
{"id": "216358", "revid": "23204", "url": "https://gl.wikipedia.org/wiki?curid=216358", "title": "Mark Ruffalo", "text": "Mark Alan Ruffalo, nado o 22 de novembro de 1967 en Kenosha, Wisconsin, \u00e9 un actor, director, produtor e guionista estadounidense. Conta con tres nomeamentos aos Globos de Ouro e 3 aos premios Oscar, un deles polo filme de 2015: \"Spotlight\".\nPremios e Nomeamentos principais.\nAdem\u00e1s dos nomeamentos aos Globos de Ouro e aos Oscar, ga\u00f1ou os Premios do Sindicato de Actores en 2015 como mellor actor de miniserie ou telefilme por \"The Normal Heart e en 2016 como mellor actor secundario por \"Spotlight\". Por este \u00faltimo filme tam\u00e9n ga\u00f1ou o Premio da Cr\u00edtica Cinematogr\u00e1fica en 2016 como mellor actor secundario."}
{"id": "216359", "revid": "121631", "url": "https://gl.wikipedia.org/wiki?curid=216359", "title": "Circu\u00edto Internacional de Losail", "text": "O Circu\u00edto Internacional de Losail (\u00e1rabe: \u062d\u0644\u0628\u0629 \u0644\u0648\u0633\u064a\u0644 \u0627\u0644\u062f\u0648\u0644\u064a\u0629) \u00e9 un circu\u00edto de carreiras de 5.400 metros de lonxitude situado a 20 km. nas aforas da cidade de Lusail, 20 km. ao norte de Doha, Qatar.\nConstru\u00eddo en pouco menos dun ano por 1.000 traballadores cun custo de 58 mill\u00f3ns de d\u00f3lares, a pista inaugurouse en 2004 co Gran Premio de Motocilismo de Qatar de 2004, ga\u00f1ado por Sete Gibernau.\nA pista ten unha lonxitude de 5,380 km, cunha recta principal de 1,068 metros. Est\u00e1 rodeado de herba artificial para evitar que a area invada a pista.\nEn 2007, Losail engadiu iluminaci\u00f3n exterior permanente para carreiras nocturnas. Naquel momento, a iluminaci\u00f3n do circu\u00edto de Losail por Musco Lighting era o maior proxecto de iluminaci\u00f3n deportiva permanente no mundo, distinci\u00f3n que agora pertence a outro recinto deportivo do golfo P\u00e9rsico, o Circu\u00edto de Yas Marina en Abu Zabi. A primeira carreira nocturna da historia de MotoGP foi o Gran Premio de motociclismo de Qatar de 2008 en marzo de 2008.\nEn febreiro 2009, tivo lugar unha carreira das GP2 Asia Series nocturna. Nico H\u00fclkenberg logrou o r\u00e9cord de volta na clasificaci\u00f3n con 1:35.741. \nO WSBK visitou Losail en 2005-2009 e 2014-2019; e o WTCC disputouse al\u00ed entre 2015 e 2017.\nO circu\u00edto acoller\u00e1 a 20\u00aa carreira do Campionato do Mundo de F\u00f3rmula Un de , a edici\u00f3n inaugural do Gran Premio de Qatar. \nHistorial de motociclismo.\nResultados das carreiras do Campionato do Mundo de Motociclismo celebradas no Circu\u00edto Internacional de Losail:"}
{"id": "216361", "revid": "10599", "url": "https://gl.wikipedia.org/wiki?curid=216361", "title": "Campionato Mundial de Motociclismo", "text": ""}
{"id": "216362", "revid": "98629", "url": "https://gl.wikipedia.org/wiki?curid=216362", "title": "Liga Nacional de F\u00fatbol Sala", "text": "A Liga Nacional de F\u00fatbol Sala, ou LNFS, \u00e9 unha asociaci\u00f3n deportiva integrada polos clubs que participan nas competici\u00f3ns profesionais de f\u00fatbol sala en Espa\u00f1a. Foi fundada en 1989, e a s\u00faa misi\u00f3n principal \u00e9 organizar os torneos de liga de Primeira Divisi\u00f3n e Segunda Divisi\u00f3n, as\u00ed como a Copa de Espa\u00f1a e a Supercopa de Espa\u00f1a. Dende o ano 2010 tam\u00e9n organiza a Copa do Rei a medias coa RFEF. As divisi\u00f3ns inferiores (dende a Segunda Divisi\u00f3n B para abaixo) non son competencia da LNFS, sen\u00f3n do Comit\u00e9 Nacional de F\u00fatbol Sala, que forma parte da Real Federaci\u00f3n Espa\u00f1ola de F\u00fatbol.\nDende 2009 est\u00e1 presidida por Javier Lozano Cid.\nAntecedentes.\nAntes da creaci\u00f3n do campionato profesional, os distintos equipos de f\u00fatbol sala disputaban torneos adscritos a d\u00faas federaci\u00f3ns: a Real Federaci\u00f3n Espa\u00f1ola de F\u00fatbol (RFEF) e a Federaci\u00f3n Espa\u00f1ola de F\u00fatbol Sala (FEFS). Todos eses torneos foron considerados non oficiais posteriormente.\nO Consello Superior de Deportes intermediou para que ambas partes chegasen a un acordo, que supuxo a creaci\u00f3n dun campionato de liga profesional que reunise \u00f3s clubs de ambas federaci\u00f3ns. Dito torneo constar\u00eda dunha Divisi\u00f3n de Honra con 4 grupos de 12 equipos, e dunha Primeira Nacional que reunir\u00eda a m\u00e1is de 100 equipos de toda Espa\u00f1a. A creaci\u00f3n da Liga Nacional de F\u00fatbol Sala foi aprobada o 28 de agosto de 1989, e a primeira xornada do novo campionato levouse a cabo o 30 de setembro dese mesmo ano, coa aprobaci\u00f3n do CSD e da RFEF. O primeiro presidente da LNFS foi Aurelio G\u00f3mez Araujo."}
{"id": "216363", "revid": "23562", "url": "https://gl.wikipedia.org/wiki?curid=216363", "title": "LNFS", "text": ""}
{"id": "216364", "revid": "23562", "url": "https://gl.wikipedia.org/wiki?curid=216364", "title": "Liga Nacional de f\u00fatbol sala", "text": ""}
{"id": "216365", "revid": "22570", "url": "https://gl.wikipedia.org/wiki?curid=216365", "title": "Tom Berenger", "text": "Tom Berenger, nado como Thomas Michael Moore o 31 de maio de 1949 en Chicago, Illinois, \u00e9 un actor estadounidense."}
{"id": "216366", "revid": "87757", "url": "https://gl.wikipedia.org/wiki?curid=216366", "title": "Manuel Font i Altaba", "text": "Manuel Font i Altaba, nado en Barcelona o 4 de febreiro de 1922 e finado en Barcelona o 30 de abril de 2005, foi un pol\u00edtico espa\u00f1ol e alcalde en funci\u00f3ns de Barcelona entre xaneiro e abril de 1979.\nTraxectoria.\nLicenciouse en Qu\u00edmica e despois fixo o doutoramento en Farmacia e en Ciencias Naturais na Universidade de Barcelona. Era considerado un destacado experto en mineralox\u00eda e cristalograf\u00eda, campos nos que publicou m\u00e1is de douscentos artigos de investigaci\u00f3n e alg\u00fans libros.\nFoi profesor de investigaci\u00f3n do Consello Superior de Investigaci\u00f3ns Cient\u00edficas (CSIC) en Barcelona e catedr\u00e1tico de Cristalograf\u00eda, Mineralox\u00eda e Mineralotecnia da Universidade de Barcelona. Profesor em\u00e9rito desde o ano 1988, tam\u00e9n foi director do Departamento de Cristalograf\u00eda e Mineralox\u00eda e vicedecano da Facultade de Ciencias (1969-1973). Membro da Real Academia das Ciencias e as Artes de Barcelona e doutras sociedades cient\u00edficas de prestixio.\nOcupou diversos cargos pol\u00edticos no Concello de Barcelona, entre os cales destaca o de alcalde en funci\u00f3ns o ano 1979."}
{"id": "216367", "revid": "10599", "url": "https://gl.wikipedia.org/wiki?curid=216367", "title": "Josep Mar\u00eda Soc\u00edas", "text": ""}
{"id": "216368", "revid": "72012", "url": "https://gl.wikipedia.org/wiki?curid=216368", "title": "Enric Mas\u00f3", "text": "Enric Mas\u00f3 i V\u00e1zquez, nado en Barcelona en 1924 e finado en Barcelona o 18 de novembro de 2009, foi un enxe\u00f1eiro e empresario catal\u00e1n, alcalde de Barcelona entre 1973 e 1975.\nComo enxe\u00f1eiro proporciona clases na Universidade de Nova York, \u00e9 membro fundador do Banc Industrial de Catalunya, foi presidente de CASA. Nos anos setenta f\u00edxose dono dos dous hoteis m\u00e1is luxosos de Madrid: o Ritz e Palace acabando definitivamente coa saga dos Marquet. Como alcalde creou a \"Entitat Municipal Metropolitana de Barcelona\" en 1974."}
{"id": "216369", "revid": "23562", "url": "https://gl.wikipedia.org/wiki?curid=216369", "title": "Divisi\u00f3n de Honra da LNFS 2011-12", "text": ""}
{"id": "216370", "revid": "10599", "url": "https://gl.wikipedia.org/wiki?curid=216370", "title": "Primera Divisi\u00f3n de Futsal", "text": ""}
{"id": "216371", "revid": "1131", "url": "https://gl.wikipedia.org/wiki?curid=216371", "title": "Parc de la Ciutadella", "text": "O Parc de la Ciutadella (en galego: \"Parque da Cidadela\") foi durante moitos anos o \u00fanico parque da cidade de Barcelona. Foi constru\u00eddo nos antigos terreos da fortaleza da cidade (de a\u00ed o seu nome Cidadela), a imaxe e semellanza do Xard\u00edn de Luxemburgo de Par\u00eds.\nEst\u00e1 situado no barrio de Ciutat Vella, no tri\u00e1ngulo comprendido entre a Estaci\u00f3n de Fran\u00e7a, o Arco de Triunfo e a Vila Ol\u00edmpica, entre o paseo Pujades, o paseo Picasso e a r\u00faa Wellington. Disp\u00f3n de dez accesos e ten unha extensi\u00f3n de 17,42 hect\u00e1reas, sen contar o Zoo de Barcelona.\nNo parque sit\u00faase o antigo Arsenal da Ciutadella, sede actual do Parlamento de Catalu\u00f1a.\nHistoria.\nOrixes.\nOcupa os terreos da Cidadela constru\u00edda por Filipe V para dominar a cidade tras a guerra de sucesi\u00f3n espa\u00f1ola, no s\u00e9culo XVIII.\nO 11 de setembro de 1714, tras un asedio de m\u00e1is de 13 meses, Barcelona ca\u00eda baixo a armada do rei Filipe V, que para manter a cidade baixo un firme control constru\u00edu esta cidadela ou fortaleza, a m\u00e1is grande de Europa por ent\u00f3n, con forma de estrela, de onde toma o seu nome actual o parque e o barrio da Ciutadella circundante.\nA Ciutadella foi parte integrante dun conxunto militar para dominar plenamente a cidade de Barcelona, no que, xunto \u00e1 Ciutadella propiamente dita, foi constru\u00eddo o Castelo de Montju\u00efc, na monta\u00f1a hom\u00f3nima que domina Barcelona desde a altura. A construci\u00f3n da Ciutadella encargouse ao enxe\u00f1eiro militar de orixe flamengo Joris Prosper Van Verboom, realiz\u00e1ndose entre 1716 e 1718.\nPara a s\u00faa construci\u00f3n foi necesario derrocar parte do Barrio da Ribera, que non ser\u00eda trasladado \u00e1 Barceloneta ata tres d\u00e9cadas m\u00e1is tarde. Derrub\u00e1ronse 1.200 casas, as\u00ed como os conventos de San Agust\u00edn e Santa Clara, e desviouse o Rec Comtal. En total desalox\u00e1ronse unhas 4.500 persoas, que non recibiron indemnizaci\u00f3n algunha e foron abandonadas \u00e1 s\u00faa sorte.\nDerriba da Ciutadella.\nConvertida nun odiado s\u00edmbolo do goberno central por parte da poboaci\u00f3n de Barcelona, a Xunta de Vixilancia mandouno derrubar en 1841, a\u00ednda que dous anos despois, durante a Rexencia de Mar\u00eda Cristina de Borb\u00f3n, esta restaurouno dado que a\u00ednda non estaba totalmente destru\u00eddo. Foi o xeneral Prim o que decretou a s\u00faa doaz\u00f3n \u00e1 cidade.\nPor fin, grazas \u00e1 Revoluci\u00f3n de 1868, procedeuse \u00e1 demolici\u00f3n da Ciutadella, comezando coa derriba da torre de San Xo\u00e1n, prisi\u00f3n militar situada na praza de armas da Ciutadella. Da fortaleza orixinal quedaron s\u00f3 a capela (actual Parroquia Castrense), o palacio do gobernador (actualmente un instituto de educaci\u00f3n secundaria, o IES Verdaguer) e o arsenal, actual sede do Parlamento de Catalu\u00f1a.\nA Exposici\u00f3n Universal de 1888.\nCon motivo da Exposici\u00f3n Universal de 1888, o alcalde Francesc Rius i Taulet encargou a urbanizaci\u00f3n do parque a Josep Fontser\u00e8, nos terreos da Ciutadella derrubada, en plena apertura de Barcelona ao mundo internacional.\nFontser\u00e8 contou coa colaboraci\u00f3n do mozo Antoni Gaud\u00ed, que interveu no proxecto da Fervenza Monumental, un dos puntos neur\u00e1lxicos do parque. Gaud\u00ed realizou o proxecto hidr\u00e1ulico e dese\u00f1ou unha cova artificial debaixo da Fervenza. O monumento destaca pola s\u00faa profusi\u00f3n escult\u00f3rica, na que intervi\u00f1eron varios dos mellores escultores do momento: destaca o grupo escult\u00f3rico de ferro forxado \"A Cuadriga da Aurora\", de Rossend Nobas, as\u00ed como \"O nacemento de Venus\", de Venanci Vallmitjana; o front\u00f3n \u00e9 obra de Francesc Pag\u00e8s i Serratosa. Outras esculturas son: \"Anf\u00edtrite\", de Josep Gamot; \"Neptuno\" e \"Leda\", de Manel Fux\u00e0; e \"D\u00e1nae\", de Joan Flotats. As\u00ed mesmo, Rafael Atch\u00e9 realizou os catro billas que expulsan auga pola boca, na parte inferior do monumento.\nO parque.\nActualmente o Parque da Ciutadella \u00e9 un dos m\u00e1is extensos de Barcelona. Dentro do seu recinto sit\u00faase o Zoo de Barcelona, as\u00ed como diversas edificaci\u00f3ns que perviven da antiga fortaleza (a capela, o palacio do gobernador e o arsenal) e da Exposici\u00f3n de 1888 (Umbr\u00e1culo, Hivern\u00e1culo, Museo de Xeolox\u00eda e Museo de Zoolox\u00eda).\nO parque destaca pola s\u00faa grande extensi\u00f3n axardinada, con amplas zonas de \u00e1rbores e para pasear, as\u00ed como o lago e a fervenza. O lago \u00e9 un dos centros neur\u00e1lxicos do parque, con varios illotes e gran profusi\u00f3n de plantas ex\u00f3ticas e animais acu\u00e1ticos; p\u00f3dese navegar nel con barcas de remos. Xunto \u00e1 fervenza figura o Xard\u00edn Rom\u00e1ntico, cunha gran variedade de especies vexetais. Na antiga praza de armas hai un estanque ovalado coa soada escultura \"Desconsuelo\", obra de Josep Llimona.\nBalizan o parque diversas esculturas m\u00e1is, como o \"Monumento ao xeneral Prim\", obra de Llu\u00eds Puiggener (1887), derrubada e fundida durante a Guerra Civil, e recreada de novo por Frederic Mar\u00e8s en 1940; o \"Monumento a Bonaventura Carles Aribau\", de Manel Fux\u00e0 (1884); o \"Monumento a Walt Disney\", de N\u00faria Tortras (1969); o \"Mamut\", de Miquel Dalmau etc. O recinto do zoo alberga a soada escultura \"Dama do paraugas\", obra de Joan Roig i Sol\u00e9 (1884), considerada tradicionalmente como un dos s\u00edmbolos da cidade."}
{"id": "216372", "revid": "23204", "url": "https://gl.wikipedia.org/wiki?curid=216372", "title": "Tim Roth", "text": "Simon Timothy \"Tim\" Roth, nado o 14 de maio de 1961 en Dulwich, Londres, \u00e9 un actor e director ingl\u00e9s."}
{"id": "216373", "revid": "27155", "url": "https://gl.wikipedia.org/wiki?curid=216373", "title": "Cromosoma 11", "text": "O cromosoma 11 humano \u00e9 un cromosoma pertencente a un dos 23 pares de cromosomas humanos. Nas c\u00e9luas diploides temos d\u00faas copias deste cromosoma e nas haploides unha. Pola posici\u00f3n do seu centr\u00f3mero este cromosoma autos\u00f3mico \u00e9 submetac\u00e9ntrico. O cromosoma 11 cont\u00e9n uns 134,5 mill\u00f3ns de pares de bases, o que representa entre o 4 e o 4,5 % do total de ADN da c\u00e9lula. \u00c9 un dos cromosomas humanos con m\u00e1is riqueza de xenes e de enfermidades asociadas.\nA identificaci\u00f3n de xenes nun cromosoma \u00e9 unha activa \u00e1rea de investigaci\u00f3n xen\u00e9tica na que poden utilizarse varios m\u00e9todos, polo que as cifras totais de xenes estimados nun cromosoma poden variar segundo o m\u00e9todo. Est\u00edmase que o cromosoma 11 cont\u00e9n probablemente entre 1.300 e 1.700 xenes.\nUn estudo recente indica que cont\u00e9n uns 11,6 xenes por megabase, inclu\u00edndo 1.524 xenes codificantes de prote\u00ednas e 765 pseudoxenes.\nM\u00e1is do 40% dos 856 xenes dos receptores olfactivos no xenoma humano est\u00e1n localizados en 28 agrupamentos (\"clusters\") multix\u00e9nicos e dun s\u00f3 xene neste cromosoma.\nXenes.\nAlg\u00fans dos xenes situados no cromosoma 11 son os seguintes:\nEnfermidades asociadas.\nAs seguintes son algunhas das enfermidades asociadas con defectos en xenes do cromosoma 11:\nTrastornos cromos\u00f3micos.\nCambios na estrutura e n\u00famero de copias do cromosoma 11 poden orixinar tam\u00e9n problemas de sa\u00fade e desenvolvemento. Entre eles est\u00e1n:"}
{"id": "216375", "revid": "7773", "url": "https://gl.wikipedia.org/wiki?curid=216375", "title": "Rovio Mobile", "text": ""}
{"id": "216377", "revid": "88215", "url": "https://gl.wikipedia.org/wiki?curid=216377", "title": "Christopher Froome", "text": "Christopher Froome, nado o 20 de maio de 1985 en Nairobi (Kenya), \u00e9 un ciclista brit\u00e1nico.\nTraxectoria.\nF\u00edxose profesional en 2007, e saltou \u00e1 fama acadando o segundo posto definitivo na clasificaci\u00f3n xeral da Vuelta a Espa\u00f1a 2011. Na edici\u00f3n 2012 do Tour de Francia confirmou o seu potencial acadando de novo un segundo posto na clasificaci\u00f3n xeral, s\u00f3 por detr\u00e1s do seu xefe de filas, Bradley Wiggins.\nNo 2013, ganar\u00eda o que foi o seu primeiro Tour de Francia. En 2015 ga\u00f1ou o seu segundo Tour de Francia."}
{"id": "216379", "revid": "23562", "url": "https://gl.wikipedia.org/wiki?curid=216379", "title": "Chris Froome", "text": ""}
{"id": "216380", "revid": "98629", "url": "https://gl.wikipedia.org/wiki?curid=216380", "title": "Javi Varas", "text": "Javier Varas Herrera, nado en Sevilla (Espa\u00f1a) o 10 de setembro de 1982, \u00e9 un futbolista espa\u00f1ol que xoga na demarcaci\u00f3n de gardameta. Dende 2017 xoga no Granada CF da Liga 1|2|3.\nTraxectoria.\nCriouse no barrio de San Jos\u00e9 e empezou a xogar \u00f3 f\u00fatbol nun equipo local, a Escola Deportiva de Pino Montano, pasando pouco despois \u00e1 Pe\u00f1a Sevillista Pablo Blanco, ata que en edade xuvenil pasou \u00e1 AD Nervi\u00f3n, coa que xogou na Liga Nacional de Xuveniles e logo en Primeira Rexional. Na tempada 2003/2004 pasou \u00e1 AD San Jos\u00e9, de rexional preferente. O Sevilla F\u00fatbol Club fixouse nel tralas s\u00faas boas actuaci\u00f3ns, fich\u00e1ndoo para o CD Alcal\u00e1, en Segunda B, na tempada 2004/2005, xogando un papel fundamental na salvaci\u00f3n do equipo.\nNa tempada 2005/2006 o Sevilla repescouno para defende-la porter\u00eda do filial, tam\u00e9n en Segunda B. O Sevilla Atl\u00e9tico logrou o ascenso a Segunda Divisi\u00f3n na tempada 2006/2007 grazas \u00e1 vitoria no partido de promoci\u00f3n fronte \u00f3 Pontevedra Club de F\u00fatbol durante o lanzamento dos penaltis.\nNa tempada 2007/2008 Javi Varas seguiu co Sevilla Atl\u00e9tico, ata que \u00f3 seu termo foi ascendido a segundo gardameta do primeiro equipo. Nada m\u00e1is ascender, Varas tivo a oportunidade de debutar debido \u00e1 lesi\u00f3n do titular, Andr\u00e9s Palop, durante a pretempada.\nO 3 de xullo de 2012 o Real Club Celta de Vigo consegue a cesi\u00f3n de Javi Varas para axudar \u00f3 equipo a manter a permanencia en Primeira Divisi\u00f3n."}
{"id": "216381", "revid": "23204", "url": "https://gl.wikipedia.org/wiki?curid=216381", "title": "Charles Shaughnessy", "text": "Charles George Patrick Shaughnessy, Quinto Bar\u00f3n Shaughnessy, m\u00e1is co\u00f1ecido como Charles Shaughnessy, nado o 9 de febreiro de 1955 en Londres, \u00e9 un actor ingl\u00e9s de cinema, televisi\u00f3n e teatro. \u00c9 principalmente co\u00f1ecido por interpretar a Maxwell Sheffield na serie de televisi\u00f3n da CBS \"A Nanny\"."}
{"id": "216382", "revid": "27155", "url": "https://gl.wikipedia.org/wiki?curid=216382", "title": "Impresi\u00f3n xen\u00e9tica", "text": "A impresi\u00f3n xen\u00e9tica (\"genetic imprinting\") ou impronta xen\u00e9tica, tam\u00e9n chamada impresi\u00f3n xen\u00f3mica, \u00e9 un fen\u00f3meno xen\u00e9tico que consiste en que certos xenes se expresan dun modo que depende da procedencia materna ou paterna de dito xene. Os seres diploides con reproduci\u00f3n sexual te\u00f1en d\u00faas copias de cada xene, unha procedente da nai e outra do pai, e na impresi\u00f3n xen\u00e9tica a expresi\u00f3n do xene depende desa procedencia. \u00c9 un fen\u00f3meno independente da herdanza mendeliana cl\u00e1sica. Os alelos \"impresos\" son silenciados de modo que, segundo os casos, ou ben se expresen s\u00f3 os alelos non impresos de procedencia materna (por exemplo, o xene \"H19\" ou o \"CDKN1C\"), ou s\u00f3 os non impresos de procedencia paterna (por exemplo, o xene \"IGF-2\"). At\u00f3panse formas de impresi\u00f3n xen\u00e9tica en mam\u00edferos (home inclu\u00eddo), insectos e plantas con flor.\nA impresi\u00f3n xen\u00e9tica \u00e9 un proceso epixen\u00e9tico que implica a metilaci\u00f3n e modificaci\u00f3n das histonas para conseguir a expresi\u00f3n monoal\u00e9lica dun xene sen alterar a s\u00faa secuencia xen\u00e9tica. Estas marcas epixen\u00e9ticas establ\u00e9cense na li\u00f1a xerminal e son mantidas en todas as c\u00e9lulas do organismo. Como non se marca ou \"imprime\" igual o xene no espermatozoide que no \u00f3vulo, vai haber diferenza na expresi\u00f3n deses xenes.\nPara un desenvolvemento correcto do organismo \u00e9 importante que os xenes impresos se expresen correctamente, xa que en caso de haber certos trastornos xen\u00e9ticos que afecten a esta expresi\u00f3n aparecen diversas enfermidades xen\u00e9ticas asociadas como a s\u00edndrome de Beckwith-Wiedemann, sindrome de Silver-Russell, s\u00edndrome de Angelman ou s\u00edndrome de Prader-Willi.\nIntroduci\u00f3n.\nNos organismos diploides, as c\u00e9lulas som\u00e1ticas pos\u00faen d\u00faas copias de todo o xenoma (ag\u00e1s os xenes ligados ao sexo nos individuos XY). Cada xene autos\u00f3mico est\u00e1 presente en d\u00faas copias ou alelos, unha das cales foi herdada da nai (a trav\u00e9s do \u00f3vulo) e outra do pai (a trav\u00e9s do espermatozoide) durante a fecundaci\u00f3n. Para a gran maior\u00eda dos xenes autos\u00f3micos, ambos os alelos expr\u00e9sanse simultaneamente. Nos mam\u00edferos, unha pequena proporci\u00f3n (&lt;1%) dos xenes est\u00e1n \"impresos\", o que significa que s\u00f3 se expresa un dos alelos. O alelo que se expresar\u00e1 depender\u00e1 de cal sexa a s\u00faa orixe parental. Por exemplo, o xene que codifica o factor de crecemento 2 similar \u00e1 insulina (IGF2/Igf2) s\u00f3 se expresa no alelo herdado do pai.\nO termo \"imprinting\" (impresi\u00f3n) foi usado con este significado primeiro para describir a expresi\u00f3n xen\u00e9tica no insecto \"Nipaecoccus nipae\". Nos insectos da familia Pseudococcidae (Homoptera, Coccoidea) tanto o macho coma a femia se desenvolven a partir de ovos fertilizados. Nas femias todos os cromosomas permanecen eucrom\u00e1ticos e funcionais. Nos embri\u00f3ns destinados a ser machos, un conxunto haploide de cromosomas faise heterocrom\u00e1tico despois da sexta divisi\u00f3n do embri\u00f3n e permanece as\u00ed na maior\u00eda dos tecidos, polo que os machos son funcionalmente haploides. Nos insectos, a impresi\u00f3n xen\u00f3mica describe o silenciamento do xenoma parental nos machos, e est\u00e1 implicado na determinaci\u00f3n sexual. Nos mam\u00edferos, a impresi\u00f3n xen\u00f3mica describe o proceso implicado na introduci\u00f3n de desigualdades funcionais entre os dous alelos parentais dun xene.\nXenes impresos en mam\u00edferos.\nQue a impresi\u00f3n xen\u00e9tica poder\u00eda ser unha caracter\u00edstica que se d\u00e1 no desenvolvemento dos mam\u00edferos foi deducido de experimentos de cruzamento de ratos que levaban translocaci\u00f3ns cromos\u00f3micas rec\u00edprocas. Experimentos de transplante de n\u00facleos en cigotos de ratos realizados na d\u00e9cada de 1980 confirmaron que o desenvolvemento normal require a contribuci\u00f3n dos xenomas maternos e paternos. A gran maior\u00eda dos ratos partenoxen\u00f3ns/xinoxen\u00f3ns (con dous xenomas maternos ou do \u00f3vulo) e androxen\u00f3ns (con dous xenomas paternos ou do espermatozoide) morr\u00edan antes ou na fase de blastocisto/implantaci\u00f3n. Nos raros casos en que se desenvolv\u00edan ata as fases de postimplantaci\u00f3n, os embri\u00f3ns xinoxen\u00e9ticos ti\u00f1an un mellor desenvolvemento embrionario en relaci\u00f3n co desenvolvemento da placenta, e cos androxen\u00f3ns ocorr\u00eda o contrario e s\u00f3 se puideron describir uns poucos.\nOs embri\u00f3ns partenoxen\u00e9ticos/xinoxen\u00e9ticos te\u00f1en o dobre do nivel de expresi\u00f3n normal de xenes procedentes da nai, e carecen da expresi\u00f3n dos xenes paternos, e ocorre o contrario cos embri\u00f3ns androxen\u00e9ticos. S\u00e1bese agora que hai polo menos 80 xenes impresos nos humanos e ratos, moitos dos cales est\u00e1n implicados no crecemento embrionario e placentario e no desenvolvemento. Utiliz\u00e1ronse varios m\u00e9todos para identificar os xenes impresos. Nos porcos, Bischoff \"et al.\" 2009 compararon os perf\u00eds transcricionais utilizando chips de oligonucle\u00f3tidos curtos (\"Affymetrix Porcine GeneChip\") para examinar os xenes que se expresaban diferencialmente entre os partenotas (2 xenomas maternos) e os fetos de control (1 xenoma materno, 1 xenoma paterno) Un intrigante estudo que examinou o transcritoma dos tecidos cerebrais murinos pola tecnolox\u00eda de secuenciaci\u00f3n de ARN \"Illumina\" (RNA-Seq), revelou que se orixinaban por cruzamento rec\u00edproco a partir de h\u00edbridos da xeraci\u00f3n F1 uns 1300 loci de xenes impresos (aproximadamente 10 veces m\u00e1is dos que se informara previamente). Por\u00e9n, este resultado foi posto en d\u00fabida por outros que consideraban que isto era unha sobreestimaci\u00f3n nunha orde de magnitude debida a an\u00e1lises estat\u00edsticos incorrectos.\nNos mam\u00edferos non existen casos naturais de partenox\u00e9nese a causa da existencia dos xenes impresos. A manipulaci\u00f3n experimental da impresi\u00f3n da metiaci\u00f3n paterna para controlar o xene Igf2 permitiu recentemente a creaci\u00f3n de raros exemplares de rato con dous conxuntos maternos de cromosomas, a\u00ednda que isto non \u00e9 un verdadeiro caso de partenoxen\u00f3n. A descendencia h\u00edbrida de d\u00faas especies pode mostrar un crecemento pouco com\u00fan debido a unha combinaci\u00f3n de xenes impresos, como \u00e9 o caso dos ligres (h\u00edbridos de le\u00f3n e tigresa).\nMapeado xen\u00e9tico de xenes impresos.\nAo mesmo tempo que se xeraban os embri\u00f3ns xinoxen\u00e9ticos e androxen\u00e9ticos que se discutiron antes, xer\u00e1ronse tam\u00e9n embri\u00f3ns de ratos que conti\u00f1an s\u00f3 pequenas rexi\u00f3ns que derivaban ou ben do xenoma materno ou ben do paterno. A xeraci\u00f3n dunha serie de tales organismos uniparentais, que entre todos abrangu\u00edan todo o xenoma, permitiu a elaboraci\u00f3n dun mapa dos xenes impresos. Conte\u00f1en xenes impresos aquelas rexi\u00f3ns que ao herd\u00e1rense dun s\u00f3 proxenitor dan lugar a un fenotipo discernible. Posteriores investigaci\u00f3ns mostraron que dentro destas rexi\u00f3ns hab\u00eda frecuentemente numerosos xenes impresos. Arredor do 80% dos xenes impresos at\u00f3panse en cl\u00fasteres como os destas rexi\u00f3ns, chamados dominios impresos, o que suxire un nivel de control coordinado. M\u00e1is recentemente, os exames de todo o xenoma para identificar xenes impresos utilizaron a expresi\u00f3n diferencial de ARNms de fetos control e de fetos partenoxen\u00e9ticos ou androxen\u00e9ticos aplicando diversas t\u00e9cnicas.\nMecanismos.\nA impresi\u00f3n de xenes \u00e9 un mecanismo din\u00e1mico. \u00c9 posible borrar e restablecer a impresi\u00f3n en cada xeraci\u00f3n. A natureza da impresi\u00f3n debe, por tanto, ser epixen\u00e9tica (modificaci\u00f3ns na estrutura da cromatina e non da secuencia do ADN). Nas c\u00e9lulas da li\u00f1a xerminal a impresi\u00f3n b\u00f3rrase e reestabl\u00e9cese de acordo co sexo do individuo; \u00e9 dicir, nos espermatozoides en desenvolvemento (durante a espermatox\u00e9nese), establ\u00e9cese a impresi\u00f3n paterna, e durante o desenvolvemento dos \u00f3vulos (ovox\u00e9nese), establ\u00e9cese a impresi\u00f3n materna. Este proceso de borrado e reprogramaci\u00f3n \u00e9 necesario para que os xenes te\u00f1an a impresi\u00f3n axeitada para o sexo do individuo. Tanto en plantas coma en mam\u00edferos hai dous mecanismos principais que est\u00e1n implicados no establecemento da impresi\u00f3n, que son a metilaci\u00f3n do ADN e a modificaci\u00f3n das histonas.\nRegulaci\u00f3n.\nA agrupaci\u00f3n de xenes impresos en cl\u00fasteres permite que compartan elementos regulatorios com\u00fans, como ARNs non codificantes e rexi\u00f3ns metiladas diferencialmente. Cando estes elementos regulatorios controlan a impresi\u00f3n dun ou m\u00e1is xenes, co\u00f1\u00e9cense como rexi\u00f3ns de control da impresi\u00f3n. A expresi\u00f3n de ARN non codificante, como \"Air\" no cromosoma 17 do rato e KCNQ1OT1 no cromosoma 11 humano (rexi\u00f3n 11p15.5), son esenciais para a impresi\u00f3n de xenes nas s\u00faas correspondentes rexi\u00f3ns.\nAs rexi\u00f3ns metiladas diferencialmente son xeralmente segmentos de ADN ricos nos nucle\u00f3tidos citosina e guanina, que te\u00f1en as citosinas metiladas nunha das copias pero non nas d\u00faas. Ao contrario do que se agardaba, a metilaci\u00f3n non significa necesariamente silenciamento, sen\u00f3n que o efecto da metilaci\u00f3n depende do estado \"por defecto\" que te\u00f1a a rexi\u00f3n.\nFunci\u00f3ns dos xenes impresos.\nO control da expresi\u00f3n de xenes espec\u00edficos por impresi\u00f3n xen\u00f3mica \u00e9 exclusiva dos mam\u00edferos terios (mam\u00edferos placentarios e marsupiais) e das plantas con flor. A impresi\u00f3n de cromosomas enteiros foi observada en insectos dos x\u00e9neros \"Pseudococcus\" e \"Sciara\". Tam\u00e9n est\u00e1 establecido que a inactivaci\u00f3n do cromosoma X ocorre polo mecanismo da impresi\u00f3n nos tecidos extraembrionarios do rato e en todos os tecidos dos marsupiais, nos que \u00e9 sempre o cromosoma X paterno o que \u00e9 silenciado.\nA maior\u00eda dos xenes impresos dos mam\u00edferos exercen funci\u00f3ns no control do crecemento embrionario e desenvolvemento, inclu\u00edndo o desenvolvemento da placenta. Outros xenes impresos est\u00e1n implicados no desenvolvemento postnatal, e te\u00f1en funci\u00f3ns que afectan ao aleitamento das cr\u00edas e ao metabolismo.\nTeor\u00edas sobre a orixe da impresi\u00f3n xen\u00e9tica.\nUnha hip\u00f3tese amplamente aceptada sobre a evoluci\u00f3n da impresi\u00f3n xen\u00e9tica \u00e9 a \"hip\u00f3tese do conflito parental\" Tam\u00e9n co\u00f1ecida como teor\u00eda do parentesco da impresi\u00f3n xen\u00f3mica, esta hip\u00f3tese afirma que a desigualdade entre os xenomas parentais debido \u00e1 impresi\u00f3n \u00e9 resultado dos diferentes intereses de cada proxenitor en termos de eficacia biol\u00f3xica (fitness) dos seus xenes. Os xenes do pai que codifican para a impresi\u00f3n ga\u00f1an m\u00e1is fitness co \u00e9xito da descendencia, a expensas da nai. O imperativo evolutivo da nai \u00e9 a mi\u00fado conservar recursos para a s\u00faa propia supervivencia mentres lles proporciona suficiente nutrici\u00f3n \u00e1s actuais e futuras cr\u00edas. De acordo con isto, os xenes expresados paternalmente tenden a promover o crecemento entanto que os xenes expresados maternalmente tenden a limitar o crecemento. En apoio desta hip\u00f3tese, a impresi\u00f3n xen\u00f3mica atopouse en todos os mam\u00edferos placentarios, onde o consumo de recursos da descendencia despois da fecundaci\u00f3n a expensas da nai \u00e9 alta; a\u00ednda que tam\u00e9n se encontrou en aves (ov\u00edparas) onde hai unha relativamente pequena transferencia de recursos despois da fecundaci\u00f3n e, por tanto, menos conflito parental.\nPor\u00e9n, a nosa comprensi\u00f3n dos mecanismos moleculares que hai detr\u00e1s da impresi\u00f3n xen\u00f3mica indican que \u00e9 o xenoma materno o que controla a maior parte da impresi\u00f3n tanto de xenes do cigoto procedentes do pai coma da nai, o que fai dif\u00edcil explicar por que os xenes maternos deber\u00edan ceder a s\u00faa dominancia aos procedentes do pai \u00e1 luz da hip\u00f3tese do conflito. Propux\u00e9ronse outras hip\u00f3teses que propo\u00f1en unha raz\u00f3n coadaptativa para a evoluci\u00f3n da impresi\u00f3n xen\u00f3mica.\nOutros enfocan o estudo das orixes da impresi\u00f3n xen\u00f3mica desde outro punto de vista, e sinalan que a selecci\u00f3n natural opera sobre o papel das marcas epixen\u00e9ticas como mecanismo para o reco\u00f1ecemento dos cromosomas hom\u00f3logos durante a meiose, en vez de sobre o seu papel na expresi\u00f3n diferencial. Este argumento c\u00e9ntrase na existencia de efectos sobre os cromosomas que non afectan directamente a expresi\u00f3n x\u00e9nica, pero depende de cal \u00e9 o proxenitor no que se orixinou o cromosoma. Este grupo de cambios epixen\u00e9ticos que dependen dos cromosomas do proxenitor de orixe (inclu\u00edndo tanto aqueles que afectan \u00e1 expresi\u00f3n x\u00e9nica coma os que non) denom\u00ednanse efectos de orixe parental, e incl\u00faen fen\u00f3menos como a inactivaci\u00f3n do cromosomna X paterno nos marsupiais, a distribuci\u00f3n das crom\u00e1tides non aleatoria nos fentos, e mesmo os cambios no tipo de apareamento nos l\u00e9vedos. Esta diversidade nos organismos que mostran efectos de orixe parental animou a alg\u00fans investigadores a situar a orixe evolutiva da impresi\u00f3n xen\u00f3mica antes do \u00faltimo antepasado com\u00fan de plantas e animais, hai mil mill\u00f3ns de anos.\nA selecci\u00f3n natural da impresi\u00f3n xen\u00f3mica require que haxa variabilidade xen\u00e9tica na poboaci\u00f3n. Unha hip\u00f3tese sobre a orixe desta variaci\u00f3n xen\u00e9tica sinala que o sistema de defensa do h\u00f3spede responsable do silenciamento de elementos de ADN de orixe allea, como os xenes de orixe viral, silenciou por erro certos xenes, e isto acabou sendo beneficioso para o organismo. Parece haber unha sobrerrepresentaci\u00f3n de xenes retrotransposados, \u00e9 dicir, xenes que son inseridos no xenoma por virus, situados entre xenes impresos. Tam\u00e9n se postulou que se o xene retrotransposado se insire preto doutro xene impreso, pode adquirir esta impresi\u00f3n.\nProblemas asociados coa impresi\u00f3n xen\u00e9tica.\nA impresi\u00f3n pode causar problemas na clonaci\u00f3n, xa que os clons poden ter ADN que non est\u00e1 metilado na posici\u00f3n correcta. \u00c9 posible que isto se deba \u00e1 falta de tempo para que a reprogramaci\u00f3n remate completamente. Cando se engade un n\u00facleo a un \u00f3vulo durante a transferencia nuclear de c\u00e9lulas som\u00e1ticas, o \u00f3vulo empeza a dividirse en cuesti\u00f3n de minutos, en vez dos d\u00edas ou meses que pode durar a reprogramaci\u00f3n durante o desenvolvemento embrionario. Se o tempo \u00e9 o factor responsable, \u00e9 posible atrasar a divisi\u00f3n celular dos clons, d\u00e1ndolles m\u00e1is tempo para que te\u00f1a lugar unha axeitada reprogramaci\u00f3n.\nUn alelo para o car\u00e1cter \"calipixio\" (en grego \"cus bonitos\") ou CLPG, \u00e9 un xene que nas ovellas produce grandes n\u00e1degas formadas por m\u00fasculo con moi pouca graxa. O fenotipo de grandes n\u00e1degas s\u00f3 aparece cando o alelo est\u00e1 presente no cromosoma 18 herdado do pai e \u00e1 vez non est\u00e1 no cromosoma 18 hom\u00f3logo herdado da nai.\nExemplos.\nS\u00edndrome de Prader-Willi/Angelman.\nOs primeiros trastornos xen\u00e9ticos nos que estaban implicados xenes impresos que se describiron en humanos foron a s\u00edndrome de Prader-Willi e a s\u00edndrome de Angelman, que se herdan reciprocamente. Ambas as s\u00edndromes est\u00e1n asociadas coa perda (deleci\u00f3n) da rexi\u00f3n cromos\u00f3mica 15q11-13 (banda 11 do brazo longo do cromosoma 15). Esta rexi\u00f3n cont\u00e9n os xenes de expresi\u00f3n paterna (SNRPN e NDN) e o xene de expresi\u00f3n materna (UBE3A). \nNOEY2.\nO NOEY2 \u00e9 un xene impreso de expresi\u00f3n paterna localizado no cromosoma 1 humano. A perda da expresi\u00f3n deste xene est\u00e1 ligada a un incremento do risco de padecer c\u00e1ncer ov\u00e1rico ou de mama; no 41% destes dous tipos de c\u00e1nceres a prote\u00edna codificada por NOEY2 non se expresa, o que suxire que funciona como un xene supresor de tumores .\nOutros.\nOutras condici\u00f3ns nas que est\u00e1n implicados xenes impresos son a s\u00edndrome de Beckwith-Wiedemann, a s\u00edndrome de Silver-Russell, e o pseudohipoparatiroidismo.\nA diabetes mellitus neonatal transitoria pode tam\u00e9n implicar impresi\u00f3n xen\u00e9tica.\nA \"teor\u00eda do cerebro impreso\" argumenta que unha impresi\u00f3n desequilibrada pode ser a causa dof autismo e a psicose.\nXenes impresos en plantas.\nUn fen\u00f3meno similar de impresi\u00f3n xen\u00e9tica observouse nas plantas con flor (anxiospermas). Na reproduci\u00f3n das anxiospermas ten lugar unha dobre fecundaci\u00f3n. No pistilo da flor, \u00e1 vez que se produce a fecundaci\u00f3n da ovoc\u00e9lula (o que dar\u00e1 lugar ao embri\u00f3n da planta), ten lugar unha segunda fecundaci\u00f3n para orixinar o endosperma, unha estrutura extraembrionaria que nutre ao embri\u00f3n. A diferenza do que ocorre co embri\u00f3n, o endosperma formase normalmente pola fusi\u00f3n de d\u00faas c\u00e9lulas maternas e un gameto masculino (un dos n\u00facleos do pole). Isto orixina un endospermo triploide, xa que se orixinou a partir de tres c\u00e9lulas haploides. A proporci\u00f3n desequilibrada de xenomas maternos e paternos parece ser cr\u00edtica para o desenvolvemento das sementes. Observouse que alg\u00fans xenes se expresan de ambos os xenomas maternos e outros expr\u00e9sanse exclusivamente da copia paterna."}
{"id": "216383", "revid": "27155", "url": "https://gl.wikipedia.org/wiki?curid=216383", "title": "Impronta xen\u00f3mica", "text": ""}
{"id": "216384", "revid": "27155", "url": "https://gl.wikipedia.org/wiki?curid=216384", "title": "Xene impreso", "text": ""}
{"id": "216386", "revid": "10599", "url": "https://gl.wikipedia.org/wiki?curid=216386", "title": "Parque da Ciutadella", "text": ""}
{"id": "216387", "revid": "1131", "url": "https://gl.wikipedia.org/wiki?curid=216387", "title": "Parc de les Aig\u00fces", "text": "O Parc de les Aig\u00fces (en galego: \"Parque das Augas\") \u00e9 un parque p\u00fablico situado no barrio do Baix Guinard\u00f3 no distrito de Horta-Guinard\u00f3 de Barcelona, rodeado pola Rolda do Guinard\u00f3, pola r\u00faa de Abd el-Kader, a r\u00faa Cam\u00e8lies e os Xard\u00edns de Hiroshima.\nFoi inaugurado no ano 1978, logo de ser rehabilitado, e disp\u00f3n dunha extensi\u00f3n de 2 hect\u00e1reas. Foi constru\u00eddo sobre os antigos xard\u00edns e viveiros propiedade da compa\u00f1\u00eda Augas de Barcelona; alg\u00fans daqueles espazos aproveit\u00e1ronse para a construci\u00f3n do parque actual. Unha das caracter\u00edsticas do parque \u00e9 a abundante vexetaci\u00f3n xunto cos numerosos espazos de lecer para os nenos.\nO parque disp\u00f3n de tres especies arb\u00f3reas que se atopan inclu\u00eddas no Cat\u00e1logo de \u00c1rbores de Interese Local de Barcelona que vela pola preservaci\u00f3n e catalogaci\u00f3n dos exemplares m\u00e1is valiosos dos que dispo\u00f1en os espazos verdes da cidade de Barcelona; estas \u00e1rbores son \"Ficus carica\", \"Liriodendron tulipifera\" e \"Photinia glabra\". Ademais, disp\u00f3n dunha gran variedade de \u00e1rbores froiteiras. O parque ofrece zonas habilitadas para p\u00edcnic, xogos infant\u00eds, espazos para cans e unha zona polideportiva."}
{"id": "216426", "revid": "5863", "url": "https://gl.wikipedia.org/wiki?curid=216426", "title": "Manuel Luis Acu\u00f1a", "text": ""}
{"id": "216427", "revid": "12452", "url": "https://gl.wikipedia.org/wiki?curid=216427", "title": "Manuel Luis Acu\u00f1a Sarmiento", "text": ""}
{"id": "216430", "revid": "89787", "url": "https://gl.wikipedia.org/wiki?curid=216430", "title": "Jeremy Lamb", "text": "Jeremy Emmanuel Lamb, nado en Henrico, Virxinia, o 30 de maio de 1992, \u00e9 un xogador americano de baloncesto profesional que xoga nos Sacramento Kings da National Basketball Association (NBA).\nTraxectoria.\nLamb foi \u00f3 Norcross High School da s\u00faa vila natal, onde foi capit\u00e1n do equipo de baloncesto, e fixo 20 puntos e 6 rebotes por partido, liderando a Norcross \u00f3 campionato rexional, \u00f3 Elite 8 dos playoffs do Estado, e a unha marca final de 27-3. Tras chamar a atenci\u00f3n do adestrador Jim Calhoun, uniuse \u00f3s UConn Huskies para a universidade.\nDurante o seu primeiro ano en Connecticut, Lamb xogou en todos os partidos. Acadou 11.1 puntos por partido, segundo m\u00e1ximo anotador do equipo tras Kemba Walker. Conseguiu a m\u00e1xima anotaci\u00f3n da s\u00faa carreira contra Marquette o 25 de xaneiro de 2011, tras anotar 24 puntos. No torneo da Big East de 2011, Lamb fixo 14.2 puntos e axudou \u00f3s Huskies a ga\u00f1ar o torneo, e conseguir a terceira praza para o Torneo da NCAA.\nNo Torneo da NCAA de 2011, Lamb aumentou a s\u00faa anotaci\u00f3n ata 16.2 puntos por partido, e igualou a s\u00faa m\u00e1xima anotaci\u00f3n con 24 puntos contra San Diego State no Sweet 16, o 24 de marzo de 2011. No partido polo t\u00edtulo nacional, anotou 12 puntos e capturou 7 rebotes na vitoria dos Huskies contra Butler por 53-41.\nA tempada de 2011-12 foi algo decepcionante para Lamb e para UConn. Malia o gran talento do equipo, non puideron conseguir unha marca positiva de vitorias durante a tempada regular, e foron eliminados na primeira rolda do Torneo da NCAA tras perder contra os Iowa State Cyclones. Tras a tempada de 2012, Lamb declarouse elixible para o Draft da NBA de 2012.\nNBA.\nO 28 de xu\u00f1o de 2012, Lamb foi elixido na 12\u00aa posici\u00f3n do Draft da NBA de 2012 polos Houston Rockets. O 27 de outubro de 2012, Lamb foi traspasado \u00f3s Oklahoma City Thunder xunto a Kevin Martin e varias futuras elecci\u00f3ns do Draft a cambio de Cole Aldrich, Daequan Cook e James Harden.\nO 25 de xu\u00f1o de 2015, Lamb foi traspasado \u00f3s Charlotte Hornets a cambio de Luke Ridnour e unha elecci\u00f3n da segunda rolda do Draft de 2016. O 2 de novembro e 2015, acordou unha extensi\u00f3n de contrato cos Hornets por tres anos e 21 mill\u00f3ns de d\u00f3lares.\nO 7 de xullo de 2019, Lamb asinou cos Indiana Pacers.\nO 8 de febreiro de 2022, Lamb foi traspasado xunto a Domantas Sabonis, Justin Holiday e unha elecci\u00f3n da segunda rolda do Draft de 2023 \u00f3s Sacramento Kings, a cambio de Tyrese Haliburton, Buddy Hield e Tristan Thompson."}
{"id": "216431", "revid": "1131", "url": "https://gl.wikipedia.org/wiki?curid=216431", "title": "IASA", "text": "Ideal Auto ou IASA \u00e9 unha empresa de transporte de viaxeiros e mercador\u00edas fundada en Ferrol en 1912 por Jes\u00fas Pita Saavedra co nome de El Ideal Gallego. Tam\u00e9n se co\u00f1ece popularmente como \"O Ideal\".\nEn 1975 trocou o nome por Ideal Auto S.A. (IASA). A empresa foi vendida en 1999 \u00e1 multinacional inglesa Arriva ti\u00f1a ent\u00f3n m\u00e1is de 170 autocares e case trescentos traballadores.\nHistoria.\nEl Ideal Gallego xurdiu xunto con outras moitas empresas en Galiza a principios do s\u00e9culo XX, en tempos en que os carros de cabalos daban paso ao ferrocarril e \u00f3 transporte por estrada con veh\u00edculos a motor.\nO seu fundador foi emigrante en Cuba e \u00e1 volta mercou a s\u00faa primeira li\u00f1a. Comezou con tres carros mercados a uns curas para facer o percorrido Ferrol - Xuvia - Mani\u00f1os - Cabanas - Pontedeume - A Coru\u00f1a. Foi ampliando li\u00f1as, mercando outras empresas ou asoci\u00e1ndose con elas para compartir li\u00f1as.\nIASA foi mercada en 1999 por Arriva por 27,6 mill\u00f3ns de euros. Arriva \u00e9 unha empresa fundada en Sunderland, no Reino Unido pola familia Cowie en 1938. IASA deixou as s\u00faas cores para empregar a rotulaci\u00f3n e o nome da empresa brit\u00e1nica.\nTraslad\u00e1ronse as oficinas \u00e1 Estaci\u00f3n da Coru\u00f1a deixando a sede de Ferrol e pechando os talleres de mantemento en Fene despois dun accidente alleo a IASA no que morreu un mec\u00e1nico ao rebentar unha roda.\nA familia Pita como propietaria de IASA manti\u00f1a unha estrutura organizativa e de traballo baseada na estabilidade e con traballadores moi co\u00f1ecedores da empresa e identificados con ela, cos clientes e vinculados a Galiza. Arriva, coa compra da empresa, trocou esa organizaci\u00f3n e as condici\u00f3ns de traballo, o que xerou enfrontamentos e folgas.\nArriva reestruturou as li\u00f1as de viaxeiros buscando m\u00e1is eficacia e puntualidade. Foi centr\u00e1ndose nas li\u00f1as m\u00e1is rendibles, as de viaxeiros a Santiago e nos traxectos por autoestrada.\nEn 2005, Arriva vendeu Transportes Finisterre a Autos V\u00e1zquez, Monb\u00fas e Aucasa por dez mill\u00f3ns de euros.\nAlg\u00fans dos seus novos autobuses ofrecen conexi\u00f3n Wi-Fi aos viaxeiros."}
{"id": "216434", "revid": "35734", "url": "https://gl.wikipedia.org/wiki?curid=216434", "title": "Ab18", "text": ""}
{"id": "216435", "revid": "25871", "url": "https://gl.wikipedia.org/wiki?curid=216435", "title": "Samuel Llorca Ripoll", "text": "Samuel Llorca Ripoll, nado o 26 de abril de 1985 en Alacant, \u00e9 un futbolista que xoga na demarcaci\u00f3n de defensa.\nTraxectoria.\nComezou a xogar profesionalmente no segundo equipo do Elche CF a\u00ednda que moi pronto pasou ao primeiro. Xogou no equipo ilicitano durante catro tempadas, ao final das cales, no ano 2011, fichou polo H\u00e9rcules CF.\nNa tempada 2012-13 ficha polo Celta de Vigo recentemente ascendido a Primeira Divisi\u00f3n."}
{"id": "216443", "revid": "29398", "url": "https://gl.wikipedia.org/wiki?curid=216443", "title": "Thiago Silva", "text": "Thiago Emiliano da Silva, nado no R\u00edo de Xaneiro o 22 de setembro de 1984, \u00e9 un futbolista brasileiro. Xoga de defensa e o seu club actual \u00e9 o Chelsea."}
{"id": "216449", "revid": "5863", "url": "https://gl.wikipedia.org/wiki?curid=216449", "title": "La Chureca", "text": "Chureca \u00e9 o nome do maior vertedoiro de lixo de Managua, Nicaragua. Est\u00e1 situado no extremo nor-occidental da cidade, ao lado do lago Xolotl\u00e1n (lago Managua) e rodeado polo barrio de Acahualinca.\nCunha dimensi\u00f3n superficial dunhas 40 hect\u00e1reas e unha profundidade media de 30 metros, o vertedoiro recibe unhas 1.300 toneladas diarias de residuos s\u00f3lidos urbanos.\nDebido \u00e1 s\u00faa localizaci\u00f3n, \u00e1s s\u00faas dimensi\u00f3ns crecentes e \u00e1 falta dun plan de tratamento, La Chureca sup\u00f3n un enorme problema medioambiental: os efluentes lixiviados inf\u00edltranse nos acu\u00edferos e contaminan as s\u00faas aguas, as\u00ed como as do lago. O gas metano xerado pola descomposici\u00f3n dos residuos org\u00e1nicos escapa \u00e1 atmosfera contribu\u00edndo a reforzar o efecto invernadoiro a escala global. Ademais constantes fogos espont\u00e1neos producen unha atmosfera irrespirable que afecta aos habitantes dos barrios pr\u00f3ximos.\nO problema poder\u00eda ser moito maior se non se contara coa acci\u00f3n dos \u201cchurequeros\u201d, cidad\u00e1ns pobres que, en n\u00famero aproximado de 1.500, recollen do vertedoiro os materiais que poden ser reciclados ou te\u00f1en algunha posibilidade de comercializaci\u00f3n (vidro, pl\u00e1sticos, metais, papel e cart\u00f3n, fundamentalmente). Isto xera unha actividade econ\u00f3mica da que se benefician miles de familias, alg\u00fans de cuxos membros se dedican \u00e1 recolecci\u00f3n de materiais, ao lavado, ao almacenamento, ao transporte ou \u00e1 s\u00faa comercializaci\u00f3n. At\u00e9 2.500 persoas poden estar directamente implicadas nalgunha destas tarefas, principalmente nos barrios lim\u00edtrofes a Chureca, onde se utilizan as propias vivendas como almac\u00e9ns. Un dos barrios, habitado por unhas 200 familias, at\u00f3pase dentro do propio vertedoiro.\nCunha poboaci\u00f3n aproximada de 18.000 persoas, a situaci\u00f3n socio-econ\u00f3mica dos barrios que arrodean Chureca \u00e9 de extrema pobreza, marxinaci\u00f3n e exclusi\u00f3n social. A maior parte das casas est\u00e1n constru\u00eddas basicamente con chapas de cinc e aceiro, e carecen en gran medida dos servizos urbanos b\u00e1sicos.\nNo vertedoiro confl\u00faen a un mesmo tempo os 1.500 churequeiros, os cami\u00f3ns da recollida de lixo, a maquinaria de nivelaci\u00f3n, os empregados municipais, carros que serven para o transporte dos materiais recollidos aos centros de almacenamento, unhas duascentas vacas que pacen por al\u00ed diariamente, un fume permanente que xorde do lixo, as\u00ed como centenares de zopilotes que acoden ao lugar a alimentarse, presentando esta estampa unha idea das condici\u00f3ns de vida da xente do lugar."}
{"id": "216451", "revid": "839", "url": "https://gl.wikipedia.org/wiki?curid=216451", "title": "Aphra Behn", "text": "Aphra Behn, nada en Wye (Kent) en 1640 e finada en Londres o 16 de abril de 1689, foi unha escritora e esp\u00eda brit\u00e1nica.\nTraxectoria.\nEscribiu obras de teatro, novelas, relatos e poes\u00eda. Ocupan un lugar fundamental na s\u00faa bibliograf\u00eda as novelas \"Oroonoko\" (1688) e \"The Rover, Love-Letters Between a Nobleman and His Sister\" (1684). \u00c9 autora de referencia da chamada \"amatory fiction\", x\u00e9nero moi popular dos s\u00e9culos XVII e XVIII da literatura en lingua inglesa.\nFoi unha das primeiras escritoras en denunciar publicamente o sistema escravista derivado do colonialismo."}
{"id": "216452", "revid": "89787", "url": "https://gl.wikipedia.org/wiki?curid=216452", "title": "Kendall Marshall", "text": "Kendall Dewan Marshall, nado o 19 de agosto de 1991 en Dumfries, Virxinia, \u00e9 un ex xogador e actual adestrador de baloncesto profesional estadounidense.\nTraxectoria profesional.\nO 28 de xu\u00f1o de 2012, Marshall foi elixido na 13\u00aa posici\u00f3n do Draft da NBA de 2012 polos Phoenix Suns. O 16 de xullo de 2012, asinou un contrato por varios anos cos Suns. O 4 de novembro de 2012, fixo o seu debut oficial na NBA contra os Orlando Magic.\nO 25 de outubro de 2013 foi traspasado xunto a Marcin Gortat, Shannon Brown e Malcolm Lee \u00f3s Washington Wizards a cambio de Emeka Okafor e unha elecci\u00f3n de primeira rolda do Draft de 2014. Tres d\u00edas m\u00e1is tarde, Marshall, Brown e Lee foron cortados polos Wizards.\nO 20 de decembro de 2013, Marshall asinou cos Los Angeles Lakers. O 3 de xaneiro de 2014 sa\u00edu coma titular contra os Utah Jazz, e fixo 20 puntos e 15 asistencias na vitoria dos Lakers por 110-99, rematando as\u00ed cunha xeira de seis partidos perdidos consecutivos.\nO 20 de xullo de 2014, Marshall asinou cos Milwaukee Bucks. O 19 de febreiro de 2015 volveu \u00f3s Phoenix Suns tras ser traspasado nun acordo entre os Bucks, os Suns e os Philadelphia 76ers. Dous d\u00edas m\u00e1is tarde foi cortado polos Suns."}
{"id": "216453", "revid": "35560", "url": "https://gl.wikipedia.org/wiki?curid=216453", "title": "Diamant A", "text": "Diamant A foi un foguete espacial franc\u00e9s en servizo entre 1965 e 1967.\nCaracter\u00edsticas.\nDiamant A foi desenvolvido de maneira relativamente r\u00e1pida grazas \u00f3 uso de etapas e sistemas xa dispo\u00f1ibles para m\u00edsiles. En maio de 1962 o CNES seleccionou a DMA como director do proxecto, con SEREB (que se converter\u00eda m\u00e1is tarde en A\u00e9rospatiale) como contratista principal.\nO foguete creouse a partir do foguete de probas Saphir, substitu\u00edndo a carga por unha etapa adicional P-6, probada previamente no foguete suborbital Rubis."}
{"id": "216457", "revid": "37970", "url": "https://gl.wikipedia.org/wiki?curid=216457", "title": "Vienne, Is\u00e8re", "text": "Vienne \u00e9 unha cidade do departamento de Francia Is\u00e8re, situado na ribeira do r\u00edo R\u00f3dano entre Li\u00f3n, Saint-\u00c9tienne, Valence e Grenoble. En 2009 ti\u00f1a unha poboaci\u00f3n de 29.619 habitantes."}
{"id": "216458", "revid": "35560", "url": "https://gl.wikipedia.org/wiki?curid=216458", "title": ".gr", "text": ".gr \u00e9 o Dominio de Nivel Superior xeogr\u00e1fico (ccTLD) para Grecia."}
{"id": "216461", "revid": "27155", "url": "https://gl.wikipedia.org/wiki?curid=216461", "title": "Fr\u00fastula", "text": "A fr\u00fastula ou fr\u00fastulo \u00e9 a parede celular dura e porosa das diatomeas (algas unicelulares), que est\u00e1 composta case na s\u00faa totalidade por s\u00edlice (\u00f3xido de silicio hidratado) amorfo procedente do \u00e1cido sil\u00edcico, e est\u00e1 recuberta por unha fina capa de materia org\u00e1nica, a cal se denominou nos estudos antigos feitos sobre as diatomeas como pectina (unha fibra que se atopa m\u00e1is comunmente na parede das plantas). En realidade, esta capa org\u00e1nica est\u00e1 formada por varios tipos de polisac\u00e1ridos. Outros compo\u00f1entes org\u00e1nicos da fr\u00fastula son os p\u00e9ptidos silafinas (ricos en lisina), poliaminas, e as prote\u00ednas frustulina e pleuralinas, que parece que interve\u00f1en na construci\u00f3n da fr\u00fastula.\nA estrutura da fr\u00fastula ou testa est\u00e1 normalmente composta por d\u00faas secci\u00f3ns superpostas co\u00f1ecidas como valvas. A valva superior denom\u00ednase epiteca e \u00e9 lixeiramente m\u00e1is grande e sol\u00e1pase coa valva inferior, chamada hipoteca. A uni\u00f3n entre as d\u00faas valvas real\u00edzase por bandas de s\u00edlice (bandas pleurais) que mante\u00f1en as d\u00faas valvas xuntas. O solapamento permite certa marxe de expansi\u00f3n interna adicional e isto \u00e9 esencial durante o proceso de reproduci\u00f3n. A fr\u00fastula cont\u00e9n moitos poros e fendas que permiten que as diatomeas accedan ao medio externo en procesos como a eliminaci\u00f3n de residuos ou a secreci\u00f3n de mucilaxe.\nTaxonom\u00eda.\nO patr\u00f3n de cristas, poros, esp\u00edculas etc. que presenta a superficie da fr\u00fastula \u00e9 importante para establecer a taxonom\u00eda das distintas ordes, familias, x\u00e9neros e especies de diatomeas. Segundo a simetr\u00eda da fr\u00fastula, as diatomeas div\u00eddense en d\u00faas ordes: \"Centrales\" e \"Pennales\".\nNas \"Centrales\" as valvas te\u00f1en unha forma circular ou triangular coas puntas arredondadas e os relevos que presentan son radiais ou conc\u00e9ntricos.\nNas \"Pennales\" as valvas te\u00f1en forma bacilar ou navicular xeralmente. Son valvas bilaterais; o seu centro \u00e9 unha li\u00f1a da que parten os relevos. Nalgunhas, a fr\u00fastula presenta unha fisura lonxitudinal chamada \"rafe\", que ten no centro un n\u00f3dulo central e nos extremos n\u00f3dulos terminais.\nNa divisi\u00f3n celular.\nCando a c\u00e9lula se divide vexetativamente as valvas da fr\u00fastula desenc\u00e1ixanse e cada c\u00e9lula filla conserva unha metade da fr\u00fastula orixinal. Unha das c\u00e9lulas fillas, a que conserva a epiteca, ser\u00e1 do mesmo tama\u00f1o ca a c\u00e9lula inicial, e formar\u00e1 a hipoteca que lle falta. A outra c\u00e9lula filla, a que conservou a hipoteca materna, utiliza esta como epiteca, xa que forma unha valva (a s\u00faa hipoteca) m\u00e1is pequena, o que quere dicir que ser\u00e1 de menor tama\u00f1o ca a c\u00e9lula nai. Isto implica que nas sucesivas xeraci\u00f3ns o tama\u00f1o medio das c\u00e9lulas nunha poboaci\u00f3n de diatomeas dimin\u00fae. Cando despois de varias divisi\u00f3ns se chega a un tama\u00f1o m\u00ednimo, as diatomeas realizan unha reproduci\u00f3n sexual na que recuperan o tama\u00f1o inicial.\nFormaci\u00f3n da fr\u00fastula.\nCando a diatomea se divide comezan unha serie de procesos para producir a valva da fr\u00fastula que lle falta \u00e1s c\u00e9lulas fillas.\nResumidamente pode explicarse a formaci\u00f3n das valvas da fr\u00fastula da seguinte maneira:\nTerra de diatomeas.\nCando as diatomeas mari\u00f1as morren as fr\u00fastulas caen ao fondo do mar. Este material acumulado na superficie oce\u00e1nica, queda enterrado en estratos de sucesivas \u00e9pocas e forma a diatomita, \"terra de diatomeas\" ou \"kieselguhr\". Este produto util\u00edzase comercialmente en filtros, recheos minerais, materiais de illamento, recheo da dinamita, soporte poroso para catalizadores etc. Tam\u00e9n hai investigaci\u00f3ns en curso sobre o posible uso das fr\u00fastulas en \u00f3ptica."}
{"id": "216484", "revid": "89787", "url": "https://gl.wikipedia.org/wiki?curid=216484", "title": "Labirintulomicetos", "text": "Os labirintulomicetos (Labyrinthulomycetes segundo o ICBN, e Labyrinthulea segundo o ICZN), son un grupo de protistas con categor\u00eda de clase que se caracterizan por producir unha rede de filamentos ou tubos, que lles serven como v\u00edas de reptaci\u00f3n para que escorreguen por elas as s\u00faas c\u00e9lulas e absorben nutrientes para elas e f\u00edxanos ao substrato. Existen dous grandes grupos: labirint\u00falidos e traustoqu\u00edtridos (Thraustochytriales). Son principalmente mari\u00f1os, frecuentemente parasitos de algas e vexetaci\u00f3n mari\u00f1a (anxiospermas como as posidonias e outras) ou como descompo\u00f1edores de materia vexetal morta. Uns poucos son parasitos de invertebrados mari\u00f1os.\nOs filamentos ectopl\u00e1smicos que segregan, a\u00ednda que se proxectan f\u00f3ra da c\u00e9lula, est\u00e1n rodeados pola membrana celular e saen da c\u00e9lula por entre os espazos que hai entre unha especie de escamas que cobren a c\u00e9lula. F\u00f3rmanse e con\u00e9ctanse ao citoplasma por un org\u00e1nulo exclusivo chamado saxen\u00f3xeno, saxenoxenetosoma , saxenetosoma ou botrosoma. As c\u00e9lulas son uninucleadas e tipicamente ovoides, e m\u00f3vense dun lado para outro sobre a rede amorfa de filamentos a velocidades que van de 5 a 150 \u03bcm por minuto. Nos labirint\u00falidos as c\u00e9lulas escorregan dentro da rede de filamentos que os envolve totalmente, e nas colonias de traustoqu\u00edtridos est\u00e1n a un lado e os filamentos parecen \"ra\u00edces\".\nClasificaci\u00f3n.\nCo termo Labyrinthulomycetes/Labyrinthulea des\u00edgnase o antigo filo de fungos Labyrinthulomycota, que agora non son considerados fungos sen\u00f3n protistas. Inicialmente foron considerados un grupo raro de mofos mucosos (outros protistas), pero viuse que non son moi similares a eles. A estrutura das s\u00faas zo\u00f3sporas e os estudos xen\u00e9ticos mostraron que son un grupo primitivo de heterocontas, pero a s\u00faa clasificaci\u00f3n e tratamento non est\u00e1 a\u00ednda firmemente establecido.\nEsta clase ten s\u00f3 unha orde, Labyrinthulales (polo c\u00f3digo bot\u00e1nico ICBN) ou Labyrinthulida (polo c\u00f3digo zool\u00f3xico ICZN)."}
{"id": "216485", "revid": "27155", "url": "https://gl.wikipedia.org/wiki?curid=216485", "title": "Labyrinthulea", "text": ""}
{"id": "216486", "revid": "27155", "url": "https://gl.wikipedia.org/wiki?curid=216486", "title": "Labyrinthulomycetes", "text": ""}
{"id": "216487", "revid": "27155", "url": "https://gl.wikipedia.org/wiki?curid=216487", "title": "Labyrinthulomycota", "text": ""}
{"id": "216494", "revid": "35560", "url": "https://gl.wikipedia.org/wiki?curid=216494", "title": "Diamant B", "text": "Diamant B foi un foguete espacial franc\u00e9s en servizo entre 1970 e 1973.\nCaracter\u00edsticas.\nDiamant B foi o sucesor de Diamant A, concibido para ser m\u00e1is potente mediante o uso dunha primeira etapa cun 50% m\u00e1is de propelente e un 33% m\u00e1is de pulo, a mesma segunda etapa e unha terceira etapa m\u00e1is grande. Orixinalmente se encargaron seis Diamant B, cos catro primeiros pensados para ser usados en probas do Sistema de Apoxeo-Perixeo do futuro foguete Europa 2. Finalmente as probas cancel\u00e1ronse e dos seis Diamant B encargados lanz\u00e1ronse cinco, fallando dous deles."}
{"id": "216497", "revid": "35560", "url": "https://gl.wikipedia.org/wiki?curid=216497", "title": "Diamant B-P4", "text": "Diamant B-P4 foi un foguete espacial franc\u00e9s en servizo durante 1975.\nCaracter\u00edsticas.\nDiamant B-P4 foi o sucesor do Diamant B. A mellora do Diamant B foi autorizada en xaneiro de 1972 coa adici\u00f3n dunha segunda etapa P4 Rita. A cofia, de maior di\u00e1metro que nas versi\u00f3ns anteriores (1,38 m) e desenvolvida incicialmente para o foguete brit\u00e1nico Black Arrow, permit\u00eda cargas m\u00e1is voluminosas. O Diamant B-P4 foi lanzado tres veces, todas con \u00e9xito."}
{"id": "216498", "revid": "98629", "url": "https://gl.wikipedia.org/wiki?curid=216498", "title": "Transbordador espacial Discovery", "text": "O transbordador espacial Discovery, designaci\u00f3n OV-103 (\"Orbital Vehicle 103\") foi un transbordador espacial que pertenceu \u00e1 frota de transbordadores espaciais da NASA. Foi o terceiro transbordador da frota e fixo 39 misi\u00f3ns nos seus 27 anos de servizo. Fixo a s\u00faa primeira misi\u00f3n (STS-41-D) o 30 de agosto de 1984, e a \u00faltima o 24 de febreiro de 2011 (STS-133).\nHistoria.\nO transbordador recibiu o seu nome por un dos buques usados por James Cook durante a s\u00faa exploraci\u00f3n do oc\u00e9ano Pac\u00edfico durante a d\u00e9cada de 1770. Durante a s\u00faa construci\u00f3n empreg\u00e1ronse as lecci\u00f3ns aprendidas durante a montaxe dos seus predecesores, o transbordador de probas Enterprise e as naves operativas Columbia e Challenger. \u00c1 sa\u00edda da li\u00f1a de montaxe o Discovery era 3115 kg m\u00e1is lixeiro que o Columbia. Xunto co Challenger, o Discovery ti\u00f1a a particularidade de que foi reacondicionado para poder transportar foguetes Centaur na bodega de carga para o lanzamento de sat\u00e9lites. Despois do accidente do transbordador espacial Challenger decidiuse que, por seguridade, ning\u00fan transbordador levar\u00eda foguetes Centaur como carga.\nO contrato para a fabricaci\u00f3n do orbitador foi firmado o 29 de xaneiro de 1979. A nave quedou finalizada o 12 de agosto de 1983, co seu primeiro voo o 30 de agosto do ano seguinte. A primeira revisi\u00f3n en profundidade do Discovery tivo lugar en febreiro de 1992, inspeccion\u00e1ndose completamente a s\u00faa estrutura e realiz\u00e1ndose 78 modificaci\u00f3ns. A segunda tivo lugar entre setembro de 1995 e xu\u00f1o de 1996, e nela instalouse o sistema de acoplamento coa Estaci\u00f3n Espacial Internacional, mellorouse a iluminaci\u00f3n da ba\u00eda de carga e fix\u00e9ronse varias decenas de melloras e arranxos."}
{"id": "216511", "revid": "5863", "url": "https://gl.wikipedia.org/wiki?curid=216511", "title": "Arturo Andrade Arias", "text": ""}
{"id": "216512", "revid": "22570", "url": "https://gl.wikipedia.org/wiki?curid=216512", "title": "Beb\u00e9 a bordo", "text": "Beb\u00e9 a bordo \u00e9 unha telenovela brasileira escrita por Carlos Lombardi, que se estreou na Rede Globo no d\u00eda 13 de xu\u00f1o de 1988 rematada o 11 de febreiro de 1989. Cont\u00e9n 209 episodios."}
{"id": "216513", "revid": "45882", "url": "https://gl.wikipedia.org/wiki?curid=216513", "title": "Tony Ramos", "text": "Ant\u00f4nio de Carvalho Barbosa, nado o 25 de agosto de 1948 en Arapongas, \u00e9 un actor brasileiro."}
{"id": "216517", "revid": "23204", "url": "https://gl.wikipedia.org/wiki?curid=216517", "title": "Peter Ustinov", "text": "Sir Peter Alexander Ustinov, nado o 16 de abril de 1921 en Londres e finado o 28 de marzo de 2004 en Genolier (Vaud), foi un actor, guionista e director ingl\u00e9s."}
{"id": "216519", "revid": "23204", "url": "https://gl.wikipedia.org/wiki?curid=216519", "title": "Michael York", "text": "Michael York, nado como Michael Hugh Johnson o 27 de marzo de 1942 \u00e9 un actor ingl\u00e9s."}
{"id": "216520", "revid": "1131", "url": "https://gl.wikipedia.org/wiki?curid=216520", "title": "Mary C. Otero Rolle", "text": "Mar\u00eda del Carmen Otero Rolle, nada en Madrid o 5 de abril de 1965, \u00e9 unha poeta e cantautora espa\u00f1ola.\nTraxectoria.\nDe ra\u00edces galegas (por parte paterna) e madrile\u00f1as (por parte materna) trasladouse de moi pequena (dous anos) a Viveiro, onde se iniciou na poes\u00eda e na m\u00fasica. Estudou Maxisterio en Lugo.\nLogo dunha etapa en Santiago de Compostela, vive en Inglaterra dende 2002, residindo inicialmente en Southampton e dende 2006 en Bristol. En 1997 casou con Santiago Rodr\u00edguez L\u00f3pez, co que ten un fillo.\nObras.\nA maior parte da s\u00faa produci\u00f3n po\u00e9tica ten lugar dende a adolescencia ata finais dos anos 90. Froito desta actividade \u00e9 o seu primeiro libro, que \u00e9 unha recompilaci\u00f3n de poemas da autora centrados no tema do amor.\n\u00c9 tam\u00e9n autora de moitos outros poemas a\u00ednda in\u00e9ditos. Musicou varias das s\u00faas poes\u00edas as\u00ed como poemas doutros autores galegos como Dar\u00edo Xoh\u00e1n Cabana, Celso Emilio Ferreiro ou Manuel Rodr\u00edguez L\u00f3pez."}
{"id": "216521", "revid": "72012", "url": "https://gl.wikipedia.org/wiki?curid=216521", "title": "Brian Dennehy", "text": "Brian Mannion Dennehy, nado o 9 de xullo de 1938 en Bridgeport (Connecticut) e finado en New Haven o 15 de abril de 2020, foi un actor estadounidense de cine, teatro e televisi\u00f3n."}
{"id": "216522", "revid": "25871", "url": "https://gl.wikipedia.org/wiki?curid=216522", "title": "Tom Hulce", "text": "Thomas Edward \"Tom\" Hulce, nado o 6 de decembro de 1953 en Detroit, M\u00edchigan, \u00e9 un actor e produtor estadounidense."}
{"id": "216523", "revid": "23204", "url": "https://gl.wikipedia.org/wiki?curid=216523", "title": "Oomicetos", "text": "Os oomicetos (Oomycetes) ou Oomycota son un grupo de organismos que forman unha li\u00f1a filoxen\u00e9tica de microorganismos eucari\u00f3ticos que se parecen a fungos, pero que se clasifican \u00e1 parte. Son organismos filamentosos, microsc\u00f3picos, que se alimentan por absorci\u00f3n e que se reproducen sexual e asexualmente. Os oomicetos poden ter formas de vida sapr\u00f3fitas ou pat\u00f3xenas e incl\u00faen alg\u00fans dos m\u00e1is notables pat\u00f3xenos de plantas, que causan devastadoras pragas como a praga da pataca, a tinta dos casti\u00f1eiros ou o mildio da vide. Alg\u00fans son acu\u00e1ticos, pero hai moitos terrestres.\nO nome \"Oomycota\" significa en grego \"fungos ovo\", facendo referencia aos oogonios arredondados, estruturas que conte\u00f1en os gametos femininos, que son caracter\u00edsticos do grupo.\nMorfolox\u00eda.\nOs oomicetos rara vez te\u00f1en septos (ver hifas), e cando os te\u00f1en, son escasos, e aparecen nas bases dos esporanxios, e \u00e1s veces nas partes vellas dos filamentos. Alg\u00fans son unicelulares, pero outros son filamentosos e ramificados.\nRelaci\u00f3ns filoxen\u00e9ticas.\nEste grupo fora orixinalmente clasificado entre os fungos e despois tratado como protista base\u00e1ndose na s\u00faa morfolox\u00eda xeral e modo de vida. Unha clasificaci\u00f3n cladista baseada nas visi\u00f3ns modernas do grupo apoia a s\u00faa relaci\u00f3n relativamente pr\u00f3xima con organismos fotosint\u00e9ticos como as algas pardas e diatomeas, dentro do grupo das heterocontas.\nEsta relaci\u00f3n est\u00e1 apoiada nas varias diferenzas observadas entre as caracter\u00edsticas dos oomicetos e dos fungos. Por exemplo, as paredes celulares dos oomicetos est\u00e1n compostas de celulosa e non de quitina e xeralmente non te\u00f1en septos. Ademais, no estado vexetativo te\u00f1en n\u00facleos diploides, e nos fungos estes son haploides. A maior\u00eda dos oomicetos producen zo\u00f3sporas m\u00f3biles con dous flaxelos. Un flaxelo ten unha morfolox\u00eda de l\u00e1tego, e o outro unha forma de grinaldo ou escobilla ramificada. As esporas dos poucos grupos de fungos que conservan os flaxelos (como os Chytridiomycetes) te\u00f1en s\u00f3 un flaxelo con forma de l\u00e1tego. Os Oomycota e os fungos te\u00f1en diferentes v\u00edas metab\u00f3licas para a s\u00edntese da lisina e varios encimas son diferentes. A ultraestrutura \u00e9 tam\u00e9n diferente, porque os Oomycota te\u00f1en mitocondrias con cristas tubulares e os fungos t\u00e9\u00f1enas aplanadas. A pesar disto, moitas especies de oomicetos a\u00ednda poden aparecer descritas ou listadas como tipos de fungos e \u00e1s veces se lles aplica o nome de pseudofungos ou fungos inferiores.\nClasificaci\u00f3n.\nO grupo est\u00e1 dividido en seis ordes seguindo esta referencia:\nBiolox\u00eda.\nReproduci\u00f3n.\nA maior\u00eda dos oomicetos producen dous tipos distintos de esporas. As principais esporas dispersivas son asexuais, m\u00f3biles, denominadas zo\u00f3sporas, con capacidade de quimiotaxe (movemento cara a ou afast\u00e1ndose dun sinal qu\u00edmico, como os deixados polas fontes de alimento) sobre a superficie da auga (inclu\u00edndo as augas das precipitaci\u00f3ns que molla a superficie das plantas). Uns poucos oomicetos producen esporas a\u00e9reas asexuais que se dispersan polo vento. Tam\u00e9n producen un segundo tipo de esporas, que son sexuais e se denominan o\u00f3sporas, as cales son estruturas transl\u00facidas, con dobre parede, e esf\u00e9ricas utilizadas para sobrevivir \u00e1s condici\u00f3ns adversas do medio.\nPatoxenicidade.\nOs oomicetos son moi importantes economicamente porque son uns pat\u00f3xenos moi agresivos contra as plantas de cultivo. Algunhas especies poden causar tam\u00e9n enfermidades en peixes. A maior\u00eda das especies pat\u00f3xenas de plantas poden clasificarse nos catro grupos seguintes, a\u00ednda que hai m\u00e1is:"}
{"id": "216524", "revid": "27155", "url": "https://gl.wikipedia.org/wiki?curid=216524", "title": "Oomycetes", "text": ""}
{"id": "216525", "revid": "27155", "url": "https://gl.wikipedia.org/wiki?curid=216525", "title": "Oomycota", "text": ""}
{"id": "216526", "revid": "98629", "url": "https://gl.wikipedia.org/wiki?curid=216526", "title": "Copa do Mundo de F\u00fatbol sub-20", "text": "A Copa do Mundo de F\u00fatbol sub-20 \u00e9 un torneo internacional de selecci\u00f3ns nacionais de f\u00fatbol compostas por xogadores masculinos menores de 20 anos. O torneo \u00e9 organizado cada dous anos pola FIFA e xurdiu en 1977 como derivado da Copa do Mundo de F\u00fatbol, o principal evento deste deporte.\nDos dezasete torneos disputados, s\u00f3 foi ga\u00f1ado por oito naci\u00f3ns. Arxentina, con seis t\u00edtulos, lidera o torneo, seguido polos cinco campionatos do Brasil. Mentres Portugal ga\u00f1ou d\u00faas veces o evento, Espa\u00f1a, Alema\u00f1a, Ghana e os desaparecidos Estados de Iugoslavia e Uni\u00f3n Sovi\u00e9tica ga\u00f1aron a copa nunha ocasi\u00f3n.\nA Copa do Mundo Feminina de F\u00fatbol sub-20 \u00e9 o equivalente deste torneo para mulleres. Devandito torneo iniciouse en 2002 cunha idade m\u00e1xima de 19 anos, cambiando aos 20 actuais desde 2006. Tam\u00e9n existe a Copa do Mundo de F\u00fatbol sub-17 para xogadores a\u00ednda m\u00e1is novos.\nClasificaci\u00f3n.\n24 equipos participan en cada un dos eventos. A excepci\u00f3n do pa\u00eds anfitri\u00f3n, os 23 equipos restantes participan nun proceso clasificatorio dentro de cada unha das confederaci\u00f3ns continentais, as cales organizan diversos torneos xuven\u00eds.\nPalmar\u00e9s.\nA lista a continuaci\u00f3n mostra aos 26 equipos que estiveron entre os catro mellores dalgunha edici\u00f3n do torneo. En \"cursiva\", ind\u00edcase o torneo en que o equipo foi local."}
{"id": "216528", "revid": "1131", "url": "https://gl.wikipedia.org/wiki?curid=216528", "title": "Enrico IV", "text": "Enrico IV \u00e9 unha obra de teatro en lingua italiana do escritor Luigi Pirandello, representada por primeira vez o 24 de febreiro de 1922 no Teatro Manzoni de Mil\u00e1n."}
{"id": "216530", "revid": "89787", "url": "https://gl.wikipedia.org/wiki?curid=216530", "title": "John Henson", "text": "John Allen Henson, nado o 28 de decembro de 1990 en Greensboro, Carolina do Norte, \u00e9 un xogador estadounidense de baloncesto profesional.\nInstituto.\nDurante tres anos, Henson foi \u00f3 Round Rock High School en Round Rock, Texas. No seu derradeiro ano trasladouse \u00f3 Sickles High School en Tampa, Florida. Nesa tempada 2008-09, fixo 17.6 puntos, 12.2 rebotes e 6.1 tap\u00f3ns por partido. Henson liderou \u00f3 equipo a unha marca de 24-5, e a unha marca de 10-0 na liga, pero o equipo perdeu contra o Lakeland Senior HS por 48-43 nas semifinais rexionais do campionato FHSAA da Clase 6A de Florida. Henson foi elixido no primeiro equipo do estado, e Xogador do Ano pola Asociaci\u00f3n de Adestradores de Tampa Bay.\nTraxectoria universitaria.\nHenson comezou a s\u00faa primeira tempada universitaria xogando de aleiro para os Tar Heels, pero coa lesi\u00f3n de Ed Davis, Henson pasou a xogar de ala-pivote a mediados de febreiro de 2010. Tras ese cambio, mellorou o xogo de Henson, e fixo 9.4 puntos por partido nos 16 derradeiros encontros da tempada. Por\u00e9n, os Tar Heels non se clasificaron para o Torneo da NCAA, perdendo contra Dayton nas finais do National Invitation Tournament.\nEn 2011 e 2012, conseguiu o premio \u00f3 Xogador Defensivo do Ano.\nTraxectoria profesional.\nO 28 de xu\u00f1o de 2012, Henson foi elixido na 14\u00aa posici\u00f3n do Draft da NBA de 2012 polos Milwaukee Bucks. O 10 de xullo de 2012, asinou o seu contrato de rookie cos Bucks.\nO 7 de decembro de 2018, Henson foi traspasado xunto a Matthew Dellavedova \u00f3s Cleveland Cavaliers, nun traspaso entre tres equipos.\nO 6 de febreiro de 2020, Henson foi traspasado xunto a Brandon Knight e unha elecci\u00f3n da segunda rolda do Draft de 2023 \u00f3s Detroit Pistons, a cambio de Andre Drummond."}
{"id": "216533", "revid": "35560", "url": "https://gl.wikipedia.org/wiki?curid=216533", "title": "Dnepr (foguete)", "text": "Dnepr \u00e9 un foguete espacial ruso/ucra\u00edno en servizo desde 1999.\nCaracter\u00edsticas.\nO foguete Dnepr est\u00e1 baseado no m\u00edsil bal\u00edstico intercontinental sovi\u00e9tico R-36. Despois da firma do tratado de desarme START-2 ideouse unha maneira de sacar partido comercial a 150 R-36M que deber\u00edan ter sido desmantelados antes de 2007. Tras varios estudos decidiuse usar os m\u00edsiles como lanzadores sen apenas modificalos e sendo lanzados desde os seus propios silos, tanto desde o cosm\u00f3dromo de Baikonur como desde a base a\u00e9rea de Dombarovski.\nDnepr pode lanzar unha carga individual, ou m\u00faltiples mediante un dispensador, a \u00f3rbitas baixas cunha inclinaci\u00f3n de 50,5, 64,5, 87,3 ou 98 graos. O foguete usa un m\u00e9todo de \"lanzamento en fr\u00edo\": unha carga explosiva situada na base do m\u00edsil lanza o m\u00edsil a varios metros sobre o solo desde o seu silo, e unha vez no aire o motor foguete propiamente dito ponse en marcha."}
{"id": "216534", "revid": "25871", "url": "https://gl.wikipedia.org/wiki?curid=216534", "title": "Tambu", "text": "Tambu \u00e9 o noveno \u00e1lbum de estudio da banda americana Toto, editado en maio de 1995. Foi o primeiro \u00e1lbum da banda tras o falecemento do bater\u00eda Jeff Porcaro en 1992."}
{"id": "216535", "revid": "55821", "url": "https://gl.wikipedia.org/wiki?curid=216535", "title": "Liceo Mutante", "text": "O Liceo Mutante \u00e9 unha asociaci\u00f3n cultural pontevedresa creada en 2011 e localizada no barrio de Mollavao. Ten por obxecto ofrecer unha alternativa \u00e1s propostas culturais privadas que existen na cidade mediante a creaci\u00f3n dun espazo autoxestionado. Ten unha serie de socios e socias que participan con cotas anuais grazas \u00e1s cales se sost\u00e9n a actividade da asociaci\u00f3n."}
{"id": "216537", "revid": "10599", "url": "https://gl.wikipedia.org/wiki?curid=216537", "title": "Copa Mundial de F\u00fatbol Sub-20", "text": ""}
{"id": "216539", "revid": "27155", "url": "https://gl.wikipedia.org/wiki?curid=216539", "title": "Gallaecimonas", "text": "Gallaecimonas \u00e9 un x\u00e9nero de bacterias recentemente descrito, descuberto na costa galega. A primeira especie descrita deste x\u00e9nero foi \"Gallaecimonas pentaromativorans\" gen. nov., sp. nov. descuberta por Rodr\u00edguez Blanco et al. en 2010 en sedimentos intermareais da r\u00eda de Corcubi\u00f3n en Cee, A Coru\u00f1a . Tr\u00e1tase dunha proteobacteria da clase Gammaproteobacteria con forma de bacilo gramnegativo , halotolerante, que se caracteriza por poder degradar hidrocarburos arom\u00e1ticos polic\u00edclicos de elevado peso molecular de 5 aneis. O xene do ARNr 16S mostrou heteroxeneidade, e na cepa estudada CEE_131(T), as s\u00faas secuencias indicaron unha distante relaci\u00f3n cos x\u00e9neros \"Rheinheimera\" e \"Serratia\". O seu contido G+C (guanina e citosina) foi de 41,7\u00a0mol%. \n\u00c9 especialmente interesante a capacidade de degradar hidrocarburos arom\u00e1ticos polic\u00edclicos desta bacteria, porque estes hidrocarburos son contaminantes moi com\u00fans vertidos no medio polas actividades humanas, e os de elevado peso molecular con de 4 a 6 aneis son dif\u00edciles de degradar, tenden a acumularse nos sedimentos e son mutax\u00e9nicos, carcin\u00f3xenos ou teratox\u00e9nicos.\nO nome do x\u00e9nero procede do nome latino de Galicia, Gallaecia, e do grego \"monas\", 'm\u00f3nada'. O nome da especie fai referencia a que degrada compostos arom\u00e1ticos de 5 aneis: pent + aromati + vorans (\"devorador de compostos arom\u00e1ticos con 5 aneis\").\nPosteriormente, en 2012, Jianning Wang et al. descubriron nun consorcio de bacterias degradadoras de petr\u00f3leo en mostras extra\u00eddas nos arredores da illa de Xiamen (China) a especie \"Gallaecimonas xiamenensis\" sp. nov. As an\u00e1lises das secuencias de ARNr da cepa 3C-1-T indicaron que pertenc\u00eda ao x\u00e9nero \"Gallaecimonas\" cunha semellanza de secuencia do 96,6% ao 96,8 %. O seu contido G+C era do 61,3\u00a0mol%. Tr\u00e1tase dun bacilo gramnegativo m\u00f3bil, que non pode reducir o nitrato."}
{"id": "216540", "revid": "5863", "url": "https://gl.wikipedia.org/wiki?curid=216540", "title": "Galer\u00eda de imaxes de Roberto Vidal Bola\u00f1o", "text": "Galer\u00eda de imaxes de Roberto Vidal Bola\u00f1o."}
{"id": "216541", "revid": "85894", "url": "https://gl.wikipedia.org/wiki?curid=216541", "title": "Montecelo, San Pantale\u00f3n das Vi\u00f1as, Paderne", "text": "Montecelo \u00e9 un lugar da parroquia de San Pantale\u00f3n das Vi\u00f1as no concello coru\u00f1\u00e9s de Paderne da comarca de Betanzos. Ti\u00f1a 144 habitantes no ano 2011 segundo datos do INE, dos cales 70 eran homes e 74 eran mulleres.\nNeste lugar \u00e1chanse o Pazo de Montecelo e a igrexa parroquial de San Pantale\u00f3n."}
{"id": "216542", "revid": "85894", "url": "https://gl.wikipedia.org/wiki?curid=216542", "title": "Os Barreiros, San Pantale\u00f3n das Vi\u00f1as, Paderne", "text": "Os Barreiros \u00e9 un lugar da parroquia de San Pantale\u00f3n das Vi\u00f1as no concello coru\u00f1\u00e9s de Paderne da comarca de Betanzos. Ti\u00f1a 29 habitantes no ano 2011 segundo datos do INE, dos cales 15 eran homes e 14 eran mulleres."}
{"id": "216543", "revid": "23204", "url": "https://gl.wikipedia.org/wiki?curid=216543", "title": "Joan Alavedra", "text": "Joan Alavedra i Segura\u00f1as, nado en Barcelona en 1896 e finado en 1981, foi un escritor e xornalista catal\u00e1n. Foi secretario da presidencia da Generalitat de Catalu\u00f1a entre 1931 e 1934, durante as presidencias de Francesc Maci\u00e0 e Llu\u00eds Companys. No exilio, viviu en Prades (Francia), onde se encontraba decot\u00edo con Pompeu Fabra e a quen lle adicou un retrato literario en \"Personatges inoblidables\" (Barcelona, 1968). Foi bi\u00f3grafo de Pau Casals, quen musicalizou, en forma de oratorio, o libro de Alavedra \"Poema del pessebre\" \nAutodidacta, iniciou a s\u00faa actividade xornal\u00edstica en R\u00e0dio Barcelona. Os gui\u00f3ns da s\u00faa actividade en R\u00e0dio Barcelona foron publicados na recompilaci\u00f3n \"El fet del dia\" (1935). A s\u00faa obra principal \u00e9 o \"Poema del pessebre\" (1948), a partir do cal Pau Casals compuxo o oratorio \"El Pessebre\". \u00c9 autor dunha biograf\u00eda de Pau Casals publicada en 1962 e dunha obra de divulgaci\u00f3n adicada ao p\u00fablico infantil e xuvenil (\"L'extraordin\u00e0ria vida de Pau Casals\", 1970). Outras obras publicadas son \"Conxita Bad\u00eda. Una vida d'artista\" (1975), \"Pelegrins en Montserrat i altres escrits\" (1971) e a biograf\u00eda de Francesc Maci\u00e0 \"Francesc Maci\u00e0. El cam\u00ed cap a la Presid\u00e8ncia de la Generalitat, 1859-1926\".\nNa s\u00faa xuventude compartiu amizade e tertulias pol\u00edticas e culturais con Joan Salvat-Papasseit e Emili Eroles.\nUn dos seus fillos foi Maci\u00e0 Alavedra i Moner, ex-dirixente de CDC e Conseller de Governaci\u00f3 e de Econom\u00eda e Finanzas da Generalitat de Catalu\u00f1a."}
{"id": "216544", "revid": "85894", "url": "https://gl.wikipedia.org/wiki?curid=216544", "title": "Lambre, San Pantale\u00f3n das Vi\u00f1as, Paderne", "text": "Lambre \u00e9 un lugar da parroquia de San Pantale\u00f3n das Vi\u00f1as no concello coru\u00f1\u00e9s de Paderne da comarca de Betanzos. Ti\u00f1a 77 habitantes no ano 2011 segundo datos do INE, dos cales 37 eran homes e 40 eran mulleres."}
{"id": "216545", "revid": "85894", "url": "https://gl.wikipedia.org/wiki?curid=216545", "title": "A Ponte do Porco, San Pantale\u00f3n das Vi\u00f1as, Paderne", "text": "A Ponte do Porco \u00e9 un lugar da parroquia de San Pantale\u00f3n das Vi\u00f1as no concello coru\u00f1\u00e9s de Paderne da comarca de Betanzos. Ti\u00f1a 3 habitantes no ano 2011 segundo datos do INE, dos cales 1 era home e 2 eran mulleres.\nA\u00ednda que pertencentes a diferentes concellos, este lugar forma unha \u00fanica entidade de poboaci\u00f3n co lugar hom\u00f3nimo do concello de Mi\u00f1o, situado na outra banda da ponte."}
{"id": "216546", "revid": "1131", "url": "https://gl.wikipedia.org/wiki?curid=216546", "title": "Associaci\u00f3 Obrera de Concerts", "text": "A Associaci\u00f3 Obrera de Concerts (en galego Asociaci\u00f3n Obreira de Concertos) foi unha sociedade musical fundada en 1926 por iniciativa de Pau Casals, xunto con dirixentes do Ateneu Polit\u00e8cnic de Barcelona, que ti\u00f1a como obxectivo achegar a m\u00fasica culta \u00e1s clases traballadoras sen recursos. O instrumento b\u00e1sico foron os concertos ofrecidos pola Orquestra Pau Casals, que o mesmo Casals fundara en 1920. Ofreceu obras importantes con int\u00e9rpretes de calidade ao longo de toda Catalu\u00f1a. Existiu ata o ano 1939, cando foi disolta a ra\u00edz do final da Guerra Civil Espa\u00f1ola.\nHistoria.\nEn 1926, Pau Casals proponse crear unha entidade que traballe para facilitar \u00e1 clase obreira, aos labregos e aos estudantes, o acceso \u00e1 m\u00fasica (na li\u00f1a, en certo modo, da obra dos coros de Josep Anselm Clav\u00e9). Casals p\u00faxose en contacto cos dirixentes do Ateneu Polytechnicum, propo\u00f1\u00e9ndolles a fundaci\u00f3n da asociaci\u00f3n: estar\u00eda administrada e dirixida polos mesmos obreiros, sen intervenci\u00f3ns externas. Por unha pequena cota (seis pesetas ao ano, nun momento no que un obreiro cualificado cobraba unhas d\u00faas pesetas ao d\u00eda), os asociados ti\u00f1an dereito a asistir a seis concertos (sa\u00eda a unha peseta o concerto) que doar\u00eda a Orquestra Pau Casals e aos cales poder\u00edan escoitar aos mellores solistas e directores internacionais.\nO proxecto inclu\u00eda que a asociaci\u00f3n chegase a ter unha sede propia (no Ateneu), con biblioteca, escola de m\u00fasica, coro e orquestra (que era a Orquestra Pau Casals) e a publicaci\u00f3n dunha revista escrita para os socios, que se titular\u00eda \"Fru\u00efcions\", entre 1927 e 1932. Aceptada a proposta, a asociaci\u00f3n foi constitu\u00edda e tivo un \u00e9xito inmediato: chegou a contar con 300.000 membros nos seus dez anos de existencia.\nOs concertos eran realizados no Palau de la M\u00fasica Catalana e no Teatre Circ Olympia, que ti\u00f1a m\u00e1is capacidade. Sempre eran realizados os domingos pola ma\u00f1\u00e1. A entrada a estes concertos estaba reservada aos socios: un dos obxectivos de Casals era que o obreiro os sentira totalmente seus e que o p\u00fablico fose homox\u00e9neo, evitando que a mestura de clases ou a exhibici\u00f3n de luxos habituais noutros auditorios estorbaran a experiencia do concerto. O primeiro concerto tivo lugar o 16 de maio de 1926 no Palau.\nCada ano se realizaban d\u00faas tempadas de tres concertos cada unha: tras concertos en outono (entre outubro e novembro) e tres na primavera (abril e maio). Ademais, hab\u00eda alg\u00fans concertos extraordinarios (en 1935, con ocasi\u00f3n dos cen concertos ofrecidos, por exemplo).\nCoa cota, a \"Associaci\u00f3\" colaboraba no mantemento da Orquestra Pau Casals. Ademais, os mesmos asociados crearon unha orquestra de afeccionados que acadou un nivel de calidade considerable.\nO \u00e9xito da A.O.C. foi inmediato e chegou a crear afiliados doutras cidades catal\u00e1s. A s\u00faa transcendencia, unida ao prestixio de Casals, fixo que moitos dos solistas que \u00edan a Barcelona para tocar coa Orquestra Pau Casals, quixesen tocar tam\u00e9n nos concertos da \"Associaci\u00f3\", sen cobrar, ou ofrecer recitais exclusivamente para eles. Outras asociaci\u00f3ns o tomaron como modelo no estranxeiro.\nA Guerra Civil Espa\u00f1ola interrompeu os concertos: a Orquestra Pau Casals deu o \u00faltimo concerto en 1936. En 1937 a Associaci\u00f3 programou alg\u00fans recitais de m\u00fasica de c\u00e1mara: o \u00faltimo, o 6 de xu\u00f1o, con Merc\u00e8 Plantada e Pere Vallribera ao piano, no Palau de la M\u00fasica. Logo da Guerra, a \"Associaci\u00f3\" disolveuse."}
{"id": "216547", "revid": "1131", "url": "https://gl.wikipedia.org/wiki?curid=216547", "title": "A Ponte do Porco", "text": "A Ponte do Porco pode referirse a:"}
{"id": "216548", "revid": "5863", "url": "https://gl.wikipedia.org/wiki?curid=216548", "title": "Fern\u00e1n Vello", "text": ""}
{"id": "216549", "revid": "23204", "url": "https://gl.wikipedia.org/wiki?curid=216549", "title": "Yes Man", "text": ""}
{"id": "216550", "revid": "98629", "url": "https://gl.wikipedia.org/wiki?curid=216550", "title": "Os Barbanz\u00f3ns", "text": "Os Barbanz\u00f3ns \u00e9 unha serie de banda dese\u00f1ada creada no ano 2003 polo debuxante vigu\u00e9s Pepe Carreiro, e publicada pola editorial noiesa Toxosoutos. Os c\u00f3mics est\u00e1n ambientados na Idade de Ferro, a trama local\u00edzase no Castro de Baro\u00f1a, e os libros describen as aventuras que viven os habitantes do poboado prerromano.\nSobre a semellanza con Ast\u00e9rix e Ob\u00e9lix, Carreiro dixo que, malia que \"Os Barbanz\u00f3ns\" tam\u00e9n sofren a ameaza dos romanos, esta non \u00e9 un serie para nenos, e o tipo de humor \u00e9 totalmente distinto, xa que os personaxes son tratados dende un punto de vista actual.\nA serie Os Barbanz\u00f3ns complem\u00e9ntase coa serie Os Pequenos Barbanz\u00f3ns, protagonizada polos mesmos rapaces do castro que aparecen na serie orixinal. Esta serie \u00e9 m\u00e1is axeitada para ser lida por nenos menores de 12 anos.\nPersonaxes.\nOs protagonistas son:\nO autor dixo dos personaxes:"}
{"id": "216551", "revid": "23562", "url": "https://gl.wikipedia.org/wiki?curid=216551", "title": "Os barbanz\u00f3ns", "text": ""}
{"id": "216552", "revid": "56817", "url": "https://gl.wikipedia.org/wiki?curid=216552", "title": "Porto de Abaixo, San Pantale\u00f3n das Vi\u00f1as, Paderne", "text": "Porto de Abaixo \u00e9 un lugar da parroquia de San Pantale\u00f3n das Vi\u00f1as no concello coru\u00f1\u00e9s de Paderne da comarca de Betanzos. Ti\u00f1a 128 habitantes no ano 2011 segundo datos do INE, dos cales 62 eran homes e 66 eran mulleres."}
{"id": "216553", "revid": "85894", "url": "https://gl.wikipedia.org/wiki?curid=216553", "title": "Trasmil, San Pantale\u00f3n das Vi\u00f1as, Paderne", "text": "Trasmil \u00e9 un lugar da parroquia de San Pantale\u00f3n das Vi\u00f1as no concello coru\u00f1\u00e9s de Paderne da comarca de Betanzos. Ti\u00f1a 41 habitantes no ano 2011 segundo datos do INE, dos cales 18 eran homes e 23 eran mulleres."}
{"id": "216554", "revid": "27155", "url": "https://gl.wikipedia.org/wiki?curid=216554", "title": "Cromosoma 8", "text": "O cromosoma 8 humano \u00e9 un cromosoma pertencente a un dos 23 pares de cromosomas humanos. Nas c\u00e9lulas diploides temos d\u00faas copias deste cromosoma autos\u00f3mico e nas haploides s\u00f3 unha. Pola posici\u00f3n do seu centr\u00f3mero \u00e9 un cromosoma submetac\u00e9ntrico. O cromosoma 8 comprende 145 mill\u00f3ns de pares de bases e representa entre o 4,5 e o 5,0% do total de ADN da c\u00e9lula.\nOs dous brazos do cromosoma denom\u00ednanse 8p e 8q. O brazo curto 8p, comprende uns 45 mill\u00f3ns de pares de bases, e incl\u00fae 484 xenes e 110 pseudoxenes; arredor do 8% destes xenes est\u00e1n implicados no desenvolvemento e funci\u00f3n cerebral , e un 16% est\u00e1n implicados en c\u00e1nceres. Unha caracter\u00edstica peculiar do brazo 8p \u00e9 unha gran rexi\u00f3n duns 15 megabases que parece ter unha alta taxa de mutaci\u00f3n, e que mostra unha gran diverxencia entre humanos e chimpanc\u00e9s, o que suxire que a alta taxa de mutaci\u00f3n desta rexi\u00f3n contribu\u00edu \u00e1 evoluci\u00f3n do cerebro humano.\nA identificaci\u00f3n dos xenes dun cromosoma \u00e9 unha \u00e1rea moi activa da investigaci\u00f3n xen\u00e9tica. Como se utilizan diferentes m\u00e9todos para predicir o n\u00famero de xenes dun cromosoma as cifras poden variar, pero est\u00edmase que o cromosoma 8 humano ten probablemente entre 700 e 1.000 xenes.\nXenes.\nAlg\u00fans dos xenes localizados no cromosoma 8 son os seguintes:\nEnfermidades asociadas.\nAlgunhas das enfermidades asociadas con mutaci\u00f3ns nos xenes do cromosoma 8 son:\nTrastornos cromos\u00f3micos.\nCambios na estrutura ou o n\u00famero de copias do cromosoma 8 poden causar problemas de sa\u00fade e desenvolvemento. Entre eles est\u00e1n :"}
{"id": "216555", "revid": "1822", "url": "https://gl.wikipedia.org/wiki?curid=216555", "title": "Inquisici\u00f3n en Espa\u00f1a", "text": ""}
{"id": "216557", "revid": "89787", "url": "https://gl.wikipedia.org/wiki?curid=216557", "title": "Bajo Arag\u00f3n", "text": "O Bajo Arag\u00f3n (en galego: \"Baixo Arag\u00f3n\") \u00e9 unha comarca situada no nord\u00e9s da provincia de Teruel, en Arag\u00f3n. A s\u00faa capital \u00e9 Alca\u00f1iz.\nXeograf\u00eda.\nLimita a norte co Bajo Arag\u00f3n-Caspe, ao oeste co Bajo Mart\u00edn e Andorra-Sierra de Arcos, ao sur coa provincia de Castell\u00f3 e o Maestrazgo e ao leste co Matarra\u00f1a.\nMunicipios.\nA comarca engloba os municipios de Aguaviva, Alca\u00f1iz, Alcorisa, Belmonte de San Jos\u00e9, Berge, Calanda, La Ca\u00f1ada de Verich, Castelser\u00e1s, La Cerollera, La Codo\u00f1era, Foz-Calanda, La Ginebrosa, Mas de las Matas, La Mata de los Olmos, Los Olmos, Las Parras de Castellote, Seno, Torrecilla de Alca\u00f1iz, Torrevelilla e Valdealgorfa.\nHistoria.\nHistoricamente a denominaci\u00f3n \"Bajo Arag\u00f3n\" referiuse a unha \u00e1rea moito m\u00e1is extensa que a actual delimitaci\u00f3n oficial. Esta \u00e1rea, que actualmente adoita denominarse Bajo Arag\u00f3n Hist\u00f3rico, abarca tam\u00e9n unha parte ou ata a totalidade de cada unha das 5 comarcas aragonesas veci\u00f1as.\nA lei de creaci\u00f3n da comarca actual \u00e9 a 10/2002 do 3 de maio de 2002. Foi constitu\u00edda o 13 de xu\u00f1o de 2002. As competencias f\u00f3ronlle traspasadas o 1 de outubro de 2002.\nLinguas.\nOs municipios de Aguaviva, Belmonte de San Jos\u00e9, La Ca\u00f1ada de Verich, La Cerollera, La Codo\u00f1era, La Ginebrosa e Torrevelilla son biling\u00fces en castel\u00e1n e catal\u00e1n e pertencen \u00e1 chamada Franxa de Po\u00f1ente."}
{"id": "216559", "revid": "89787", "url": "https://gl.wikipedia.org/wiki?curid=216559", "title": "Baix Arag\u00f3-Casp", "text": "Baix Arag\u00f3-Casp (\"Bajo Arag\u00f3n-Caspe\" en castel\u00e1n e oficialmente \"Bajo Arag\u00f3n-Caspe/Baix Arag\u00f3-Casp\") \u00e9 unha comarca de Arag\u00f3n, en Espa\u00f1a, situada no leste da provincia de Huesca. A capital administrativa \u00e9 Caspe.\nXeograf\u00eda.\nNesta comarca sit\u00faase o encoro de Mequinenza no r\u00edo Ebro, tam\u00e9n chamado mar de Arag\u00f3n polo seu gran tama\u00f1o.\nLimita ao norte cos Monegros e o Bajo Cinca, ao oeste coa Ribera Baja del Ebro e o Bajo Mart\u00edn, ao sur co Matarra\u00f1a e o Bajo Arag\u00f3n e ao leste coas provincias de Lleida e Tarragona. A comarca forma parte do Bajo Arag\u00f3n Hist\u00f3rico.\nLinguas.\nA comarca \u00e9 biling\u00fce. Os municipios de Fabara, Fay\u00f3n, Maella e Nonaspe son maioritariamente catalanofalantes, municipios que pertencen \u00e1 chamada Franxa de Po\u00f1ente. Os municipios de Caspe e Chiprana son castelanofalantes practicamente monoling\u00fces."}
{"id": "216572", "revid": "22570", "url": "https://gl.wikipedia.org/wiki?curid=216572", "title": "Bajo Cinca", "text": "O Bajo Cinca (\"Baix Cinca\" en catal\u00e1n e oficialmente Bajo Cinca/Baix Cinca) \u00e9 unha comarca de Arag\u00f3n, en Espa\u00f1a, situada no leste da comunidade. A capital administrativa \u00e9 Fraga.\nXeograf\u00eda.\nO Bajo/Baix Cinca, limita ao leste coa Comunidade Aut\u00f3noma de Catalu\u00f1a, ao norte coa rexi\u00f3n de Cinca Medio e La Litera, ao oeste cos Monegros e ao sur coa de Bajo Arag\u00f3n. A rexi\u00f3n abrangue 10 concellos da provincia de Huesca (Ballobar, Belver de Cinca, Candasnos, Chalamera, Fraga, Mequinensa, Onti\u00f1ena, Osso de Cinca, Torrente de Cinca, Velilla de Cinca e Zaid\u00edn) e un da de Zaragoza (Mequinensa).\nA rexi\u00f3n sit\u00faase no tramo final do r\u00edo Cinca, no centro da depresi\u00f3n do Ebro Medio, a cabalo entre as provincias de Zaragoza, Huesca e Lleida. O r\u00edo Cinca, eixo hist\u00f3rico e cultural, \u00e9 o eixe que divide asimetricamente o Bajo/Baix Cinca e que re\u00fane case todos os n\u00facleos, ag\u00e1s Candasnos.\nA s\u00faa xeograf\u00eda caracter\u00edzase polo contraste das veigas do Ebro, Cinca e Segre e o seca\u00f1o que se estende f\u00f3ra dos vales. Nos \u00faltimos anos, a rega tam\u00e9n se desenvolveu en zonas pluviais, de xeito que a paisaxe foi lixeiramente modificada para adaptala \u00e1s necesidades agr\u00edcolas. O seu relevo foi o resultado de miles de anos de traballo no r\u00edo Cinca que, coa evoluci\u00f3n dos anos, foi escavando o seu leito formando grandes e irregulares terrazas fluviais a ambas marxes do seu leito, que historicamente foron convertidas en hortos f\u00e9rtiles.\nA paisaxe constit\u00fae un verdadeiro patrimonio natural que os seus habitantes est\u00e1n decididos a conservar. O impresionante contraste entre as marxes fluviais cheas de vexetaci\u00f3n e a terra \u00e1rida dos Monegros ofrece unha inigualable variedade de ecosistemas. P\u00f3dese atopar dende fauna e flora con caracter\u00edsticas t\u00edpicas das estepas e desertos ata a enorme riqueza ornitol\u00f3xica que abunda nas beiras dos r\u00edos. De especial importancia natural \u00e9 o co\u00f1ecido como Aiguabarreig (\"mestura de auga\" en catal\u00e1n) que se forma no tramo final da confluencia do r\u00edo Cinca, Segre e Ebro en Mequinensa.\nClimatolox\u00eda.\nO clima caracter\u00edzase por ser de variedade continental e cunha escaseza de precipitaci\u00f3ns, feito que determina a vexetaci\u00f3n do Bajo/Baix Cinca. Os meses m\u00e1is c\u00e1lidos son xullo e agosto, onde a temperatura pode chegar ata os 35\u00a0\u00b0C ou \u00e1s veces ata os 40\u00a0\u00b0C. Por outra banda, nos meses fr\u00edos de decembro e xaneiro as temperaturas oscilan entre os 0\u00a0\u00b0C e os -5\u00a0\u00b0C. A rexi\u00f3n recibe a vento fr\u00edo e seco do cierzo que descende polo val do Ebro.\nO nivel medio de precipitaci\u00f3ns oscila entre os 300 e os 400 mm distribu\u00eddos de xeito moi irregular ao longo do per\u00edodo anual. Os per\u00edodos de seca prolongados son com\u00fans durante o ano.\nInstituci\u00f3n.\nA rexi\u00f3n foi aprobada pola lei 20/2002, publicada o 7 de outubro de 2002 no Diario Oficial de Arag\u00f3n. A\u00ednda que non se constitu\u00edu oficialmente ata o 27 de novembro de 2002, asumiu as s\u00faas competencias a partir do 1 de xaneiro de 2003. A s\u00faa capital \u00e9 Fraga, que est\u00e1 considerada polas Directrices Xerais de Ordenaci\u00f3n do Territorio da Delegaci\u00f3n Xeral de Arag\u00f3n como cabeceira supracomarcal ou subrexional , por mor da s\u00faa influencia nun \u00e1mbito moi superior ao da s\u00faa bisbarra.\nPoboaci\u00f3n e concellos.\nA transformaci\u00f3n socioecon\u00f3mica experimentada en Espa\u00f1a na d\u00e9cada de 1960 provocou territorialmente unha dobre corrente de emigraci\u00f3n: das zonas interiores \u00e1 periferia e do rural aos centros urbanos. Para a rexi\u00f3n do Bajo/Baix Cinca, como para outras zonas de Arag\u00f3n, supuxo un forte despoboamento dos seus n\u00facleos rurais e a concentraci\u00f3n dunha parte da poboaci\u00f3n na capital da comarca.\nA poboaci\u00f3n da comarca, representa o 11,03% do total da provincia de Huesca. A proporci\u00f3n entre homes e mulleres \u00e9 bastante homox\u00e9nea. Fraga \u00e9 onde se concentra a maior parte da poboaci\u00f3n, seguida de Mequinensa con case o 9,64% do total comarcal. T\u00f3dolos municipios presentan unha diminuci\u00f3n hist\u00f3rica da poboaci\u00f3n ag\u00e1s Fraga.\nEconom\u00eda.\nAgricultura.\nA rexi\u00f3n do Bajo/Baix Cinca \u00e9 unha das rexi\u00f3ns m\u00e1is din\u00e1micas de Arag\u00f3n, debido principalmente ao seu sector agr\u00edcola. A porcentaxe de poboaci\u00f3n ocupada na agricultura respecto ao total \u00e9 do 25,5%, creando un importante valor engadido no sector da froita doce. O Bajo/Baix Cinca \u00e9 a comarca aragonesa con m\u00e1is presenza de hect\u00e1reas cultivadas neste sector. O Bajo/Baix Cinca sempre foi unha \u00e1rea eminentemente agr\u00edcola por d\u00faas raz\u00f3ns fundamentais, a primeira porque tradicional e cultural estivo asociada ao campo e, a segunda, pola climatolox\u00eda e a baixa taxa de precipitaci\u00f3ns. \u00c9 un sector moi importante cun aumento considerable da produci\u00f3n debido \u00e1 modernizaci\u00f3n das explotaci\u00f3ns agr\u00edcolas e ao aumento da superficie regable de Mequinensa, que chega \u00e1s 3.000 hect\u00e1reas, \u00e9 un dos motores rexionais que lidera este sector dedicado principalmente ao pexego, cereixa, oliva e am\u00e9ndoa.\nIndustria.\nA industria do Bajo/Baix Cinca bas\u00e9ase principalmente en actividades industriais. O sector agroindustrial ten unha alta porcentaxe de empresas, e o seu protagonismo en relaci\u00f3n ao emprego directo e indirecto \u00e9 moi significativo. \nHistoricamente, o sector da produci\u00f3n de enerx\u00eda concentrouse en Mequinensa coa s\u00faa conca de lignito que foi explotada durante m\u00e1is de 150 anos a trav\u00e9s da minar\u00eda e a trav\u00e9s da construci\u00f3n de encoros hidroel\u00e9ctricos como a presa de Mequinensa, tam\u00e9n co\u00f1ecida como \"Mar de Arag\u00f3n\".\nServizos.\nO sector servizos tam\u00e9n \u00e9 relevante para a econom\u00eda da zona, representando a segunda fonte de ingresos para a poboaci\u00f3n, cunha especial importancia do sector tur\u00edstico en \u00e1reas como Mequinenza que contan con numerosas empresas de turismo activo, pesca deportiva e turismo cultural. que atraen visitantes nacionais e internacionais ao longo do ano.\nLinguas.\nA comarca \u00e9 biling\u00fce. Os municipios de Mequinensa, Torrente de Cinca, Velilla de Cinca e Zaid\u00edn son maioritariamente catalanofalantes mentres que Fraga aglutina unha porcentaxe similar de poboaci\u00f3n catalanofalante e castelanfalante. Todos eses municipios pertencen \u00e1 chamada Franxa de Arag\u00f3n. Os municipios de Ballobar, Belver de Cinca, Candasnos, Chalamera, Onti\u00f1ena e Osso de Cinca son castelanofalantes.\nHistoria.\nA Comarca do Bajo/Baix Cinca est\u00e1 situada nunha posici\u00f3n privilexiada e estrat\u00e9xica que o converteu nun lugar de encontro de civilizaci\u00f3ns, culturas e linguas. At\u00f3pase atravesado polo r\u00edo Cinca, ao que debe o seu nome, un r\u00edo que recibe as augas do Alcanadre e que finalmente se une ao r\u00edo Segre que acaba depositando as s\u00faas augas no r\u00edo Ebro en Mequinensa.\nA rexi\u00f3n atesoura numerosos vestixios de aldeas prehist\u00f3ricas (como os xacementos arqueol\u00f3xicos de Castellets ou Riols en Mequinensa) e restos iberos, ibero-romanos, romanos (como \"Villa Fortunatus\"), visigodos, \u00e1rabes, xudeus e cristi\u00e1ns. O resultado \u00e9 unha mestura de arte rom\u00e1nica, g\u00f3tica e mud\u00e9xar que invade o patrimonio dunha antiga rexi\u00f3n. Destacan especialmente numerosas pinturas con gravados asociados atopados en Mequinensa, pertencentes \u00e1 Arte rupestre do arco mediterr\u00e1neo da pen\u00ednsula ib\u00e9rica, e declarados Patrimonio da Humanidade pola UNESCO en 1998: Barranco de Campells I, Barranco de Campells II, Barranco de La Plana I, Barranco de La Plana II, Cami\u00f1o da Cova Plana I, Cami\u00f1o da Cova Plana II, Mas de Patriciel I, Roca de Marta, Serra dos Rincones I, Valmayor IV, Valmayor V, Val de Caball\u00e9, Val de Mamet I, Val de Mamet II e Vallbufandes I.\nEst\u00e1n declarados Bens de Interese Cultural na categor\u00eda de zona arqueol\u00f3xica: Villa Fortunatus e El Pilaret de Santa Quiteria en Fraga, Mas de Fayonet I, Vallbufandes, Valmayor I e Valmayor IV en Mequinensa, e El Castellazo en Ballobar. Na categor\u00eda de monumento podemos atopar: a Torre dos Frades, a Torre del Pilaret de Santa Quiteria e o castelo de Fraga, a Cruz de Escarpe e o Castelo de Mequinensa en Mequinensa, o castelo de Zaid\u00edn, a Ermida de Santa Mar\u00eda en Chalamera e o castelo de Torrente de Cinca. Ademais, a rexi\u00f3n ten tres museos en Mequinensa (agrupados nos Museos de Mequinensa) e dous situados en Fraga como o museo da casa de Salvador Sabat\u00e9 e o palacio de Montcada.\nPatrimonio.\nCastelo de Mequinenza.\nO edificio est\u00e1 case ao bordo dun gran penedo con vistas ao cruzamento dos r\u00edos Ebro, Segre e Cinca. A s\u00faa planta \u00e9 un cuadril\u00e1tero irregular, con sete torres rectangulares ag\u00e1s unha, a m\u00e1is robusta, curiosamente pentagonal. D\u00faas torres flanquean a pequena porta que \u00e9 semicircular, baixo escudo e protexida por un pano. Poucas fortalezas ter\u00e1n unha mellor situaci\u00f3n que esta, contemplando unha extensa e impresionante paisaxe na confluencia dos tres r\u00edos e as s\u00faas terras circundantes ata chegar aos Pireneos con vista. Sorprende que os Moncada, se\u00f1ores da baron\u00eda de Mequinensa, elixisen este ni\u00f1o de aguias para fortalecer. O edificio \u00e9 un aut\u00e9ntico castelo-palacio, un dos mellores que a arte g\u00f3tica legou \u00e1 coroa de Arag\u00f3n, datada dos s\u00e9culos XIV e XV.\nFortaleza \u00e1rabe, constru\u00edda pola tribo berber dos Miknasa cara ao s\u00e9culo XII, tribo que tam\u00e9n deu nome \u00e1 poboaci\u00f3n. Coa reconquista caeu en mans de Ram\u00f3n Berenguer IV, e despois de ser membro da coroa, pasou a mans da nobre familia de Moncada. Un dos grandes asedios da praza sufriuse durante a Guerra da Independencia cando foi conquistada polas tropas do mariscal Suchet e pertenceu ata 1814 ao goberno franc\u00e9s. Mequinensa inscribiuse en grandes letras nunha das columnas exteriores no Arco de Triunfo de Par\u00eds como unha das grandes vitorias francesas na Pen\u00ednsula Ib\u00e9rica.\nActualmente o castelo \u00e9 propiedade privada da Fundaci\u00f3n ENDESA. Para visitar o castelo \u00e9 necesario solicitar a visita previamente na Oficina de Turismo do Concello de Mequinensa. As visitas guiadas real\u00edzanse os martes pola ma\u00f1\u00e1 con solicitude previa.\nMuseos de Mequinenza.\nNos Museos de Mequinenza p\u00f3dese explorar unha galer\u00eda subterr\u00e1nea de carb\u00f3n de m\u00e1is de 1.000 metros de percorrido no Museo da Mina, explorar a historia da poboaci\u00f3n ata a desaparici\u00f3n da antiga aldea baixo as augas do r\u00edo Ebro no Museo de Historia ou descubrir como se viviu durante a Prehistoria no Museo do Pasado Prehist\u00f3rico. Inaugurado en 2008, at\u00f3panse no antigo Grupo Escolar Maria Quintana que albergou as antigas escolas de poboaci\u00f3n constru\u00eddas en 1929, \u00e9 un dos poucos edificios sobreviventes da demolici\u00f3n do casco antigo de Mequinensa despois da construci\u00f3n dos encoros de Ribarroja e Mequinensa.\nCasco Vello de Mequinenza.\nA zona antiga de Mequinenza estaba situada na beira esquerda do r\u00edo Ebro, xusto no punto en que converxen coas augas de Segre e Cinca. Foi demolido case por completo durante a construci\u00f3n do encoro de Ribarroja. Constitu\u00edu un n\u00facleo urbano con caracter\u00edsticas das localidades da secci\u00f3n inferior do Ebro, cunha trama urbana que data da \u00e9poca musulm\u00e1. Grazas aos r\u00edos, Mequinensa estableceu un comercio fluvial de pleno rendemento, que deu prestixio, non s\u00f3 aos navegantes de Mequinensa, sen\u00f3n tam\u00e9n aos carpinteiros \"calafateros\", aos sogueiros e ao milenario Cami\u00f1o de Sirga do Ebro. Na \u00e9poca de esplendor. unha frota de m\u00e1is de 16 \"lla\u00fcts\", embarcaci\u00f3ns t\u00edpicas da do curso inferior do Ebro que transportaban entre 18 e 30 toneladas, normalmente de lignitos extra\u00eddos da conca mineira mequinensana.\nCoa chegada da empresa ENHER e a construci\u00f3n dos encoros de Mequinensa e Ribarroja, a vida mudou para a zona antiga \u00e1 beira do Ebro. As industrias comezaron a pechar debido ao importante aumento do nivel de auga do encoro de Ribarroja e a poboaci\u00f3n comezou a reclamar alternativas \u00e1s inundaci\u00f3ns do n\u00facleo urbano. As\u00ed comezou un \u00e9xodo para os habitantes de Mequinenza que tiveron que deixar os seus fogares para mudarse a unha nova poboaci\u00f3n.\nParte do antigo pobo de Mequinensa p\u00f3dese visitar porque se converteu nun gran parque de memoria ao aire libre. Recuper\u00e1ronse das ru\u00ednas os cami\u00f1os orixinais das r\u00faas e casas que estaban por riba do nivel da auga. A vella Mequinensa, a \"Cidade vella\" como a co\u00f1ecen os mequinensanos, permite cami\u00f1ar polas s\u00faas r\u00faas e redescubrir parte da igrexa vella e outras estruturas."}
{"id": "216589", "revid": "27155", "url": "https://gl.wikipedia.org/wiki?curid=216589", "title": "Cromosoma 8 humano", "text": ""}
{"id": "216590", "revid": "1822", "url": "https://gl.wikipedia.org/wiki?curid=216590", "title": "Bernardo Barreiro de W", "text": ""}
{"id": "216591", "revid": "1822", "url": "https://gl.wikipedia.org/wiki?curid=216591", "title": "Demo", "text": "Un demo \u00e9, segundo o cristianismo, un anxo que se rebelou contra Deus e que pasou a loitar pola perdici\u00f3n da humanidade. Na antig\u00fcidade, por\u00e9n, o termo ti\u00f1a outra connotaci\u00f3n, refer\u00edase a un xenio que inspiraba os individuos tanto para o ben coma para o mal.\nNas relixi\u00f3ns do Oriente Medio, as\u00ed como nas derivadas das tradici\u00f3ns abrah\u00e1micas, inclu\u00edndo a demonolox\u00eda medieval cristi\u00e1, un demo \u00e9 considerado un \"esp\u00edrito impuro\", o cal pode causar unha posesi\u00f3n demon\u00edaca e pode ser expulsado polo ritual do exorcismo. No ocultismo de Occidente e a maxia renacentista (unha mestura de maxia greco-romana, demonolox\u00eda xud\u00eda e tradici\u00f3n cristi\u00e1), un demo \u00e9 unha entidade espiritual que pode ser conxurada e controlada. Na literatura moitos dos demos foron anxos ca\u00eddos.\nEtimolox\u00eda.\nO termo \u00ab\"demo\"\u00bb v\u00e9n do grego \"\u03b4\u03b1\u03b9\u03bc\u03ce\u03bd\" (transliteraci\u00f3n: \"daim\u014dn\"), a trav\u00e9s do termo latino \"daemonium\", designando un esp\u00edrito moi sabio.\nO demo en Galicia.\nEn Galicia, o demo recibe numerosas denominaci\u00f3ns populares: \"abelurio, cach\u00e1n, cachano, cachizo\" , \"demachi\u00f1o\" (m\u00e1is propiamente, apl\u00edcase a demos pequenos como o \"diano burleiro\"), \"d\u00e9maro, demi\u00f1o, dem\u00f3charo, democho, dem\u00f3ncaro, demonche, demoncre, demontre, dem\u00f3\u00f1aro, demo\u00f1o, demoro, d\u00e9ncaro, dencho, d\u00e9ngaro, denllo, dentre, de\u00f1o, diabo, diabro, diantre, dia\u00f1o, mafarrico, rabeno, rabudo, resalgario, sucio, trasno ou zucio\". Tam\u00e9n se lle denomina mediante nomes propios, como \"Donai\" (que pode proceder de \"Adonai\", un dos nomes que recibe Deus na Biblia), Leonardo, Pedro, Perecho, Perello, Perete, Xan ou Xan Moxico, ou Xuncras\" (posible contaminaci\u00f3n con Xudas). \nE, finalmente, denominaci\u00f3ns eufem\u00edsticas coas que se pretende non pronunciar o seu nome, por se o demo o puidese interpretar como que se lle invoca: \"o Cornudo, o Escuro, o das botas, o das zapatillas, o dos dentes longos, o Nemigo, o Pecado, o Rabudo, pap\u00e1 xarri\u00f1a\". Resulta com\u00fan referirse a el como \"Arrenegado sea!\" .\nPor suposto, tam\u00e9n se utilizan as denominaci\u00f3ns literarias m\u00e1is cl\u00e1sicas, como \"Belceb\u00fa\", \"Luzbel\" e \"Lucifer\" (que resplandece ), \"Sat\u00e1n\" ou \"Satan\u00e1s\"."}
{"id": "216592", "revid": "5863", "url": "https://gl.wikipedia.org/wiki?curid=216592", "title": "Carabineros de Chile", "text": "Os Carabineros de Chile \u00e9 a principal forza de seguridade nacional de Chile. Foi fundada o 27 de abril de 1927 e o lema \u00e9 \"Orde e Patria\".\nOrixinalmente chamado \"Cuerpo de Carabineros\", \u00e9 a instituci\u00f3n responsable de salvagardar a soberan\u00eda e orde p\u00fablica, e cumprir e facer cumprir as leis por medio do seu mandato constitucional. A partir de febreiro de 2011, a instituci\u00f3n \u00e9 dependente do Ministerio do Interior Chileno."}
{"id": "216593", "revid": "1131", "url": "https://gl.wikipedia.org/wiki?curid=216593", "title": "Orfe\u00f3 Gracienc", "text": "O Orfe\u00f3 Gracienc \u00e9 unha sociedade coral fundada por Joan Balcells en 1904 na vila de Gr\u00e0cia, actualmente un barrio de Barcelona. A causa do prestixio do seu fundador, participou en concertos de artistas c\u00e9lebres como Enric Morera, Joan Lamote de Grignon i Bocquet e Pau Casals, quen a incorporou aos concertos da Orquestra Pau Casals dende 1925. En 1934 interpretou no Palau de la M\u00fasica Catalana a \"Sinfon\u00eda dos Salmos\" de Igor Stravinskii. Logo do cesamento de actividades a causa da Guerra Civil Espanyola, f\u00edxose cargo da mesma Antoni P\u00e9rez i Sim\u00f3, e en 1969 conseguiu renome internacional ao participar no \"XVII Concurso Polif\u00f3nico Internacional\" de Arezzo (Italia). Dende 1996 faise cargo da s\u00faa direcci\u00f3n Poire Vallv\u00e9 i Cordom\u00ed.\nO Orfe\u00f3 Gracienc gravou 28 discos e foi dirixido por mestres de gran prestixio como Heitor Villa-Lobos, G\u00e9orge Sebastian, Eduard Toldr\u00e0 e Antoni Ros i Marb\u00e0, entre outros. En 1986 foille outorgada a Creu de Sant Jordi pola Generalitat de Catalu\u00f1a."}
{"id": "216594", "revid": "23204", "url": "https://gl.wikipedia.org/wiki?curid=216594", "title": "Festival Casals de Porto Rico", "text": "O Festival Casals de Puerto Rico \u00e9 un festival de m\u00fasica que se celebra anualmente na cidade de San Xo\u00e1n (Porto Rico). Foi fundado polo violonchelista catal\u00e1n Pau Casals. Leva anualmente a San Xo\u00e1n o talento musical m\u00e1is sobresa\u00ednte do mundo. No 2006 celebrou a s\u00faa edici\u00f3n n\u00famero 50.\nHistoria.\nPau Casals visitou Porto Rico en 1955 e 1956. En 1957 mudouse \u00e1 Illa e fundou o prestixioso festival de m\u00fasica que leva o seu nome. O concerto inaugural do Festival tivo lugar o 22 de abril de 1957 no teatro da Universidade de Porto Rico. O programa comezou sen que Casals puidera interpretar a Suite N\u00ba 3 en do maio para violonchelo s\u00f3 de Johan Sebastian Bach, xa que sufriu un ataque ao coraz\u00f3n mentres ensaiaba coa orquestra para o concerto de apertura. Unha cadeira baleira no posto do director presidiu a orquestra durante o resto do Festival.\nDurante dezaoito anos, Casals estivo \u00e1 cabeza do Festival compartindo a s\u00faa m\u00fasica co mundo ata a s\u00faa morte en 1973. Nos anos que leva o Festival foron a Porto Rico numerosos artistas internacionais, orixinalmente atra\u00eddos polo carisma de Casals, e posteriormente polo prestixio e a reputaci\u00f3n internacional que o Festival adquiriu rapidamente. Comezando co pianista Rudolf Serkin naquela primeira noite de 1957, a lista de artistas convidados que lle seguiu incl\u00fae aos mellores int\u00e9rpretes a nivel mundial.\nCoa morte de Casals en 1973, a responsabilidade do programa recaeu sobre a s\u00faa vi\u00fava, Marta Casals, como presidenta dun comit\u00e9 asesor musical. Alg\u00fans dos grandes directores de orquestra que participaron no Festival foron: Mstislav Rostropovich, Leonard Bernstein, Zubin Mehta, Eugene Ormandy, Sir John Barbirolli, Yehudi Menuhin e Krzysztof Penderecki, entre outros.\nNos seus inicios, a Orquestra do Festival estaba composta por m\u00fasicos contratados especialmente para o evento -principalmente dos Estados Unidos- con moi pouca participaci\u00f3n de m\u00fasicos locais. Entre estes, o pianista Jes\u00fas Mar\u00eda Sanrom\u00e1, o violinista Henry Hutchinson, pai, o clavecinista Fernando Valenti e os irm\u00e1ns Figueroa, violinistas membros dunha moi co\u00f1ecida familia musical de Porto Rico. Na d\u00e9cada de 1970 xa a meirande parte dos m\u00fasicos eran portorrique\u00f1os. O mesmo proceso repetiuse coa Orquesta Sinf\u00f3nica de Puerto Rico, fundada por Casals en 1958.\nActualmente, o Festival \u00e9 administrado pola Corporaci\u00f3n de las Artes Musicales, dependente do Goberno de Porto Rico."}
{"id": "216595", "revid": "5863", "url": "https://gl.wikipedia.org/wiki?curid=216595", "title": "\u00c9cole Normale de Musique", "text": "A \u00c9cole Normale de Musique de Paris foi fundada en 1919 polo pianista Alfred Cortot e o seu colega Auguste Mangeot. Dende o principio, a instituci\u00f3n gozou dunha reputaci\u00f3n mundial pola calidade da s\u00faa ensinanza musical, con profesores como Pau Casals, Nadia Boulanger, Wanda Landowska, Paul Dukas, Henri Dutilleux e Arthur Honegger.\nA escola foi oficialmente aprobada polo Ministerio Estatal de Cultura e Comunicaci\u00f3n. Nela form\u00e1ronse varios concertistas e compositores de renome. Dinu Lipatti, Samson Fran\u00e7ois e Igor Markevitch entre outras celebridades estudaron no ambiente de arquitectura da Belle \u00c9poque deste templo parisiense da m\u00fasica cl\u00e1sica.\nActualmente, a instituci\u00f3n \u00e9 dirixida por Henri Heugel e un \"Conseil d'Orientation Musicale\" composto por Paul Badura-Skoda, Narcis Bonet, Elliott Carter, Jean Michel Damase, Jean Louis Mansart, Christian Ivaldi e Kent Nagano. A escola ten 1200 estudantes e 120 mestres que ensinan t\u00f3dalas disciplinas da m\u00fasica acad\u00e9mica entre elas cursos te\u00f3ricos, direcci\u00f3n de orquestra e composici\u00f3n. A escola est\u00e1 situada no coraz\u00f3n de Par\u00eds e rexistrada como \"Espacio Hist\u00f3rico\" pola Administraci\u00f3n Francesa. A s\u00faa sala de concertos, a Salle Cortot, \u00e9 unha obra mestra da Art d\u00e9co dese\u00f1ada polo arquitecto Auguste Perret, quen tam\u00e9n dese\u00f1ou o Th\u00e9\u00e2tre des Champs-\u00c9lys\u00e9es de Par\u00eds."}
{"id": "216596", "revid": "23204", "url": "https://gl.wikipedia.org/wiki?curid=216596", "title": "Enric Casals Defill\u00f3", "text": "Enric Casals i Defill\u00f3, nado en Barcelona o 26 de xullo de 1892 e finado o 31 de xullo de 1986, foi un violinista e compositor catal\u00e1n, irm\u00e1n de Pau Casals.\nTraxectoria.\nComezou a estudar m\u00fasica co sei pai, Carles Casals Ribes. Posteriormente foi disc\u00edpulo de Rafael G\u00e0lvez e de Mathieu Crickboom, estudou composici\u00f3n no Conservatorio de Bruxelas e foi alumno de Frantisek Suchy en Praga. Fundou o cuarteto de corda \"Enric Casals\". Entre 1919 e 1936, foi violinista e violoncellista da Orquestra Pau Casals, que tam\u00e9n dirixiu ocasionalmente. Instrumentou pezas do seu irm\u00e1n Pau, como o oratorio \"El Pessebre\". Tivo de disc\u00edpulos a Gon\u00e7al Comellas, Eduard Bocquet, e Llu\u00eds Claret.\nCompuxo concertos para viol\u00edn e violoncello. Tam\u00e9n e autor dunha vintena de sardanas, que se considera seguen a tradici\u00f3n de garretiana. Como mostra da autoesixencia compositiva de Enric Casals, temos as seguintes palabras: \"Eu preguntar\u00eda a certos Compositores de sardanas durante a ditadura si son capaces de escribir unha sonata, ou un concerto, ou un poema sinf\u00f3nico. Si non son capaces de escribir unha obra desta importancia, non son compositores, e se non o son, con que dereito est\u00e1n afeando a nosa danza?\".\nO mes de xullo de 2011 a s\u00faa familia cedeu, mediante a Fundaci\u00f3 Pau Casals, 183 documentos do m\u00fasico e violinista ao Arquivo Nacional de Catalu\u00f1a."}
{"id": "216598", "revid": "98629", "url": "https://gl.wikipedia.org/wiki?curid=216598", "title": "Jos\u00e9 Antonio V\u00e1zquez Ta\u00edn", "text": "Jose Antonio V\u00e1zquez Ta\u00edn, nado en Zarrac\u00f3s (A Merca) en 1968, \u00e9 un xu\u00edz galego, un dos m\u00e1is populares, recibindo alcumes coma \"o Garz\u00f3n galego\" ou \"o Robin Hood de Vilagarc\u00eda\".\nTraxectoria.\nFillo de Manuel V\u00e1zquez Outeiri\u00f1o. A infancia e mocidade pasounas na cidade de Ourense, no barrio das Lagoas. Licenciado en Dereito pola Universidade de Santiago de Compostela. Destinado en 1999 ao Xulgado de Instruci\u00f3n n.\u00ba 1 de Vilagarc\u00eda de Arousa, converteuse no perseguidor no narcotr\u00e1fico.\nEntre os seus \u00e9xitos est\u00e1 a captura en 2003 do maior alixo de coca\u00edna do s\u00e9culo en Galicia, de arredor de sete toneladas, a bordo do \"South Sea\". Nos anos 2011 e 2012 levou o caso do roubo e posterior recuperaci\u00f3n do C\u00f3dice Calixtino.\nEn xaneiro de 2013 publicou a s\u00faa primeira novela \"A lenda do santo oculto\", en xullo actuou como maxistrado de reforzo no caso do accidente ferroviario de Angrois e en setembro f\u00edxose cargo do caso Asunta Basterra.\nEn 2019 absolveu a un garda civil de Betanzos de non prestar axuda a unha muller ameazada polo seu ex marido que horas despois matou o seu fillo de 14 meses facendo estalar unha bomba de gas no interior do seu coche en Paderne."}
{"id": "216600", "revid": "89787", "url": "https://gl.wikipedia.org/wiki?curid=216600", "title": "Fab Melo", "text": "Fabricio Paulino de Melo, nado o 20 de xu\u00f1o de 1990 en Juiz de Fora, \u00e9 un xogador brasileiro de baloncesto profesional que xoga no Caciques de Humacao brasileiro.\nTraxectoria universitaria.\nMelo xogou d\u00faas tempadas para a Universidade de Syracuse. Foi nomeado Xogador Defensivo do Ano da Big East Conference no seu segundo ano.\nTraxectoria profesional.\nO 28 de xu\u00f1o de 2012, Melo foi elixido na 22\u00aa posici\u00f3n do Draft da NBA de 2012 polos Boston Celtics. O 3 de xullo, asinou o seu contrato cos Celtics. O 5 de xullo de 2012, os Celtics anunciaron que Melo estaba no equipo para a Summer League de 2012.\nO 15 de agosto de 2013, Melo foi traspasado \u00f3s Memphis Grizzlies a cambio de Dont\u00e9 Greene. O 30 de agosto foi cortado polos Grizzlies.\nO 10 de setembro de 2013, asinou cos Dallas Mavericks."}
{"id": "216603", "revid": "35560", "url": "https://gl.wikipedia.org/wiki?curid=216603", "title": ".gy", "text": ".gy \u00e9 o Dominio de Nivel Superior xeogr\u00e1fico (ccTLD) para G\u00fciana."}
{"id": "216604", "revid": "89787", "url": "https://gl.wikipedia.org/wiki?curid=216604", "title": "Reggie Evans", "text": "Reginald Jamaal \"Reggie\" Evans, nado en Pensacola, Florida o 18 de maio de 1980, \u00e9 un xogador de baloncesto profesional estadounidense que actualmente \u00e9 axente libre.\nTraxectoria.\nUniversidade.\nEvans asistiu \u00f3 Coffeyville Community College en Coffeyville, Kansas, do ano 1998 ata o 2000, cando se trasladou \u00e1 Universidade de Iowa. En 2001, Evans liderou \u00f3 pa\u00eds en tiros libres intentados, tiros libres anotados, e dobre-dobres. Liderou a Big Ten Conference en rebotes en 2001 e en 2002, foi nomeado MVP do Torneo da Big Ten en 2001, e foi inclu\u00eddo no segundo Equipo All-Big Ten en 2002.\nNBA.\nSeattle SuperSonics.\nAsinou cos Seattle SuperSonics coma axente libre, onde se deu a co\u00f1ecer pola s\u00faa capacidade reboteadora. Na tempada 2004-05, liderou a liga en rebotes por minutos xogados, tras rematar entre os 10 primeiros nas d\u00faas tempadas anteriores. Malia xogar menos de 24 minutos por encontro, rematou noveno en toda a liga en rebotes totais.\nA mellor tempada de Evans viuse freada o 3 de xaneiro de 2006, cando os Sonics destitu\u00edron \u00f3 adestrador Bob Weiss, e puxeron \u00f3 asistente Bob Hill no seu lugar. No novo sistema de Hill, Evans perdeu o posto de titular e os seus minutos reduc\u00edronse drasticamente.\nDenver Nuggets.\nO 23 de febreiro de 2006, os Sonics traspasaron a Evans \u00f3s Denver Nuggets. Nos seus cinco primeiros partidos cos Nuggets, Evans xogou m\u00e1is minutos que nos seus 21 derradeiros encontros cos Sonics.\nO 10 de marzo de 2006, contra os Toronto Raptors, Evans capturou 20 rebotes sen anotar ning\u00fan punto. Converteuse no primeiro xogador en facer 20 rebotes e 0 puntos dende que o fixera Dennis Rodman o 15 de decembro de 1997 contra os Phoenix Suns.\nPhiladelphia 76ers.\nO 10 de setembro de 2007, Evans foi traspasado xunto \u00f3s dereitos do Draft de Ricky S\u00e1nchez \u00f3s Philadelphia 76ers, a cambio de Steven Hunter e Bobby Jones.\nEvans foi o ala-pivote titular dos Sixers na tempada 2007-08. Con el, os Sixers pasaron de ser o peor equipo reboteador da liga, a estar nos 15 equipos con m\u00e1is rebotes. Evans tan s\u00f3 se perdeu un partido en toda a tempada, e foi titular en m\u00e1is partidos que nas s\u00faas d\u00faas tempadas en Denver.\nToronto Raptors.\nO 9 de xu\u00f1o de 2009, Evans foi traspasado \u00f3s Toronto Raptors a cambio de Jason Kapono. Comezou a tempada cunha lesi\u00f3n nun p\u00e9, e non debutou cos Raptors ata o 10 de febreiro de 2010. O 24 de novembro de 2010, Evans conseguiu a maior cantidade de rebotes da s\u00faa carreira, \u00f3 capturar 22 na vitoria dos Raptors sobre os Philadelphia 76ers por 106-90.\nLos Angeles Clippers.\nO 22 de decembro de 2011, Evans asinou un contrato dun ano cos Los Angeles Clippers. Rematou a tempada con 1.9 puntos e 4.8 rebotes en 13.8 minutos por partido, xogando nun total de 56 encontros.\nBrooklyn Nets.\nO 11 de xullo de 2012, Evans foi traspasado \u00f3s Brooklyn Nets nun sign-and-trade. Na s\u00faa primeira tempada cos Nets, Evans xogou 80 partidos, 56 deles coma titular, e acadou por segunda vez na s\u00faa carreira m\u00e1is de 10 rebotes por encontro, con 11.1.\nSacramento Kings.\nO 19 de febreiro de 2014, Evans foi traspasado xunto a Jason Terry \u00f3s Sacramento Kings a cambio de Marcus Thornton."}
{"id": "216605", "revid": "85894", "url": "https://gl.wikipedia.org/wiki?curid=216605", "title": "Alfonso Ribeiro", "text": "Alfonso Lincoln Ribeiro, nado en Nova York o 21 de setembro de 1971, \u00e9 un actor, humorista, cantante, bailar\u00edn e director de televisi\u00f3n estadounidense de ascendencia trinitense.\nAcadou sona ao interpretar o papel de Carlton Banks na comedia de situaci\u00f3n da NBC \"O pr\u00edncipe de Bel-Air\", entre 1990 e 1996. Tam\u00e9n se fixo popular de neno cando participou nun v\u00eddeo comercial de Pepsi xunto con Michael Jackson."}
{"id": "216606", "revid": "25871", "url": "https://gl.wikipedia.org/wiki?curid=216606", "title": "Tyshawn Taylor", "text": "Tyshawn Jamar Taylor, nado o 12 de abril de 1990 en Hoboken, Nova Jersey, \u00e9 un xogador americano de baloncesto profesional que xoga no Auxilium Torino da Lega Basket Serie A.\nInstituto.\nTaylor asistiu \u00f3 St. Anthony High School en Nova Jersey, onde xogou para o adestrador Bob Hurley. Durante a tempada 2007-08, o equipo fixo unha marca de 32-0.\nTraxectoria universitaria.\nFreshman.\nTaylor acadou 7.2 puntos e 3.4 asistencias por partido na tempada 2009-10 cos Kansas Jayhawks, que ga\u00f1aron a tempada regular da Big 12, e tam\u00e9n o torneo da conferencia. Taylor foi elixido Freshman do Ano da Big 12 Conference de 2010.\nSophomore.\nTaylor fixo 9.3 puntos e 4.6 asistencias no seu segundo ano. Liderou \u00f3 equipo en asistencias, e foi cuarto na Big 12. O 21 de febreiro de 2011, Taylor foi suspendido indefinidamente polo equipo por violar as normas do equipo.\nS\u00e9nior.\nSendo titular por cuarto ano consecutivo, Taylor e o seu compa\u00f1eiro Thomas Robinson lideraron a Kansas \u00f3 campionato nacional antes de perder contra os Kentucky Wildcats.\nTraxectoria profesional.\nO 28 de xu\u00f1o de 2012, Taylor foi elixido na 41\u00aa posici\u00f3n do Draft da NBA de 2012 polos Portland Trail Blazers, pero foi traspasado \u00f3s Brooklyn Nets a cambio dunha compensaci\u00f3n econ\u00f3mica. Taylor asinou un contrato cos Nets o 6 de xullo de 2012."}
{"id": "216607", "revid": "89787", "url": "https://gl.wikipedia.org/wiki?curid=216607", "title": "Telomerase", "text": "A telomerase (EC 2.7.7.49) \u00e9 un complexo ribonucleoproteico que funciona como un encima con actividade polimerase, que permite o alongamento dos tel\u00f3meros dos cromosomas. Est\u00e1 presente en c\u00e9lulas da li\u00f1a xerminal, en tecidos fetais e en certas c\u00e9lulas nai pouco diferenciadas, e tam\u00e9n en organismos eucariotas unicelulares. Polo contraio, nas c\u00e9lulas som\u00e1ticas maduras est\u00e1 inactiva, xa que \u00e9 reprimida en ditas c\u00e9lulas despois do nacemento, o que implica que se produce un acurtamento dos tel\u00f3meros cromos\u00f3micos despois de cada divisi\u00f3n celular.\nA telomerase alonga a rexi\u00f3n dos tel\u00f3meros engadindo a secuencia repetida de ADN \"TTAGGG\" (en todos os vertebrados) ao extremo 3' das cadeas de ADN dos extremos dos cromosomas eucari\u00f3ticos. O tel\u00f3mero cont\u00e9n secuencias repetidas de nucle\u00f3tidos de ADN non codificante. O feito de non ser unha rexi\u00f3n codificante dificulta que se perdan secuencias importantes do ADN situadas despois do tel\u00f3mero, xa que en cada mitose os extremos dos cromosomas se fan m\u00e1is curtos. En cada replicaci\u00f3n do ADN s\u00f3 se perden 100\u2013200 nucle\u00f3tidos nos tel\u00f3meros, que non son codificantes, o que non causa danos ao organismo. A telomerase ten tam\u00e9n actividade de transcriptase inversa ou reversotranscitase, xa que leva a s\u00faa propia mol\u00e9cula de ARN, que se utiliza como molde para alongar os tel\u00f3meros.\nA existencia dun mecanismo de compensaci\u00f3n para o acurtamento dos tel\u00f3meros foi predito en primeiro lugar polo bi\u00f3logo sovi\u00e9tico Alexey Olovnikov en 1973, que tam\u00e9n suxeriu a hip\u00f3tese do tel\u00f3mero sobre o envellecemento e as conexi\u00f3ns do tel\u00f3mero co c\u00e1ncer. A telomerase descubrirona Carol W. Greider e Elizabeth Blackburn en 1984 no ciliado \"Tetrahymena\". Greider e Blackburn, xunto con Jack W. Szostak foron galardoados en 2009 co Premio Nobel de Fisiolox\u00eda ou Medicina por este descubrimento.\nEstrutura.\nA telomerase humana consta de telomerase reversotranscriptase (TERT), compo\u00f1ente ARN da telomerase ou ARN da telomerase (TERC ou TR), e a prote\u00edna disquerina (DKC1).\nOs dous compo\u00f1entes principais son:\nOs xenes das subunidades da telomerase son o xene TERT, TERC, o DKC1, o TEP1, etc., que est\u00e1n localizados en diferentes cromosomas do xenoma humano. O xene humano TERT (hTERT) \u00e9 traducido a unha prote\u00edna de 1132 amino\u00e1cidos. Foron secuenciadas as prote\u00ednas TERT de moitos eucariotas.\nA composici\u00f3n proteica da telomerase humana foi identificada en 2007 por Scott Cohen e o seu equipo en Australia. A estrutura proteica de alta resoluci\u00f3n da subunidade catal\u00edtica da telomerase TERT de \"Tribolium castaneum\" foi obtida en 2008 por Emmanuel Skordalakes e os seus colaboradores en Filadelfia. A estrutura revelou que a prote\u00edna consta de catro dominios conservados (dominio de uni\u00f3n ao ARN ou TRBD, \"dedos\", \"palma\" e \"polegar\"), organizados nunha configuraci\u00f3n en anel que comparte caracter\u00edsticas com\u00fans coas reversotranscriptases virais, as ARN polimerases virais e a familia B das ADN polimerases de bacteri\u00f3fagos.\nFunci\u00f3n.\nUsando TERC, o TERT pode engadir a secuencia repetida de seis nucle\u00f3tidos 5'-TTAGGG (en todos os vertebrados, pero que \u00e9 diferente noutros organismos) ao extremo 3' dos cromosomas. Estas repetici\u00f3ns TTAGGG (xunto con varias prote\u00ednas de uni\u00f3n asociadas) son as que forman os tel\u00f3meros. A rexi\u00f3n molde de TERC \u00e9 3'-CAAUCCCAAUC-5'. Deste modo, a telomerase pode unir os primeiros nucle\u00f3tidos do molde \u00e1 \u00faltima secuencia do tel\u00f3mero no cromosoma, e engadir unha nova secuencia repetida (5'-GGTTAG-3'), reali\u00f1a o novo extremo 3' do tel\u00f3mero ao molde, e repite o proceso.\nImplicaci\u00f3ns m\u00e9dicas.\nEnvellecemento.\nO encima telomerase permite a reposici\u00f3n dos fragmentos de ADN dos tel\u00f3meros, que doutro modo se acurtar\u00edan en cada mitose.\nEn circunstancias normais, \u00e9 dicir, se non est\u00e1 presente a telomerase, cando a c\u00e9lula se divide sucesivamente, en certo momento toda a proxenie chegar\u00e1 ao seu l\u00edmite de Hayflick. Cando a telomerase est\u00e1 presente, cada c\u00e9lula en divisi\u00f3n pode rexenerar os fragmentos perdidos de ADN nos tel\u00f3meros, e pode dividirse ilimitadamente. A\u00ednda que esta capacidade de divisi\u00f3n ilimitada espertou moito interese nos investigadores, tam\u00e9n se sinalou que esta propiedade de crecemento ilimitado \u00e9 un paso fundamental para o establecemento de c\u00e1nceres.\nAs c\u00e9lulas nai embrionarias expresan a telomerase, o que lles permite dividirse repetidamente e formar o novo individuo. Nos adultos a maior\u00eda das c\u00e9lulas som\u00e1ticas apenas a expresan.\nVarias s\u00edndromes de envellecemento prematuro est\u00e1n asociadas co acurtamento dos tel\u00f3meros. Entre eles est\u00e1n a s\u00edndrome de Werner, ataxia telanxiectasia, trastorno similar \u00e1 ataxia-telanxiectasia, s\u00edndrome de Bloom, anemia de Fanconi, e s\u00edndrome de rotura de Nijmegen. Os xenes que est\u00e1n mutados nestas doenzas te\u00f1en todos funci\u00f3ns na reparaci\u00f3n do ADN, e o seu papel exacto no mantemento da lonxitude dos tel\u00f3meros \u00e9 unha \u00e1rea moi activa de investigaci\u00f3n.\nA\u00ednda que non se co\u00f1ece actualmente ata que punto a erosi\u00f3n dos tel\u00f3meros contrib\u00fae ao proceso normal de envellecemento, ao mantemento do ADN en xeral, e do ADN telom\u00e9rico m\u00e1is especificamente, d\u00e1selle grande importancia na teor\u00eda do envellecemento.\nAlg\u00fans experimentos cuestionan que a telomerase se poida utilizar na terapia antienvellecemento, principalmente, polo feito de que nos ratos os elevados niveis de telomerase aumentan a incidencia do c\u00e1ncer e, por tanto, non aumentan a esperanza de vida. Un estudo mostrou que a activaci\u00f3n da telomerase en ratos resistentes ao c\u00e1ncer ao sobreexpresar a s\u00faa subunidade catal\u00edtica estende a vida..\nA exposici\u00f3n de linfocitos T de persoas infectadas con VIH ao activador da telomerase TAT2 retarda o acurtamento dos tel\u00f3meros, incrementa o potencial proliferativo, e ampl\u00eda a produci\u00f3n de citocinas/quimiocinas e a actividade antiviral.\nUn estudo realizado entre xudeus asquenac\u00eds encontrou que os que viv\u00edan m\u00e1is herdaban unha versi\u00f3n hiperactiva da telomerase que reconstru\u00eda os tel\u00f3meros.\nOs ratos preparados por enxe\u00f1ar\u00eda xen\u00e9tica que ti\u00f1an bloqueado o xene que produce a telomerase a non ser que se lles administrase certa droga, envellec\u00edan moito m\u00e1is rapidamente e morr\u00edan en seis meses, en lugar de atinguir a vida media dos ratos de 3 anos. A administraci\u00f3n da droga aos 6 meses volv\u00eda a iniciar a produci\u00f3n de telomerase e causaba que os seus \u00f3rganos \"rexuveneceran\", recobraban a fertilidade, e normalizaban a s\u00faa capacidade de detectar cheiros. Estes achados dan unha esperanza para o tratamento de enfermidades como a proxeria e outros trastornos do envellecemento, e \u00e1s terapias de rexeneraci\u00f3n de \u00f3rganos danados, como o f\u00edgado na hepatite ou alcoholismo.\nUn estudo publicado en \"Nature\" en 2011 encontrou que a reactivaci\u00f3n da telomerase revert\u00eda a dexeneraci\u00f3n dos tecidos en ratos vellos deficientes en telomerase.\nC\u00e1ncer.\nAs c\u00e9lulas que experimentan moitas divisi\u00f3ns acortan os seus tel\u00f3meros. A perda dos tel\u00f3meros ten como resultado a aparici\u00f3n de mutaci\u00f3ns e defectos que dan orixe \u00e1 morte celular programada. Algunhas veces ten lugar unha mutaci\u00f3n que activa o xene da telomerase, de maneira que as c\u00e9lulas se poden dividir indefinidamente. As c\u00e9lulas cancerosas te\u00f1en descontrolado o seu ciclo celular e tam\u00e9n a s\u00faa telomerase est\u00e1 activa, polo que poden dividirse sen parar superando o l\u00edmite de Hayflick e orixinan un tumor.\nUn bo exemplo de \"inmortalidade\" da c\u00e9lula cancerosa \u00e9 a li\u00f1a de c\u00e9lulas HeLa, que se levan utilizando nos laboratorios desde 1951 (proceden dunha li\u00f1a de c\u00e9lulas de c\u00e1ncer de \u00fatero dunha muller que morreu aquel ano).\nA\u00ednda que este m\u00e9todo de modelizar o c\u00e1ncer humano en c\u00e9lulas en cultivo \u00e9 efectivo e foi utilizado durante moitos anos polos cient\u00edficos, tam\u00e9n \u00e9 moi impreciso. Os cambios exactos que permiten a formaci\u00f3n de clons tumorix\u00e9nicos non est\u00e1 claro. Os cient\u00edficos puideron despois abordar esta cuesti\u00f3n pola introduci\u00f3n serial de varias mutaci\u00f3ns presentes nunha variedade de c\u00e1nceres humanos. Isto levou \u00e1 dilucidaci\u00f3n de varias combinaci\u00f3ns de mutaci\u00f3ns que son suficientes para a formaci\u00f3n de c\u00e9lulas tumorix\u00e9nicas, en varios tipos celulares. A combinaci\u00f3n var\u00eda co tipo celular, pero unha caracter\u00edstica com\u00fan \u00e9 que se requiren as seguintes alteraci\u00f3ns: activaci\u00f3n de TERT, perda da funci\u00f3n da v\u00eda da p53, e da v\u00eda da pRb, activaci\u00f3n das subfamilias Ras ou myc de protooncoxenes, e aberraci\u00f3ns na PP2A prote\u00edna fosfatase. Ou dito doutro modo, a c\u00e9lula activou a telomerase, eliminou o proceso de morte celular por inestabilidade ou perda cromos\u00f3micas, ausencia de v\u00edas de induci\u00f3n da apoptose, e activaci\u00f3n continua da mitose.\nEste modelo do c\u00e1ncer en c\u00e9lulas en cultivo describe axeitadamente o papel da telomerase nos tumores humanos reais. A activaci\u00f3n da telomerase foi observada no ~90% dos tumores humanos estudados, o que suxire que a inmortalidade conferida pola telomerase xoga un papel chave no desenvolvemento do c\u00e1ncer. Dos tumores que non activan o TERT, a maior\u00eda encontran unha v\u00eda alternativa para manter a lonxitude dos tel\u00f3meros denominada ALT (\"Alternative Lengthening of Telomeres\", Alongamento Alternativo dos Tel\u00f3meros). O mecanismo exacto que est\u00e1 detr\u00e1s do mantemento dos tel\u00f3meros na v\u00eda ALT non foi dilucidado, pero probablemente implica m\u00faltiples eventos de recombinaci\u00f3n no tel\u00f3mero.\nAdemais de no mantemento dos tel\u00f3meros, Elizabeth Blackburn \"et al.\" informaron doutras funci\u00f3ns deste encima, como a activaci\u00f3n duns 70 xenes que se sospeita que interve\u00f1en no crecemento do c\u00e1ncer e a s\u00faa diseminaci\u00f3n polo corpo, e na activaci\u00f3n da glic\u00f3lise, o que permite \u00e1s c\u00e9lulas cancerosas un r\u00e1pido uso do azucre para fornecer as necesidades da s\u00faa r\u00e1pida taxa de crecemento (aproximadamente comparable \u00e1 dun feto).\nPapel noutras doenzas.\nObservouse que a actividade da telomerase est\u00e1 incrementada nas zonas onde se bloquean as arterias coronarias, ou cando se est\u00e1 en estr\u00e9s psicol\u00f3xico. Un estudo de 2010 encontrou que hab\u00eda unha \"significativamente maior\" actividade de telomerase en participantes dun estudo que estiveron retirados meditando durante tres meses comparados co grupo de control.\nA deficiencia de telomerase foi asociada coa diabetes mellitus e a deficiente secreci\u00f3n de insulina en ratos, debido \u00e1 perda das c\u00e9lulas produtoras de insulina do p\u00e1ncreas.\nEn 2005 as mutaci\u00f3ns en TERT foron implicadas en predispo\u00f1er aos pacientes \u00e1 anemia apl\u00e1stica, un trastorno no cal a medula \u00f3sea deixa de producir c\u00e9lulas sangu\u00edneas.\nA s\u00edndrome cri du chat \u00e9 un trastorno que implica a perda da porci\u00f3n distal do brazo curto do cromosoma 5. O TERT est\u00e1 localizado na rexi\u00f3n delecionada, e suxeriuse que a perda dunha copia de TERT pode seu unha das causas ou factor que contrib\u00fae a esta doenza.\nA disqueratose conx\u00e9nita \u00e9 unha enfermidade da medula \u00f3sea que pode ser causada por algunhas mutaci\u00f3ns nas subunidades da telomerase. Arredor do 35% casos desta doenza est\u00e1n ligados ao locus DKC1 do cromosoma X (car\u00e1cter recesivo) e o 5% dos casos son autos\u00f3micos dominantes nos loci TERT e TERC.\nAs persoas con mutaci\u00f3ns en TERC ou DKC1 te\u00f1en tel\u00f3meros m\u00e1is curtos e actividade da telomerase defectiva \"in vitro\" comparados con outros individuos da mesma idade.\nA telomerase como unha potencial diana de drogas.\nA telomerase \u00e9 necesaria para a inmortalidade das c\u00e9lulas de moitos tipos de c\u00e1ncer, polo que se pensa que pode ser unha potencial diana de f\u00e1rmacos. Se un f\u00e1rmaco pode utilizarse para desactivar a telomerase nas c\u00e9lulas cancerosas, o proceso de acurtamento dos tel\u00f3meros far\u00eda que estes se perdesen despois de continuas divisi\u00f3ns, o que danar\u00eda as c\u00e9lulas cancerosas.\nProb\u00e1ronse algunhas terapias con drogas experimentais e vacinas que te\u00f1en como obxectivo a telomerase en ratos, e algunhas pasaron \u00e1 fase inicial de ensaios cl\u00ednicos. Geron Corporation est\u00e1 actualmente realizando ensaios cl\u00ednicos en humanos que implican a inhibici\u00f3n da telomerase e a vacinaci\u00f3n contra a telomerase. Merck, con licenza de Geron, est\u00e1 probando unha vacina utilizando tres enfoques distintos. Unha vacina est\u00e1 baseada nun adenovirus/pl\u00e1smido (Merck IND). A segunda est\u00e1 baseada en c\u00e9lulas dendr\u00edticas aut\u00f3logas (GRNVAC1), (antes denominada TVAX cando foi probada para o c\u00e1ncer de pr\u00f3stata). A terceira bas\u00e9ase en c\u00e9lulas dendr\u00edticas derivadas de c\u00e9lulas nai e est\u00e1 na fase precl\u00ednica.\nEstes m\u00e9todos de vacinaci\u00f3n tratan de ensinar ao sistema inmunitario humano a atacar as c\u00e9lulas que expresen a telomerase. A droga inhibidora da telomerase GRN163L intenta parar a proliferaci\u00f3n do c\u00e1ncer inhibindo a telomerase e est\u00e1 na fase inicial de ensaios cl\u00ednicos. A inhibici\u00f3n da telomerase en moitos tipos de c\u00e9lulas cancerosas en cultivo leva \u00e1 morte masiva da poboaci\u00f3n celular. Por\u00e9n, estas terapias compl\u00edcanse por unha serie cuesti\u00f3ns, como a presenza da v\u00eda ALT . A GNR163L \u00fanese directamente ao molde de ARN da telomerase. Con ese molde alterado a telomerase non pode alongar os tel\u00f3meros e, por tanto, non pode garantir a inmortalidade replicativa do c\u00e1ncer, e impide a iniciaci\u00f3n da glic\u00f3lise, e non activa os 70 xenes cancer\u00edxenos atopados por Blackburn."}
{"id": "216608", "revid": "27155", "url": "https://gl.wikipedia.org/wiki?curid=216608", "title": "Telomerasa", "text": ""}
{"id": "216609", "revid": "23204", "url": "https://gl.wikipedia.org/wiki?curid=216609", "title": "Hande Yener", "text": "Makbule Hande \u00d6zyener, nada en Istambul o 12 de xaneiro de 1973, \u00e9 unha cantante pop, compositora e produtora turca, co\u00f1ecida como Hande Yener."}
{"id": "216635", "revid": "27155", "url": "https://gl.wikipedia.org/wiki?curid=216635", "title": "Cromosoma 3", "text": "O cromosoma 3 humano \u00e9 un cromosoma pertencente a un dos 23 pares de cromosomas humanos. Nas c\u00e9lulas diploides temos d\u00faas copias deste cromosoma autos\u00f3mico e nas haploides temos s\u00f3 unha. O cromosoma 3 pola posici\u00f3n do centr\u00f3mero consid\u00e9rase un cromosoma metac\u00e9ntrico, xa que a\u00ednda que a lonxitude dos seus brazos non \u00e9 igual, hai pouca diferenza. Comprende 200 mill\u00f3ns de pares de bases, o que sup\u00f3n aproximadamente o 6,5 % do total do ADN da c\u00e9lula.\nA identificaci\u00f3n dos xenes dun cromosoma \u00e9 unha \u00e1rea de activa investigaci\u00f3n xen\u00e9tica e poden utilizarse diversos m\u00e9todos para facer as estimaci\u00f3ns, polo que as cifras poden variar. Est\u00edmase que o cromosoma 3 humano ten probablemente entre 1.100 e 1.500 xenes.\nXenes.\nAlg\u00fans dos xenes situados no cromosoma 3 son os seguintes:\nEnfermidades asociadas.\nAlgunhas das enfermidades asociadas con mutaci\u00f3ns nos xenes do cromosoma 3 son as seguintes:"}
{"id": "216636", "revid": "27155", "url": "https://gl.wikipedia.org/wiki?curid=216636", "title": "Cromosoma 3 humano", "text": ""}
{"id": "216637", "revid": "89787", "url": "https://gl.wikipedia.org/wiki?curid=216637", "title": "Peter Nicolai Arbo", "text": "Peter Nicolai Arbo, nado o 18 de xu\u00f1o de 1831 e finado o 14 de outubro de 1892, foi un pintor noruegu\u00e9s especializado en motivos mitol\u00f3xicos, destacando a s\u00faa \"\u00c5sgardsreien\", as\u00ed como as s\u00faas valquirias.\nBiograf\u00eda.\nPeter Nicolai Arbo creceu na Mansi\u00f3n Gulskogen, en Gulskogen, unha poboaci\u00f3n de Drammen, Noruega. Era fillo do director Christian Fredrik Arbo (1791\u20131868) e da s\u00faa dona Marie Christiane von Rosen. Seu irm\u00e1n Carl Oscar Eugen Arbo foi un m\u00e9dico militar pioneiro en Noruega nos estudos antropol\u00f3xicos. O fogar da infancia de Arbo, en Gulskogen, fora constru\u00eddo en 1804 como residencia estival polo seu curm\u00e1n m\u00e1is vello, o madeireiro Peter Nicolai Arbo.\nArbo comezou a s\u00faa educaci\u00f3n art\u00edstica cun ano na Escola de Arte dirixida por Frederick Ferdinand Helsted (1809\u20131875) en Copenhaguen (1851-1852). Tras isto, estudou nunha academia de arte de D\u00fcsseldorf. Desde 1853 at\u00e9 1855 aprendeu con Karl Ferdinand Sohn, profesor da Kunstakademie D\u00fcsseldorf, e en 1857-1858 con J. E. H\u00fcnthen, pintor de batallas e animais. En D\u00fcsseldorf, foi durante un tempo estudante privado de C. Mengelberg, pintor de feitos hist\u00f3ricos. Contactou con Adolph Tidemand e converteuse en bo amigo de Hans Gude, ambos profesores da academia de arte de D\u00fcsseldorf. As\u00f3ciase coa escola de pintura de D\u00fcsseldorf.\nEn 1861, Arbo volveu a Noruega, e ao ano seguinte, embarcouse nunha viaxe canda Gude e Frederik Collett. En 1863, pintou a primeira versi\u00f3n de \"Cabalos nas monta\u00f1as\", un motivo que retomar\u00eda despois varias veces. A versi\u00f3n de 1889 est\u00e1 no Museo nacional de arte, arquitectura e dese\u00f1o (en noruegu\u00e9s: \"Nasjonalmuseet for kunst, arkitektur og design\") en Oslo, e \u00e9 considerada unha das s\u00faas obras m\u00e1is importantes.\nEn 1866, foi nomeado Cabaleiro da Orde de Santo Olav e Cabaleiro da Orde de Vasa. Tivo numerosas posici\u00f3n, inclu\u00edndo a de xurado en Estocolmo en 1866 e en Filadelfia en 1876, e foi comisionado da exhibici\u00f3n de Viena en 1873. Tam\u00e9n foi membro da Compa\u00f1\u00eda da Galer\u00eda Nacional dese 1875 e director da Sociedade de Arte de Christiania desde 1882 at\u00e9 a s\u00faa morte.\nMuseo Drammens.\nO Museo Drammens (en noruegu\u00e9s: \"Drammens museum for kunst og kulturhistorie\") at\u00f3pase no coraz\u00f3n de Drammen, na beira sur do r\u00edo Drammen. Nos seus primeiros anos, esta era unha \u00e1rea de elegantes casas de terratenentes co\u00f1ecidas como . As exhibici\u00f3ns do museo incl\u00faen temas hist\u00f3ricos e culturais de Noruega. O museo de Drammen consiste en cinco departamentos que incl\u00fae a mansi\u00f3n de Gulskogen, a casa onde se criou Peder Nicolai Arbo. Nun dos cuartos da Mansi\u00f3n Gulskogen, p\u00f3dense atopar traballos deste pintor."}
{"id": "216638", "revid": "89787", "url": "https://gl.wikipedia.org/wiki?curid=216638", "title": "Festival Internacional do Mundo Celta 2012", "text": "O Festival Internacional do Mundo Celta do ano 2012 trascurriu entre os d\u00edas 12 e 15 de xullo, e contou ademais de moitas outras actividades cunha ampla programaci\u00f3n de concertos.\nV\u00e9xase tam\u00e9n.\nLigaz\u00f3ns externas.\nP\u00e1xina oficial do festival"}
{"id": "216640", "revid": "1131", "url": "https://gl.wikipedia.org/wiki?curid=216640", "title": "Avela\u00ed\u00f1a (grupo musical)", "text": "Avela\u00ed\u00f1a \u00e9 un grupo de m\u00fasica folk galego, creado en Pontevedra no ano 2000. Ata a data a banda leva publicados cinco \u00e1lbums de estudio."}
{"id": "216641", "revid": "1131", "url": "https://gl.wikipedia.org/wiki?curid=216641", "title": "Rastrexos Project", "text": "Rastrexos Project \u00e9 un grupo galego de m\u00fasica folk, creado en 2011. A s\u00faa m\u00fasica esta marcada pola fusi\u00f3n de ritmos africanos, latinos, brasileiros, galegos\u2026"}
{"id": "216642", "revid": "89787", "url": "https://gl.wikipedia.org/wiki?curid=216642", "title": "Al\u00e9n de Ancos", "text": "Al\u00e9n de Ancos \u00e9 un grupo galego de m\u00fasica folk nado en Ferrol en 2007. A s\u00faa m\u00fasica mestura temas da m\u00fasica tradicional galega coa influencia da m\u00fasica celta de Irlanda ou Escocia."}
{"id": "216643", "revid": "89787", "url": "https://gl.wikipedia.org/wiki?curid=216643", "title": "Harmonica Creams", "text": "Harmonica Creams \u00e9 un grupo de m\u00fasica folk do Xap\u00f3n, naceu no ano 2009. No ano 2011 publicaron o seu primeiro CD, \"Analyse de toucher\"."}
{"id": "216644", "revid": "89787", "url": "https://gl.wikipedia.org/wiki?curid=216644", "title": "Micoplasma", "text": "Os micoplasmas (antes PPLO) son as bacterias que pertencen ao x\u00e9nero Mycoplasma, que carecen de parede celular e pertencen ao filo Firmicutes ou, noutras clasificaci\u00f3ns, ao Tenericutes. Como non te\u00f1en parede celular, non son afectadas por moitos antibi\u00f3ticos com\u00fans como a penicilina ou outros beta-lact\u00e1micos que act\u00faan sobre a s\u00edntese dos compo\u00f1entes da parede celular. Poden ser parasitas ou sapr\u00f3fitas. Varias especies son pat\u00f3xenas para os humanos, como \"M. pneumoniae\", que \u00e9 un importante causante de pneumon\u00eda at\u00edpica e outros trastornos respiratorios, e \"M. genitalium\", que se cre est\u00e1 implicada en enfermidades inflamatorias p\u00e9lvicas. \"Mycoplasma\" ten un tama\u00f1o diminuto de aproximadamente 0,1 \u03bcm de di\u00e1metro, polo que \u00e9 a c\u00e9lula m\u00e1is pequena co\u00f1ecida.\nOrixe do nome.\nO nome \"Mycoplasma\" cont\u00e9n a ra\u00edz grega \"mykes\", que significa fungo, e foi introducido por Albert Bernhard Frank en 1889, que pensaba que estas bacterias eran fungos, debido a que ti\u00f1an algunhas caracter\u00edsticas parecidas a fungos.\nUn nome antigo que se aplicou aos \"Mycoplasma\" foi organismos PPLO (\"Pleuro pneumonia-Like Organisms\", Organismos Similares aos da Pleuropneunom\u00eda), refer\u00edndose a organismos similares ao axente causante da pleuroneumon\u00eda contaxiosa bovina (CBPP). Posteriormente viuse que o modo de crecemento similar ao dos fungos \u00e9 exclusivo da especie \"M. mycoides\", pero non se d\u00e1 noutros micoplasmas.\nCaracter\u00edsticas.\nReco\u00f1ec\u00e9ronse 100 especies do x\u00e9nero \"Mycoplasma\", o cal pertence a clase \"Mollicutes\". Os Mollicutes son parasitos ou comensais de humanos, doutros animais (como os insectos), e de plantas; pero o x\u00e9nero \"Mycoplasma\" est\u00e1 por definici\u00f3n restrinxido a h\u00f3spedes vertebrados. Para o crecemento dos micoplasmas requ\u00edrese colesterol e tam\u00e9n para outros Mollicutes. A s\u00faa temperatura \u00f3ptima de crecemento \u00e9 a mi\u00fado a temperatura dos seus h\u00f3spedes de sangue quente (por exemplo, 37\u00a0\u00b0C en humanos) ou a temperatura ambiente se o h\u00f3spede non regula a s\u00faa temperatura interna. As an\u00e1lises das secuencias do ARNr 16S e do seu contido de xenes, indica fortemente que os Mollicutes, micoplasmas inclu\u00eddos, est\u00e1n moi emparentados coa p\u00f3la dos \"Lactobacillus\" ou a dos \"Clostridium\" da \u00e1rbore filoxen\u00e9tica (Firmicutes \"sensu stricto\"). Nalgunhas clasificaci\u00f3ns os micoplasmas son separados dos Firmicutes e clasificados como Tenericutes.\nMorfolox\u00eda celular.\nAs bacterias do x\u00e9nero \"Mycoplasma\" e as especies relacionadas caracter\u00edzanse pola falta de parede celular. A pesar disto, as c\u00e9lulas a mi\u00fado presentan unha certa forma, cun tama\u00f1o caracteristicamente pequeno de s\u00f3 arredor do 10% do volume dunha c\u00e9lula de \"Escherichia coli\". Estas formas das c\u00e9lulas presumiblemente contrib\u00faen \u00e1 capacidade dos micoplasmas de prosperar nos seus respectivos ambientes. A maior\u00eda son pseudococoidais, pero hai notables excepci\u00f3ns. As especies do cl\u00faster \"M. fastidiosum\" te\u00f1en forma de bacilo. As especies do cl\u00faster de \"M. pneumoniae\", inclu\u00edda a propia \"M. pneumoniae\", pos\u00faen unha extensi\u00f3n polar que sobresae da s\u00faa c\u00e9lula de forma pseudococoidal. Esta estrutura en punta, denominada org\u00e1nulo de adhesi\u00f3n ou org\u00e1nulo terminal, util\u00edzase esencialmente para a adherencia \u00e1s c\u00e9lulas h\u00f3spede e para moverse ao longo de superficies s\u00f3lidas (mobilidade por escorregamento), e est\u00e1 implicada na divisi\u00f3n celular normal. As c\u00e9lulas \"M. pneumoniae\" son pleom\u00f3rficas, cun org\u00e1nulo de adhesi\u00f3n de dimensi\u00f3ns regulares nun polo e un filamento traseiro de lonxitude variable e incerta funci\u00f3n no outro extremo, mentres que outras especies no cl\u00faster tipicamente carecen dese filamento. Outras especies como \"M. mobile\" e \"M. pulmonis\" te\u00f1en estruturas similares con similares funci\u00f3ns.\nOs micoplasmas son estra\u00f1os entre as bacterias porque a maior\u00eda requiren esterois para a estabilidade da s\u00faa membrana plasm\u00e1tica. Os esterois c\u00e1ptanos do seu medio, xeralmente como colesterol procedente do seu h\u00f3spede animal. Os micoplasmas xeralmente pos\u00faen un xenoma relativamente pequeno de 0,58-1,38 megabases, o que significa que te\u00f1en unha capacidade biosint\u00e9tica drasticamente reducida e isto explica a s\u00faa dependencia dun h\u00f3spede. Ademais utilizan un c\u00f3digo xen\u00e9tico alternativo no que o cod\u00f3n UGA codifica o amino\u00e1cido tript\u00f3fano en lugar de ser o cod\u00f3n de parada \"\u00f3palo\" habitual. Te\u00f1en un contido GC (en guanina e citosina) baixo (23-40 mol%).\nPrimeiro illamento.\nEn 1898 Nocard e Roux informaron do cultivo do axente causante da pleuroneumon\u00eda contaxiosa bovina, que era naquel tempo unha grave e frecuente enfermidade do gando vac\u00fan. A enfermidade c\u00e1usaa o \"M. mycoides\" subsp. mycoides SC (tipo colonias pequenas), e o traballo de Nocard e Roux representou o primeiro illamento dun micoplasma. O cultivo de micoplasmas foi e \u00e9 dif\u00edcil polos complexos requirimentos para o crecemento que te\u00f1en.\nEstes investigadores tiveron \u00e9xito ao inocularen unha bolsa semipermeable de medio est\u00e9ril con flu\u00eddo pulmonar dun animal infectado e depositaren esta bolsa dentro da cavidade peritoneal dun coello vivo. Despois de 15 ou 20 d\u00edas, o flu\u00eddo da bolsa estaba opaco, o que indicaba o crecemento dun microorganismo. A opacidade non se observaba na bolsa control. Este caldo t\u00farbido pod\u00eda ser utilizado para inocular outras bolsas ou aimais sans, que pouco despois enfermaban. Por\u00e9n, isto non funcionaba se se quentaba o material, o que indicaba que exist\u00eda al\u00ed un axente biol\u00f3xico. O medio inoculado na bolsa, unha vez retirado do coello, pod\u00eda utilizarse para facer crecer o microorganismo in vitro, o que demostraba a posibilidade do cultivo de c\u00e9lulas libres e desbotar posibles causas virais das infecci\u00f3ns, a\u00ednda que isto non foi completamente apreciado naquel tempo.\nPequeno xenoma.\nAvances recentes en biolox\u00eda molecular e en xen\u00f3mica centraron a atenci\u00f3n nos \u00faltimos tempos nos xeneticamente simples micoplasmas, especialmente en \"M. pneumoniae\" e a especie pr\u00f3xima \"M. genitalium\". O segundo xenoma completamente secuenciado que foi publicado foi o de \"M. genitalium\", que ten un dos menores xenomas dos organismos de vida libre. A secuencia do xenoma de \"M. pneumoniae\" foi publicado pouco despois e foi a primeira secuencia xen\u00f3mica determinada por \"primer walking\" dunha librar\u00eda de c\u00f3smidos en vez de pola t\u00e9cnica da escopeta de xenomas completos (\"whole-genome shotgun\"). A xen\u00f3mica e prote\u00f3mica de \"Mycoplasma\" contin\u00faa facendo esforzos para comprender a denominada c\u00e9lula m\u00ednima con capacidade para vivir, o cat\u00e1logo do contido proteico completo dunha c\u00e9lula, e outros conceptos biol\u00f3xicos.\nXenoma sint\u00e9tico de micoplasma.\nCreouse un xenoma sintetizado quimicamente dunha c\u00e9lula de micoplasma baseado enteiramente en ADN sint\u00e9tico que pode autorreplicarse, e que se denominou \"M. laboratorium\".\nTaxonom\u00eda.\nA importancia m\u00e9dica e agr\u00edcola dos membros do x\u00e9nero \"Mycoplasma\" e outros x\u00e9neros relacionados fixo que moitos destes organismos fosen exhaustivamente catalogados por cultivo, serolox\u00eda, secuenciaci\u00f3n do xene do ARNr da subunidade ribos\u00f3mica menor, e secuenciaci\u00f3n de todo o xenoma. Os estudos recentes de filoxenia molecular serviron para clarificar pero \u00e1s veces para complicar diversos aspectos da organizaci\u00f3n da clase \"Mollicutes\".\nOrixinalmente o nome com\u00fan \"micoplasmas\" serv\u00eda normalmente para designar a todos os membros da clase Mollicutes. O nome \"Mollicutes\" deriva do lat\u00edn \"mollis cutes\", que significa \"pel mol\", facendo referencia a que estas bacterias carecen de paraede celular e da capacidade xen\u00e9tica de sintetizar peptidoglicano. Agora \"Mycoplasma\" \u00e9 un x\u00e9nero de Mollicutes e tende a reservarse o nome micoplasmas para el. A pesar da s\u00faa falta de parede celular, moitos taxonomistas clasificaron os \"Mycoplasma\" e outros x\u00e9neros relacionados no filo \"Firmicutes\" (de \"firmes cutes\", \"pel dura\" ou parede celular dura), que constaba de bacterias grampositivas de baixo contido GC como \"Clostridium\", \"Lactobacillus\", e \"Streptococcus\", debido \u00e1s semelanzas nos seus ARNr de 16 S. A orde \"Mycoplasmatales\" cont\u00e9n unha soa familia, \"Mycoplasmataceae\", que comprende dous x\u00e9neros: \"Mycoplasma\" e \"Ureaplasma\". Agora, alg\u00fans clasifican a clase Mollicutes no filo de recente creaci\u00f3n Tenericutes.\nHistoricamente, describir unha bacteria como bacteria que non ti\u00f1a parede celular era suficiente para clasificala no x\u00e9nero \"Mycoplasma\", e por iso este \u00e9 o x\u00e9nero m\u00e1is antigo e amplo da clase con aproximadamente a metade das especies da clase (107 descritas validamente), cada unha delas xeralmente limitada a un s\u00f3 h\u00f3spede espec\u00edfico, a\u00ednda que un mesmo h\u00f3spede pode albergar a m\u00e1is dunha especie, algunhas pat\u00f3xenas e outras comensais. Nos \u00faltimos estudos, viuse que moitas destas especies est\u00e1n distribu\u00eddas en tres ordes diferentes.\nUn criterio limitante para a inclusi\u00f3n dentro do x\u00e9nero \"Mycoplasma\" \u00e9 que o organismo te\u00f1a un h\u00f3spede vertebrado. En realidade, a especie tipo \"M. mycoides\", xunto con outros importantes micoplasmas como \"M. capricolum\", est\u00e1n evolutivamente m\u00e1is relacionados co x\u00e9nero \"Spiroplasma\" da orde \"Entomoplasmatales\" do que con outros membros do x\u00e9nero \"Mycoplasma\". Estas e outras discrepancias probablemente permanecer\u00e1n sen resolver debido \u00e1 gran confusi\u00f3n que un cambio de x\u00e9nero pode producir entre a comunidade m\u00e9dica e agr\u00edcola.\nAs restantes especies do x\u00e9nero \"Mycoplasma\" son divididas en tres grupos non taxon\u00f3micos: hominis, pneumoniae e fermentans, base\u00e1ndose no seu ARNr de 16 S.\nO grupo hominis comprende os cl\u00fasteres filoxen\u00e9ticos do \"M. bovis\", \"M. pulmonis\", e \"M. hominis\", entre outros. \"M. hyopneumoniae\" \u00e9 o principal axente bacteriano causante da complexa enfermidade respiratoria porcina.\nO grupo pneumoniae comprende os cl\u00fasteres do \"M. muris\", \"M. fastidiosum\", \"U. urealyticum\", os actualmente incultivables mollicutes hemotr\u00f3ficos, denominados informalmente haemoplasmas (recentemente transferidos aos x\u00e9neros \"Haemobartonella\" e \"Eperythrozoon\"), e o cl\u00faster \"M. pneumoniae\". Este cl\u00faster cont\u00e9n as especies (entre par\u00e9nteses o h\u00f3spede normal ou probable) \"M. alvi\" (bovino), \"M. amphoriforme\" (humano), \"M. gallisepticum\" (aviario), \"M. genitalium\" (humano), \"M. imitans\" (aviario), \"M. pirum\" (inseguro/humano), \"M. testudinis\" (tartarugas), e \"M. pneumoniae\" (humano). A maior\u00eda sen\u00f3n todas estas especies comparten algunhas caracter\u00edsticas \u00fanicas como o org\u00e1nulo de adhesi\u00f3n, a posesi\u00f3n de hom\u00f3logos das prote\u00ednas accesorias de citoadherencia de \"M. pneumoniae\", e modificaci\u00f3ns especializadas do seu aparato de divisi\u00f3n celular.\nUn estudo de 143 xenes de 15 especies de \"Mycoplasma\" suxire que o x\u00e9nero pode ser agrupado en catro clados ou grupos: \"M. hyopneumoniae\", \"M. mycoides\", \"M. pneumoniae\" e \"Bacillus\"-\"Phytoplasma\". O grupo \"M. hyopneumoniae\" est\u00e1 m\u00e1is emparentado co grupo \"M. pneumoniae\" do que co grupo \"M. mycoides\".\nContaminante de laboratorio.\nAs especies de \"Mycoplasma\" enc\u00f3ntranse a mi\u00fado nos laboratorios de investigaci\u00f3n como contaminantes de cultivos celulares. A contaminaci\u00f3n dos cultivos con micoplasmas ocorre debido \u00e1 contaminaci\u00f3n por individuos infectados ou outros cultivos. As c\u00e9lulas de \"Mycoplasma\" son fisicamente pequenas, menores de 1\u00a0\u00b5m, e son dif\u00edciles de detectar co microscopio \u00f3ptico. Os micoplasmas poden inducir nos cultivos cambios celulares, como aberraci\u00f3ns cromos\u00f3micas, cambios no metabolismo e no crecemento celular. Unha infecci\u00f3n grave por \"Mycoplasma\" pode destru\u00edr unha li\u00f1a celular. As t\u00e9cnicas de detecci\u00f3n incl\u00faen sondas de ADN, inmunoensaios (ELISA), reacci\u00f3n en cadea da polimerase (PCR), uso de \u00e1gar sensible e tinguiduras ou marcaxes do ADN como DAPI ou Hoechst.\nA porcentaxe de cultivos infectados nos laboratorios \u00e9 moi significativa. En Estados Unidos est\u00edmase que est\u00e1n contaminados entre o 11 e o 15% e a metade dos cient\u00edficos non fan probas de contaminaci\u00f3n dos cultivos por micoplasmas. En Europa o grao de contaminaci\u00f3n \u00e9 m\u00e1is alto e no Xap\u00f3n pode chegar ao 80% dos cultivos. Arredor do 1% dos datos dos \u00d3mnibus de Expresi\u00f3n Xen\u00e9tica (\"Gene Expression Omnibus\") poden estar comprometidos por esta contaminaci\u00f3n. Desenvolv\u00e9ronse varias formulaci\u00f3ns de axentes antimicoplasmas baseadas en antibi\u00f3ticos nos \u00faltimos anos."}
{"id": "216645", "revid": "27155", "url": "https://gl.wikipedia.org/wiki?curid=216645", "title": "Mycoplasma", "text": ""}
{"id": "216646", "revid": "89787", "url": "https://gl.wikipedia.org/wiki?curid=216646", "title": "Jason Thompson", "text": "Jason Carlton Thompson, nado o 21 de xullo de 1986 en Mount Laurel, Nova Jersey, \u00e9 un xogador de baloncesto profesional estadounidense que xoga nos Wisconsin Herd da NBA G League.\nTraxectoria universitaria.\nThompson foi un dos tres xogadores na NCAA en 2007 en facer 20 puntos e 10 rebotes por partido. Os outros dous foron Kevin Durant da Universidade de Texas, e Nick Fazekas da Universidade de Nevada]].\nNa s\u00faa tempada coma s\u00e9nior, na 2007-08, Thompson acadou 20.4 puntos, 12.1 rebotes, 2.7 tap\u00f3ns e 1.1 roubos por partido. A s\u00faa mellor actuaci\u00f3n foi o 9 de marzo de 2008 cando anotou 32 puntos e capturou 18 rebotes contra o Marist College. Liderou a Rider \u00f3 Torneo da Metro Atlantic Athletic Conference de 2008 contra o Siena College un d\u00eda m\u00e1is tarde, pero perderon por 74-53, malia os 22 puntos e 12 rebotes de Thompson. Rider rematou cunha marca de 23-10.\nTraxectoria profesional.\nThompson foi elixido na 12\u00aa posici\u00f3n do Draft da NBA de 2008 polos Sacramento Kings.\nO 25 de xu\u00f1o de 2012, os Kings fix\u00e9ronlle a Thompson unha oferta para ser axente libre restrinxido. O 11 de xullo de 2012, os Kings acordaron asinar de novo a Thompson.\nO 20 de febreiro de 2020, Thompson asinou ata final de tempada co Basket Zaragoza 2002 da Liga ACB. O 24 de abril de 2020, Thompson e o Zaragoza chegaron a un acordo para a desvinculaci\u00f3n do xogador, tras a situaci\u00f3n xerada pola pandemia da COVID-19."}
{"id": "216647", "revid": "56817", "url": "https://gl.wikipedia.org/wiki?curid=216647", "title": "Karyn Parsons", "text": "Karyn Parsons, nada o 8 de outubro de 1966 no barrio de Hollywood, na cidade dos \u00c1nxeles (California), \u00e9 unha actriz, modelo e produtora estadounidense m\u00e1is co\u00f1ecida por ter interpretado a Hilary Banks na comedia de situaci\u00f3n da NBC \"O pr\u00edncipe de Bel-Air\"."}
{"id": "216648", "revid": "98629", "url": "https://gl.wikipedia.org/wiki?curid=216648", "title": "Novo de Parmu\u00edde", "text": "Novo de Parmau\u00edde \u00e9 un telefilme galego dirixido por Roberto Vidal Bola\u00f1o que se estreou no ano 1987. Bas\u00e9ase na obra do escritor mindoniense \u00c1lvaro Cunqueiro.\nSinopse.\nBaseada nos escritos de Cunqueiro, esta comedia mostra con iron\u00eda, humor e dramatismo, \u00f3s personaxes do escritor, as\u00ed como a s\u00faa forma de entender a vida dunha t\u00edpica vila galega. Este episodio piloto foi a primeira peza dram\u00e1tica adaptada para a TVG."}
{"id": "216649", "revid": "98629", "url": "https://gl.wikipedia.org/wiki?curid=216649", "title": "O resplandor da morte", "text": "O resplandor da morte \u00e9 unha curtametraxe galega dirixida por Milagros Bar\u00e1 que foi estreada en 1991.\nSinopse.\nUn home, unha muller e un neno viven s\u00f3s e encerrados no seu mundo ata que un feito lles cambia as s\u00faas vidas."}
{"id": "216650", "revid": "85894", "url": "https://gl.wikipedia.org/wiki?curid=216650", "title": "Tatyana Ali", "text": "Tatyana Marisol Ali, nada o 24 de xaneiro de 1979 en North Bellmore, Long Island, estado de Nova York, \u00e9 unha actriz, cantante e modelo estadounidense m\u00e1is co\u00f1ecida por ter interpretado o papel de Ashley Banks na comedia de situaci\u00f3n da NBC \"O pr\u00edncipe de Bel-Air\"."}
{"id": "216651", "revid": "98629", "url": "https://gl.wikipedia.org/wiki?curid=216651", "title": "Memorias dun parado", "text": "Memorias dun parado \u00e9 unha curtametraxe galega dirixida por Antonio F. Sim\u00f3n que foi estreada en 1991.\nSinopse.\nO desempregado Edelmiro Pazos herda de seu t\u00edo Xulio despois do pasamento deste en Miami. A condici\u00f3n de Edelmiro para facerse coa herdanza consiste en enterrar as cinzas do t\u00edo Xulio nun lugar que debe de atopar. Darlle sepultura non vai ser doado."}
{"id": "216652", "revid": "98629", "url": "https://gl.wikipedia.org/wiki?curid=216652", "title": "Un caf\u00e9 de ollos verdes", "text": "Un caf\u00e9 de ollos verdes \u00e9 un telefilme galego dirixido por Antonio F. Sim\u00f3n que se estreou en 1992.\nSinopse.\nNunha colonia africana un grupo de homes ve alterado o seu aborrecemento coa chegada dunha muller."}
{"id": "216653", "revid": "98629", "url": "https://gl.wikipedia.org/wiki?curid=216653", "title": "A noiva de medianoite", "text": "A noiva de medianoite (en ) \u00e9 un filme dirixido por Antonio F. Sim\u00f3n que se estreou en 1997.\nSinopse.\nBaseada nun argumento orixinal de Luis Bu\u00f1uel, esta \u00e9 unha historia de amor mesturada con traxedia no seo dunha familia nobre galega."}
{"id": "216654", "revid": "5863", "url": "https://gl.wikipedia.org/wiki?curid=216654", "title": "Camilo Franco Iglesias", "text": ""}
{"id": "216655", "revid": "98629", "url": "https://gl.wikipedia.org/wiki?curid=216655", "title": "Amor serrano", "text": "Amor serrano \u00e9 unha curtametraxe galega dirixida por Lu\u00eds Liste que foi estreada en 1999. Foi premiada pola Asociaci\u00f3n Galega de Produtoras Independentes.\nSinopse.\nDurante un traballo de campo, Ricardo, un mozo aprendiz de top\u00f3grafo enc\u00f3ntrase nunha id\u00edlica paisaxe monta\u00f1osa con Iria, unha fermosa moza dunha aldea veci\u00f1a. O romance xorde entre os dous. Pero Ricardo vaise atopar co pai da rapaza."}
{"id": "216656", "revid": "23204", "url": "https://gl.wikipedia.org/wiki?curid=216656", "title": "Morosos", "text": "Morosos \u00e9 unha curtametraxe dirixida por Roberto Vidal Bola\u00f1o que foi estreada en 1990."}
{"id": "216657", "revid": "56817", "url": "https://gl.wikipedia.org/wiki?curid=216657", "title": "Naos", "text": "O naos (en grego antigo \u03bd\u03b1\u03cc\u03c2 que significa \"templo\" ou \"vivenda dos deuses\" e en lingua exipcia \"per ur\" que significa \"gran morada\"), \u00e9 a sala m\u00e1is importante dos templos do Antigo Exipto e da Grecia antiga, as\u00ed como tam\u00e9n das igrexas paleocristi\u00e1s, bizantinas e ortodoxas.\nAntigo Exipto.\nNormalmente, os templos exipcios comez\u00e1banse a constru\u00edr polo naos e despois vi\u00f1a o resto do edificio, xa que era a sala m\u00e1is importante na que resid\u00eda o Ka da divindade. A \u00fanica persoa que pod\u00eda entrar en contacto coa deidade era o Fara\u00f3n.\nPer\u00edodo Grecorromano.\nNas antigas Grecia e Roma o naos era o lugar destinado a acoller a estatua do deus. En Roma era co\u00f1ecido polo nome de cella."}
{"id": "216658", "revid": "23204", "url": "https://gl.wikipedia.org/wiki?curid=216658", "title": "O pr\u00edncipe de Bel-Air", "text": "O pr\u00edncipe de Bel-Air (na versi\u00f3n orixinal inglesa The Fresh Prince of Bel-Air) \u00e9 unha comedia estadounidense que se emitiu na canle NBC dende o 10 de setembro de 1990 at\u00e9 o 20 de maio de 1996. A serie est\u00e1 protagonizada por Will Smith que interpreta unha versi\u00f3n ficticia de si mesmo; un adolescente de Filadelfia que \u00e9 enviado a vivir cos seus t\u00edos ricos \u00e1 s\u00faa mansi\u00f3n de Bel Air. Foron rodados 148 episodios, divididos en 6 tempadas."}
{"id": "216659", "revid": "23204", "url": "https://gl.wikipedia.org/wiki?curid=216659", "title": "The Fresh Prince of Bel-Air", "text": ""}
{"id": "216664", "revid": "2074", "url": "https://gl.wikipedia.org/wiki?curid=216664", "title": "Ideal Auto", "text": ""}
{"id": "216665", "revid": "89787", "url": "https://gl.wikipedia.org/wiki?curid=216665", "title": "Selecci\u00f3n de f\u00fatbol sub-19 de Espa\u00f1a", "text": "A selecci\u00f3n de f\u00fatbol sub-19 de Espa\u00f1a \u00e9 o equipo formado por xogadores de nacionalidade espa\u00f1ola menores de 19 anos, que representa \u00e1 Real Federaci\u00f3n Espa\u00f1ola de F\u00fatbol, o m\u00e1ximo organismo do f\u00fatbol en Espa\u00f1a, no Campionato europeo da UEFA Sub-19.\n\u00c9 unha das categor\u00edas inferiores da selecci\u00f3n de f\u00fatbol de Espa\u00f1a e naceu en substituci\u00f3n da selecci\u00f3n sub-18, previamente creada en 1952, xa que en competici\u00f3ns oficiais, esa categor\u00eda pasou a sub-19 en 2002 para a UEFA. \u00c9 a vixente campioa do Europeo sub-19 e a selecci\u00f3n m\u00e1is laureada do campionato con seis t\u00edtulos continentais conquistados desde o inicio do torneo para categor\u00eda sub-19 en 2002.\nXogadores.\nCadro actual.\nOs seguintes xogadores foron convocados para os encontros de clasificaci\u00f3n para a Eurocopa sub-19 de 2016, disputados entre os d\u00edas 24 e 29 de marzo de 2016."}
{"id": "216666", "revid": "23204", "url": "https://gl.wikipedia.org/wiki?curid=216666", "title": "Cazatesouros", "text": "Cazatesouros (en ) \u00e9 unha serie de televisi\u00f3n protagonizada por Tia Carrere e Christien Anholt. A actriz Lindy Booth tam\u00e9n \u00e9 protagonista nas d\u00faas primeiras tempadas e Tanja Reichert substit\u00fae o seu papel na terceira. A serie est\u00e1 inspirada na saga de videoxogos Tomb Raider. O actor galego Tacho Gonz\u00e1lez aparece no episodio n\u00famero 62 titulado \"Faux Fox\", interpretando \u00f3 Rei Carlos IV de Espa\u00f1a."}
{"id": "216667", "revid": "23204", "url": "https://gl.wikipedia.org/wiki?curid=216667", "title": "Relic Hunter", "text": ""}
{"id": "216668", "revid": "27155", "url": "https://gl.wikipedia.org/wiki?curid=216668", "title": "PPLO", "text": ""}
{"id": "216669", "revid": "1131", "url": "https://gl.wikipedia.org/wiki?curid=216669", "title": "Opist\u00f3domo", "text": "O opist\u00f3domo (en grego antigo \u1f40\u03c0\u03b9\u03c3\u03b8\u03cc\u03b4\u03bf\u03bc\u03bf\u03c2, que significa literalmente \"cuarto traseiro\") \u00e9 o elemento espacial situado na parte posterior dos templos gregos. Xunto co pronao e o naos conformaba a maior\u00eda dos templos de importancia, a\u00ednda que o opist\u00f3domo non era tan usado como os dous anteriores. \u00c1s veces, tam\u00e9n pod\u00eda facer a funci\u00f3n de \u00e1diton."}
{"id": "216670", "revid": "29398", "url": "https://gl.wikipedia.org/wiki?curid=216670", "title": "Denis Su\u00e1rez", "text": "Denis Su\u00e1rez Fern\u00e1ndez, nado en Salceda de Caselas o 6 de xaneiro de 1994, \u00e9 un futbolista galego. Xoga de mediapunta e o seu actual equipo \u00e9 o Celta de Vigo.\nTraxectoria.\nDenis Su\u00e1rez iniciouse nas categor\u00edas inferiores do Celta de Vigo, chegou a disputar varios partidos co filial, o Celta B, pero non puido debutar co primeiro equipo. O 23 de maio de 2011 asinou contrato co Manchester City, a\u00ednda que se interesaran tam\u00e9n por el o FC Barcelona, Chelsea e outros rivais. Foi contratado por unha cantidade inicial de 850.900 \u00a3, aumentable at\u00e9 2,75 mill\u00f3ns \u00a3 en funci\u00f3n das s\u00faas actuaci\u00f3ns e presentaci\u00f3ns. Su\u00e1rez substitu\u00edu a Edin D\u017eeko no minuto 88, nun partido amigable de pretemporada contra Los Angeles Galaxy. Tam\u00e9n converteu un penalti na quenda de penaltis de devandito partido.\nEstivo no banco de suplentes no partido da Carling Cup contra o Birmingham City. Na seguinte rolda, substitu\u00edu a Samir Nasri no minuto 56, na vitoria por 5-2 contra o Wolverhampton. Proclamouse campi\u00f3n da Premier League.\nEn agosto de 2013 asinou contrato co FC Barcelona por catro tempadas, xogando a primeira delas no equipo filial.\nSelecci\u00f3n galega.\nFoi convocado pola selecci\u00f3n galega para o partido contra Venezuela disputado no estadio de Riazor o 20 de maio de 2016, que finalizou con empate (1\u20131).\nPalmar\u00e9s.\nSevilla\nBarcelona\nCampionatos internacionais.\nEspa\u00f1a sub-19"}
{"id": "216671", "revid": "1131", "url": "https://gl.wikipedia.org/wiki?curid=216671", "title": "Per\u00edbolo", "text": "O per\u00edbolo (en grego antigo \u03b3\u03cd\u03c1\u03c9 \u03b2\u03cc\u03bb\u03bf\u03c2, \"per\u00edbolos\", e en lat\u00edn tard\u00edo \"peribolu\") \u00e9 a \u00e1rea libre que se atopa entre un edificio e o valado que o circunda. Na antig\u00fcidade cl\u00e1sica, o per\u00edbolo estaba arborizado e pod\u00eda conter imaxes e estatuas. Formaba parte do terreo sagrado, e polo tanto pertenc\u00eda \u00f3 deus do templo, sendo os seus valados un divisor entre o espazo sacro e o terreo profano de f\u00f3ra."}
{"id": "216672", "revid": "98629", "url": "https://gl.wikipedia.org/wiki?curid=216672", "title": "The Grey", "text": "The Grey \u00e9 un filme estadounidense dirixido por Joe Carnahan que se estreou no 2012. Bas\u00e9ase na historia curta \"Ghost Walker\" de Ian MacKenzie Jeffers.\nSinopse.\nTras estrelarse o seu avi\u00f3n debido a unha avar\u00eda, un equipo de buscadores de petr\u00f3leo p\u00e9rdese na tundra sub\u00e1rtica, nunha afastada e salvaxe rexi\u00f3n de Alasca. Os superviventes, expostos a un fr\u00edo glacial e \u00e1 fame, sofren a incansable persecuci\u00f3n dunha manda de lobos."}
{"id": "216673", "revid": "98629", "url": "https://gl.wikipedia.org/wiki?curid=216673", "title": "Julen Lopetegui", "text": "Julen Lopetegui Agote, nado o 28 de agosto de 1966 en Asteasu (Guip\u00fascoa), \u00e9 un exfutbolista e actual adestrador de f\u00fatbol espa\u00f1ol. Xogaba de porteiro e disputou un total de 149 partidos na Primeira Divisi\u00f3n, repartidos entre Real Madrid, Logro\u00f1\u00e9s, Barcelona e Rayo Vallecano. Foi nunha ocasi\u00f3n internacional coa selecci\u00f3n espa\u00f1ola, coa que acudiu ao Mundial de 1994 como porteiro suplente.\nEn 2003 iniciou a s\u00faa carreira como adestrador, dirixindo primeiro o Rayo Vallecano e m\u00e1is tarde o Real Madrid Castilla, antes de ingresar nas categor\u00edas inferiores da selecci\u00f3n espa\u00f1ola, onde traballou catro anos. Despois de adestrar o Porto entre 2014 e 2016, foi nomeado novo seleccionador de Espa\u00f1a, substitu\u00edndo ao xubilado Vicente del Bosque. Dirixiu a selecci\u00f3n espa\u00f1ola durante dous anos, ata que foi despedido un d\u00eda antes do inicio do Mundial de 2018, ao co\u00f1ecerse a s\u00faa fichaxe polo Real Madrid para a seguinte campa\u00f1a.\nTras unha breve etapa no Real Madrid, chegou en 2019 ao banco do Sevilla, club ao que dirixiu durante m\u00e1is de tres anos, ga\u00f1ando a Europa League en 2020.\nTraxectoria como xogador.\nPorteiro formado na canteira da Real Sociedad. Chegou a xogar na Real Sociedad B, pero non a debutar no primeiro equipo. A mediados da d\u00e9cada dos 80, Lopetegui ti\u00f1a o paso ao primeiro persoal da Real Sociedad bloqueado por un pu\u00f1ado de bos porteiros como Luis Miguel Arconada, Jos\u00e9 Luis Gonz\u00e1lez V\u00e1zquez e Agust\u00edn Elduayen.\nEn 1985 foi fichado polo Real Madrid para ser integrado no seu equipo filial, o Castilla CF. Xogou no Castilla ata 1988 cando foi cedido \u00e1 Uni\u00f3n Deportiva Las Palmas por unha tempada. Finalmente, en 1989 chega ao primeiro persoal do Real Madrid. Nas s\u00faas d\u00faas tempadas co Real Madrid foi o terceiro porteiro do equipo sen apenas oportunidades, a\u00ednda que chegou a debutar en Liga co Real Madrid nun derbi co Atl\u00e9tico no Vicente Calder\u00f3n (3-3) na pen\u00faltima xornada da tempada 1989-90.\nSen oportunidades no equipo madridista e tras pasar unha tempada en branco, Lopetegui ficha en 1991 polo Club Deportivo Logro\u00f1\u00e9s. En Logro\u00f1o, Lopetegui viviu os seus mellores anos como futbolista. Atop\u00e1ndose nun dos equipos m\u00e1is modestos da Primeira Divisi\u00f3n, o labor de Lopetegui destacou de forma enorme. Foi titular indiscutible durante as tres tempadas e pasou a ser considerado como un dos mellores porteiros de Espa\u00f1a. Lopetegui xogou 108 partidos en Primeira Divisi\u00f3n co Logro\u00f1\u00e9s. O 23 de marzo de 1994 foi chamado para debutar nun partido amigable da selecci\u00f3n espa\u00f1ola contra Croacia, convert\u00e9ndose no primeiro internacional espa\u00f1ol en ser convocado mentres militaba no Logro\u00f1\u00e9s. Tam\u00e9n foi convocado para a disputa do Mundial de f\u00fatbol dos Estados Unidos 1994, a\u00ednda que non chegou a disputar un s\u00f3 minuto en devandito torneo.\nAs s\u00faas grandes actuaci\u00f3ns co Logro\u00f1\u00e9s v\u00e1lenlle para ser fichado en 1994 polo Futbol Club Barcelona. Con todo comezou con mal p\u00e9 no Bar\u00e7a, a comezos da tempada 1994-95 cometeu un espectacular fallo na final da Supercopa ante o Real Zaragoza. A pesar de que o gol encaixado non supuxo a perda do trofeo, si que puxo en d\u00fabida a calidade de Lopetegui. Finalmente Carles Busquets, suplente de Andoni Zubizarreta nas tempadas anteriores, arrebatou o posto a Lopetegui. Lopetegui xogou moi pouco na s\u00faa etapa barcelonista (apenas 5 partidos de Liga en 3 tempadas). Comezou a tempada 1996-97 xogando de titular o partido de ida da Supercopa de Espa\u00f1a pero coa chegada de V\u00edtor Ba\u00eda terminou a tempada como terceiro porteiro do equipo, situaci\u00f3n que xa co\u00f1ecera na s\u00faa etapa madridista.\nEn 1997 abandona o Futbol Club Barcelona pola porta de atr\u00e1s e ficha polo Rayo Vallecano da Segunda Divisi\u00f3n. En Vallecas volve ter minutos e ascende en 1999 \u00e1 Primeira Divisi\u00f3n. Os seus 3 tempadas en Primeira Divisi\u00f3n co Rayo, ata 2002, quedan \u00e1 sombra de Kasey Keller e Imanol Etxeberria, que ser\u00edan os porteiros titulares, pero polo menos goza de minutos e xoga 36 partidos de Liga neses 3 anos. Ao finalizar a tempada 2001-02 colga as botas.\nSelecci\u00f3n nacional.\nFoi internacional absoluto nunha ocasi\u00f3n. Foi nun partido amigable de preparaci\u00f3n do Mundial 1994 que Espa\u00f1a disputou contra Croacia en marzo de 1994 e que perdeu por 0-2. Lopetegui xogou uns minutos en substituci\u00f3n de Zubizarreta. A gran tempada 1993-94 de Lopetegui fixo que Javier Clemente o convocase para o Mundial de f\u00fatbol dos Estados Unidos 1994 como terceiro porteiro da selecci\u00f3n. Lopetegui non chegou a xogar un s\u00f3 minuto.\nTam\u00e9n disputou 3 partidos amigables coa selecci\u00f3n do Pa\u00eds Vasco.\nCarreira como t\u00e9cnico.\nTras deixar de ser xogador pasou a ser t\u00e9cnico do Rayo Vallecano, ostentando o cargo de adestrador do equipo durante a tempada 2003-04 (co Rayo descendido a Segunda Divisi\u00f3n). Lopetegui foi destitu\u00eddo antes de acabar a tempada e o Rayo descendeu a Segunda Divisi\u00f3n B.\nLopetegui volveu a primeira plana dos medios de comunicaci\u00f3n cando foi fichado pola canle de televisi\u00f3n LaSexta como comentarista t\u00e9cnico para o Mundial de f\u00fatbol Alema\u00f1a 2006. No seu debut como presentador sufriu un desmaio en directo e caeu ao chan. Este feito foi moi comentado en Espa\u00f1a e deu lugar ata orixe a campa\u00f1as publicitarias. Ese mesmo ano pasa a ser o m\u00e1ximo responsable dos observadores internacionais do Real Madrid.\nEn xu\u00f1o de 2008 ficha como adestrador do Real Madrid Castilla por d\u00faas tempadas substitu\u00edndo a Juan Carlos Mandi\u00e1, a\u00ednda que finalmente s\u00f3 completa a primeira, desvincul\u00e1ndose do club en xu\u00f1o de 2009. Ao ano seguinte traballa como comentarista en TVE, substitu\u00edndo a V\u00edctor Fern\u00e1ndez como colaborador en Estudio Estadio.\nSelecci\u00f3n de Espa\u00f1a.\nEn xullo de 2010 foi nomeado director t\u00e9cnico da Selecci\u00f3n de f\u00fatbol sub-19 de Espa\u00f1a, cargo que levaba ademais aparellada a direcci\u00f3n da sub-20 En 2011 cedeu a direcci\u00f3n da sub-19 a Gines Mel\u00e9ndez durante a disputa do Europeo sub-19, no que Espa\u00f1a se alzou co t\u00edtulo, mentres que el dirixiu persoalmente \u00e1 sub-20 no Mundial Sub-20 de 2011 disputado en Colombia en agosto de 2011, onde Espa\u00f1a caeu eliminada por penaltis en cuartos de final ante a futura campioa, a selecci\u00f3n brasileira. En xullo de 2012 dirixiu a sub-19 persoalmente revalidando o t\u00edtulo obtido pola selecci\u00f3n espa\u00f1ola.\nO 21 de xullo de 2016, \u00e9 presentado na Cidade do F\u00fatbol de Las Rozas como seleccionador nacional absoluto, en substituci\u00f3n de Vicente del Bosque. O 22 de maio de 2018 e logo de ter clasificado como invicta a Espa\u00f1a para a Copa do Mundo, o presidente da federaci\u00f3n Luis Rubiales, renovou o seu contrato at\u00e9 a fase final da Eurocopa de 2020. O 12 de xu\u00f1o de 2018, f\u00edxose p\u00fablico o comunicado que anunciaba a s\u00faa contrataci\u00f3n como adestrador do Real Madrid, trala disputa da Copa Mundial en Rusia. Por\u00e9n, un d\u00eda despois, foi cesado de xeito fulminante do seu cargo de seleccionador, a dous d\u00edas do comezo do Mundial para Espa\u00f1a, sendo substitu\u00eddo no cargo polo director deportivo federativo, Fernando Hierro."}
{"id": "216675", "revid": "98629", "url": "https://gl.wikipedia.org/wiki?curid=216675", "title": "The Amazing Spider-Man (filme)", "text": "The Amazing Spider-Man \u00e9 un filme estadounidense dirixido por Marc Webb que se estreou no 2012. O filme bas\u00e9ase na serie de banda dese\u00f1ada \"The Amazing Spider-Man\" de Stan Lee e Steve Ditko.\nSinopse.\nComo a maior\u00eda dos adolescentes da s\u00faa idade, Peter est\u00e1 intentando descubrir quen \u00e9 e como chegou a ser o que \u00e9. Na s\u00faa viaxe para atalos cabos do seu pasado descobre un segredo que gardaba o seu pai, un segredo que finalmente dar\u00e1 forma \u00f3 seu destino como Spiderman."}
{"id": "216676", "revid": "22570", "url": "https://gl.wikipedia.org/wiki?curid=216676", "title": "Festival Internacional do Mundo Celta 2011", "text": "A edici\u00f3n de 2011 do Festival Internacional do Mundo Celta trascurriu entre os d\u00edas 7 e 10 de xullo, na vila de Ortigueira.\nConcertos.\n7 de xullo.\n\"Proxecto Runas\"\nV\u00e9xase tam\u00e9n.\nLigaz\u00f3ns externas.\nRecensi\u00f3n da presentaci\u00f3n da edici\u00f3n de 2011 do Festival"}
{"id": "216677", "revid": "75439", "url": "https://gl.wikipedia.org/wiki?curid=216677", "title": "Festival Internacional do Mundo Celta 2010", "text": "A edici\u00f3n de 2010 do Festival Internacional do Mundo Celta transcorreu na vila de Ortigueira entre os d\u00edas 8 e 11 de xullo.\nConcertos.\n11 de xullo.\n\"Proxecto Runas\"\nV\u00e9xase tam\u00e9n.\nLigaz\u00f3ns externas.\nRecensi\u00f3n da presentaci\u00f3n da edici\u00f3n de 2010 do Festival"}
{"id": "216678", "revid": "56817", "url": "https://gl.wikipedia.org/wiki?curid=216678", "title": "Festival Internacional do Mundo Celta 2009", "text": "A edici\u00f3n do ano 2009 do Festival Internacional do Mundo Celta transcorreu na vila de Ortigueira entre os d\u00edas 9 e 12 de xullo.\nConcertos.\n9 de xullo.\n\"Proxecto Runas\"\nV\u00e9xase tam\u00e9n.\nLigaz\u00f3ns externas.\nRecensi\u00f3n da presentaci\u00f3n do Festival arquivado dende o orixinal o 30 de xu\u00f1o de 2013."}
{"id": "216679", "revid": "55821", "url": "https://gl.wikipedia.org/wiki?curid=216679", "title": "Distribuci\u00f3ns Arnoia", "text": "Arnoia Distribuci\u00f3n de Libros S.A., co\u00f1ecida tam\u00e9n como Distribuci\u00f3ns Arnoia \u00e9 un grupo empresarial galego dedicado \u00e1 distribuci\u00f3n de libros, tanto a nivel de estado como internacional. Creouse en 1987 como empresa independente, cunha organizaci\u00f3n comercial e lox\u00edstica centralizada na provincia de Pontevedra.\nConta con m\u00e1is de 6.000 clientes, repartidos pola Pen\u00ednsula Ib\u00e9rica, Europa e Am\u00e9rica. Unha superficie de almacenamento de m\u00e1is de 12.000 m\u00b2 en Pontevedra (Ponte Caldelas), CASH&amp;CARRY en Valencia e Oviedo, e oficina comercial en Lisboa. O n\u00famero de empregados rolda as 180 persoas, e o seu fondo de distribuci\u00f3n supera as 3.300 editoriais, 500.000 referencias e 160.000 t\u00edtulos en stock."}
{"id": "216680", "revid": "6939", "url": "https://gl.wikipedia.org/wiki?curid=216680", "title": "Arnoia Distribuci\u00f3n de Libros S.A.", "text": ""}
{"id": "216682", "revid": "8354", "url": "https://gl.wikipedia.org/wiki?curid=216682", "title": "Johann Ludwig Bach", "text": "Johann Ludwig Bach, nado o 4 de febreiro de 1677 e finado o 1 de marzo de 1731, foi un organista e compositor alem\u00e1n, chamado \u00e1s veces \"Bach de Meiningen\".\nTraxectoria.\nEra fillo de Jacob Bach. Naceu en Ruhla. Tras cursar os seus estudos musicais e teol\u00f3xicos en Gotha, foi cantor na cidade de Ruhla. En 1699 foi chamado \u00e1 corte de Meiningen, onde en 1703, proposto polo pr\u00edncipe Bernardo I de Saxonia-Meiningen, foi nomeado cantor e mestre de paxes. Foi director da orquestra local da corte dende 1711 e tivo o honor de ver as s\u00faas partituras copiadas por Johann Sebastian Bach. Morreu nesa cidade."}
{"id": "216684", "revid": "1131", "url": "https://gl.wikipedia.org/wiki?curid=216684", "title": "Mafia Galega", "text": "Mafia Galega foi un colectivo musical nacido da emigraci\u00f3n que entre os anos 2000 e 2010 contribu\u00edu a promover \u00e1 cultura galega a trav\u00e9s dos seus artistas hip hop e dos seus xogos tradicionais. No ano 2020, tras varios anos f\u00f3ra do radar, volvieron \u00e1 carga co seu primeiro \u00e1lbum \"o s\u00edndrome dun xapon\u00e9s en Par\u00eds\".\nO colectivo.\nMafia Galega \u00e9 o nome dun colectivo musical liderado por Francisco Fern\u00e1ndez, co\u00f1ecido tam\u00e9n como Paco, que dende Xenebra participou na promoci\u00f3n do rap galego cunha web que chegou a reunir mais de vinte grupos onde se encontraban bandas como Juanito Broders, Malandr\u00f3meda, GranPurismo, El Puto Coke ou Rack Eterno.\nA nivel musical, Mafia Galega chegou a editar varios temas en recompilatorios internacionais como Underground Revolution vol2 (Espa\u00f1a, 2006), HHCH Vol1 (Su\u00edza, 2008) e A-Free-Can Gangster (Camer\u00fan, 2008). O seu estilo caracteriz\u00e1base por unha mestura de idiomas (franc\u00e9s, castel\u00e1n e galego) as\u00ed como unhas rimas desenfadadas, como demostra o tema \u00abEse tipo\u00bb, que soou en varias ocasi\u00f3ns polas ondas da Radio Galega.\nLiet 2010.\nMafia Galega representou a Galicia na s\u00e9tima edici\u00f3n do festival Liet-Lavlut do 2010, unha especie de Eurovisi\u00f3n para linguas minorizadas que tivo lugar en Lorient. O seu tema \u00abBillarda sempre\u00bb, himno da liga nacional de billarda e escrito polo poeta Xabier Cordal, foi elixido por un xurado internacional entre 46 candidaturas. Para a s\u00faa actuaci\u00f3n, o grupo estivo acompa\u00f1ado por Xerm\u00e1n Viluba, fundador e principal promotor da liga nacional de billarda, e ofreceron unha demostraci\u00f3n deste xogo tradicional no escenario.\nNo ano 2020 Mafia Galega lanzou o seu primeiro \u00e1lbum, \"O s\u00edndrome dun xapon\u00e9s en Par\u00eds\". Fix\u00e9ronse catro videoclips realizados polo propio Paco: \"Amigo\", \"Don Ram\u00f3n\", \"Gastronom\u00eda Domina\" e \"Plan na mente\". A esencia do \u00e1lbum reside na fusi\u00f3n de beats caracter\u00edsticos do estilo boom bap, tecidos a partir de samples que abranguen desde o funk ata a m\u00fasica india, pasando por unha gran variedade de estilos musicais, e de letras desenfadadas que dan vida a historias orixinais, impregnadas moitas veces cunha capa de iron\u00eda."}
{"id": "216685", "revid": "1888", "url": "https://gl.wikipedia.org/wiki?curid=216685", "title": "Maximiliano P\u00e9rez Prego", "text": "Maximiliano P\u00e9rez Prego, nado en Pontevedra cara a 1883 e finado na mesma cidade o 31 de xaneiro de 1937, foi un procurador, xornalista e pol\u00edtico galego.\nTraxectoria.\nFoi vocal do Centro Republicano de Pontevedra (1930), logo da dimisi\u00f3n de Osorio-Tafall pasou a vicesecretario do Centro. Foi membro da ORGA de Pontevedra en 1931, presidente de Acci\u00f3n Republicana en 1933, presidente do Comit\u00e9 Provincial da Autonom\u00eda (Pontevedra). O 1 de decembro de 1932 fundou o xornal \"El Pa\u00eds\", do que foi director. Foi nomeado presidente da Deputaci\u00f3n de Pontevedra o 26 de marzo de 1936. Foi elixido compromisario para a elecci\u00f3n do presidente da Rep\u00fablica en abril de 1936. Logo do golpe de Estado do 18 de xullo de 1936 foi xulgado en Pontevedra pero suspendeuse o seu xu\u00edzo xa que enfermou no c\u00e1rcere. A causa diso morreu no Hospital Provincial de Pontevedra. Abr\u00edronlle expediente de responsabilidades pol\u00edticas e foi condenado ao pago de 1 000 pesetas en 1940.\nVida persoal.\nCasou con Agripina Poza Cobas, filla de Laureano Poza Est\u00e9vez, en 1907."}
{"id": "216686", "revid": "5863", "url": "https://gl.wikipedia.org/wiki?curid=216686", "title": "Festival Internacional do Mundo Celta 2008", "text": "A edici\u00f3n do ano 2008 do Festival Internacional do Mundo Celta transcorreu entre os d\u00edas 10 e 13 de xullo na vila de Ortigueira.\nConcertos.\n12 de xullo.\n\"Escenario Estrella Galicia\"\n\"Escenario Runas\"\n13 de xullo.\n\"Escenario Estrella Galicia\n\"Escenario Runas\"\nV\u00e9xase tam\u00e9n.\nLigaz\u00f3ns externas.\nRecensi\u00f3n da presentaci\u00f3n da edici\u00f3n de 2008 do Festival"}
{"id": "216688", "revid": "72012", "url": "https://gl.wikipedia.org/wiki?curid=216688", "title": "Festival Internacional do Mundo Celta 2007", "text": "A edici\u00f3n do ano 2007 do Festival Internacional do Mundo Celta transcorreu entre os d\u00edas 5 e 8 de xullo na vila de Ortigueira.\nConcertos.\n5 de xullo.\n\"Proxecto Runas\"\nV\u00e9xase tam\u00e9n.\nLigaz\u00f3ns externas.\nRecensi\u00f3n da presentaci\u00f3n da edici\u00f3n de 2007 do Festival"}
{"id": "216692", "revid": "89787", "url": "https://gl.wikipedia.org/wiki?curid=216692", "title": "Galegos nos Xogos Ol\u00edmpicos de 2012", "text": "A representaci\u00f3n de Galicia nos Xogos Ol\u00edmpicos de Londres 2012 estivo composta por 11 deportistas integrados no equipo ol\u00edmpico espa\u00f1ol, 3 homes e 8 mulleres. Foi un deportista menos dos que participaron nos Xogos de Beijing 2008. Ent\u00f3n foron 12 os participantes, cunha colleita de 4 medallas.\nOs 11 participantes galegos supuxeron apenas un 3,9 % dos 282 representantes que tivo Espa\u00f1a nos Xogos. Esta baixa porcentaxe debeuse en boa medida pola case inexistente presenza de xogadores galegos nas selecci\u00f3ns nacionais dos deportes de equipo (f\u00fatbol, baloncesto, balonm\u00e1n, w\u00e1ter-polo, h\u00f3ckey herba, ciclismo, ximnasia ou nataci\u00f3n sincronizada).\nNesta edici\u00f3n dos Xogos Ol\u00edmpicos, 5 dos 11 representantes galegos acadaron o seu obxectivo de ser medallistas. A porcentaxe de \u00e9xito foi dun 45,45 %, moi superior \u00e1 media do resto do equipo ol\u00edmpico espa\u00f1ol.\nParticipantes.\nA seguinte t\u00e1boa amosa a lista dos deportistas galegos que participaron nas diversas probas da cita ol\u00edmpica londiniense:\nAlessandra Aguilar e Vanessa Veiga.\nAs d\u00faas atletas disputaron o marat\u00f3n feminino o domingo 5 de agosto. Aguilar rematou no 26\u00ba lugar, cun tempo de 2:29:19, e Veiga cruzou a meta no posto 98, cun tempo de 2:46:53.\nBego\u00f1a Fern\u00e1ndez.\nA pivote da selecci\u00f3n espa\u00f1ola feminina de balonm\u00e1n Bego\u00f1a Fern\u00e1ndez debutou o 28 de xullo fronte a Corea do Sur. Os seguintes encontros foron o 30 de xullo fronte a Francia, o 1 de agosto fronte a Dinamarca, o 3 de agosto fronte a Suecia e o 5 de agosto fronte a Noruega. De seguido xogou os cuartos de final, o 7 de agosto, onde a selecci\u00f3n espa\u00f1ola venceu a Croacia. Dous d\u00edas m\u00e1is tarde, perderon nas semifinais contra Montenegro por 26-27, o que as levou a xogar o partido polo bronce contra as perdedoras da outra semifinal, Corea do Sur. O partido disputouse o 15 de agosto, resultando vencedoras as espa\u00f1olas por 31-29. Fern\u00e1ndez anotou 22 goles durante a competici\u00f3n.\nDiego Mari\u00f1o.\nO porteiro Diego Mari\u00f1o ocupou o banco nos tres partidos do torneo ol\u00edmpico masculino que xogou a selecci\u00f3n espa\u00f1ola, fronte ao Xap\u00f3n, Honduras e Marrocos, recibindo un cart\u00f3n amarelo no segundo.\nBeatriz G\u00f3mez.\nA nadadora pontevedresa Beatriz G\u00f3mez Cort\u00e9s foi \u00faltima da s\u00faa semifinal, cun tempo de 2:15:12.\nDavid Cal.\nO padexeiro David Cal disputou a primeira rolda e as semifinais do C-1 1000m o d\u00eda 6 de agosto, e a final o 8 de agosto, acadando a medalla de prata.\nTeresa Portela.\nTeresa Portela pasou pola rolda previa e polas semifinais de K-1 200m o d\u00eda 10 de agosto mentres que a final tivo lugar \u00f3 d\u00eda seguinte. A pirag\u00fcista galega rematou en cuarto lugar, a tan s\u00f3 d\u00faas d\u00e9cimas do bronce.\nIria Grandal.\nA ferrol\u00e1 Iria Grandal Garc\u00eda comezou a competici\u00f3n de tiro con arco o d\u00eda 27 de xullo. Conseguiu chegar ata a rolda de dezaseisavos de final, onde perdeu perante a surcoreana Hyeonju Choi.\nJavier G\u00f3mez Noya.\nA proba de tr\u00edatlon na que participou Javier G\u00f3mez Noya tivo lugar o 7 de agosto, acadando a medalla de prata cun tempo de 1:46:36.\nT\u00e1mara Echegoyen e Sof\u00eda Toro.\nA viguesa T\u00e1mara Echegoyen Dom\u00ednguez e a coru\u00f1esa Sof\u00eda Toro participaron, canda a asturiana \u00c1ngela Pumariega, na proba ol\u00edmpica da Clase Elliott 6m. A competici\u00f3n disputouse, por primeira vez nuns Xogos Ol\u00edmpicos, baixo o sistema \"match race\".\nAs regatas da ligui\u00f1a inicial tiveron lugar entre o 29 de xullo e o 4 de agosto, fase na que a embarcaci\u00f3n das galegas quedou clasificada en terceira posici\u00f3n. Tras vencer a Francia (3-0) e a Rusia (2-1) nos cuartos de final e na semifinal, respectivamente, as galegas alcanzaron a final do torneo. O d\u00eda 11 de agosto, logo dunha axustad\u00edsima eliminatoria, Echegoyen, Toro e Pumariega foron quen de vencer por 3-2 \u00e1 dif\u00edcil embarcaci\u00f3n australiana. O ouro acadado por estas d\u00faas regatistas marcou un fito na historia do deporte galego, ao se tratar da primeira medalla ol\u00edmpica conseguida por unha muller galega."}
{"id": "216694", "revid": "89787", "url": "https://gl.wikipedia.org/wiki?curid=216694", "title": "Francisco Sol Ortiz", "text": "Francisco Sol Ortiz, co\u00f1ecido como Fran Sol, nado en Madrid (Espa\u00f1a) o 13 de marzo de 1992, \u00e9 un futbolista profesional espa\u00f1ol que actualmente xoga no Willem II da Eredivisie como dianteiro."}
{"id": "216695", "revid": "89787", "url": "https://gl.wikipedia.org/wiki?curid=216695", "title": "Oitocentos (novela)", "text": "Oitocentos \u00e9 unha novela de Xavier Franco Alonso, publicada por Editorial Galaxia en xu\u00f1o de 2004. O t\u00edtulo fai referencia \u00e1 proba de atletismo de 800 metros.\nTrama.\nHadri\u00e1n \u00e9 un rapaz de 28 anos de Vigo, delineante e atleta. Logo de varios anos en Barcelona cunha bolsa como corredor de 800 metros lisos, abandona o deporte profesional e regresa \u00e1 s\u00faa cidade.\nAl\u00ed retoma a vida que levaba xunto \u00e1 s\u00faa familia (a nai, a irm\u00e1 e unha sobri\u00f1a) e xunto aos seus amigos. Ao tempo, preoc\u00fapase de atopar traballo, e mesmo comeza unha relaci\u00f3n amorosa cunha antiga compa\u00f1eira de adestramentos.\nA obra remata cun final aberto, coa maior\u00eda dos personaxes sendo felices coas s\u00faas vidas.\nNarraci\u00f3n.\nA obra est\u00e1 ambientada en Vigo entre o outono de 1996 e a primavera de 1997. Faise referencia a acontecementos da \u00e9poca, como os pasados Xogos Ol\u00edmpicos de 1996 ou a morte de Marcello Mastroianni.\nEst\u00e1 narrada en terceira persoa, cun narrador omnisciente."}
{"id": "216697", "revid": "27155", "url": "https://gl.wikipedia.org/wiki?curid=216697", "title": "Suberina", "text": "A suberina \u00e9 un pol\u00edmero natural (biopol\u00edmero) que se atopa nas paredes celulares dalgunas c\u00e9lulas das plantas e que se comprende pobremente. \u00c9 unha substancia cerosa, hidr\u00f3foba e impermeable. Igual que a cutina, a suberina est\u00e1 formada por \u00e1cidos graxos hidr\u00f3xidos e ep\u00f3xidos unidos por enlaces \u00e9ster. A diferenza \u00e9 que a suberina cont\u00e9n \u00e1cidos dicarbox\u00edlicos, unha maior cantidade de compo\u00f1entes de cadea longa e unha cantidade significativa de compostos fen\u00f3licos como parte da s\u00faa estrutura.\nA suberina \u00e9 un biopol\u00edmero que act\u00faa como barreira entre as plantas e o ambiente. Sup\u00f3n ata o 50% da composici\u00f3n qu\u00edmica das paredes das c\u00e9lulas suberizadas. Algunhas plantas te\u00f1en cantidades sigificativas de c\u00e9lulas suberizadas; como en certas peridermes especializadas que dan lugar \u00e1 cortiza dalgunhas especies de \u00e1rbores (sobreira), formada por c\u00e9lulas mortas suberizadas. Ademais, as c\u00e9lulas suberizadas poden encontrarse noutros tecidos vexetais como a epiderme e hipoderme da ra\u00edz, o tecido de abscisi\u00f3n (a parte onde se desprenden as follas), nas cicatrices, na banda de Caspary da endoderme da ra\u00edz (onde forma a barreira impermeable entre o apoplasto do c\u00f3rtex e o da estela) e noutras partes.\nComposici\u00f3n dos mon\u00f3meros.\nA suberina \u00e9 un pol\u00edmero insoluble e a s\u00faa obtenci\u00f3n a partir de tecidos suberizados cons\u00e9guese por medio de reacci\u00f3ns de despolimerizaci\u00f3n. Dita despolimerizaci\u00f3n real\u00edzase por calquera reacci\u00f3n que rompa enlaces \u00e9ster (hidr\u00f3lise, hidroxen\u00f3lise etc.) e a mestura resultante pode analizarse por cromatograf\u00eda de gas combinada con espectometr\u00eda de masas (GC-MS). O glicerol \u00e9 un dos principais mon\u00f3meros da suberina (nalgunas especies), e pode chegar a representar ata o 26% do total da mestura dos mon\u00f3meros; por\u00e9n, os \u03b1-\u03c9 di\u00e1cidos de cadea longa e os \u03b1-\u03c9 hidroxi\u00e1cidos de cadea longa son importantes tam\u00e9n. Ademais a suberina presenta pequenas cantidades de 1-alcanois e 1-\u00e1cidos alcanoicos.\nCos co\u00f1ecementos actuais que temos sobre a suberina prop\u00faxose un modelo tentativo sobre a s\u00faa composici\u00f3n macromolecular. Neste modelo o poli\u00e9ster alif\u00e1tico de suberina corresponde \u00e1 lamela das paredes celulares de c\u00e9lulas suberizadas. Os mon\u00f3meros de cadea longa estar\u00edan orientados cara ao plano da lamela coas s\u00faas cadeas estendidas. Os mon\u00f3meros de suberina de cadea longa te\u00f1en lonxitudes de cadea de 16, 18 e 22 carbonos. Os 1-alcanois e os 1-\u00e1cidos alcanoicos, os cales non poden contribu\u00edr ao crecemento do biopol\u00edmero debido a que s\u00f3 te\u00f1en un s\u00f3 grupo funcional, est\u00e1n presentes en pequenas cantidades.\nBios\u00edntese e deposici\u00f3n.\nCo\u00f1\u00e9cese pouco da s\u00faa bios\u00edntese e deposici\u00f3n. Prop\u00faxose un modelo baseado na planta \"Arabidopsis\" para estes dous fen\u00f3menos fisiol\u00f3xicos.\nAplicaci\u00f3ns.\nA estrutura, \u00fanica, da suberina e a singularidade dalg\u00fans dos seus mon\u00f3meros constitu\u00edntes permite m\u00faltiples usos potenciais. Por exemplo, a suberina \u00e9 parte importante da cortiza. Debido \u00e1s propiedades das paredes celulares suberizadas e a s\u00faa estrutura celular asociada, a cortiza ten propiedades como: baixa densidade, baixa permeabilidade aos gases e auga, baixa condutividade da calor (polo que protexe a \u00e1rbore fronte a incendios), alta elasticidade e estabilidade qu\u00edmica. Grazas a estas caracter\u00edsticas a cortiza foi utilizada non s\u00f3 para tapar botellas sen\u00f3n tam\u00e9n en moitos produtos como gl\u00f3bulos aglutinantes, paneis para paredes e chans, selador de motores (en combinaci\u00f3n con neoprenos). Ademais, os produtos da suberina te\u00f1en implicaci\u00f3ns farmac\u00e9uticas, xa que se viu que a suberina inhibe a mutax\u00e9nese."}
{"id": "216699", "revid": "54334", "url": "https://gl.wikipedia.org/wiki?curid=216699", "title": "Cutina", "text": "A cutina \u00e9 un pol\u00edmero ceroso que \u00e9 un dos principais compo\u00f1entes da cut\u00edcula da epiderme das plantas, que cobre todas as superficies a\u00e9reas da planta. Outro compo\u00f1ente parecido da cut\u00edcula de moitas plantas de ambientes secos \u00e9 o cut\u00e1n, que se preserva m\u00e1is facilmente no rexistro f\u00f3sil.\nA cutina est\u00e1 formada por omega hidroxi\u00e1cidos e os seus derivados, que est\u00e1n unidos entre si por enlaces \u00e9ster, formando un pol\u00edmero de poli\u00e9steres de tama\u00f1o indeterminado.\nHai d\u00faas familias principais de mon\u00f3meros da cutina, as familias C16 e C18. A familia C16 consiste principalmente en \u00e1cido 16-hidroxipalm\u00edtico e \u00e1cido 9,16- ou 10,16-dihidroxipalm\u00edtico. A familia C18 consiste principalmente en \u00e1cido 18-hidroxioleico, \u00e1cido 9,10-epoxi-18-hidroxieste\u00e1rico, e 9,10,18-trihidroxiestearato."}
{"id": "216700", "revid": "54334", "url": "https://gl.wikipedia.org/wiki?curid=216700", "title": "Cut\u00e1n", "text": "O cut\u00e1n \u00e9 un pol\u00edmero que forma parte da cut\u00edcula de moitas plantas, xunto coa cutina. O cut\u00e1n crese que \u00e9 un pol\u00edmero hidrocarbonado, mentres que a cutina \u00e9 un poli\u00e9ster, pero a estrutura e a s\u00edntese do cut\u00e1n non se comprenden a\u00ednda ben.\nO cut\u00e1n foi detectado primeiramente como un compo\u00f1ente insaponificable, resistente \u00e1 desesterificaci\u00f3n por hidr\u00f3lise alcalina, que aumenta en cantidade nas cut\u00edculas dalgunhas especies como \"Clivia miniata\" cando chegan \u00e1 madurez, aparentemente substitu\u00edndo \u00e1 cutina segregada nas fases iniciais do desenvolvemento. As probas de que o cut\u00e1n \u00e9 un pol\u00edmero hidrocarbonado ve\u00f1en de que os produtos da s\u00faa pir\u00f3lise son unha serie hom\u00f3loga caracter\u00edstica de pares de alquenos e alcanos.\nA s\u00faa preservaci\u00f3n potencial \u00e9 moito mellor ca a da cutina, polo que se preserva mellor no rexistro f\u00f3sil.\nO cut\u00e1n foi detectado inicialmente en \"Clivia miniata\" e en \"Agave americana\", pero despois illouse de moitas plantas de ambientes secos con follas suculentas e case todas con fotos\u00edntese CAM."}
{"id": "216702", "revid": "22570", "url": "https://gl.wikipedia.org/wiki?curid=216702", "title": "Cut\u00edcula vexetal", "text": "A cut\u00edcula vexetal \u00e9 unha capa protectora de composici\u00f3n cerosa que cobre a superficie das plantas e que \u00e9 producida polas c\u00e9lulas da epiderme das follas, talos novos e outras partes a\u00e9reas que carecen de periderme. A cut\u00edcula tende a ser m\u00e1is grosa na face das follas. A\u00ednda que as plantas de climas secos poden ter cut\u00edculas grosas, esta non sempre \u00e9 m\u00e1is grosa nas plantas xer\u00f3fitas ca nas mes\u00f3fitas.\nComposici\u00f3n e partes.\nA cut\u00edcula forma unha capa insoluble impregnada e cuberta por ceras. Est\u00e1 formada por ceras intra e epicuticulares, cutina e cut\u00e1n; estes dous \u00faltimos forman unha matriz polimerizada. As ceras epicuticulares son mesturas de compostos alif\u00e1ticos hidrof\u00f3bicos, que son compostos hidrocarbonados de cadeas de 16 a 36 carbonos. A cutina, un pol\u00edmero poli\u00e9ster composto por omega hidroxi\u00e1cidos unidos por enlaces \u00e9ster e ep\u00f3xido, \u00e9 o compo\u00f1ente mellor co\u00f1ecido da cut\u00edcula. A cut\u00edcula pode tam\u00e9n conter un pol\u00edmero insaponificable hidrocarbonado chamado cut\u00e1n, que abunda en plantas de ambientes secos.\nA cut\u00edcula pode subdividirse en:\nFunci\u00f3ns.\nA cut\u00edcula das plantas forma parte dunha serie de innovaci\u00f3ns, xunto cos estomas, xilema e floema e os espazos intercelulares no talo da planta e no mes\u00f3filo das follas, que as plantas desenvolveron na s\u00faa evoluci\u00f3n hai 450 mill\u00f3ns de anos durante a transici\u00f3n entre a vida na auga e a vida en terra. En conxunto, estas caracter\u00edsticas permitiron \u00e1s plantas explorar os ambientes a\u00e9reos conservando a auga facendo que os intercambios de gases se realicen en superficies internas, que est\u00e1n cubertas por capas impermeables, e adquirindo un sistema de apertura variable, os estomas, que regulan a transpiraci\u00f3n e os intercambios de gases. Neste sentido a cut\u00edcula foi fundamental. \nAdemais da s\u00faa funci\u00f3n como barreira de permeabilidade para a auga e os gases, a micro e nanoestrutura da cut\u00edcula conf\u00edrelle \u00e1 superficie das plantas propiedades que impiden a contaminaci\u00f3n dos tecidos das plantas coa auga externa, lixo e microorganismos. Moitas plantas, como o loto (\"Nelumbo nucifera\") mostra na cut\u00edcula das s\u00faas follas propiedades ultrahidrof\u00f3bicas e de autolimpeza. O efecto loto ten usos potenciais na fabricaci\u00f3n de meteriais biomim\u00e9ticos.\nA capa cerosa da cut\u00edcula tam\u00e9n funciona como un mecanismo defensivo, formando unha barreira f\u00edsica contra a penetraci\u00f3n de virus, bacterias, e esporas ou filamentos en crecemento dos fungos. Por\u00e9n, alg\u00fans fungos penetran a cut\u00edcula por medios mec\u00e1nicos ou utilizando o encima cutinase."}
{"id": "216703", "revid": "27155", "url": "https://gl.wikipedia.org/wiki?curid=216703", "title": "Cut\u00edcula (bot\u00e1nica)", "text": ""}
{"id": "216704", "revid": "5863", "url": "https://gl.wikipedia.org/wiki?curid=216704", "title": "1500 metros lisos", "text": ""}
{"id": "216705", "revid": "23204", "url": "https://gl.wikipedia.org/wiki?curid=216705", "title": "Matt Dillon", "text": "Matthew Raymond \"Matt\" Dillon, nado o 18 de febreiro de 1964 en New Rochelle, Nova York, \u00e9 un actor e director estadounidense."}
{"id": "216706", "revid": "23204", "url": "https://gl.wikipedia.org/wiki?curid=216706", "title": "Ryan O'Neal", "text": "Charles Patrick Ryan O'Neal, nado o 20 de abril de 1941 nos \u00c1nxeles e m\u00e1is co\u00f1ecido profesionalmente como Ryan O'Neal, \u00e9 un actor estadounidense e antigo boxeador afeccionado.\nO'Neal adetrou como boxeador afeccionado antes de comezar a s\u00faa carreira como actor en 1960. En 1964, comezou a intepretar o papel de Rodney Harrington na serie da ABC \"Peyton Place\". A serie foi un \u00e9xito inmediato e lanzou a carreira de O'Neal. M\u00e1is tarde, tam\u00e9n triunfou na gran pantalla, destacando as s\u00faas interpretaci\u00f3ns en \"Love Story\" (1970), polo cal recibiu nomeamentos \u00f3s Oscar e \u00f3s Globos de Ouro como mellor actor, \"What's Up, Doc?\" (1972), \"L\u00faa de papel\" (1973), \"Barry Lyndon\" de Stanley Kubrick (1975) e \"A Bridge Too Far\" (1977). Dende 2007, tivo un papel recorrente na serie de televisi\u00f3n \"Bones\", na cal interpreta a Max, o pai da co-protagonista Temperance \"Bones\" Brennan."}
{"id": "216707", "revid": "23204", "url": "https://gl.wikipedia.org/wiki?curid=216707", "title": "Kurt Russell", "text": "Kurt Vogel Russell, nado o 17 de marzo de 1951 en Springfield, Massachusetts, \u00e9 un actor estadounidense."}
{"id": "216708", "revid": "1505", "url": "https://gl.wikipedia.org/wiki?curid=216708", "title": "Xavier Franco Alonso", "text": "Xavier Franco Alonso, nado en Pontevedra en 1967, \u00e9 un escritor galego.\nTraxectoria.\nEstudou Xeograf\u00eda e Historia na Universidade de Santiago de Compostela. Traballa na na administraci\u00f3n auton\u00f3mica en Vigo, onde reside actualmente."}
{"id": "216709", "revid": "98629", "url": "https://gl.wikipedia.org/wiki?curid=216709", "title": "Aguas de Cabreiro\u00e1", "text": "Aguas de Cabreiro\u00e1 \u00e9 unha empresa galega de bebidas con sede en Cabreiro\u00e1 (Ver\u00edn). Foi fundada por Jos\u00e9 Garc\u00eda Barb\u00f3n en 1906. A empresa \u00e9 propiedade de Hijos de Rivera.\nHistoria.\nA finais do s\u00e9culo XIX as xentes do lugar \u00edan a un manancial para curar as doenzas do aparato dixestivo, e o p\u00e1rroco acondicionou a zona, e promoveu a construci\u00f3n dunha fonte. O empresario Xos\u00e9 Garc\u00eda Barb\u00f3n encargou estudos qu\u00edmicos sobre as augas, e adquiriu a fonte e os terreos dos arredores, levantando unha construci\u00f3n de estilo modernista para acomodar \u00e1s xentes que visitaban a zona. En 1906 creouse a empresa Aguas de Cabreiro\u00e1, cunha planta de embotellamento. En 1907, encargouse unha nova an\u00e1lise ao doutor Santiago Ram\u00f3n y Cajal, que certificou as s\u00faas propiedades mineromedicinais. Nese mesmo ano inici\u00e1ronse as obras do hotel-balneario. As instalaci\u00f3ns inclu\u00edan un parque de 5 hect\u00e1reas con 2000 \u00e1rbores de 72 especies distintas.\n\u00c1 morte de Garc\u00eda-Barb\u00f3n, o balneario pasou a mans do seu neto, Benigno Salgueiro Garc\u00eda-Barb\u00f3n, que \u00e1 s\u00faa vez morreu en 1931, pasando ent\u00f3n \u00e1 s\u00faa vi\u00fava, Cecilia de Esp\u00ednola. Entre novembro de 1936 e marzo de 1937, logo do inicio da guerra civil espa\u00f1ola, o hotel-balneario pasou a ser hospital de campa\u00f1a, acollendo militares do bando nacional que combat\u00edan na fronte de Asturias. O hospital contaba con material incautado ao m\u00e9dico Carlos Reino Caama\u00f1o, que fora elixido alcalde de Ver\u00edn en xullo de 1936 por Izquierda Republicana.\nA actividade de envasado de auga proseguiu no tempo. Na d\u00e9cada de 1990, entrou no accionariado Hijos de Rivera, que en 2006 tomou o control de toda a empresa.\nEn 2008, d\u00e9ronse varios casos de intoxicaci\u00f3n por auga adulterada en Ourense. A empresa considerou o acontecido como unha sabotaxe a s\u00faa marca. O sector respondeu trocando o peche das botellas, deixando os tap\u00f3ns de presi\u00f3n con precinto de pl\u00e1stico por tap\u00f3ns de rosca.\nImaxe de calidade.\nA empresa mant\u00e9n unha imaxe moi coidada con dese\u00f1os orixinais e campa\u00f1as publicitarias en t\u00f3dolos medios, inclu\u00edda a televisi\u00f3n.\nTen certificaci\u00f3n de calidade auditado por AENOR, norma ISO 9001 e ISO 14001."}
{"id": "216710", "revid": "98629", "url": "https://gl.wikipedia.org/wiki?curid=216710", "title": "Gran Premio de M\u00f3naco de 1995", "text": "O Gran Premio de M\u00f3naco de 1995 foi unha carreira de F\u00f3rmula Un celebrada o 28 de maio de 1995 no Circu\u00edto de M\u00f3naco en Monte Carlo, M\u00f3naco. Foi a quinta carreira do Campionato do Mundo de pilotos de , disputada sobre 78 voltas, e ga\u00f1ouna Michael Schumacher co equipo Benetton logo de sa\u00edr desde a segunda posici\u00f3n na pole. Damon Hill terminou en segundo lugar con Williams logo de comezar na pole position e liderar as primeiras 23 voltas da carreira, por diante de Gerhard Berger con Ferrari. O resto de posici\u00f3ns nos puntos foron ocupados por Johnny Herbert no segundo Benetton, Mark Blundell (McLaren) e Heinz-Harald Frentzen (Sauber). A vitoria de Schumacher foi a terceira da tempada, tam\u00e9n foi a primeira vitoria de Renault no Gran Premio de M\u00f3naco, como provedor de motores de Benetton. Schumacher ga\u00f1ou a carreira con comodidade, con m\u00e1is de 30 segundos por diante de Hill. En total, dezaseis dos 26 participantes non puideron terminar, inclu\u00edndo os dous pilotos do equipo Simtek, que posteriormente quedou sen di\u00f1eiro e retirouse do campionato antes do Gran Premio do Canad\u00e1. A carreira estivo marcada por un accidente na primeira curva da primeira volta que involucrou a Coulthard, Alesi e Berger, o que provocou o bloqueo da pista e como resultado a carreira tivo que reiniciarse.\nCarreira.\nNa ma\u00f1\u00e1 do domingo, antes da carreira celebrouse unha sesi\u00f3n de arrequecemento as 9:30 hora local, e durou 30 minutos. \nComo era tradicional en M\u00f3naco, a carreira comezou relativamente tarde, as 15:30, o que permitia ao Pr\u00edncipe Rainiero e a s\u00faa familia xantar antes de ver a carreira desde o palco real no inicio recta de meta. A carreira levouse a cabo en condici\u00f3ns c\u00e1lidas e asolladas, cunha temperatura ambiente de 23\u00a0\u00b0C, e foi vista por un total de aproximadamente 48.000 espectadores.\nCando a luz verde marcou o inicio da carreira, Hill e Schumacher, lideraban ao chegar a Santa Devota, pero detr\u00e1s deles unha colisi\u00f3n m\u00faltiple entre Coulthard e os dous Ferrari provocou que se sacase a bandeira vermella e a carreira fose detida. Coulthard foi lixeiramente m\u00e1is lento na li\u00f1a de sa\u00edda e foi adiantado polo exterior na primeira curva por Berger, e polo interior por Alesi. A medida que a pista estreitabase \u00e1 entrada de Santa Devota, non hab\u00eda espazo suficiente para que os tres coches pasaran en paralelo, e Alesi contactou co lado traseiro dereito do coche de Coulthard, que \u00e1 s\u00faa vez tocou a Berger. O Williams sa\u00edu polo aire e virou 180 graos antes de estrelarse de novo e quedando no v\u00e9rtice da curva coa suspensi\u00f3n rota, mentres que os dous danados Ferrari tam\u00e9n chocaron entre si antes de acabar no mesmo punto. A maior\u00eda dos pilotos perseguidores, liderados por Brundle, abr\u00edronse paso a trav\u00e9s dos veh\u00edculos danados, pero Irvine golpeou o seu aler\u00f3n dianteiro, Boullion rompeu un difusor, e Katayama, Salo, Morbidelli, Inoue e Schiattarella v\u00edronse obrigados a parar, xa que non pod\u00edan pasar. Coa pista completamente bloqueada, a carreira det\u00edvose e fix\u00e9ronse os preparativos de inmediato para unha nova sa\u00edda.\nOs coches de Coulthard, Berger e Alesi resultaron danados sen posibilidade de reparaci\u00f3n inmediata, os tres veronse obrigados a competir cos coches de reposto, reivindicando a pr\u00e1ctica habitual de Ferrari en M\u00f3naco de ter un veh\u00edculo adicional para cada piloto. O coche de reposto de Berger, fora equipado cun motor que non ti\u00f1a tanta potencia como o seu coche de carreiras ou o coche de reposto Alesi, mentres que o acelerador do coche de Coulthard non quedou totalmente calibrado, no af\u00e1n de preparalo para o reinicio da carreira. O Jordan de Irvine e o Sauber de Boullion foron reparados, e os demais pilotos atascados na primeira curva foron capaces de reiniciar a carreira cos seus coches, ag\u00e1s Salo e Schiattarella: Salo co seu motor Yamaha recalentado no atasco, tivo que sa\u00edr na continuaci\u00f3n desde a r\u00faa de boxes no Tyrrell de reposto e o Simtek de Schiattarella foi danado polos comisarios ao intentar movelo da escena do accidente. O equipo carec\u00eda dun coche de reserva, polo que Schiattarella non puido tomar parte na carreira, e a participaci\u00f3n de Simtek na carreira terminou, sen que ning\u00fan dos coches de carreiras completara unha volta, xa que o coche de Verstappen, sufriu de novo un problema co cambio e foi empuxado ao pit-lane, cando o resto estaban a facer a segunda volta de formaci\u00f3n.\nNa continuaci\u00f3n, Hill e Schumacher mantiveron as s\u00faas posici\u00f3ns, mentres que Coulthard adiantaba aos Ferraris en Santa Devota, con Alesi diante de Berger. A medida que os pilotos completaron a primeira volta, Hill adiantaba por 0\u00b45 segundos a Schumacher, que era seguido \u00e1 s\u00faa vez por Coulthard, Alesi, Berger, Herbert, H\u00e4kkinen, Irvine, Brundle, Barrichello, Blundell, Panis, Frentzen, Badoer, Morbidelli, Katayama, Martini, Boullion, Gachot, Moreno, Montermini, Salo, Diniz e Inoue. Nas primeiras voltas, Hill logrou aos poucos unha vantaxe de case dous segundos de vantaxe sobre Schumacher na volta 10, cos dous afastandose a par de Coulthard, que nese momento marchaba oito segundos por detr\u00e1s do Benetton Nesta etapa xa se produciran dous abandonos: o motor Mercedes de Hakkinen fallou debido a un problema coa bomba de combustible na novena volta da carreira, e Moreno, trompeou en Santa Devota, cando unha fuga de l\u00edquido de freos f\u00edxolle perder o control do seu Forti unha volta m\u00e1is tarde. Morbidelli tivo que facer unha parada non programada para reparar unha grave vibraci\u00f3n do pneum\u00e1tico causada por unha secci\u00f3n de corda de amarre dunha manta de arrequecemento das lamias que se atascou nunha das s\u00faas rodas traseiras, quedando relegado \u00e1 \u00faltima posici\u00f3n.\nEsta foi a terceira carreira en que se usaron sensores electr\u00f3nicos para o seguimento de que ning\u00fan coche anticiparase na sa\u00edda, e nesta carreira, seis pilotos (Barrichello, Brundle, Montermini, Frentzen, Morbidelli e Panis), foron penalizados cun Stop and go de dez segundos, por esta falta. Todos, ag\u00e1s Montermini entraron con prontitude para cumprir a penalizaci\u00f3n, alg\u00fans ata formaron unha cola na zona de penaizaci\u00f3n, pero o piloto de Pac\u00edfic non puido entrar dentro do prazo estipulado de tres voltas desde o aviso, polo que foi descualificado da carreira, logo de subir ao 17\u00ba lugar antes de cumprir a s\u00faa pena de forma tard\u00eda. Os pilotos sancionados caeron na clasificaci\u00f3n como resultado do tempo perdido, polo que logo de 16 voltas completadas, a orde de carreira era: Hill, Schumacher, Coulthard, Alesi, Berger, Herbert, Irvine, Blundell, Badoer, Katayama, Brundle, Martini, Barrichello, Panis, Frentzen, Boullion, Salo, Montermini (a\u00ednda, sen cumprir a s\u00faa pena), Gachot, Inoue, Diniz e Morbidelli."}
{"id": "216711", "revid": "89787", "url": "https://gl.wikipedia.org/wiki?curid=216711", "title": "Kosmos 8", "text": "Kosmos 8 (\u041a\u043e\u0441\u043c\u043e\u0441 8 en ruso), tam\u00e9n denominado DS-K-8 e mencionado ocasionalmente como Sputnik 18 en occidente, foi un sat\u00e9lite artificial sovi\u00e9tico lanzado o 18 de agosto de 1962 mediante un foguete Kosmos desde Kapustin Yar.\nCaracter\u00edsticas.\nKosmos 8 foi o \u00fanico sat\u00e9lite da serie DS-k-8. De orixe militar, adicouse \u00e1 investigaci\u00f3n sobre o fluxo de micrometeoritos no espazo pr\u00f3ximo \u00e1 Terra. Reentrou na atmosfera o 17 de agosto de 1963."}
{"id": "216712", "revid": "4817", "url": "https://gl.wikipedia.org/wiki?curid=216712", "title": "DS-K-8", "text": ""}
{"id": "216714", "revid": "107508", "url": "https://gl.wikipedia.org/wiki?curid=216714", "title": "Primeiro ministro de Exipto", "text": "Esta \u00e9 unha lista de primeiros ministros de Exipto."}
{"id": "216718", "revid": "23204", "url": "https://gl.wikipedia.org/wiki?curid=216718", "title": "Eli Wallach", "text": "Eli Herschel Wallach, nado en Brooklyn (Nova York) o 7 de decembro de 1915 e finado na mesma cidade o 24 de xu\u00f1o de 2014, foi un actor estadounidense de cine, televisi\u00f3n e teatro."}
{"id": "216719", "revid": "56817", "url": "https://gl.wikipedia.org/wiki?curid=216719", "title": "James Purefoy", "text": "James Brian Mark Purefoy, nado o 3 de xu\u00f1o de 1964 en Taunton, Somerset, \u00e9 un actor ingl\u00e9s."}
{"id": "216721", "revid": "56817", "url": "https://gl.wikipedia.org/wiki?curid=216721", "title": "William Baldwin", "text": "William Joseph \"Billy\" Baldwin, nado en Massapequa (Nova York) o 21 de febreiro de 1963, \u00e9 un actor, produtor e guionista estadounidense. \u00c9 irm\u00e1n dos tam\u00e9n actores Daniel Baldwin, Alec Baldwin e Stephen Baldwin."}
{"id": "216722", "revid": "785", "url": "https://gl.wikipedia.org/wiki?curid=216722", "title": "Etimolox\u00eda popular", "text": "A etimolox\u00eda popular \u00e9 o establecemento da orixe dunha palabra base\u00e1ndose nas crenzas e nas opini\u00f3ns de xente non especializada na ciencia da etimolox\u00eda. As etimolox\u00edas populares danse na maior\u00eda de idiomas.\nCaracter\u00edsticas.\nAs etimolox\u00edas populares adoitan ser falsas etimolox\u00edas. Con todo, algunha delas queda recollida ou mesmo establecida oficialmente. De feito, o escudo de Galicia pode ter a s\u00faa orixe nunha destas etimolox\u00edas populares: a s\u00faa primeira aparici\u00f3n, nun armorial do s\u00e9culo XIII, d\u00e9bese talvez a unha falsa interpretaci\u00f3n de Galicia como Calice (c\u00e1liz). Outra posible etimolox\u00eda popular ten a ver co top\u00f3nimo de Santiago de Compostela, interpretado falsamente como \"Campus Stellae\" cando a s\u00faa orixe est\u00e1 no m\u00e1is que prob\u00e1bel \"Compositella\".\nEn ling\u00fc\u00edstica hist\u00f3rica, a etimolox\u00eda popular ref\u00edrese \u00e1 variaci\u00f3n en pronuncia ou en transliteraci\u00f3n dunha palabra ao longo do tempo.\nFonte e influencia das etimolox\u00edas populares.\nSon diversas as raz\u00f3ns que explican a existencia de etimolox\u00edas populares. Algunhas son interpretaci\u00f3ns razo\u00e1beis de evidencias que resultan falsas, como cando noutros tempos se asociaba \"Galicia\" \u00e1 \"Galia\". Outras veces, son intentos de oficializarlle unha orixe distinguida a un lugar ou li\u00f1axe (\"Galegos\" &lt; \"G\u00e1latas\" ou \"Galileos\"; de a\u00ed tam\u00e9n procede o uso medieval de \"cor\u00f3nica\" por \"cr\u00f3nica\", por ser relativa \u00e1 \"coroa [e \u00f3 rei]\", non \u00e1 \"cronolox\u00eda\"). En moitos casos a orixe dunha palabra est\u00e1 nunha lingua que os falantes actuais desco\u00f1ecen. Mesmo os especialistas adoitan propor orixes plaus\u00edbeis para palabras que co tempo se demostran falsas."}
{"id": "216723", "revid": "98629", "url": "https://gl.wikipedia.org/wiki?curid=216723", "title": "I Capuleti e i Montecchi", "text": "I Capuleti e i Montecchi (en galego \"Os Montesco e os Capuleto\") \u00e9 unha \u00f3pera en dous actos con m\u00fasica de Vincenzo Bellini e libreto en italiano de Felice Romani a partir dunha novela de Matteo Bandello e o libreto de \"Giulietta e Romeo\" de Nicola Vaccai. A \u00f3pera foi estreada no Gran Teatro La Fenice de Venecia o 11 de marzo de 1830.\nEsta \u00f3pera cont\u00e9n un esiixente papel travestido para a mezzosoprano, como o demostra \"Se Romeo t'uccise un figlio\". A romanza de Giulietta \"O quante volte\" expresa o seu amor por Romeo e o seu dilema. A \u00f3pera foi composta en seis semanas e tanto o libretista como o compositor empregaron material anterior.\n\u00c9 unha \u00f3pera \u00e1 altura de \"La sonnambula\" que quizais non se prodigou tanto nos escenarios e nas discogr\u00e1ficas por mor da dificultade para os cantantes, non s\u00f3 para o d\u00fao protagonista.\nHistoria.\nComposici\u00f3n.\nMoitas persoas pensan que a \u00f3pera est\u00e1 baseada na traxedia de \"Romeo e Xulieta\" de Shakespeare, mais as diferenzas son moi notables, e os historiadores afirman que s\u00f3 algunhas das s\u00faas traxedias chegaran a Italia na \u00e9poca na que foi escrita e que nin Bellini nin Romani co\u00f1ec\u00edan a obra. Est\u00e1 baseada en fontes italianas orixinais que datan do s\u00e9culo XVI, inclu\u00edndo unha historia curta de Matteo Bandello, da colecci\u00f3n \"Le novelle\" de 1554, seguramente a trav\u00e9s de Belleforest e Pierre Boaistuau. Romani reescribiu para Bellini o libreto de \"Giulietta e Romeo\" que f\u00f3ra escrito orixinalmente para Vaccai, que beb\u00eda da obra \"Giulietta e Romeo\" de 1818 por Luigi Scevola, e que tam\u00e9n musicara E. Torriani. A escena da tumba da \u00f3pera de Vaccai \u00e1s veces representouse coa \u00f3pera de Bellini. O tema era moi popular en Italia: houbo libretos m\u00e1is antigos de Luzzi para Marescalchi (1785, Venecia), Foppa para Zingarelli (1796, Mil\u00e1n) e Buonaiuti para P. C. Guglielmi (1810, Londres). O primeiro libreto en italiano expresamente baseado na obra de Shakespeare foi o de M. M. Marcello, para \"Romeo e Giulietta\" de Marchetti (1865, Trieste).\nEstando en Venecia para preparar a estrea local de \"Il pirata\" con Giuditta Grisi como Imogene, convenceron a Bellini para que escribira a \u00f3pera para a tempada de carnaval de 1830 logo de que o Gran Teatro La Fenice (Venecia) f\u00f3ra rexeitado por Giovanni Pacini. Bellini s\u00f3 dispuxo de mes e medio para escribila (comezou o 20 de xaneiro), polo que tanto el como o libretista empregaron material anterior. Escribiu o papel de Romeo para Grisi (cuxa presenza, xunto cunha compa\u00f1\u00eda relativamente feble en homes, puido ter convencido para a elecci\u00f3n do tema); raramente baixa de \"do\". Giulietta foi cantada por Maria Caradori-Allan, Tebaldo por Lorenzo Bonfigli e Lorenzo por Ranieri Pocchini Cavalieri. Bellini pretendera que o papel de Lorenzo fora para un baixo, mais no acto primeiro da partitura aut\u00f3grafa traspuxo o papel para tenor, e no acto segundo o papel est\u00e1 escrito enteiro en clave de tenor. A\u00ednda que estes trocos posiblemente se fixeron para Senigallia (ver\u00e1n de 1830), Cavalieri, o cantante da estrea, parce ter sido un tenor. As partituras publicadas e a meirande parte das representaci\u00f3ns asignan hoxe o papel a un baixo.\nBellini conseguiu escribir a \u00f3pera en tan pouco tempo apropi\u00e1ndose en boa medida de m\u00fasica previamente escrita para a s\u00faa fracasada \u00f3pera \"Zaira\": explicou que \"\"Zaira\", silbada en Parma, foi vingada por \"I Capuleti\". \"Oh quante volte\" de Xulieta no acto I usa a \"romanza\" de Nelly \"Dopo l\u2019oscuro nembo\"\" de \"Adelson e Salvini\" (1825, N\u00e1poles).\nRepresentaci\u00f3ns.\nA primeira representaci\u00f3n de \"I Capuleti e i Montecchi\" tivo lugar o 11 de marzo de 1830.\nBellini preparou unha versi\u00f3n para o Teatro alla Scala de Mil\u00e1n (26 de decembro de 1830), baixando a parte de Xulieta para a mezzosoprano Amalia Sch\u00fctz-Oldosi. Os libretos m\u00e1is antigos dividen a \u00f3pera en catro partes. En Bolo\u00f1a en 1832 Mar\u00eda Malibr\u00e1n substitu\u00edu a \u00faltima parte coa escena da tumba do acto final da \u00f3pera de Nicola Vaccai, unha tradici\u00f3n seguida polos Romeos contralto como Alboni (a escena de Vaccai est\u00e1 inclu\u00edda como un ap\u00e9ndice na partitura vocal de Ricordi). Esta versi\u00f3n se representou en Par\u00eds e Londres con Pasta como Romeo en 1833, mais en Florencia ao ano seguinte Giuseppina Ronzi de Begnis restaurou o final de Bellini. A interpretaci\u00f3n de Wilhelmine Schr\u00f6der-Devrient como Romeo en Leipzig (1834) e Magdeburg (1835) creou unha profunda impresi\u00f3n no xove Wagner.\n\"I Capuleti e i Montecchi\" foi repuesta en 1935, con motivo do centenario da morte de Bellini, en Catania e en 1954 en Palermo, con Giulietta Simionato como Romeo e Rosanna Carteri como Giulietta. En 1966 Claudio Abbado preparou unha versi\u00f3n para La Scala na que un tenor cantou Romeo, Jaime Aragall; o elenco inclu\u00edu a Renata Scotto e Margherita Rinaldi alternando no papel de Xulieta e Luciano Pavarotti como Tebaldo. Esta versi\u00f3n foi tam\u00e9n interpretada en \u00c1msterdan, Roma e Filadelfia e no Festival de Edimburgo de 1967 mais non se representou m\u00e1is.\nEsta \u00f3pera non \u00e9 moi representada na actualidade, aparecendo nas estat\u00edsticas de Operabase con 29 representaci\u00f3ns no per\u00edodo 2005-2010, sendo a cuarta \u00f3pera de Bellini e a 43\u00aa en Italia.\nArgumento.\nA historia de romeo e Xulieta, co\u00f1ecida grazas a Shakespeare, ten unha orixe italiana anterior. Nesta versi\u00f3n da historia os Capuleto e os Montesco son facci\u00f3ns pol\u00edticas rivales (g\u00fcelfa e xibelina respectivamente). Capellio \u00e9 o pai de Giulietta (Xulieta) e o l\u00edder dos Capuleto. Giulietta est\u00e1 prometida a Tebaldo, por\u00e9n, xa se atopou con Romeo, o l\u00edder dos Montesco, e namorou del. Isto \u00e9 un segredo para todos salvo Lorenzo, o seu m\u00e9dico e confidente. Para complicar m\u00e1is as cousas, Romeo matou sen darse de conta ao fillo de Capellio (o irm\u00e1n de Giulietta) nunha batalla.\nActo I.\n\"Escena 1: O pazo\"\nCapellio e Tebaldo dir\u00edxense aos seus seguidores advert\u00edndolles que rexeitaron unha oferta de paz dun enviado de Romeo. Tebaldo vingar\u00e1 a morte do fillo de Capellio para celebrar o seu matrimonio con Giulietta ('\u00c8 serbata a questo acciaro'). \nRomeo entra disfrazado como un enviado dos Montesco, ofrecendo a paz garantida por un matrimonio entre Romeo e Giulietta. Capellio rexeita toda idea de paz. Romeo acepta o seu reto de guerra ('La tremenda ultrice spada').\n\"Escena 2: Habitaci\u00f3n de Giulietta\"\nLorenzo arregla que Romeo vaia vela por unha porta segreda. Romeo tenta convencer a Giulietta para que marche con el, mais ela res\u00edstese no nome da familia e a honra, declarando que prefire morrer co coraz\u00f3n roto.\n\"Escena 3: Outra parte do pazo\"\nOs Capuleto est\u00e1n celebrando o pr\u00f3ximo matrimonio. Reco\u00f1ecido por Lorenzo, Romeo est\u00e1 disfrazado esperando o apoio dos seus soldados para impedir a voda. No tumulto que segue ao ataque armado dos Montesco, Giulietta ve a Romeo e novamente el lle pide, sen \u00e9xito, que escape. Capellio e Tebaldo os descobren, crendo que Romeo \u00e9 o enviado dos Montesco. Giulietta tenta protexelo, mais el dilles orgullosamente o seu nome. Os Montesco entran a protexelo e os amantes fican separados polas d\u00faas facci\u00f3ns.\nActo II.\n\"Escena 1: Outra parte do pazo\"\nGiulietta espera novas da lucha. Lorenzo dille que Romeo vive, pero que pronto a levar\u00e1n ao castelo de Tebaldo. Conv\u00e9ncea para que tome unha ap\u00f3cema pola que parecer\u00e1 estar morta, e organizarao todo para que tanto el como Romeo estean presentes cando desperte. Capellio vai ordenarlle que vaia con Tebaldo ao mencer. Roga a seu pai que a perdone antes de morrer ('Ah! non poss'io partire'). Capellio al\u00e1rmase, e sospeita que Lorenzo est\u00e1 implicado, polo que fai que lo vix\u00eden.\n\"Escena 2: Os subterr\u00e1neos do pazo\"\nRomeo espera impaciente a Lorenzo. Entra Tebaldo e te\u00f1en un acalorado d\u00fao ('Stolto! a un sol mio grido'). Loitan, mais vense interrompidos por un funeral ('Pace alla tua bell'anima'), \u00e9 o de Giulietta. Cada un dos rivais, cheos de remordemento, pide ao outro que lle dea morte.\n\"Escena 3: As tumbas dos Capuleto\"\nRomeo entra e os seus compa\u00f1eiros abren a tumba de Giulietta. Romeo despidese dela ('Deh! tu, bell'anima') e toma un veleno. Giulietta esperta e atopa a Romeo sorprendido pola s\u00faa morte simulada e ignorante do plan de Lorenzo. Romeo morre e Giulietta, incapaz de vivir sen el, morre sobre o seu corpo. Os Capuleto e os Montesco acusan a Capellio da traxedia.\nOrquestraci\u00f3n.\nO manuscrito da Biblioteca do R. Conservatorio di Musica di Napoli prev\u00e9 a utilizaci\u00f3n de:"}
{"id": "216724", "revid": "1131", "url": "https://gl.wikipedia.org/wiki?curid=216724", "title": "Per\u00edstilo", "text": "O per\u00edstilo (lat\u00edn \"peristylum\") \u00e9 na arquitectura cl\u00e1sica unha serie de columnas que arrodean un patio ou un edificio e que marcaban unha separaci\u00f3n respecto do p\u00f3rtico. Tam\u00e9n se usaban para circundar a estrutura central dos templos gregos. O espazo central delimitado polas columnas tam\u00e9n se chama per\u00edstilo (do lat\u00edn \"peristylium\"). Era principalmente usado na arquitectura do Antigo Exipto, na Grecia antiga e na Roma antiga, tendo esta \u00faltima moita influencia no movemento neocl\u00e1sico.\nCo paso do tempo, a arquitectura relixiosa derivada das bas\u00edlicas romanas vai dar lugar \u00e1 aparici\u00f3n do claustro."}
{"id": "216725", "revid": "23204", "url": "https://gl.wikipedia.org/wiki?curid=216725", "title": "Richard Jenkins", "text": "Richard Dale Jenkins, nado o 4 de maio de 1947 en DeKalb, Illinois, \u00e9 un actor estadounidense."}
{"id": "216726", "revid": "1131", "url": "https://gl.wikipedia.org/wiki?curid=216726", "title": "LX Festival de \u00d3pera da Coru\u00f1a", "text": "O LX Festival de \u00d3pera da Coru\u00f1a tivo lugar entre os d\u00edas 29 de agosto e 5 de outubro de 2012. Nesta edici\u00f3n do festival tiveron lugar os seguintes eventos:\n\u00d3peras.\nNesta edici\u00f3n do Festival interpret\u00e1ronse d\u00faas \u00f3peras: \"Nabucco\" de Verdi, e \"Madama Butterfly\" de Puccini.\nGala l\u00edrica.\nO 5 de outubro tivo lugar, ao igual que nas anteriores edici\u00f3ns do Festival, unha gala l\u00edrica coa mezzosoprano El\u012bna Garan\u010da acompa\u00f1ada pola Orquestra Sinf\u00f3nica de Galicia baixo a direcci\u00f3n do seu home, o brit\u00e1nico Karel Mark Chichon. Na gala do 60 aniversario, a soprano letoa interpretou arias de Mozart, Donizetti, Tchaikovski etc.\nNovas voces galegas.\nO 21 de setembro tivo lugar unha nova edici\u00f3n do ciclo \"As novas voces galegas\" cun concerto da soprano ferrol\u00e1 Patricia Rodr\u00edguez Rico.\nGala de Belcanto.\nO 29 de agosto realizouse o concerto de inauguraci\u00f3n do Festival da man do tenor Celso Albelo e a soprano Irina Lungu, acompa\u00f1ados pola Orquestra Sinf\u00f3nica de Galicia baixo a direcci\u00f3n de Daniel Oren. No concerto interpret\u00e1ronse arias e d\u00faos de \u00f3peras de Donizetti, Bellini, Verdi etc."}
{"id": "216727", "revid": "23204", "url": "https://gl.wikipedia.org/wiki?curid=216727", "title": "Dennis Quaid", "text": "Dennis William Quaid, nado o 9 de abril de 1954 en Houston, Texas, \u00e9 un actor estadounidense."}
{"id": "216743", "revid": "72012", "url": "https://gl.wikipedia.org/wiki?curid=216743", "title": "Roger Moore", "text": "Sir Roger George Moore, nado en Stockwell (Londres) o 14 de outubro de 1927 e finado en Su\u00edza o 23 de maio de 2017, foi un actor ingl\u00e9s. \u00c9 co\u00f1ecido por ser un dos actores que encarnou o personaxe de James Bond."}
{"id": "216748", "revid": "25871", "url": "https://gl.wikipedia.org/wiki?curid=216748", "title": "Jan Decleir", "text": "Jan Amanda Gustaaf Decleir, nado o 14 de febreiro de 1946 en Niel, \u00e9 un actor belga de cine e teatro."}
{"id": "216761", "revid": "1131", "url": "https://gl.wikipedia.org/wiki?curid=216761", "title": "Pronao", "text": "O pronao (en grego antigo \u03c0\u03c1\u03cc\u03bd\u03b1\u03bf\u03c2, \"espazo situado diante dun templo\") \u00e9 o vest\u00edbulo ou entrada dun templo grego ou romano."}
{"id": "216762", "revid": "23204", "url": "https://gl.wikipedia.org/wiki?curid=216762", "title": "Harry Dean Stanton", "text": "Harry Dean Stanton, nado en West Irvine (Kentucky) o 14 de xullo de 1926 e finado nos \u00c1nxeles o 15 de setembro de 2017, foi un actor, m\u00fasico e cantante estadounidense."}
{"id": "216765", "revid": "23204", "url": "https://gl.wikipedia.org/wiki?curid=216765", "title": "John Turturro", "text": "John Michael Turturro, nado o 28 de febreiro de 1957 en Brooklyn, Nova York, \u00e9 un actor, guionista e director estadounidense."}
{"id": "216766", "revid": "23204", "url": "https://gl.wikipedia.org/wiki?curid=216766", "title": "Armin Mueller-Stahl", "text": "Armin Mueller-Stahl, nado o 17 de decembro de 1930 en Tilsit, Prusia Oriental, \u00e9 un actor alem\u00e1n"}
{"id": "216768", "revid": "85894", "url": "https://gl.wikipedia.org/wiki?curid=216768", "title": "Arret\u00e9n, Iria Flavia, Padr\u00f3n", "text": "Arret\u00e9n ou Ret\u00e9n \u00e9 un lugar da parroquia de Iria Flavia no concello coru\u00f1\u00e9s de Padr\u00f3n, na comarca do Sar. Segundo o padr\u00f3n municipal (INE 2013) ten 99 habitantes (42 homes e 57 mulleres).\nDeste lugar era natural Mar\u00eda Teresa da Cruz de Castro e Abad\u00eda, nai de Rosal\u00eda de Castro, que viviu na casa grande ou pazo de Arret\u00e9n."}
{"id": "216769", "revid": "85894", "url": "https://gl.wikipedia.org/wiki?curid=216769", "title": "Eddie Murphy", "text": "Edward Regan \"Eddie\" Murphy, nado o 3 de abril de 1961 en Brooklyn, Nova York, \u00e9 un c\u00f3mico, actor, guionista, cantante, director e m\u00fasico estadounidense."}
{"id": "216770", "revid": "75439", "url": "https://gl.wikipedia.org/wiki?curid=216770", "title": "Estremonias", "text": "Estremonias \u00e9 o segundo traballo discogr\u00e1fico do grupo folk galego Quempallou, editado no ano 2002.\nV\u00e9xase tam\u00e9n.\nP\u00e1xina oficial do grupo"}
{"id": "216771", "revid": "15490", "url": "https://gl.wikipedia.org/wiki?curid=216771", "title": "Mauro Quiroga", "text": "Mauro Daniel Quiroga, nado en Buenos Aires o 7 de decembro de 1989, \u00e9 un futbolista profesional arxentino que xoga de dianteiro no Atl\u00e9tico de San Luis da Primeira Divisi\u00f3n de M\u00e9xico.\nTraxectoria.\nMauro Quiroga comezou a s\u00faa carreira no club arxentino de Gimnasia y Esgrima de Concepci\u00f3n del Uruguay, participando no Torneo Argentino A, (terceiro nivel da liga). En xaneiro de 2010 tenta dar o salto \u00e1 liga espa\u00f1ola, realizando unha proba co C\u00f3rdoba CF, pero foi rexeitado por non posu\u00edr pasaporte comunitario, volvendo ao seu antigo club na Arxentina.\nO ver\u00e1n dese mesmo ano ficha pola UD Las Palmas, tam\u00e9n na segunda espa\u00f1ola. O seu debut oficial prod\u00facese en copa fronte ao Real Valladolid, finalizando cun 5-3 contrario ao seu equipo, pero non \u00e9 at\u00e9 a xornada 14 cando volve a xogar, debutando en liga no Estadio de Gran Canaria e anotando o seu primeiro gol, que contribu\u00edu \u00e1 vitoria local por 2-1 ante o Rayo Vallecano. Na tempada 2012-13 xogou no Club Deportivo Lugo tam\u00e9n da Segunda Divisi\u00f3n, onde se lesionaou de gravidade na terceira xornada, non podendo volver at\u00e9 os terreos de xogo at\u00e9 a antepen\u00faltima xornada de liga ante o Guadalajara. Tras finalizar a campa\u00f1a, logo dunha negociaci\u00f3n, o Lugo decide non renovarlle o contrato, firmando posteriormente polo Deportivo Alav\u00e9s."}
{"id": "216772", "revid": "5132", "url": "https://gl.wikipedia.org/wiki?curid=216772", "title": "Mauro Daniel Quiroga", "text": ""}
{"id": "216773", "revid": "26585", "url": "https://gl.wikipedia.org/wiki?curid=216773", "title": "Parque da Natureza do R\u00edo Barosa", "text": "O Parque da Natureza do R\u00edo Barosa \u00e9 un espazo natural do norte do concello de Barro, na provincia de Pontevedra, preto do l\u00edmite co concello de Portas, sito a car\u00f3n da estrada N-550 que comunica Pontevedra con Santiago de Compostela.\nCaracter\u00edsticas.\nO r\u00edo Barosa descende por varias fervenzas salvando un desnivel de 60 metros, no cal foron constru\u00eddos 12 mu\u00ed\u00f1os, alg\u00fans deles rehabilitados pola Escola Obradoiro \"Cami\u00f1o de Santiago-Barro\". O Barosa desauga no r\u00edo Cha\u00edn, \u00e1 s\u00faa vez afluente do r\u00edo Umia.\nNa parte baixa do parque hai unha pequena lagoa, varias cales de auga, varias pontellas e d\u00faas pontes canadenses de madeira que comunican a beira do r\u00edo cunha insua acondicionada como zona recreativa. A vexetaci\u00f3n tam\u00e9n \u00e9 de salientar, principalmente constitu\u00edda por especies de ribeira na parte baixa rodeadas de fragas nas abas do monte. A principal especie \u00e9 o carballo (\"Quercus robur\" L.) Nas carballeiras atopamos outras especies: amieiro, casti\u00f1eiro, bidueiro, abeleira, pradairo, salgueiro, cerdeira brava, pereira brava etc. Algunhas especies amosan a influencia mediterr\u00e1nea, \u00e9 o caso do loureiro, o \u00e9rbedo ou o pi\u00f1eiro bravo (\"Pinus pinaster\"). Tam\u00e9n hai eucaliptais nas partes altas.\nUnha ruta de sendeirismo chamada \"Sendeiro dos mu\u00ed\u00f1os da Barosa\" percorre o parque de comezo a fin por unha das beiras do r\u00edo, e volve pola outra beira ata o comezo, completando uns 4\u00a0km de andaina. Varios paneis informan da dificultade e lonxitude do cami\u00f1o. No ver\u00e1n \u00e9 cando recibe m\u00e1is visitantes, alg\u00fans deles peregrinos que chegan facendo o Cami\u00f1o Portugu\u00e9s.\nUnha placa recorda que neste lugar, en 1809, e no marco da guerra da Independencia, tivo lugar un enfrontamento entre o batall\u00f3n do cadete Benito Godoy Araujo e unha carruaxe do mariscal Soult que provocou no duque de Wellington palabras de loanza para os galegos en xeral: \"Espa\u00f1ois, adic\u00e1deos a imitar \u00f3s inimit\u00e1beis galegos\"."}
{"id": "216774", "revid": "98629", "url": "https://gl.wikipedia.org/wiki?curid=216774", "title": "Diego Tonetto", "text": "Diego Rub\u00e9n Tonetto, alcumado \"O Mago\", nado o 7 de decembro de 1989 en Guaymall\u00e9n, Mendoza, \u00e9 un futbolista arxentino, con pasaporte italiano, que xoga como dianteiro no Estudiantes de Buenos Aires da Primera B Metropolitana (terceira categor\u00eda arxentina).\nTraxectoria.\nDiego Tonetto comezou a s\u00faa andaina no f\u00fatbol arxentino tras recibir unha oferta do River Plate para xogar no seu equipo de infant\u00eds. Por\u00e9n, o club \"Millonario\" non lle ofrece residencia na cidade de Buenos Aires, polo que marchou cara o Club Ferro Carril Oeste, club do barrio bonaerense do Caballito. Al\u00ed comezou a xogar co primeiro equipo, nesa \u00e9poca no segundo nivel do f\u00fatbol da Arxentina, na tempada 2006. Al\u00ed co\u00f1ecer\u00eda a Gonzalo Castellani, que lle falar\u00eda do f\u00fatbol europeo.\nAs\u00ed, tras seis tempadas no primeiro equipo do Ferro, nas que xogou 149 partidos e anotou sete goles, rescinde o seu contrato co club por falta de liquidez do equipo, malia ser un dos seus principais xogadores. En agosto de 2012 marchar\u00eda cara o \"vello continente\" para asinar contrato co Club Deportivo Lugo da Segunda Divisi\u00f3n. O 18 de agosto Tonetto debuta na Segunda Divisi\u00f3n, no Anxo Carro de Lugo, axudando aos lucenses a acadar a s\u00faa primeira vitoria da temporada na primeira xornada de Liga tras vencer ao H\u00e9rcules de Alacant. Tras unha temporada en Lugo, na que non tivo continuidade, asina polo Club Sportivo Independiente Rivadavia da Primera B, segundo nivel do f\u00fatbol Arxentino."}
{"id": "216775", "revid": "89787", "url": "https://gl.wikipedia.org/wiki?curid=216775", "title": "Polo aire", "text": "Polo aire \u00e9 o terceiro disco editado polo grupo galego Quempallou, que sa\u00edu \u00e1 venda no ano 2007.\nV\u00e9xase tam\u00e9n.\nLigaz\u00f3ns externas.\nP\u00e1xina oficial do grupo"}
{"id": "216776", "revid": "2074", "url": "https://gl.wikipedia.org/wiki?curid=216776", "title": "The Lovecats", "text": ""}
{"id": "216777", "revid": "109216", "url": "https://gl.wikipedia.org/wiki?curid=216777", "title": "Once anos mallando", "text": "Once anos mallando foi o cuarto traballo discogr\u00e1fico do grupo folk galego Quempallou, editado no ano 2010 no d\u00e9cimo primeiro aniversario do grupo."}
{"id": "216778", "revid": "56817", "url": "https://gl.wikipedia.org/wiki?curid=216778", "title": "Arret\u00e9n", "text": "O top\u00f3nimo Arret\u00e9n pode referirse a:"}
{"id": "216779", "revid": "109216", "url": "https://gl.wikipedia.org/wiki?curid=216779", "title": "Vellas novas", "text": "Vellas novas \u00e9 o quinto disco editado polo grupo folk galego Quempallou, sa\u00edu a venda no ano 2012."}
{"id": "216780", "revid": "23204", "url": "https://gl.wikipedia.org/wiki?curid=216780", "title": "Charles Bronson", "text": "Charles Bronson, nado como Charles Dennis Buchinsky ou Buchinskas en Ehrenfeld (Pensilvania) o 3 de novembro de 1921 e finado nos \u00c1nxeles (California) o 30 de agosto de 2003, foi un actor estadounidense de ascendencia lituana. Protagonizou filmes como \"Ata que chegou a s\u00faa hora\", \"Os sete magn\u00edficos\", \"The Dirty Dozen\", \"A grande evasi\u00f3n\", \"Rider on the Rain\", \"The Mechanic\" e a serie \"Death Wish\". Entre os seus papeis m\u00e1is recorrentes estaban os de oficial de polic\u00eda, pistoleiro ou vixilante, a maior\u00eda orientados en argumentos de vinganza. Foi un colaborador adoito de directores como Michael Winner e J. Lee Thompson. En 1965, interpretou o alcalde Wolenski en \"A batalla das Ardenas\"."}
{"id": "216784", "revid": "98629", "url": "https://gl.wikipedia.org/wiki?curid=216784", "title": "Pierre Loti", "text": "Louis Marie Julien Viaud, nado en Rochefort (Charente Mar\u00edtimo) o 14 de xaneiro de 1850 e finado en Hendaye o 10 de xu\u00f1o de 1923, foi un militar e escritor franc\u00e9s, m\u00e1is co\u00f1ecido como Pierre Loti.\nTraxectoria.\nJulien Viaud foi o terceiro neno dunha familia de protestantes de Rochefort. Durante o ver\u00e1n 1863 escr\u00edbelle ao seu irm\u00e1n Gustave, m\u00e9dico da mari\u00f1a, a s\u00faa determinaci\u00f3n de ser oficial na mari\u00f1a. En outubro de 1867, entra na escola naval de Brest.\nAo final do ano 1869, a bordo do \"Jean-Bart\", descobre Alxer e Am\u00e9rica do Sur. En 1870, ano do falecemento do seu pai, embarca sobre unha corveta da mari\u00f1a, o \"Decr\u00e8s\" e participa na guerra contra Alema\u00f1a. Serve igualmente sobre o \"Vaudreuil\" para unha campa\u00f1a en Am\u00e9rica do Sur.\nAo final do ano 1871, embarca en Valpara\u00edso sobre o buque insignia o \"Flora\" cara a Tahit\u00ed. Descobre a illa de Pascua, cando o \"Flora\" fai escala, e desembarca en Tahit\u00ed. A ra\u00ed\u00f1a Pomar\u00e9 d\u00e1lle o alcume de \"Loti\", do nome dunha flor tropical. A obriga de reserva polo feito da s\u00faa calidade de oficial da mari\u00f1a, non lle permite coller o nome nise momento, agarda o ano 1876 para collelo como nome de pluma. Durante a s\u00faa estanza, escribe \"Le Mariage de Loti\". Esta obra constit\u00fae o libreto da \u00f3pera de xuventude de Reynaldo Hahn (1874/1947) baixo o t\u00edtulo de \"L'\u00cele du r\u00eave\" creado en 1898 \u00e1 Op\u00e9ra-Comique en Par\u00eds.\nPierre Loti, gran parte da s\u00faa obra \u00e9 autobiogr\u00e1fica, inspirouse das s\u00faas viaxes de mari\u00f1o para escribir as s\u00faas novelas, por exemplo a Tahit\u00ed para \"Le Mariage de Loti (Rarahu)\" (1882), a Senegal para \"Le Roman d\u2019un spahi\" (1881) ou ao Xap\u00f3n para a \"Madame Chrysanth\u00e8me\" (1887). Gardou toda a s\u00faa vida unha atracci\u00f3n considerable por Turqu\u00eda, onde o fascinaba a atenci\u00f3n que se d\u00e1 a sensualidade, en particular \u00e1 sensualidade feminina: il\u00fastrao sobre todo en \"Aziyad\u00e9\" (1879), e na s\u00faa continuaci\u00f3n \"Fant\u00f4me d\u2019Orient\" (1892). Explotou igualmente o exotismo rexional nalgunhas das s\u00faas obras m\u00e1is co\u00f1ecidas, como o da Breta\u00f1a en \"Mon fr\u00e8re Yves\" (1883) ou \"P\u00eacheur d'Islande\" (1886), e do Pa\u00eds Vasco en \"Ramuntcho\" (1897).\nFoi enterrado na illa de Ol\u00e9ron despois de funerais nacionais. A s\u00faa casa en Rochefort a d\u00eda de hoxe \u00e9 un museo."}
{"id": "216785", "revid": "98629", "url": "https://gl.wikipedia.org/wiki?curid=216785", "title": "Plan Young", "text": "O plan Young foi un programa estabelecido entre 1929 e 1930 para resolver o problema das reparaci\u00f3ns de guerra impostas a Alema\u00f1a ao finalizar a primeira guerra mundial, mediante o Tratado de Versalles de 1919. O Plan Young substitu\u00edu o Plan Dawes de 1924, que fixaba montos elevados de pagamento anual en calidade de reparaci\u00f3ns de guerra. En canto se fixo evidente que Alema\u00f1a nunca poder\u00eda cumprir tales compromisos por un prazo indefinido, os pa\u00edses vencedores da Gran Guerra decidiron buscar outras alternativas."}
{"id": "216786", "revid": "1131", "url": "https://gl.wikipedia.org/wiki?curid=216786", "title": "Teatro La Latina", "text": "O Teatro La Latina \u00e9 un local teatral situado en Madrid, no barrio do mesmo nome, obra do arquitecto Pedro Muguruza, creado na a primeira d\u00e9cada do s\u00e9culo XX polo anticuario Juan Lafora Calatayud, a partir dunha sala de cinema constru\u00edda sobre os terreos dun antigo hospital. Foi un dos escenarios m\u00e1is importantes para a representaci\u00f3n de comedia e revista na historia do teatro en Espa\u00f1a ao longo de s\u00e9culo XX. Debe o seu nome a Beatriz Galindo, la Latina, escritora en lingua castel\u00e1 do s\u00e9culo XV."}
{"id": "216787", "revid": "23204", "url": "https://gl.wikipedia.org/wiki?curid=216787", "title": "A visita do inspector", "text": "A visita do inspector (en ingl\u00e9s An Inspector Calls) \u00e9 unha obra de teatro escrita por John Boynton Priestley en 1946. Enc\u00e1drase dentro do x\u00e9nero do suspense e est\u00e1 dividida en tres actos.\nTrama.\nA obra comeza cunha cea na casa da familia Birling. Est\u00e1 a celebrarse o compromiso entre Sheila, a filla do se\u00f1or e se\u00f1ora Birling, e Gerald Croft. Sorprendentemente aparece o Inspector Goole. Empeza dicindo que unha moza se suicidou cun desinfectante. Co transcorrer da obra, desc\u00f3brese que todos os integrantes da familia (mesmo o mozo) tiveron algunha relaci\u00f3n con esa moza que \u00eda cambiando o nome. Foi empregada do Sr. Birling e foi despedida, Sheila f\u00edxoa botar por bobadas, Gerald tivo unha relaci\u00f3n como amante, a Sra. Birling non a quixo axudar cando foi a pedir axuda a un fogar de mulleres (lugar onde axudaba a Sra. Birling) e o fillo que esperaba a moza era de Eric, fillo da familia. Vaise o inspector e danse de conta que non existe ning\u00fan Inspector Goole e que ningunha moza morreu na enfermar\u00eda. Pero cando parec\u00eda que todo era unha broma ou o home era un tolo, soa o tel\u00e9fono e, cando atende o Sr. Birling comun\u00edcanlle que morreu unha moza por tomar desinfectante e que un inspector de polic\u00eda ir\u00e1 \u00e1 s\u00faa casa para interrogalos."}
{"id": "216789", "revid": "23204", "url": "https://gl.wikipedia.org/wiki?curid=216789", "title": "Gran Premio de M\u00f3naco de 1996", "text": "O Gran Premio de M\u00f3naco de 1996 foi unha carreira de F\u00f3rmula Un celebrada o 19 de maio de 1996 no Circu\u00edto de M\u00f3naco en Monte Carlo, M\u00f3naco. A carreira correuse con choiva e foi a sexta carreira do Campionato do Mundo de pilotos de , disputada en principio sobre 78 voltas, ga\u00f1ouna Olivier Panis anotando a s\u00faa \u00fanica vitoria na F\u00f3rmula Un, logrando a \u00faltima vitoria na F\u00f3rmula Un para o equipo Ligier (e o primeiro para o fabricante do motor Mugen Motorsports) logo de cambiar aos pneum\u00e1ticos lisos nunha parada en boxes moi oportuna. En virtude do regulamento, a carreira det\u00edvose no l\u00edmite de d\u00faas horas desde o inicio, cando se completaron 75 voltas das 78 que estaban previstas. Dos 22 coches, s\u00f3 catro chegaron \u00e1 li\u00f1a de meta.\nInforme.\nPr\u00e1ctica e cualificaci\u00f3n.\nMichael Schumacher logrou a pole, pero causou unha controversia de menor importancia cando na s\u00faa volta de desaceleraci\u00f3n impediu a Gerhard Berger facer un bo tempo ao final da sesi\u00f3n. Ao sa\u00edr do t\u00fanel Schumacher circulaba lentamente, recibindo o reco\u00f1ecemento da multitude, mentres que Berger estaba nunha volta r\u00e1pida. Schumacher tratou de apartarse do cami\u00f1o de Berger, pero o austr\u00edaco \u00eda demasiado r\u00e1pido e tivo que virar a gran velocidade para evitar ao Ferrari, entrando na chicane ao rev\u00e9s.\nCarreira.\nOlivier Panis foi o m\u00e1is r\u00e1pido na volta de formaci\u00f3n Jacques Villeneuve foi 18\u00ba logo de preparar unha configuraci\u00f3n de mollado en previsi\u00f3n de esperada choiva. \nEntre a sesi\u00f3n de warm-up e a carreira, caeron fortes choivas no circu\u00edto. Engadiuse unha sesi\u00f3n adicional de 15 minutos para permitir aos pilotos afacerse \u00e1s novas condici\u00f3ns xa que era a primeira vez que ca\u00eda a choiva a fin de semana. A sesi\u00f3n levouse a cabo \u00e1s 13:15;CEST (GMT +2). Varios pilotos sa\u00edronse da pista durante a sesi\u00f3n, inclu\u00edndo a Pedro Lamy, Pedro Diniz e Giancarlo Fisichella, pero todos lograron continuar. Os \u00fanicos dous pilotos con danos foron Mika H\u00e4kkinen e Andrea Montermini, que sufriron danos no seu coche. Jean Alesi sufriu unha picada ao final da sesi\u00f3n, pero foi capaz de volver \u00e1 r\u00faa de boxes. Varios pilotos optaron por saltar a sesi\u00f3n. O equipo Footwork optou por non participar, xa que non ti\u00f1an pezas de reposto, e calquera accidente marcar\u00eda o final do seu fin de semana. H\u00e4kkinen foi o m\u00e1is r\u00e1pido, establecendo o seu tempo antes do seu accidente, con Alesi, Rubens Barrichello e Johnny Herbert por detr\u00e1s. Os dous Williams foron s\u00e9timo e oitavo, con Villeneuve por diante de Damon Hill e Schumacher detr\u00e1s deles, noveno.\nA carreira comezou \u00e1s 14:30 CEST.\nNa volta de arrequecemento Montermini estrelou o seu Forti sa\u00edndo do t\u00fanel, e a falta dun coche de reserva significou que o italiano non puido iniciar a carreira en mollado, polo tanto, s\u00f3 21 coches tomaron a sa\u00edda. Hill, conseguiu pasar a Schumacher en Santa Devota, mentres que m\u00e1is atr\u00e1s xa hab\u00eda problemas. Jos Verstappen, que optara por iniciar a carreira con pneum\u00e1ticos de seco, deslizouse directamente contra o muro. Os dous Minardi elimin\u00e1ronse cando se engancharon na sa\u00edda da primeira curva. E as\u00ed, 18 coches sub\u00edan polo outeiro na primeira volta. Hill comezou a afastarse, mentres que Schumacher, ga\u00f1ador da pole perdeu o control sa\u00edndo de Mirabeau e chocou contra o muro, deixando 17 coches en marcha. Ao chegar \u00e1 Rascasse, Barrichello fixo un trompo. Logo de cinco voltas, s\u00f3 hab\u00eda 13 coches en carreira Ukyo Katayama (accidente), Ricardo Rosset (accidente) e Diniz (transmisi\u00f3n) un\u00edronse \u00e1 lista de abandonos. Unha diferenza significativa empezou a abrirse entre os l\u00edderes e Eddie Irvine, cuarto. De feito hab\u00eda unha cola de oito coches detr\u00e1s do lento Ferrari. Berger retirouse na volta 10 con problemas na caixa de cambios e quedaron 12 autos, mentres que Heinz-Harald Frentzen danou o seu aler\u00f3n dianteiro intentando pasar Irvine. Na volta 31, Martin Brundle trompeou, o que deixou a s\u00f3 11 coches na carreira. Tres voltas m\u00e1is tarde, Irvine, finalmente, foi adiantado, cando Panis logrou pasalo na curva de Loews, nunha manobra electrizante. Irvine perdeu o control e atascouse pero incorporou de novo o seu coche coa axuda dos comisarios. Hill, pola s\u00faa banda, perdeu brevemente a vantaxe con Alesi cando fixo unha parada en boxes na volta 30 para cambiar a pneum\u00e1ticos lisos cando pista comezou a secarse, pero recuperou o liderado unha volta despois, cando superou ao franc\u00e9s (que a\u00ednda estaba con pneum\u00e1ticos de choiva) na pista. Alesi fixo a s\u00faa parada en boxes pouco despois, o que permitiu a Hill ampliar a s\u00faa vantaxe a case 30 segundos e seguir imperturbable na parte dianteira ata a volta 40, cando un erro na caixa de cambios levou a que fallara o motor na sa\u00edda do t\u00fanel, foi a s\u00faa primeira retirada da tempada. Alesi tomou o liderado que duroulle 20 voltas, cando a s\u00faa suspensi\u00f3n fallou, entregando a primeira posici\u00f3n a Panis. Luca Badoer perd\u00eda seis voltas no Forti cando chocou con Villeneuve en Mirabeau, retir\u00e1ndose os dous pilotos. \nA carreira non cubriu a distancia total no tempo l\u00edmite e a regra das d\u00faas horas entrou en vigor. Panis aventaxaba a David Coulthard por unha pequena marxe, con s\u00f3 outros cinco coches detr\u00e1s deles. Irvine finalizou unha tarde memorable ao trompear no mesmo punto no que o seu compa\u00f1eiro Schumacher se estrelou. Mentres trataba de reincorporarse, foi golpeado por Mika Salo, que era \u00e1 s\u00faa vez golpeado por H\u00e4kkinen. Os tres coches retir\u00e1ronse e os comisarios tiveron que traballar duro para limpar a pista. Afortunadamente s\u00f3 hab\u00eda catro coches circulando, con Frentzen \u00faltimo. O alem\u00e1n, que facilmente poder\u00eda liderar a carreira, decidiu retirarse a boxes na pen\u00faltima volta, de t\u00f3dolos xeitos corr\u00eda por \u00faltima vez. Xa que, s\u00f3 Panis, Coulthard e Herbert acabaron a carreira, o franc\u00e9s ga\u00f1ou o seu \u00fanico Gran Premio e foi a primeira vitoria de Ligier en 15 tempadas. Frentzen, Salo e H\u00e4kkinen clasific\u00e1ronse nas posici\u00f3ns dos puntos finais con Irvine acreditado no s\u00e9timo lugar."}
{"id": "216792", "revid": "89787", "url": "https://gl.wikipedia.org/wiki?curid=216792", "title": "Andrea Parodi", "text": "Andrea Parodi, nado en Porto Torres o 18 de xullo de 1955 e finado en Quartu Sant'Elena o 17 de outubro de 2006, foi un cantante sardo.\nDiscograf\u00eda.\nCo Coro Degli Angeli\nCon Tazenda\nEn solitario"}
{"id": "216803", "revid": "1987", "url": "https://gl.wikipedia.org/wiki?curid=216803", "title": "Vladimir Makogonov", "text": "Vladimir Andreevich Makogonov, nado en Nakhchivan o 27 de agosto de 1904 e finado en Bak\u00fa o 2 de xaneiro de 1993, foi un xogador de xadrez da Rep\u00fablica Socialista Sovi\u00e9tica de Acerbaix\u00e1n.\nViviu en Bak\u00fa case toda a s\u00faa vida. En 1950 tornouse Mestre Internacional de Xadrez, e en 1987 foi premiado co t\u00edtulo de Grande Mestre de Xadrez honorario."}
{"id": "216809", "revid": "98629", "url": "https://gl.wikipedia.org/wiki?curid=216809", "title": "Refiner\u00eda da Coru\u00f1a", "text": "Refiner\u00eda da Coru\u00f1a \u00e9 unha empresa galega de refinado de petr\u00f3leo, inaugurada na Coru\u00f1a o 11 de setembro de 1964. A planta est\u00e1 situada entre os n\u00facleos coru\u00f1eses de Bens e Nosti\u00e1n, e a s\u00faa superficie ocupa terreos dos concellos de Arteixo e A Coru\u00f1a. Actualmente \u00e9 propiedade de Repsol, con sede en Madrid. Ten unha capacidade de refinado de 120.000 barr\u00eds/d\u00eda e unha extensi\u00f3n dunhas 150 ha.\nHistoria.\nEn 1961 o Ministerio de Industria autorizou a Marathon Oil Company (antiga The Ohio Oil Company) e \u00e1 Compa\u00f1\u00eda Ib\u00e9rica de Petr\u00f3leos, S.A. (PETROLIBER) a construci\u00f3n dunha refinar\u00eda de petr\u00f3leo no norte de Espa\u00f1a. En 1962 decidiuse a s\u00faa construci\u00f3n na Coru\u00f1a. A normativa de 1964 suxer\u00eda unha distancia m\u00ednima de 2.000 metros ao n\u00facleo de poboaci\u00f3n m\u00e1is pr\u00f3ximo. Ese terreo baleiro que separaba a refinar\u00eda da cidade da Coru\u00f1a ser\u00eda o futuro pol\u00edgono da Grela. En ampliaci\u00f3ns sucesivas a refinar\u00eda chegou ata o concello de Arteixo.\nCruzando a cidade dende o porto ata a refinar\u00eda hai 14 tubos dun di\u00e1metro dende 15\u00a0cm ata 60\u00a0cm. Un oleoduto de 6,5\u00a0km que cruza toda a cidade para levar o petr\u00f3leo dende o porto \u00e1 refinar\u00eda e os produtos refinados dende a refinar\u00eda ata o porto.\nRepsol ten en concesi\u00f3n a terminal petroleira no porto da Coru\u00f1a ata 2027 e pendente fixar a data para o seu traslado a Punta Langosteira (Arteixo).\nO 12 de maio de 1976 o \"Urquiola\" encallou na agulla do baixo das Xacentes partindo en dous. O 3 de decembro de 1992 o buque \"Aegean Sea\" encallaba e ard\u00eda preto da Torre de H\u00e9rcules.\nEn 2011 o Tribunal Superior de Xustiza de Galicia fallou a favor do concello de Arteixo na repartici\u00f3n do imposto de actividades econ\u00f3micas que paga Repsol. A Coru\u00f1a queda co 74,6% e Arteixo co 25,4% do imposto de actividades econ\u00f3micas.\n\u00c9 a primeira refinar\u00eda do mundo en obter a certificaci\u00f3n enerx\u00e9tica ISO 50001.\nO 10 de outubro de 2012 produciuse un incendio na refinar\u00eda sen danos persoais. En 2018 obtivo certificaci\u00f3n ISO 45001 por AENOR.\nProdutos.\nCoque\nAsfaltos"}
{"id": "216811", "revid": "27155", "url": "https://gl.wikipedia.org/wiki?curid=216811", "title": "Cutano", "text": ""}
{"id": "216815", "revid": "23204", "url": "https://gl.wikipedia.org/wiki?curid=216815", "title": "Warpaint (grupo musical)", "text": "Warpaint \u00e9 unha banda estadounidense de art rock formada no \u00c1nxeles (California) en 2004. Os seus membros son Emily Kokal (voces, guitarra), Theresa Wayman (guitarra, voces), Jenny Lee Lindberg (baixo, voces) e Stella Mozgawa (bater\u00eda, voces). Tam\u00e9n pasou polo grupo a actriz Shannyn Sossamon. O antigo guitarrista de Red Hot Chili Peppers John Frusciante mesturou e masterizou o EP de estrea da banda, \"Exquisite Corpse\", mentres sa\u00eda con Emily. O seu primeiro \u00e1lbum, \"The Fool\", foi publicado o 25 de outubro de 2010. Recentemente lanzaron o seu segundo \u00e1lbum de estudio, \"Warpaint\", editado en xaneiro de 2014.\nHistoria.\nWarpaint creouse o 14 de febreiro do ano 2004 na cidade dos \u00c1nxeles. A formaci\u00f3n orixinal estaba formada polas amigas da infancia Theresa Wayman e Emily Kokal, xunto coas irm\u00e1s Shannyn Sossamon e Jenny Lee Lindberg. A banda tocou na zona dos \u00c1nxeles durante tres anos, compo\u00f1endo temas (\"Stars\", \"Beetles\" e \"Elephants\") que finalmente formar\u00edan o seu EP de estrea, \"Exquisite Corpse\".\n\"Exquisite Corpse\".\nO grupo comezou a gravar o seu primeiro EP en decembro do ano 2007, ao lado do produtor Jacob Bercovici. As sesi\u00f3ns de gravaci\u00f3n duraron d\u00faas semanas, e remataron coa mestura e masterizaci\u00f3n do ent\u00f3n guitarrista de Red Hot Chili Peppers John Frusciante, que era mozo de Emily nese tempo. Warpaint auto-editou o EP no ano 2008 e este chegou rapidamente ao n\u00famero 1 da lista de artistas locais de Amoeba Records. En 2009, \"Exquisite Corpse\" foi re-editado en todo o mundo a trav\u00e9s do selo Manimal Vinyl coa aclamaci\u00f3n da cr\u00edtica. A canci\u00f3n \"Elephants\" apareceu na pel\u00edcula independente de 2011 \"Siren\", un filme de terror dirixido por Andrew Hull.\nA bater\u00eda Stella Mozgawa uniuse \u00e1 banda no inverno do 2009. Pouco despois Warpaint asinou un contrato con Rough Trade Records, e inmediatamente comezou unha extensa xira polos Estados Unidos e Europa, na cal chegaron a abrir un concerto para The xx.\n\"The Fool\".\nO 25 de outubro de 2010 a banda editou o seu \u00e1lbum de estrea, \"The Fool\". Antes do seu lanzamento, Warpaint contribu\u00edu coa versi\u00f3n do tema \"Ashes to Ashes\" a \"We Were So Turned On\", un \u00e1lbum tributo a David Bowie publicado xunto con War Child.\nNo mes de novermbro a banda revelou que o tema \"Shadows\" ser\u00eda o primeiro sinxelo do disco, aparecendo en vinilo de 12\" e como descarga dixital o 10 de xaneiro do 2011. Unha remestura do sinxelo, \"Shadows (Neon Lights Remix)\", f\u00edxose popular e chegou a soar na BBC Radio 1, como parte do \"In New Music We Trust\".\nWarpaint estivo de xira polos Estados Unidos e Europa na primavera e no ver\u00e1n do 2011 para promocionar o traballo. A banda tocou en varios grandes festivais como Bonnaroo, Glastonbury Festival, Reading and Leeds Festivals, Coachella Valley Music and Arts Festival, Rock Werchter e Electric Picnic.\nNo ano 2011 a reedici\u00f3n de \"Undertow\" chegou ao n\u00famero 92 no Reino Unido, e ao 75 en Australia.\n\"Warpaint\".\nA principios do ano 2011 a bater\u00eda Stella Mozgawa, nunha entrevista \u00e1 revista \"NME\", expresou a intenci\u00f3n da banda de \"experimentar e compo\u00f1er as unhas coas outras\", xa que as actuais membros nunha escribiran canci\u00f3ns \"dende cero\" xuntas. A baixista Jenny Lee Lindberg indicou ademais que a meirande parte das canci\u00f3ns m\u00e1is novas compux\u00e9ranse improvisando no escenario. En febreiro de 2013 a guitarrista Theresa Wayman confirmou a \"NME\" que o grupo pretend\u00eda crear un son minimalista, revelando que estaban desenvolvendo canci\u00f3ns nas probas de son, e experimentando m\u00e1is con guitarras ac\u00fasticas e instrumentos de percusi\u00f3n no novo disco."}
{"id": "216816", "revid": "5863", "url": "https://gl.wikipedia.org/wiki?curid=216816", "title": "Willie Green", "text": "Willie J. Green, nado o 28 de xullo de 1981 en Detroit, M\u00edchigan, \u00e9 un ex xogador profesional estadounidense de baloncesto actualmente axente libre. Cos seus 1,91 m de estatura xoga de escolta.\nTraxectoria.\nPhiladelphia 76ers.\nGreen foi seleccionado na 41\u00aa posici\u00f3n do Draft da NBA de 2003 polos Seattle SuperSonics. Foi traspasado ese mesmo d\u00eda \u00f3s Philadelphia 76ers a cambio dos dereitos do Draft de Paccelis Morlende e di\u00f1eiro.\nGreen asinou un novo contrato cos Sixers no ver\u00e1n de 2005, pero sufriu unha lesi\u00f3n o d\u00eda de asinalo e atrasaron a sinatura. O 23 de marzo de 2006 asinou o contrato oficialmente cos Sixers, e o 4 de abril de 2006 xogou na derrota contra os Cleveland Cavaliers, xogando 11 minutos nos que anotou 9 puntos.\nGreen anotou 37 puntos, a maior anotaci\u00f3n da s\u00faa carreira, no derradeiro partido dos Sixers da tempada 2006-07 contra os Toronto Raptors o 4 de abril de 2007.\nNew Orleans Hornets.\nO 23 de setembro de 2010, Green foi traspasado \u00f3s New Orleans Hornets xunto a Jason Smith a cambio de Darius Songaila e Craig Brackins.\nAtlanta Hawks.\nO 22 de decembro de 2011, asinou un contrato cos Atlanta Hawks.\nLos Angeles Clippers.\nO 30 de xullo de 2012, Green foi traspasado \u00f3s Los Angeles Clippers a cambio dos dereitos de Sofoklis Schortsanitis. O 29 de xullo de 2014, foi cortado polos Clippers.\nOrlando Magic.\nO 30 de xu\u00f1o de 2014, asinou cos Orlando Magic."}
{"id": "216817", "revid": "27155", "url": "https://gl.wikipedia.org/wiki?curid=216817", "title": "Epistase", "text": "En xen\u00e9tica, epistase \u00e9 o fen\u00f3meno que se produce cando os efectos dun xene son modificados por outro ou outros xene(s), os cales se chaman \u00e1s veces xenes modificadores. O xene que se expresa fenotipicamente ch\u00e1mase epist\u00e1tico, entanto que o fenotipo alterado ou suprimido denom\u00ednase hipost\u00e1tico. A epistase contraponse \u00e1 dominancia xen\u00e9tica, que \u00e9 unha relaci\u00f3n entre alelos dun mesmo locus x\u00e9nico. A epistase est\u00fadase a mi\u00fado en relaci\u00f3n cos loci de caracteres cuantitativos e a herdanza polix\u00e9nica.\nEn xeral, o incremento da \"fitness\" (eficacia biol\u00f3xica) dun alelo depende dun modo complexo de moitos outros alelos; pero, debido a como se desenvolveu a xen\u00e9tica de poboaci\u00f3ns, os cient\u00edficos evolutivos tenden a pensar na epistase como unha excepci\u00f3n en vez de como unha regra. Nos primeiros modelos de selecci\u00f3n natural ideados a comezos do s\u00e9culo XX, consider\u00e1base que cada xene fac\u00eda a s\u00faa contribuci\u00f3n \u00e1 \"fitness\" sobre o fondo xen\u00e9tico dos demais xenes. Este enfoque a\u00ednda se pode ver nalg\u00fans libros e en cursos introdutorios.\nEpistase e interacci\u00f3n xen\u00e9tica ref\u00edrense a diferentes aspectos do mesmo fen\u00f3meno. O termo epistase \u00e9 amplamente utilizado en xen\u00e9tica de poboaci\u00f3ns e ref\u00edrese especialmente \u00e1s propiedades estat\u00edsticas do fen\u00f3meno, e non implica necesariamente interacci\u00f3ns bioqu\u00edmicas entre os produtos x\u00e9nicos. Por\u00e9n, en xeral, o termo epistase util\u00edzase para significar a falta de \"independencia\" sobre os efectos exercidos por outros loci. \u00c1s veces prod\u00facese confusi\u00f3n debido \u00e1s distintas interpretaci\u00f3ns desa \"independencia\" entre distintos eidos da biolox\u00eda. Para unha discusi\u00f3n m\u00e1is ampla da historia da definici\u00f3n de epistase pode verse a seguinte referencia:\nExemplos de xenes con efectos epist\u00e1ticos sobre a \"fitness\" son os chamados superxenes e os xenes do complexo maior de histocompatibilidade humano. Estes efectos poden acontecer directamente a nivel xen\u00f3mico, no que un xene pode codificar unha prote\u00edna que impida a transcrici\u00f3n xen\u00e9tica do outro xene. Alternativamente, os efectos poden ter lugar a nivel fenot\u00edpico. Por exemplo, o xene causante do albinismo agachar\u00eda os efectos do xene que controla a cor do pelo, ou noutro exemplo, un xene codificante do car\u00e1cter \"pico de vi\u00fava\" (unha forma de implantaci\u00f3n do pelo na fronte) ser\u00eda ocultado por un xene que causase calvicie. A epistase da \"fitness\" (na que o car\u00e1cter afectado \u00e9 a \"fitness\") \u00e9 unha causa do desequilibrio de ligamento.\nO estudo das interacci\u00f3ns xen\u00e9ticas pode revelar a funci\u00f3n x\u00e9nica, a natureza das mutaci\u00f3ns, a redundancia funcional, e as interacci\u00f3ns entre prote\u00ednas. Como os complexos proteicos son responsables da maior\u00eda das funci\u00f3ns biol\u00f3xicas, as interacci\u00f3ns xen\u00e9ticas son unha poderosa ferramenta de investigaci\u00f3n.\nClasificaci\u00f3n por \"fitness\" ou valor do car\u00e1cter.\nAs interacci\u00f3ns epist\u00e1ticas de dous loci poden ser sin\u00e9rxicas (ou sinerx\u00edsticas; que aumentan a efectividade) ou antag\u00f3nicas (ou antagon\u00edsticas; que reducen a actividade). Po\u00f1endo o exemplo dun organismo haploide con xenotipos (en dous loci distintos) \"AB\", \"Ab\", \"aB\" ou \"ab\", podemos pensar que te\u00f1en os seguintes valores do car\u00e1cter, nos que valores m\u00e1is altos suxiren unha maior expresi\u00f3n da caracter\u00edstica (os valores exactos danse simplemente como exemplos):\nPor tanto, podemos clasificalos as\u00ed:\nComprender se a maior\u00eda das interacci\u00f3ns xen\u00e9ticas son sin\u00e9rxicas ou antag\u00f3nicas axudar\u00eda a resolver os problemas que presenta a evoluci\u00f3n do sexo.\nEpistase e sexo.\nA epistase negativa e o sexo p\u00e9nsase que est\u00e1n intimamente correlacionadas. Experimentalmente, esta idea foi comprobada usando simulaci\u00f3ns dixitais de poboaci\u00f3ns asexuais e sexuais. Co tempo, as poboaci\u00f3ns sexuais m\u00f3vense cara a unha epistase m\u00e1is negativa, ou a diminuci\u00f3n da \"fitness\" por causa de dous alelos que interaccionan. P\u00e9nsase que a epistase negativa permite aos individuos que levan as mutaci\u00f3ns delet\u00e9reas que interaccionan eliminalas da poboaci\u00f3n eficientemente. Isto elimina ditos alelos da poboaci\u00f3n, dando como resultado unha poboaci\u00f3n m\u00e1is eficiente en conxunto. Esta hip\u00f3tese prop\u00faxoa Alexey Kondrashov, e co\u00f1\u00e9cese tam\u00e9n como \"hip\u00f3tese da mutaci\u00f3n determinista\" \ne foi tam\u00e9n comprobada utilizando redes de xenes artificiais. Unha rede de xenes artificiais ou rede de regulaci\u00f3n x\u00e9nica \u00e9 un conxunto de segmentos de ADN nunha c\u00e9lula que interaccionan entre si indirectamente (a trav\u00e9s do seu ARN e produtos de expresi\u00f3n de prote\u00ednas) e con outras substancias na c\u00e9lula, regulando deste modo as taxas \u00e1s que os xenes da rede se transcriben a ARNm.\nPor\u00e9n, encontrar evidencias para esta hip\u00f3tese non sempre \u00e9 sinxelo, e o modelo proposto por Kondrashov foi criticado por asumir par\u00e1metros de mutaci\u00f3n que est\u00e1n lonxe das observaci\u00f3ns reais. Por exemplo, ver MacCarthy e Bergman. Ademais, nas probas feitas utilizando redes de xenes artificiais, a epistase negativa s\u00f3 se atopa nas redes m\u00e1is densamente conectadas, mentres que as evidencias emp\u00edricas indican que as redes de xenes naturais non est\u00e1n conectadas densamente, e a teor\u00eda mostra que a selecci\u00f3n para unha maior robustez favorece redes menos conectadas e minimamente complexas.\nUso do termo en Medicina.\nAdemais do significado xen\u00e9tico antes mencionado, en Medicina tam\u00e9n se usa o termo epistase ou epistasia con outros significados. En Medicina pode significar : "}
{"id": "216818", "revid": "1410", "url": "https://gl.wikipedia.org/wiki?curid=216818", "title": "\u015e\u0259hriyar M\u0259mm\u0259dyarov", "text": "\u015e\u0259hriyar H\u0259mid o\u011flu M\u0259mm\u0259dyarov, nado en Sumqay\u0131t o 12 de abril de 1985, \u00e9 un xadrecista profesional acerbaixano, detendo o t\u00edtulo de Grande Mestre de Xadrez. En abril de 2007, con 2.757 puntos, ocupaba a sexta posici\u00f3n mundial, segundo o r\u00e1nking da FIDE."}
{"id": "216819", "revid": "2074", "url": "https://gl.wikipedia.org/wiki?curid=216819", "title": "MoMA", "text": ""}
{"id": "216821", "revid": "1987", "url": "https://gl.wikipedia.org/wiki?curid=216821", "title": "Teimour Radjabov", "text": "Teimour Radjabov, nado en Bak\u00fa o 12 de abril de 1987, \u00e9 un xadrecista profesional acerbaixano, detendo o t\u00edtulo de Grande Mestre de Xadrez. En abril de 2007, con 2.747 puntos, ocupaba a s\u00e9tima posici\u00f3n mundial, segundo o r\u00e1nking da FIDE."}
{"id": "216841", "revid": "88215", "url": "https://gl.wikipedia.org/wiki?curid=216841", "title": "Club Ferro Carril Oeste", "text": "O Club Ferro Carril Oeste \u00e9 un equipo de f\u00fatbol profesional arxentino da cidade de Buenos Aires. Fundouse o 28 de xullo de 1905 e xoga os seus partidos como local no Estadio Arquitecto Ricardo Etcheverry, con capacidade para 24.442 espectadores."}
{"id": "216843", "revid": "7523", "url": "https://gl.wikipedia.org/wiki?curid=216843", "title": "Real Madrid Club de F\u00fatbol C", "text": "O Real Madrid Club de F\u00fatbol C, co\u00f1ecido habitualmente como Real Madrid C, \u00e9 un equipo de f\u00fatbol espa\u00f1ol, o segundo filial do Real Madrid Club de F\u00fatbol, que xoga actualmente na Segunda Divisi\u00f3n B.\nHistoria.\nO equipo comezou a s\u00faa existencia como un conxunto afeccionado na d\u00e9cada de 1950, baixo o nome de \"Real Madrid Aficionados\" e coroouse seis veces consecutivas no Campionato de Espa\u00f1a de Afeccionados. O seu \u00faltimo campionato neste torneo clasificouno para xogar a Copa do Xeneral\u00edsimo de 1970/71, da que foron eliminados na segunda rolda polo CF Gand\u00eda. O maior \u00e9xito do equipo vir\u00eda nese mesmo torneo, onde xa baixo o nome de Copa do Rei alcanzou os oitavos de final na tempada 1986-87, sendo eliminados polo Atl\u00e9tico de Madrid.\nNa Liga o equipo xogou nas ligas rexionais ata a tempada 1980-81 cando ascende por primeira vez \u00e1 Terceira Divisi\u00f3n. En 1990, despois de que a Real Federaci\u00f3n Espa\u00f1ola de F\u00fatbol sacase un novo regulamento sobre equipos filiais, este conxunto foi renomeado como \"Real Madrid Club de F\u00fatbol C\". Xa baixo esta denominaci\u00f3n, o equipo conseguiu o ascenso \u00e1 Segunda Divisi\u00f3n B na tempada 1992-93 e mant\u00edvose nela durante 4 anos, ata que o descenso a devandita categor\u00eda do Real Madrid Castilla relegoulles a regresar \u00e1 Terceira Divisi\u00f3n. Estivo preto de alcanzar o ascenso na tempada 2005-06, pero na final a praza de ascenso foi obtida polo CD Guijuelo debido \u00e1 regra do gol de visitante.\nNa tempada 2011-12 volve disputar a fase de ascenso a Segunda Divisi\u00f3n B, tras quedar en segundo lugar no grupo VII de Terceira Divisi\u00f3n. Na primeira fase enfr\u00f3ntase ao Villaralbo CF ao que vence na ida por 0-1 en Zamora. No partido de volta disputado na Ciudad Real Madrid de Valdebebas, o conxunto branco vence por 4-1. Na segunda fase elimina a UD Marbella ga\u00f1ando 1-2, f\u00f3ra de casa e vencendo 2-0 na Ciudad Real Madrid. Na \u00faltima fase queda eliminado polo CD Binissalem, pero por problemas econ\u00f3micos doutros clubs incapaces de asumir os custos da categor\u00eda, a Real Federaci\u00f3n Espa\u00f1ola de F\u00fatbol vendeulle unha das prazas vacantes para Segunda Divisi\u00f3n B.\nEstadio.\nO Real Madrid C xoga os seus partidos na Ciudad Real Madrid, situada no Parque de Valdebebas."}
{"id": "216844", "revid": "10599", "url": "https://gl.wikipedia.org/wiki?curid=216844", "title": "Real Madrid C", "text": ""}
{"id": "216845", "revid": "4817", "url": "https://gl.wikipedia.org/wiki?curid=216845", "title": "Cosmos 1", "text": ""}
{"id": "216846", "revid": "4817", "url": "https://gl.wikipedia.org/wiki?curid=216846", "title": "Cosmos 2", "text": ""}
{"id": "216847", "revid": "4817", "url": "https://gl.wikipedia.org/wiki?curid=216847", "title": "Cosmos 3", "text": ""}
{"id": "216848", "revid": "4817", "url": "https://gl.wikipedia.org/wiki?curid=216848", "title": "Cosmos 4", "text": ""}
{"id": "216849", "revid": "4817", "url": "https://gl.wikipedia.org/wiki?curid=216849", "title": "Cosmos 8", "text": ""}
{"id": "216850", "revid": "51040", "url": "https://gl.wikipedia.org/wiki?curid=216850", "title": "DS-K-40", "text": "DS-K-40 foi o nome dun modelo de sat\u00e9lites artificiais sovi\u00e9tico adicado \u00e1 experimentaci\u00f3n con sistema de comunicaci\u00f3n no espazo para desenvolve-los sistemas necesarios para os futuros sat\u00e9lites de comunicaci\u00f3ns Tselina.\nIntent\u00e1ronse lanzar dous sat\u00e9lites do modelo DS-K-40: o primeiro o 28 de decembro de 1965 e o segundo o 21 de febreiro de 1966, \u00e1mbolos dous a bordo de foguetes Kosmos 2. Os dous intentos fracasaron debido a problemas coa primeira etapa do foguete. Non houbo m\u00e1is intentos de lanzamento de sat\u00e9lites DS-K-40."}
{"id": "216852", "revid": "4817", "url": "https://gl.wikipedia.org/wiki?curid=216852", "title": "DS-MG", "text": "DS-MG foi o nome dun modelo de sat\u00e9lites artificiais sovi\u00e9tico adicado a probas con sistemas de orientaci\u00f3n el\u00e9ctricos no espazo e a facer observaci\u00f3ns cient\u00edficas da magnetosfera terrestre.\nEn total lanz\u00e1ronse dous sat\u00e9lites da serie DS-MG: o Kosmos 26, o 18 de marzo de 1964, e o Kosmos 49, o 24 de outubro do mesmo ano. \u00c1mbolos dous sat\u00e9lites foron lanzados con \u00e9xito."}
{"id": "216854", "revid": "45576", "url": "https://gl.wikipedia.org/wiki?curid=216854", "title": "Gran Premio de M\u00f3naco de 1997", "text": "O Gran Premio de M\u00f3naco de 1997 foi unha carreira de F\u00f3rmula Un celebrada o 11 de maio de 1997 no Circu\u00edto de M\u00f3naco en Monte Carlo, M\u00f3naco.\nSumario.\nA cualificaci\u00f3n viu a Heinz-Harald Frentzen no seu Williams - Renault diante do Ferrari de Michael Schumacher, o terceiro lugar foi para Jacques Villeneuve no outro Williams. Cuarto foi Giancarlo Fisichella no Jordan - Peugeot, mentres que o quinto lugar foi para David Coulthard no McLaren - Mercedes e o sexto para Ralf Schumacher no segundo Jordan, que mostraba a boa posta a punto que o equipo atopara no circu\u00edto. \nA sesi\u00f3n de warm-up foi en seco, os Williams lograron os lugares primeiro e segundo. Con todo, ao redor de 30 minutos antes do inicio, comezou a chover, Williams decidiu correr con pneum\u00e1ticos de seco nos dous coches, pensando que o tempo mellorar\u00eda, mentres que Michael Schumacher adaptou o coche para condici\u00f3ns clim\u00e1ticas intermedias. Durante a volta de arrequecemento, o tempo empeorou, e na sa\u00edda, Schumacher foi o m\u00e1is r\u00e1pido. Aventaxaba en 22 segundos na volta 5. Detr\u00e1s del, os Jordan, ambos cos coches axustados para a choiva, ocupaban os lugares segundo e terceiro, ata que ambos foron adiantados por Rubens Barrichello no Stewart, que se beneficiou dos pneum\u00e1ticos Bridgestone de mollado, que funcionaban mellor que os Goodyear nesas condici\u00f3ns. \nO inicio da carreira foi catastr\u00f3fica para o equipo Arrows, Pedro Diniz, que optara por empezar a carreira con pneum\u00e1ticos lisos, deslizouse directamente contra o muro na primeira volta, mentres que o seu compa\u00f1eiro de equipo Damon Hill estivo involucrado nunha colisi\u00f3n co McLaren de Mika H\u00e4kkinen na segunda volta, quedando eliminados os dous coches no acto. Os dous pilotos de Willams abandonaron a carreira despois de entrar en boxes para cambiar os seus pneum\u00e1ticos. Frentzen golpeou unha barreira na chicane na volta 39, e Villeneuve chocou contra un muro e tivo que retirarse na volta 17. Schumacher continuou aumentando a s\u00faa vantaxe ata que tivo uns 30 segundos de vantaxe sobre Barrichello, e logo mantivo a distancia. Cometeu un erro na volta 53 na curva de Santa Devota, na que se foi polo cami\u00f1o de escape e perdeu 10 segundos, pero non perdeu a s\u00faa vantaxe. A carreira foi detida na volta 62, en lugar das 78 previstas, polo l\u00edmite de tempo de 2 horas, e Schumacher ga\u00f1ou cunha marxe de 53 segundos sobre Barrichello. Eddie Irvine terminou terceiro tras adiantar a Olivier Panis, sendo en certa medida unha vinganza pola manobra de adiantamento de Panis a Irvine o ano anterior."}
{"id": "216855", "revid": "4817", "url": "https://gl.wikipedia.org/wiki?curid=216855", "title": "Kosmos 26", "text": "Kosmos 26 (\u041a\u043e\u0441\u043c\u043e\u0441 26 en ruso), tam\u00e9n denominado DS-MG N\u00b01, foi un sat\u00e9lite artificial sovi\u00e9tico lanzado o 18 de marzo de 1964 mediante un foguete Kosmos desde Kapustin Yar.\nCaracter\u00edsticas.\nKosmos 26 foi o primeiro sat\u00e9lite da serie DS-MG de dous que voaron. Foi inxectado nunha \u00f3rbita inicial de 403\u00a0km de apoxeo e 271\u00a0km de perixeo, cunha inclinaci\u00f3n orbital de 49 graos e un per\u00edodo de 91,0 minutos.\nO sat\u00e9lite pesaba 365\u00a0kg e foi dese\u00f1ado para facer probas sobre sistemas el\u00e9ctricos de orientaci\u00f3n no espazo e facer medici\u00f3ns da magnetosfera terrestre. Xunto co outro sat\u00e9lite da serie DS-MG, Kosmos 49, Kosmos 26 supuxo a contribuci\u00f3n da Uni\u00f3n Sovi\u00e9tica \u00f3 Estudo Magn\u00e9tico Mundial correspondente \u00f3 programa internacional IQSY (\"International Quiet Sun Year\"). Reentrou na atmosfera o 28 de setembro de 1964."}
{"id": "216856", "revid": "4817", "url": "https://gl.wikipedia.org/wiki?curid=216856", "title": "Cosmos 26", "text": ""}
{"id": "216857", "revid": "4817", "url": "https://gl.wikipedia.org/wiki?curid=216857", "title": "Kosmos 49", "text": "Kosmos 49 (\u041a\u043e\u0441\u043c\u043e\u0441 49 en ruso), tam\u00e9n denominado DS-MG N\u00b02, foi un sat\u00e9lite artificial sovi\u00e9tico lanzado o 24 de outubro de 1964 mediante un foguete Kosmos desde Kapustin Yar.\nCaracter\u00edsticas.\nKosmos 49 foi o segundo e \u00faltimo sat\u00e9lite da serie DS-MG. Foi inxectado nunha \u00f3rbita inicial de 271\u00a0km de apoxeo e 215\u00a0km de perixeo, cunha inclinaci\u00f3n orbital de 51,3 graos e un per\u00edodo de 91,9 minutos.\nO sat\u00e9lite pesaba 400\u00a0kg e foi dese\u00f1ado para facer probas sobre sistemas el\u00e9ctricos de orientaci\u00f3n no espazo e facer medici\u00f3ns da magnetosfera terrestre. Xunto co outro sat\u00e9lite da serie DS-MG, Kosmos 26, Kosmos 49 supuxo a contribuci\u00f3n da Uni\u00f3n Sovi\u00e9tica \u00f3 Estudo Magn\u00e9tico Mundial correspondente \u00f3 programa internacional IQSY (\"International Quiet Sun Year\"). Reentrou na atmosfera o 21 de agosto de 1965."}
{"id": "216858", "revid": "4817", "url": "https://gl.wikipedia.org/wiki?curid=216858", "title": "Cosmos 49", "text": ""}
{"id": "216864", "revid": "1131", "url": "https://gl.wikipedia.org/wiki?curid=216864", "title": "Santiago Lamas", "text": "Santiago Lamas Crego, nado en Pontevedra en 1944, \u00e9 un escritor galego.\nTraxectoria.\nFoi xefe do Servizo de Psiquiatr\u00eda do Complexo Hospitalario de Ourense."}
{"id": "216865", "revid": "23204", "url": "https://gl.wikipedia.org/wiki?curid=216865", "title": "Keith Carradine", "text": "Keith Ian Carradine, nado o 8 de agosto de 1949 en San Mateo, California, \u00e9 un actor estadounidense de cine, teatro e televisi\u00f3n. \u00c9 co\u00f1ecido polos seus papeis de Wild Bill Hickok na serie da HBO \"Deadwood\" e o axente do FBI Frank Lundy en \"Dexter\". \u00c9 fillo do actor John Carradine e irm\u00e1n dos tam\u00e9n actores David Carradine, Robert Carradine e Bruce Carradine."}
{"id": "216866", "revid": "23204", "url": "https://gl.wikipedia.org/wiki?curid=216866", "title": "Vince Vaughn", "text": "Vincent Anthony \"Vince\" Vaughn, nado o 28 de marzo de 1970 en Minneapolis, Minnesota, \u00e9 un actor, c\u00f3mico, produtor, guionista e activista pol\u00edtico estadounidense."}
{"id": "216867", "revid": "1822", "url": "https://gl.wikipedia.org/wiki?curid=216867", "title": "Antefixo", "text": "O antefixo ou antefixa (do lat\u00edn \"antefigere\", literalmente \"fixar por diante\") \u00e9 un bloque ornamental colocado verticalmente ao longo dos beir\u00eds dos tellados para protexer os extremos das tellas e esconder a uni\u00f3n entre elas.\nEn grandes edificios, a cara dos antefixos de pedra eran tallados con detalle. En edificios de menores proporci\u00f3ns empreg\u00e1banse antefixos modelados en cer\u00e1mica, polo xeral terracota, e que adoitaban estar decorados con figuras ou m\u00e1scaras, especialmente durante o per\u00edodo romano. Nesta \u00e9poca era com\u00fan atopalos en numerosos edificios e casas particulares."}
{"id": "216868", "revid": "23204", "url": "https://gl.wikipedia.org/wiki?curid=216868", "title": "Vinnie Jones", "text": "Vincent Peter \"Vinnie\" Jones, nado o 5 de xaneiro de 1965 en Watford, Hertfordshire, \u00e9 un actor e exfutbolista ingl\u00e9s que xogaba na demarcaci\u00f3n de centrocampista defensivo."}
{"id": "216869", "revid": "25871", "url": "https://gl.wikipedia.org/wiki?curid=216869", "title": "Antefixa", "text": ""}
{"id": "216870", "revid": "25871", "url": "https://gl.wikipedia.org/wiki?curid=216870", "title": "Vincent Cassel", "text": "Vincent Cassel, nado en Par\u00eds o 23 de novembro de 1966, \u00e9 un actor e director franc\u00e9s. Co\u00f1ecido polos seus papeis nos filme \"Ocean's Twelve\" e \"Ocean's Thirteen\", as\u00ed como do filme dirixido por Darren Aronofsky's \"Black Swan\"."}
{"id": "216871", "revid": "25871", "url": "https://gl.wikipedia.org/wiki?curid=216871", "title": "Acanaladura", "text": "As acanaladuras son estr\u00edas ou sucos verticais, usualmente de secci\u00f3n semicircular, talladas sobre o fuste dunha columna, un piar, unha pilastra ou nun tr\u00edglifo.\nNa columna d\u00f3rica, est\u00e1n separadas por arestas vivas; na x\u00f3nica e na corintia, por nervaduras. A orde toscana non ten acanaladuras e son opcionais para as outras ordes.\nAs acanaladuras eran usadas con motivo decorativo na antig\u00fcidade, a\u00ednda que actualmente tam\u00e9n se empregan na fabricaci\u00f3n de mobles, na artesan\u00eda e na industria metal\u00farxica."}
{"id": "216872", "revid": "23204", "url": "https://gl.wikipedia.org/wiki?curid=216872", "title": "Jason Statham", "text": "Jason Statham, nado o 26 de xullo de 1967 en Shirebrook, Derbyshire, \u00e9 un actor ingl\u00e9s, produtor, experto en artes marciais, e ex mergullador. \u00c9 co\u00f1ecido polos seus papeis de cine policial do director Guy Ritchie \"Lock, Stock and Two Smoking Barrels\" (1998), \"Snatch, cochos e diamantes\" (2000), e \"Revolver\" (2005). Tam\u00e9n apareceu en pel\u00edculas como a trilox\u00eda do suspense de acci\u00f3n \"Transporter\" (2002-08), o filme de suspense \"The Italian Job\" (2003), a comedia de humor negro/filme de acci\u00f3n \"Crank\" (2006), o filme de acci\u00f3n \"War\" (2007), que coprotagonizou Jet Li, o suspense de acci\u00f3n e ciencia ficci\u00f3n \"Death Race\" (2008), o filme \"The Bank Job\" (2008), e a serie de comedias de acci\u00f3n \"Os Mercenarios\" (2010-14). Polo xeral leva a cabo as s\u00faas propias escenas de loita e escenas de acci\u00f3n, caracter\u00edzase por estar encasillado como un antiheroe."}
{"id": "216873", "revid": "15490", "url": "https://gl.wikipedia.org/wiki?curid=216873", "title": "\u00c9ntase", "text": "A \u00e9ntase \u00e9 a zona da columna grega cuxa secci\u00f3n pos\u00fae maior di\u00e1metro, xa sexa d\u00f3rica, x\u00f3nica ou corintia. A finalidade da \u00e9ntase \u00e9 conseguir unha mellor sensaci\u00f3n est\u00e9tica e visual, xa que confire m\u00e1is harmon\u00eda \u00f3 fuste e d\u00e1 a impresi\u00f3n de maior esvelteza \u00e1s columnas.\nO fuste das columnas gregas non se dese\u00f1aba con secci\u00f3n constante, esta aumentaba dende o capitel \u00e1 \u00e9ntase, volvendo a diminu\u00edr at\u00e9 a base. Polo tanto, a columna \u00e9 m\u00e1is ancha na zona situada na metade inferior. A \u00e9ntase delimita d\u00faas partes no fuste, unha inferior que se chama \"im\u00f3scapo\" e unha superior chamada \"sum\u00f3scapo\".\nA orixe deste tipos de correcci\u00f3ns que se fixeron coa \u00e9ntase est\u00e1 na busca da beleza ideal no mundo grego, nun intento de corrixir efectos \u00f3pticos que se produc\u00edan \u00f3 ollar os templos na proximidade ou na lonxan\u00eda, xa que para o observador canta maior \u00e9 a distancia, m\u00e1is desvirtuadas se perciben as columnas e as li\u00f1as rectas e paralelas do edificio que tenden a presentar unha certa concavidade. O que consegue a \u00e9ntase \u00e9 corrixir esta sensaci\u00f3n."}
{"id": "216874", "revid": "25871", "url": "https://gl.wikipedia.org/wiki?curid=216874", "title": "Mindfields", "text": "Mindfields \u00e9 o d\u00e9cimo \u00e1lbum de estudio da banda americana Toto, editado o 16 de marzo de 1999. \"Mindfields\" significou o regreso do vocalista Bobby Kimball, quen deixara a banda tras a publicaci\u00f3n en 1982 do \u00e1lbum Toto IV."}
{"id": "216875", "revid": "56817", "url": "https://gl.wikipedia.org/wiki?curid=216875", "title": "Edward James Olmos", "text": "Edward James Olmos, nado nos \u00c1nxeles (California) o 24 de febreiro de 1947, \u00e9 un actor e director estadounidense."}
{"id": "216876", "revid": "23204", "url": "https://gl.wikipedia.org/wiki?curid=216876", "title": "Keith David", "text": "Keith David Williams, mellor co\u00f1ecido como Keith David, nado o 4 de xu\u00f1o de 1956 en Harlem, Nova York, \u00e9 un actor, cantante e actor de dobraxe estadounidense."}
{"id": "216877", "revid": "88215", "url": "https://gl.wikipedia.org/wiki?curid=216877", "title": "Steve Lukather", "text": "Steven Lee \"Luke\" Lukather, nado o 21 de outubro de 1957 nos \u00c1nxeles (California), \u00e9 un guitarrista, cantante, compositor e produtor americano, co\u00f1ecido polo seu traballo na banda americana Toto. Lukather gravou partes de guitarra para m\u00e1is de 1500 \u00e1lbums, para unha gran cantidade de artistas e x\u00e9neros diferentes. Contribu\u00edu tam\u00e9n en \u00e1lbums como compositor ou produtor. Lukather editou seis \u00e1lbums en solitario, e est\u00e1 a traballar no s\u00e9timo.\nEn 1976, cando Lukather ti\u00f1a 19 anos, foi invitado polos seus compa\u00f1eiros de instituto David Paich e os irm\u00e1ns Porcaro, Steve e Jeff, a formar parte da s\u00faa banda, Toto. Foi membro da banda ata a s\u00faa separaci\u00f3n no ano 2008, e segue involucrado nas xiras que fan periodicamente. Foi nomeado a doce Premios Grammy, e ga\u00f1ou cinco. Mentres que o seu traballo con Toto base\u00e1base principalmente no pop rock e o seu traballo en solitario no rock progresivo e no hard rock, moitos dos traballos \u00e1 parte de Lukather c\u00e9ntranse no jazz fusion. Colaborou durante moito tempo co guitarrista de jazz Larry Carlton, e foi membro da banda de jazz fusion Los Lobotomys.\nInfluenciado por guitarristas de blues rock coma Jimi Hendrix ou Jimmy Page, e outros de jazz fusion coma Al Di Meola e Frank Gambale, Lukather \u00e9 co\u00f1ecido polo seu estilo \"mel\u00f3dico e intenso\". \u00c9 tam\u00e9n reco\u00f1ecido pola s\u00faa eficiencia no estudio, xa que pasou de usar moitos efectos de guitarra no estudio e usar o m\u00ednimo de efectos no proceso do son."}
{"id": "216879", "revid": "98629", "url": "https://gl.wikipedia.org/wiki?curid=216879", "title": "Mestura rac\u00e9mica", "text": "En qu\u00edmica, unha mestura rac\u00e9mica, ou racemato \u00e9 unha mestura que ten igual cantidade dos is\u00f3meros D e L (enanti\u00f3meros) dunha determinada substancia quiral. A primeira mestura rac\u00e9mica que se co\u00f1eceu foi o \"\u00e1cido rac\u00e9mico\", que, como Louis Pasteur descubriu, era unha mestura dos dous enanti\u00f3meros do \u00e1cido tart\u00e1rico.\nA racemizaci\u00f3n \u00e9 a conversi\u00f3n dunha soluci\u00f3n enantiomericamente pura (cun s\u00f3 enanti\u00f3mero) nunha mestura na que est\u00e1n presentes os dous enanti\u00f3meros. Se a racemizaci\u00f3n d\u00e1 lugar a unha mestura na que os enanti\u00f3mero est\u00e1n presentes na mesma cantidade, orix\u00ednase unha mestura rac\u00e9mica ou racemato.\nNomenclatura.\nUnha mestura rac\u00e9mica den\u00f3tase cos prefixos (\u00b1)- ou dl- (para os azucres pode usarse o prefixo , que indica que na mestura hai unha cantidade igual (1:1) de is\u00f3meros dextro e levo. Tam\u00e9n se usan os prefixos rac- (ou racem-) ou os s\u00edmbolos RS e SR (en \"cursiva\").\nSe a proporci\u00f3n non \u00e9 1:1 (ou non se co\u00f1ece), \u00fasase o prefixo (+)/(\u2212), - ou d/l- (con trazo -). O uso de d e l (min\u00fasculas) \u00e9 desaconsellado pola IUPAC.\nPropiedades.\nUn racemato \u00e9 opticamente inactivo, o que significa que o plano da luz polarizada que o atravese non sufrir\u00e1 desviaci\u00f3n. A\u00ednda que os dous enanti\u00f3meros fan rotar o plano da luz polarizada, fano en direcci\u00f3ns opostas e como ambos os dous est\u00e1n na mesma cantidade as rotaci\u00f3ns an\u00falanse.\nA diferenza dos dous enanti\u00f3mero puros, que te\u00f1en propiedades f\u00edsicas id\u00e9nticas excepto na direcci\u00f3n de rotaci\u00f3n do plano da luz polarizada, un racemato \u00e1s veces ten propiedades diferentes \u00e1s de calquera dos dous enanti\u00f3meros puros. O m\u00e1is com\u00fan \u00e9 que te\u00f1a distintos puntos de fusi\u00f3n, pero tam\u00e9n pode ter distintas solubilidades e puntos de ebulici\u00f3n.\nMoitos f\u00e1rmacos poden estar dispo\u00f1ibles como racemato ou como eneati\u00f3meros puros, os cales te\u00f1en diferentes potencias.\nImportancia biol\u00f3xica.\nEn xeral, s\u00f3 unha das formas dunha mol\u00e9cula quiral participa nas reacci\u00f3ns bioqu\u00edmicas, e a outra non pode participar ou causa efectos secundarios. Por exemplo, as formas dos amino\u00e1cidos e as dos azucres son as normalmente reactivas bioloxicamente. Ademais, moitas drogas pscotr\u00f3picas mostran diferente actividade e eficacia entre is\u00f3meros, por exemplo, a anfetamina ou a metadona (na cal un is\u00f3mero ten actividade de agonista opioide e o outro de antagonista de NMDA). A racemizaci\u00f3n de f\u00e1rmacos pode ocorrer in vivo o que cambia as s\u00faas propiedades e mesmo pode facelos dani\u00f1os (v\u00e9xase m\u00e1is abaixo o caso da talidomida).\nCristalizaci\u00f3n.\nUn racemato pode cristalizar de catro maneiras, tres das cales xa foran determinadas por H. W. B. Roozeboom en 1899:\nRegra de Wallach.\nA regra de Wallach (proposta por Otto Wallach) di que os cristais rac\u00e9micos tenden a ser m\u00e1is densos c\u00f3s dos seus compostos quirais. esta regra foi xustificada por an\u00e1lises de bases de datos cristalogr\u00e1ficas.\nResoluci\u00f3n.\nA separaci\u00f3n dun racemato nos seus compo\u00f1entes, os enanti\u00f3meros puros, denom\u00ednase resoluci\u00f3n quiral. Hai varios m\u00e9todos, como a cristalizaci\u00f3n, cromatograf\u00eda, e o uso de encimas. A primeira resoluci\u00f3n con \u00e9xito dun racemato realizouna Louis Pasteur, que separou manualmente os cristais dun conglomerado.\nS\u00edntese.\nSen unha influencia quiral (por exemplo un catalizador, solvente ou material de arranque), unha reacci\u00f3n qu\u00edmica que orixine un produto quiral sempre dar\u00e1 lugar a un racemato. Iso pode facer que a s\u00edntese dun racemato sexa m\u00e1is barata e doada ca a do enanti\u00f3mero puro, porque non require condici\u00f3ns especiais. Este feito fai que nos formulemos a pregunta de como evolucionou a homoquiralidade biol\u00f3xica na que presumiblemente era unha Terra primordial rac\u00e9mica.\nOs reactivos e reacci\u00f3ns que producen mesturas rac\u00e9micas denom\u00ednanse \"non estereospec\u00edficos\" ou \"non estereoselectivos,\" porque non favorecen ning\u00fan esteroeisomerismo determinado.\nF\u00e1rmacos rac\u00e9micos.\nAlg\u00fans f\u00e1rmacos son quirais, e os dous enanti\u00f3meros te\u00f1en diferentes efectos biol\u00f3xicos. Poden comercializarse en forma dun dos enanti\u00f3meros ou como mestura rac\u00e9mica. Exemplos son: talidomida, ibuprofeno, e salbutamol. O \"Adderall\" \u00e9 unha mestura de varios enanti\u00f3meros de anfetaminas. Unha soa dose de anfetamina combina os sales sulfato neutros da dextroanfetamina e anfetamina, co is\u00f3mero dextro da anfetamina sacarato e D/L-anfetamina aspartato monohidrato. O analx\u00e9sico tramadol \u00e9 tam\u00e9n un racemato.\nNalg\u00fans casos (por exemplo, ibuprofeno e talidomida), os enanti\u00f3meros interconv\u00e9rtense ou racem\u00edzanse en vivo. Isto significa que preparar un enanti\u00f3mero puro para a medicaci\u00f3n non ten sentido. Por\u00e9n, \u00e1s veces prod\u00facense mostras que conte\u00f1en enanti\u00f3meros puros que se venden a alto prezo para casos onde o uso require un is\u00f3mero espec\u00edfico (por exemplo, para un reactivo estereoespec\u00edfico); comp\u00e1rense o omeprazole e o esomeprazole.\nA\u00ednda que, como acabamos de dicir, hai casos en que s\u00f3 un dos enanti\u00f3mero \u00e9 activo como f\u00e1rmaco, noutros casos como o salbutamol ou a talidomida, o outro enanti\u00f3mero pode ser dani\u00f1o. O enanti\u00f3mero R da talidomida \u00e9 efectivo contra as n\u00e1useas, pero o enanti\u00f3mero S \u00e9 teratox\u00e9nico, e causa malformaci\u00f3ns de nacemento. Como esta droga racemiza, non pode ser considerada segura para o seu uso en mulleres en idade f\u00e9rtil, e o seu uso est\u00e1 estritamente controlado para o tratamento doutras doenzas.\nA metanfetamina est\u00e1 ou estivo dispo\u00f1ible para prescrici\u00f3n nalg\u00fans pa\u00edses co nome comercial \"Desoxyn\". O seu compo\u00f1ente activo \u00e9 a dextrometanfetamina hidrocloruro, que \u00e9 o is\u00f3mero dextro da metanfetamina. O is\u00f3mero levo ou levometanfetamina, \u00e9 unha droga que nalg\u00fans pa\u00edses se vende sen receita, que act\u00faa de modo menos centralizado e m\u00e1is perif\u00e9rico e util\u00edzase como desconxestionante nasal.\nFormaci\u00f3n de mesturas rac\u00e9micas.\nA forma m\u00e1is trivial de obter mesturas rac\u00e9micas \u00e9 mesturar iguais cantidades dos dous enanti\u00f3meros puros. A racemizaci\u00f3n pode tam\u00e9n ocorrer por interconversi\u00f3n qu\u00edmica. Por exemplo, cando a (\"R\")-3-fenil-2-butanona se disolve en etanol acuoso que cont\u00e9n NaOH ou HCl, f\u00f3rmase un racemato. A racemizaci\u00f3n ocorre por medio dunha forma intermediaria enol na cal os estereocentros anteriores fanse planares e, por tanto, deixan de ser quirais. Un grupo qu\u00edmico pode aproximarse desde cada lado do plano, polo que hai unha probabilidade igual de que a protonaci\u00f3n de novo \u00e1 forma cetona quiral produza unha forma \"R\" ou \"S\", orixinando o racemato.\nAs reacci\u00f3ns de substituci\u00f3n que proceden por medio dun intermediato carbocati\u00f3n libre (como as reacci\u00f3ns de substituci\u00f3n unimolecular) dan lugar a unha adici\u00f3n non estereospec\u00edfica de substitu\u00edntes que produce racemizaci\u00f3n. As reacci\u00f3ns de eliminaci\u00f3n unimolecular tam\u00e9n proceden por medio dun carbocati\u00f3n, pero non orixinan un centro quiral, sen\u00f3n que producen un conxunto de is\u00f3meros xeom\u00e9tricos nos cales aparecen formas \"trans/cis\" ou \"E/Z\". Nunha reacci\u00f3n de substituci\u00f3n electrof\u00edlica alif\u00e1tica unimolecular, se o carbani\u00f3n \u00e9 planar ou se non pode manter unha estrutura piramidal, ent\u00f3n deber\u00eda de producirse normalmente racemizaci\u00f3n, pero non sempre. Nunha reacci\u00f3n de substituci\u00f3n de radical libre, se a formaci\u00f3n do radical libre ten lugar nun carbono quiral, a racemizaci\u00f3n case sempre ten lugar.\nO grao de racemizaci\u00f3n (de formas a unha mestura de formas e ) foi utilizado como un modo de datar mostras biol\u00f3xicas en tecidos con taxas de recambio lentas, mostras forenses, e f\u00f3siles de dep\u00f3sitos xeol\u00f3xicos. Esta t\u00e9cnica denom\u00ednase dataci\u00f3n por amino\u00e1cidos."}
{"id": "216880", "revid": "27155", "url": "https://gl.wikipedia.org/wiki?curid=216880", "title": "Racemato", "text": ""}
{"id": "216881", "revid": "27155", "url": "https://gl.wikipedia.org/wiki?curid=216881", "title": "Rac\u00e9mico", "text": ""}
{"id": "216882", "revid": "1822", "url": "https://gl.wikipedia.org/wiki?curid=216882", "title": "Equino (arquitectura)", "text": "Un equino (en grego antigo \u1f10\u03c7\u1fd6\u03bd\u03bf\u03c2) \u00e9, en arquitectura, a parte central do capitel. At\u00f3pase debaixo do \u00e1baco e \u00e9 moi com\u00fan nas columnas de orde d\u00f3rica. Adoita ter forma discoide."}
{"id": "216883", "revid": "15490", "url": "https://gl.wikipedia.org/wiki?curid=216883", "title": "Estere\u00f3bata", "text": "Unha estere\u00f3bata (do grego antigo \"\u03c3\u03c4\u03b5\u03c1\u03b5\u03bf\u03b2\u03ac\u03c4\u03b7\u03c2:\" base sobre a que se apoia unha columna) \u00e9, na arquitectura, unha base elevada sobre a que se sustentan os muros ou unha columnata. Hai unha certa confusi\u00f3n terminol\u00f3xica sobre o concepto pois, \u00e1s veces, ref\u00edrese ao conxunto da plataforma sobre a que se apoia a construci\u00f3n e, noutras ocasi\u00f3ns, denom\u00ednase as\u00ed ao conxunto dos dous primeiros chanzos da plataforma.\nGrecia.\nNa arquitectura grega, a plataforma sobre a que se ergue o templo denom\u00ednase crepidoma ou krepis. Consta, na orde d\u00f3rica, de tres chanzos, dos cales, os dous primeiros denom\u00ednanse estere\u00f3bata, mentres o \u00faltimo chanzo \u00e9 o que se co\u00f1ece como estil\u00f3bata. \nRoma.\nNos templos romanos, a base que fai a funci\u00f3n de estere\u00f3bata ch\u00e1mase podio. "}
{"id": "216886", "revid": "25871", "url": "https://gl.wikipedia.org/wiki?curid=216886", "title": "Krepis", "text": ""}
{"id": "216887", "revid": "10599", "url": "https://gl.wikipedia.org/wiki?curid=216887", "title": "Casteller", "text": ""}
{"id": "216888", "revid": "25871", "url": "https://gl.wikipedia.org/wiki?curid=216888", "title": "M\u00fatulo", "text": "Un m\u00fatulo (do lat\u00edn \"mutulus\" que significa \"madeiro ou pedra sa\u00ednte\") \u00e9, na arquitectura d\u00f3rica da Grecia antiga, unha pedra rectangular que funciona como modill\u00f3n. Adoita estar ornamentada con tres ou seis pequenas pingas.\nO m\u00fatulo at\u00f3pase esculpido baixo a cornixa e a s\u00faa anchura \u00e9 a mesma que a dos tr\u00edglifos sobre os que se coloca."}
{"id": "216891", "revid": "23204", "url": "https://gl.wikipedia.org/wiki?curid=216891", "title": "Gran Premio de M\u00f3naco de 1998", "text": "O Gran Premio de M\u00f3naco de 1998 foi unha carreira de F\u00f3rmula 1 celebrada o 24 de maio de 1998 no Circu\u00edto de M\u00f3naco en Montecarlo, M\u00f3naco.\nCualificaci\u00f3n.\nA maior sorpresa na clasificaci\u00f3n do s\u00e1bado foi Giancarlo Fisichella. Ama\u00f1ouse para p\u00f3r o seu coche no terceiro posto, s\u00f3 por detr\u00e1s dos dous McLaren - Mercedes. Durante un momento Fisichella foi o piloto m\u00e1is r\u00e1pido. Michael Schumacher, que estaba loitando polo campionato mundial clasificou cuarto, o que foi unha gran decepci\u00f3n para os miles de afeccionados italianos que viaxaron a M\u00f3naco para a carreira.\nCarreira.\nNunha sa\u00edda perfecta para McLaren - Mercedes viu a ambos coches liderar na primeira curva, con H\u00e4kkinen diante de Coulthard. Fisichella e Schumacher marchaban 3\u00ba e 4\u00ba. Nas primeiras voltas os dous McLaren - Mercedes encabezaron a carreira. Na volta 18 David Coulthard retirouse con problemas no motor.\nMichael Schumacher foi o primeiro en entrar en boxes para repostar combustible na volta 30. Unha volta m\u00e1is tarde entrou Giancarlo Fisichella, a pesar de que sa\u00edu dos boxes detr\u00e1s do Ferrari. Pronto Michael achegouse por detr\u00e1s de Alexander Wurz e tratou de pasalo custase o que custase. Cando os dous chegaron \u00e1 curva de Loews, Michael intentouno polo interior, pero o austr\u00edaco non cedeu o paso. Os dous coches toc\u00e1ronse e o Ferrari resultou danado. Michael entrou a boxes para a s\u00faa reparaci\u00f3n, e finalmente sa\u00edu a tres voltas no l\u00edder de Mika H\u00e4kkinen.\nWurz non parec\u00eda afectado polo contacto, pero a s\u00faa suspensi\u00f3n rompeu debido aos danos da colisi\u00f3n e tivo un accidente enorme na sa\u00edda do t\u00fanel, finalmente parouse na chicane Nouvelle. Despois do segundo accidente de Wurz na volta 42, a orde era Mika H\u00e4kkinen seguido de Giancarlo Fisichella, Eddie Irvine, Jean Alesi e Mika Salo. Con todo, a cinco voltas do final Jean Alesi sufriu problemas co cambio, e viuse obrigado a retirarse da carreira, Pedro Diniz subiu \u00e1 sexta posici\u00f3n. Michael Schumacher intentou pasar Diniz na chicane, pero toc\u00e1ronse. Este segundo accidente rompeu o aler\u00f3n dianteiro, e Michael finalmente terminou con d\u00faas voltas perdidas no d\u00e9cimo lugar, f\u00f3ra dos puntos."}
{"id": "216894", "revid": "27155", "url": "https://gl.wikipedia.org/wiki?curid=216894", "title": "Racemizaci\u00f3n", "text": ""}
{"id": "216895", "revid": "12452", "url": "https://gl.wikipedia.org/wiki?curid=216895", "title": "Carcassona", "text": ""}
{"id": "216897", "revid": "23204", "url": "https://gl.wikipedia.org/wiki?curid=216897", "title": "Lutero", "text": ""}
{"id": "216898", "revid": "35560", "url": "https://gl.wikipedia.org/wiki?curid=216898", "title": ".hr", "text": ".hr \u00e9 o Dominio de Nivel Superior xeogr\u00e1fico (ccTLD) para Croacia."}
{"id": "216900", "revid": "35560", "url": "https://gl.wikipedia.org/wiki?curid=216900", "title": ".hu", "text": ".hu \u00e9 o Dominio de Nivel Superior xeogr\u00e1fico (ccTLD) para Hungr\u00eda."}
{"id": "216901", "revid": "35560", "url": "https://gl.wikipedia.org/wiki?curid=216901", "title": ".id", "text": ".id \u00e9 o Dominio de Nivel Superior xeogr\u00e1fico (ccTLD) para Indonesia."}
{"id": "216902", "revid": "35560", "url": "https://gl.wikipedia.org/wiki?curid=216902", "title": ".ie", "text": ".ie \u00e9 o Dominio de Nivel Superior xeogr\u00e1fico (ccTLD) para Irlanda."}
{"id": "216903", "revid": "79832", "url": "https://gl.wikipedia.org/wiki?curid=216903", "title": "Lactama", "text": "Unha lactama \u00e9 unha amida c\u00edclica. O nome procede da fusi\u00f3n dos termos lactona e amida. Util\u00edzanse letras gregas para indicar cantos \u00e1tomos de carbono (ademais do carbon\u00edlico) te\u00f1en no seu anel. As principais son:\nS\u00edntese.\nOs m\u00e9todos sint\u00e9ticos xerais que se usan para a s\u00edntese org\u00e1nica das lactamas son:\nTautomerizaci\u00f3n a lactima.\nUnha lactima \u00e9 un composto \u00e1cido carboxim\u00eddico c\u00edclico caracterizado por ter un dobre enlace carbono-nitr\u00f3xeno endoc\u00edclico. F\u00f3rmase cando unha lactama sofre tautomerizaci\u00f3n."}
{"id": "216905", "revid": "4817", "url": "https://gl.wikipedia.org/wiki?curid=216905", "title": "DS-MO", "text": "DS-MO foi o nome dun modelo de sat\u00e9lites artificiais sovi\u00e9tico adicado \u00f3 desenvolvemento de sistemas aerodin\u00e1micos para a estabilizaci\u00f3n e orientaci\u00f3n de naves espaciais, as\u00ed como a facer experimentos con equipamento \u00f3ptico militar.\nOs sat\u00e9lites DS-MO foron tam\u00e9n co\u00f1ecidos como \"frechas espaciais\" debido \u00f3 seu estabilizador aerodin\u00e1mico. Foron as primeiras naves espaciais en usar un control de actitude aerodin\u00e1mico e as \u00fanicas naves da serie DS en contar cun control de actitude dalg\u00fan tipo. En total lanz\u00e1ronse dous sat\u00e9lites da serie DS-MO: o Kosmos 149, o 21 de marzo de 1967, e o Kosmos 320, o 16 de xaneiro de 1970. \u00c1mbolos dous sat\u00e9lites foron lanzados con \u00e9xito."}
{"id": "216906", "revid": "22570", "url": "https://gl.wikipedia.org/wiki?curid=216906", "title": "Super Rugby 2012", "text": "A tempada 2012 do Super Rugby \u00e9 a 17\u00aa edici\u00f3n deste torneo entre franqu\u00edas de rugby do Hemisferio Sur. A tempada regular comezou o 24 de febreiro, e rematar\u00e1 coa gran final o 4 de agosto trala disputa das 18 xornadas da tempada regular e as eliminatorias polo t\u00edtulo.\nClasificaci\u00f3ns da Tempada Regular.\nCando a un equipo lle toca descansar nunha xornada, na t\u00e1boa se lle suma un encontro descansado, que na t\u00e1boa trad\u00facese en 4 puntos. \u00d3 remate da tempada regular t\u00f3dolos equipos descansaron a mesma cantidade de xornadas, 2.\nOs puntos bonus poden ser ofensivos ou defensivos. Os bonus ofensivos ac\u00e1danse anotando 4 ou m\u00e1is ensaios. Os bonus defensivos ac\u00e1danse perdendo un encontro por 7 puntos ou menos. Tanto uns coma os outros eng\u00e1dense \u00f3s puntos acadados por vitorias ou empates. As vitorias supo\u00f1en 4 puntos para a clasificaci\u00f3n, e os empaten 2.\nPlay Offs.\nPara determinar os 6 equipos que disputan a fase final do campionato, b\u00f3taselle unha ollada \u00e1 clasificaci\u00f3n unificada por puntos, e ademais de estar clasificados os primeiros de cada conferencia, pasan os outros 3 equipos que m\u00e1is puntos te\u00f1en."}
{"id": "216907", "revid": "23204", "url": "https://gl.wikipedia.org/wiki?curid=216907", "title": "Inversi\u00f3n cromos\u00f3mica", "text": " \nEn Xen\u00e9tica, unha inversi\u00f3n cromos\u00f3mica \u00e9 un cambio estrutural por medio do cal un segmento cromos\u00f3mico cambia de sentido dentro da mesma zona do cromosoma, e, por tanto, a ordenaci\u00f3n dos loci que cont\u00e9n queda invertida en relaci\u00f3n \u00e1 secuencia considerada t\u00edpica (ordenaci\u00f3n est\u00e1ndar). \nTendo en conta que o ADN est\u00e1 constitu\u00eddo por d\u00faas cadeas antiparalelas 5\u2019\u21923\u2019, \u00e9 necesario que tras o primeiro xiro de 180\u00b0 que produce a inversi\u00f3n, haxa unha rotaci\u00f3n doutros 180\u00b0 en sentido perpendicular \u00e1 primeira, para que se restableza a polaridade de ambas as cadeas. Unha inversi\u00f3n non implica perda de informaci\u00f3n xen\u00e9tica sen\u00f3n simplemente unha reordenaci\u00f3n lineal da secuencia de xenes. Unha inversi\u00f3n require d\u00faas roturas e a posterior reinserci\u00f3n do segmento invertido. Formando un lazo cromos\u00f3mico antes da rotura, os novos extremos \u201cpega\u00f1entos\u201d creados ach\u00e9ganse e x\u00fantanse. O segmento invertido pode ser curto ou moi longo e pode inclu\u00edr ou non ao centr\u00f3mero.\nA\u00ednda que pode parecer que as inversi\u00f3ns te\u00f1en un impacto m\u00ednimo sobre os individuos que as levan, as s\u00faas consecuencias son de grande interese para os xen\u00e9ticos. Os organismos heterocigotos para inversi\u00f3ns poden dar lugar a gametos aberrantes cun impacto importante na s\u00faa descendencia. As inversi\u00f3ns tam\u00e9n poden dar lugar a efectos de posici\u00f3n e xogaren un papel salientable no proceso evolutivo.\nTipos.\nPoden clasificarse pola inclusi\u00f3n ou non do centr\u00f3mero na inversi\u00f3n.\nA\u00ednda que na inversi\u00f3n parac\u00e9ntrica a secuencia de xenes se inverteu, a proporci\u00f3n das lonxitudes dos brazos a partir do centr\u00f3mero non cambia. Polo contrario, algunhas inversi\u00f3ns peric\u00e9ntricas dan lugar a cromosomas con brazos de lonxitudes diferentes comparadas coas do cromosoma sen inversi\u00f3n. O cambio na lonxitude dos brazos p\u00f3dese detectar \u00e1s veces na metafase das divisi\u00f3ns mit\u00f3ticas e mei\u00f3ticas.\nConsecuencia na formaci\u00f3n de gametos.\nSe s\u00f3 un dos membros dun par de cromosomas hom\u00f3logos ten un segmento invertido, na meiose non \u00e9 posible unha sinapse lineal normal. Os individuos cun cromosoma invertido e co hom\u00f3logo non invertido denom\u00ednanse heterocigotos para unha inversi\u00f3n. O apareamento na meiose entre tales cromosomas pode realizarse s\u00f3 cando se forma un lazo de inversi\u00f3n. Noutros casos, se non se forma o lazo, nos hom\u00f3logos obs\u00e9rvanse sinapses pero non na zona da inversi\u00f3n, onde permanecen separados.\nSe no heterocigoto para a inversi\u00f3n non hai entrecruzamento dentro do segmento invertido, os hom\u00f3logos segregar\u00e1n e dar\u00e1n lugar a d\u00faas crom\u00e1tides normais e d\u00faas invertidas, que se distribuir\u00e1n nos gametos, e a inversi\u00f3n pasar\u00e1 \u00e1 metade dos descendentes. Se hai entrecruzamento dentro do lazo de inversi\u00f3n, produciranse crom\u00e1tides anormais.\nComo en calquera t\u00e9trade mei\u00f3tica, un entrecruzamento entre cromatides non irm\u00e1s produce d\u00faas crom\u00e1tides paternas e d\u00faas crom\u00e1tides recombinantes. Unha das crom\u00e1tides recombinantes \u00e9 dic\u00e9ntrica (con dous centr\u00f3meros) e a outra \u00e9 ac\u00e9ntrica (carece de centr\u00f3mero). Ambas as d\u00faas te\u00f1en tam\u00e9n duplicaci\u00f3ns e deleci\u00f3ns de segmentos cromos\u00f3micos. Na anafase, unha crom\u00e1tide ac\u00e9ntrica m\u00f3vese aleatoriamente cara a un ou outro polo, ou pode perderse, entanto que unha crom\u00e1tide dic\u00e9ntrica \u00e9 atra\u00edda cara aos dous polos. Este movemento polarizado d\u00e1 lugar a unha ponte dic\u00e9ntrica (ou ponte anaf\u00e1sica). Unha crom\u00e1tide dic\u00e9ntrica normalmente romper\u00e1 nalg\u00fan punto, polo que na divisi\u00f3n reducional parte da crom\u00e1tide ir\u00e1 a un gameto e parte a outro gameto.\nComo consecuencia dun entrecruzamento entre unha crom\u00e1tide cunha inversi\u00f3n peric\u00e9ntrica e a s\u00faa hom\u00f3loga non invertida, prod\u00facese un desequilibrio cromos\u00f3mico similar. As crom\u00e1tides recombinantes directamente implicadas no intercambio te\u00f1en duplicaci\u00f3ns e deleci\u00f3ns. Por\u00e9n, non se producen crom\u00e1tides ac\u00e9ntricas ou dic\u00e9nticas.\nEfecto de posici\u00f3n.\nOutra consecuencia das inversi\u00f3ns \u00e9 a nova posici\u00f3n relativa duns xenes respecto doutros e, especialmente, respecto de rexi\u00f3ns do cromosoma que non te\u00f1en xenes, como a centrom\u00e9rica. Se a expresi\u00f3n do xene est\u00e1 alterada como consecuencia da s\u00faa reubicaci\u00f3n, p\u00f3dese producir un cambio no fenotipo.\nVantaxes evolutivas das inversi\u00f3ns.\nUn efecto importante dunha inversi\u00f3n \u00e9 o mantemento dun grupo de alelos concretos dunha serie de loci adxacentes, a condici\u00f3n de que se encontren dentro do segmento invertido. Debido a que nos heterocigotos para unha inversi\u00f3n queda suprimida a recuperaci\u00f3n de produtos recombinados, nos gametos viables cons\u00e9rvase intacta unha combinaci\u00f3n particular de alelos.\nSe os alelos dos xenes implicados proporcionan unha vantaxe para a supervivencia dos organismos que os mante\u00f1en, a inversi\u00f3n ser\u00e1 beneficiosa para a supervivencia evolutiva da especie. \nHai certas inversi\u00f3ns que aumentan de maneira caracter\u00edstica a supervivencia en condici\u00f3ns ambientais espec\u00edficas.\nAs inversi\u00f3ns son de grande importancia evolutiva, xa que poden ser un mecanismo de illamento reprodutivo debido \u00e1 semiesterilidade do h\u00edbrido e ao feito de non existir recombinaci\u00f3n no segmento invertido. Todos os xenes que se encontran no segmento invertido transm\u00edtense sempre xuntos e nesa orde, \u00e9 como se formasen un grupo de ligamento ou un superxene que non sofre alteraci\u00f3ns por recombinaci\u00f3n.\nDetecci\u00f3n.\nAs t\u00e9cnicas citoxen\u00e9ticas poden detectar as inversi\u00f3ns, ou ben estas poden ser inferidas da an\u00e1lise xen\u00e9tica. Por\u00e9n, na maior\u00eda das especies as inversi\u00f3ns pequenas non se detectan. Nos insectos con cromosomas polit\u00e9nicos, por exemplo Drosophila, as preparaci\u00f3ns de cromosomas das gl\u00e1ndulas salivares serven para detectar as inversi\u00f3ns cando est\u00e1n en heterocigose. Esta \u00fatil caracter\u00edstica dos cromosomas polit\u00e9nicos foi descuberta por Theophilus Shickel Painter en 1933.\nA inversi\u00f3n que se detecta m\u00e1is comunmente nos humanos enc\u00f3ntrase no cromosoma 9 e denom\u00ednase inv(9)(p12q13). Esta inversi\u00f3n xeralmente non se considera delet\u00e9rea ou dani\u00f1a, pero hai algunhas evidencias de que incrementa o risco de aborto nun 30% das parellas afectadas."}
{"id": "216909", "revid": "27155", "url": "https://gl.wikipedia.org/wiki?curid=216909", "title": "Inversi\u00f3n peric\u00e9ntrica", "text": ""}
{"id": "216910", "revid": "27155", "url": "https://gl.wikipedia.org/wiki?curid=216910", "title": "Inversi\u00f3n parac\u00e9ntrica", "text": ""}
{"id": "216911", "revid": "22570", "url": "https://gl.wikipedia.org/wiki?curid=216911", "title": "Gran Premio de M\u00f3naco de 1999", "text": "O Gran Premio de M\u00f3naco de 1999 (oficialmente o LVII Grand Prix Automobile de Monaco) foi unha carreira de F\u00f3rmula Un celebrada o 16 de maio de 1999 no Circu\u00edto de M\u00f3naco en Monte Carlo, M\u00f3naco. Foi a cuarta carreira do Campionato do Mundo de pilotos de 1999, disputada sobre 78 voltas, e ga\u00f1ouna Michael Schumacher co equipo Ferrari logo de sa\u00edr desde a segunda posici\u00f3n na pole. Foi a 16\u00aa vitoria de Schumacher con Ferrari, rompendo o r\u00e9cord de Niki Lauda. O seu compa\u00f1eiro Eddie Irvine terminou segundo con Mika H\u00e4kkinen terceiro para o equipo de McLaren.\nA carreira foi a segunda vitoria de Schumacher da tempada, o seu cuarto en M\u00f3naco, e o resultado significou que estendeu o liderado no Campionato de Pilotos, a oito puntos sobre Irvine e doce sobre H\u00e4kkinen. Ferrari estendeu o seu liderado a vinte e catro puntos por diante de McLaren e vinte e oito por diante do Jordan a falta de 12 carreiras na tempada.\nInforme.\nAntecedentes.\nO Gran Premio disput\u00e1rono once equipos, cada un con dous pilotos. Os equipos, tam\u00e9n co\u00f1ecidos como construtores, foron McLaren, Ferrari, Williams, Jordan, Benetton, Sauber, Arrows, Stewart, Prost, Minardi e BAR. \nAntes da carreira, o piloto de Ferrari Michael Schumacher lideraba con 16 puntos, por diante de Eddie Irvine con 12 puntos e Mika H\u00e4kkinen con 10 puntos. Heinz-Harald Frentzen era cuarto con 10 puntos mentres que Ralf Schumacher era quinto con 7 puntos. Na lista de Campionatos de Construtores de F\u00f3rmula Un Mundial, Ferrari lideraba con 28 puntos, McLaren e Jordan segu\u00edan segundo e terceiro con 16 e 13 puntos respectivamente, mentres que Williams con 7 e Stewart con 6 puntos segu\u00edan no cuarto e quinto lugar. Ferrari dominaba o campionato, ga\u00f1ando d\u00faas das tres carreiras anteriores, con H\u00e4kkinen ga\u00f1ando o Gran Premio do Brasil. Os contendentes do campionato Frentzen e David Coulthard lograron un segundo posto e Ralf Schumacher e Rubens Barrichello conseguiron un terceiro posto no podio.\nCarreira.\nAs condici\u00f3ns da carreira foron de seco coa temperatura do aire a 19\u00a0\u00b0C e a temperatura da pista a 34\u00a0\u00b0C. Os pilotos chegaron \u00e1 pista \u00e1s 09:30 (GMT +1) para unha sesi\u00f3n de quentamento de 30 minutos.\nAmbos Ferraris ga\u00f1aron unha posici\u00f3n no inicio, con Michael Schumacher liderando diante de Mika H\u00e4kkinen, Eddie Irvine e David Coulthard. A orde mant\u00edvose as\u00ed ata a volta 35 cando o coche de Coulthard comezou a perder potencia, o que o fixo retirarse. A mala sorte chegou a McLaren unhas voltas despois cando H\u00e4kkinen fixo un recto en Mirabeau debido a unha mancha de aceite que quedou despois da rotura do motor de Toranosuke Takagi. Eddie Irvine acadou o segundo lugar e quedou al\u00ed.\nNo podio, a bandeira irlandesa foi erroneamente izada por Irvine en lugar da brit\u00e1nica.\nPost-carreira.\nO resultado da carreira deixou a Michael Schumacher ampliando o seu liderado no Campionato de Pilotos con 26 puntos. O segundo lugar de Irvine aseguroulle manter a segunda posici\u00f3n no Campionato con 18 puntos, catro puntos por diante de H\u00e4kkinen e cinco por diante de Frentzen. No Campionato de Construtores, Ferrari ampliou o liderado a 44 puntos, McLaren mantivo o segundo posto con 20 puntos e Jordan terceiro con 16 puntos, a falta de 12 carreiras para o fin da tempada."}
{"id": "216912", "revid": "98629", "url": "https://gl.wikipedia.org/wiki?curid=216912", "title": "Deleci\u00f3n", "text": "En xen\u00e9tica, unha deleci\u00f3n \u00e9 un tipo de anomal\u00eda estrutural cromos\u00f3mica que consiste na perda dun fragmento de ADN dun cromosoma e dos xenes que houbese al\u00ed. Esta perda origina un desequilibrio, polo que as deleci\u00f3ns est\u00e1n inclu\u00eddas dentro das reordenaciones estruturais desequilibradas. O portador dunha deleci\u00f3n \u00e9 monos\u00f3mico respecto \u00e1 informaci\u00f3n x\u00e9nica do segmento correspondente do hom\u00f3logo normal.\nUnha deleci\u00f3n pode producirse no extremo dun cromosoma (deleci\u00f3n terminal) ou ao longo dun dos seus brazos (deleci\u00f3n intersticial).\nA orixe das deleci\u00f3ns pode ser unha simple rotura cromos\u00f3mica e perda do segmento ac\u00e9ntrico. En certos casos, as deleci\u00f3ns son o resultado dun entrecruzamento desigual entre cromosomas hom\u00f3logos ou crom\u00e1tides irm\u00e1s mal ali\u00f1ados. Tam\u00e9n se poden producir na descendencia por segregaci\u00f3n anormal dunha translocaci\u00f3n ou unha inversi\u00f3n equilibradas dos proxenitores.\nIncidencia.\nAs deleci\u00f3ns autos\u00f3micas citoxeneticamente visibles te\u00f1en unha incidencia de aproximadamente 1/7.000 nacidos vivos. As deleci\u00f3ns submicrosc\u00f3picas m\u00e1is pequenas detectadas por medio de an\u00e1lises con micromatrices (\"microarrays\") son moito m\u00e1is frecuentes, pero a\u00ednda non se determinou o significado cl\u00ednico destas microdeleci\u00f3ns.\nDetecci\u00f3n.\nPara detectar unha deleci\u00f3n demasiado pequena como para ser detectada en preparaci\u00f3ns metaf\u00e1sicas adoitan utilizarse as t\u00e9cnicas de bandeo de alta resoluci\u00f3n ou a t\u00e9cnica FISH. Para ser detectada por bandeo de alta resoluci\u00f3n a deleci\u00f3n debe ser de polo menos varios mill\u00f3ns de pares de bases. Polo contrario, a t\u00e9cnica FISH e as t\u00e9cnicas de micromatrices poden detectar deleci\u00f3ns cariot\u00edpicamente indetectables ou deleci\u00f3ns dubidosas con consecuencias fenot\u00edpicas utilizando para iso sondas espec\u00edficas da rexi\u00f3n de interese.\nConsecuencias.\nA deleci\u00f3n de material xen\u00e9tico pode afectar desde a un s\u00f3 nucle\u00f3tido (deleci\u00f3n puntual) a grandes rexi\u00f3ns visibles citoxeneticamente. As pequenas deleci\u00f3ns \u00e9 menos probable que sexan letais; as m\u00e1is grandes xeralmente si o son. As de medio tama\u00f1o orixinan diversos trastornos nos humanos. A consecuencia cl\u00ednica das deleci\u00f3ns \u00e9 a haploinsuficiencia, \u00e9 dicir, a incapacidade da copia \u00fanica do material xen\u00e9tico (a outra perdeuse pola deleci\u00f3n) para levar a cabo as funci\u00f3ns que normalmente efect\u00faan as d\u00faas copias. As consecuencias parecen depender do tama\u00f1o do segmento delecionado e do n\u00famero e funci\u00f3ns dos xenes que cont\u00e9n. A deleci\u00f3n dun n\u00famero de pares de bases que non \u00e9 divisible por tres orixina unha mutaci\u00f3n por corremento da pauta de lectura, que fai que todos os cod\u00f3ns que van despois do lugar da deleci\u00f3n se lean incorrectamente durante a traduci\u00f3n de prote\u00ednas, producindo prote\u00ednas moi alteradas e non funcionais. Mesmo poden aparecer cod\u00f3ns de parada prematuros. Cando a deleci\u00f3n afecta a un n\u00famero de cod\u00f3ns divisible por tres \u00e9 unha deleci\u00f3n dentro da pauta (ou \"in-frame\").\nInvestigaci\u00f3ns recentes suxiren que algunhas deleci\u00f3ns de secuencias moi conservadas (CONDELs) poden ser responsables das diferenzas evolutivas entre especies emparentadas. Tales deleci\u00f3ns nos humanos denom\u00ednanse hCONDELs e poden ser responsables das diferenzas anat\u00f3micas e de comportamento entre os humanos, chimpanc\u00e9s e outros mam\u00edferos.\nA deleci\u00f3n dun xene ou de parte dun xene pode ocasionar unha enfermidade ou unha anomal\u00eda. As deleci\u00f3ns son responsables dalg\u00fans casos de infertilidade masculina e 2/3 dos casos da distrofia muscular de Duchenne. As deleci\u00f3ns que afectan ao xene que codifica a prote\u00edna supervivencia de motoneurona (necesaria para un correcto splicing) causan atrofia muscular espi\u00f1al, a causa xen\u00e9tica m\u00e1is com\u00fan de morte infantil.\nOutros trastornos xen\u00e9ticos nos que est\u00e1n implicadas deleci\u00f3ns son:"}
{"id": "216914", "revid": "54334", "url": "https://gl.wikipedia.org/wiki?curid=216914", "title": "Correfoc", "text": "O correfoc \u00e9 unha manifestaci\u00f3n cultural catal\u00e1 que se fai nas r\u00faas das cidades e pobos, onde o obxectivo \u00e9 evitar a pirotecnia usada polos demos e polos seres imaxinarios e mitol\u00f3xicos que se representan. \u00c9 un acto celebrado maioritariamente en Catalu\u00f1a, pero tam\u00e9n se estendeu pola Comunidade Valenciana, as Illas Baleares e a Catalu\u00f1a do Norte. Ten as s\u00faas ra\u00edces no \"Baile de demos\" xa documentado no s\u00e9culo XII, pero non foi ata o XX que tomou a s\u00faa forma actual.\nO termo \"correfoc\" xurdiu en diferentes pasarr\u00faas de festas maiores ou celebraci\u00f3ns populares de Catalu\u00f1a, como unha manifestaci\u00f3n improvisada da xente, drag\u00f3ns e os demos que actuaban correndo, saltando e bailando conxuntamente baixo o lume. Durante a d\u00e9cada dos anos 80 e 90 foise esparexendo por outros territorios de fala catal\u00e1."}
{"id": "216915", "revid": "10599", "url": "https://gl.wikipedia.org/wiki?curid=216915", "title": "Castellers", "text": ""}
{"id": "216917", "revid": "45576", "url": "https://gl.wikipedia.org/wiki?curid=216917", "title": "Gran Premio de M\u00f3naco de 2000", "text": "O Gran Premio de M\u00f3naco de 2000 foi unha carreira de F\u00f3rmula Un celebrada o 4 de xu\u00f1o de 2000 no Circu\u00edto de M\u00f3naco en Monte Carlo, M\u00f3naco. Foi a s\u00e9tima carreira do Campionato do Mundo de pilotos de 2000, disputada sobre 78 voltas e foi ga\u00f1ado por David Coulthard.\nInforme.\nHoubo algunhas sorpresas na cualificaci\u00f3n Michael Schumacher logrou a pole position por diante de Jarno Trulli que foi un sorprendente segundo, David Coulthard ocupou o terceiro lugar, Heinz-Harald Frentzen o cuarto, Mika H\u00e4kkinen o quinto e Rubens Barrichello o sexto.\nTras a volta de arrequecemento, problemas no Benetton de Wurz atrasaron en dez minutos o inicio da carreira. Na sa\u00edda non houbo problemas, pero antes de completarse a primeira volta, problemas inform\u00e1ticos obrigaron aos comisarios a mostrar a bandeira vermella, suspendendo a carreira. Xusto nese instante, De la Rosa intentaba pasar a Button na curva de Loews, pero ao pechar a trazada golpeou a parte traseira do seu Arrows co morro do Williams, facendo un trompo que bloqueou aos pilotos que marchaban tras eles. Cando se reconstituiu a grella deuse a segunda sa\u00edda, que resultou limpa e tras a cal as primeiras posici\u00f3ns non variaron. S\u00f3 Barrichello perdeu a s\u00faa sexta praza en favor de Ralf Schumacher e Jean Alesi, que lle ga\u00f1aron a partida ao brasileiro. \nMichael Schumacher, unha vez na primeira posici\u00f3n, paseouse polas r\u00faas de Montecarlo, metendo entre un e dous segundos por volta \u00e1s d\u00faas parellas que se formaron tras o seu monopraza: Trulli manti\u00f1a baixo control a Coulthard na pelexa pola segunda praza, e Frentzen fac\u00eda o mesmo con Hakkinen no dobre duelo Jordan-McLaren. A carreira deu un primeiro cambio nas voltas 35 e 36, momento ata o cal mantiv\u00e9ronse estables as posici\u00f3ns en espera das repostaxes que deb\u00edan decidir a pelexa entre os monoprazas amarelos e as frechas de prata. Problemas na suspensi\u00f3n dianteira do McLaren de Hakkinen obrig\u00e1ronlle a entrar en boxes, perdendo as s\u00faas opci\u00f3ns na carreira.\nNa seguinte volta, Jarno Trulli tivo que retirarse por problemas mec\u00e1nicos no seu Jordan, mentres que Ralf Schumacher, que nese momento era cuarto, estrelaba o seu Williams contra os gardarra\u00eds da curva de Santa Devota e terminou cunha profunda ferida na perna. Tras os incidentes, Schumacher mant\u00ed\u00f1ase como l\u00edder, con Coulthard en segunda posici\u00f3n e mellorando ostensiblemente os seus tempos de volta, unha vez que xa non ti\u00f1a o tap\u00f3n que supu\u00f1a Trulli, e o terceiro posto era para Heinz-Harald Frentzen. Hakkinen estaba d\u00e9cimo segundo, a\u00ednda que co seu repostaxe xa realizado: o obxectivo era estar nos puntos. Os respostaxes non cambiaron as posici\u00f3ns, pero o segundo cambio na carreira chegou na volta 55, cando unha avar\u00eda na suspensi\u00f3n traseira do Ferrari de Schumacher fac\u00edalle abandonar a proba cando ti\u00f1a a vitoria absolutamente asegurada. \nO liderado recaeu en Coulthard, mentres que a pelexa pola segunda praza era o grande interese da proba, loita na que se enfrascaron Frentzen e Barrichello. Unha sa\u00edda de pista do alem\u00e1n na curva de 'Santa Devota' deu co seu Jordan contra as protecci\u00f3ns, deixando a segunda praza en bandexa a Barrichello. Fisichella (Benetton Playlife) mantivo a terceira praza, mentres que a cuarta foi para Eddie Irvine, que conseguiu os primeiros puntos do mundial para o equipo Jaguar. Mika Salo logrou a quinta praza e Hakkinen tivo que conformarse co punto que lle deu a sexta posici\u00f3n final."}
{"id": "216918", "revid": "89787", "url": "https://gl.wikipedia.org/wiki?curid=216918", "title": "Maurice Harkless", "text": "Maurice \"Moe\" Harkless, nado o 11 de maio de 1993 en Nova York, \u00e9 un xogador de baloncesto profesional estadounidense que xoga nos Atlanta Hawks da National Basketball Association (NBA).\nTraxectoria.\nInstituto e universidade.\nNo seu ano coma j\u00fanior en Forest Hills, foi nomeado Xogador do Ano polo New York Daily News tras facer 16.5 puntos e 11.5 rebotes por partido. Harkless xogou no South Kent High School no seu \u00faltimo ano e acadou 27.2 puntos, 13.6 rebotes e 4.2 asistencias por partido.\nNo primeiro ano de Harkless en St. John's, fixo 15.5 puntos e 8.6 rebotes por partido. Foi ademais nomeado Rookie do Ano da Big East Conference. Tras a s\u00faa tempada coma freshman, Harkless declarouse elixible para o Draft da NBA de 2012.\nProfesional.\nO 28 de xu\u00f1o de 2012, Harkless foi elixido na 15\u00aa posici\u00f3n do Draft da NBA de 2012 polos Philadelphia 76ers. O 10 de agosto de 2012, foi traspasado \u00f3s Orlando Magic, no traspaso que mandou a Dwight Howard \u00f3s Los Angeles Lakers.\nO 14 de xullo de 2015, Harkless foi traspasado \u00f3s Portland Trail Blazers a cambio dunha elecci\u00f3n da segunda rolda do Draft de 2020.\nO 6 de xullo de 2019, Harkless foi traspasado \u00f3s Los Angeles Clippers como parte dun traspaso entre catro equipos.\nO 6 de febreiro de 2020, Harkless foi traspasado \u00f3s New York Knicks a cambio de Marcus Morris, nun traspaso entre tres equipos que tam\u00e9n mandou a Jerome Robinson \u00f3s Washington Wizards a cambio de Isaiah Thomas.\nO 23 de novembro de 2020, Harkless asinou cos Miami Heat.\nO 25 de marzo de 2021, Harkless foi traspasado xunto a Chris Silva \u00f3s Sacramento Kings a cambio de Nemanja Bjelica.\nO 6 de xullo de 2022, Harkless foi traspasado xunto a Justin Holiday, e unha futura elecci\u00f3n da primeira rolda do Draft \u00f3s Atlanta Hawks, a cambio de Kevin Huerter."}
{"id": "216919", "revid": "7523", "url": "https://gl.wikipedia.org/wiki?curid=216919", "title": "Moe Harkless", "text": ""}
{"id": "216920", "revid": "25871", "url": "https://gl.wikipedia.org/wiki?curid=216920", "title": "Through the Looking Glass", "text": "Through the Looking Glass \u00e9 o und\u00e9cimo \u00e1lbum de estudio da banda americana Toto, editado o 21 de outubro de 2002. O \u00e1lbum consiste en versi\u00f3ns de canci\u00f3ns que inspiraron \u00e1 banda."}
{"id": "216921", "revid": "23204", "url": "https://gl.wikipedia.org/wiki?curid=216921", "title": "Falling in Between", "text": "Falling in Between \u00e9 o 12\u00ba \u00e1lbum de estudio da banda americana Toto, editado o 14 de febreiro de 2006. \u00c9 o primeiro \u00e1lbum co teclista e vocalista Greg Phillinganes.\nListaxe de canci\u00f3ns.\nTodas as canci\u00f3ns compostas por David Paich, Steve Lukather, Bobby Kimball, Simon Phillips e Mike Porcaro, ag\u00e1s as indicadas."}
{"id": "216922", "revid": "98629", "url": "https://gl.wikipedia.org/wiki?curid=216922", "title": "Lex Hives", "text": "Lex Hives \u00e9 o quinto \u00e1lbum da banda sueca de garage rock The Hives. Foi editado o 1 de xu\u00f1o do 2012 en Suecia, e internacionalmente o 4 de xu\u00f1o de 2012.\n\"Les Hives\" foi producido polo propio grupo, e mesturado polo ga\u00f1ador do Premio Grammy Andrew Scheps (Red Hot Chili Peppers, Adele), con d\u00faas pistas adicionais mesturadas por D. Sardy (Marilyn Manson, Slayer) e Joe Zook (Weezer, Modest Mouse). A versi\u00f3n deluxe cont\u00e9n d\u00faas canci\u00f3ns coma bonus tracks producidas por Josh Homme, l\u00edder de Queens of the Stone Age.\nListaxe de canci\u00f3ns.\nTodos os temas compostos por Randy Fitzsimmons ag\u00e1s a 13 e a 14."}
{"id": "216923", "revid": "7523", "url": "https://gl.wikipedia.org/wiki?curid=216923", "title": "Niklas Almqvist", "text": ""}
{"id": "216924", "revid": "56817", "url": "https://gl.wikipedia.org/wiki?curid=216924", "title": "Indicativo (aeroli\u00f1a)", "text": "Un indicativo o callsign (en ingl\u00e9s) \u00e9 un distintivo internacional dunha aeroli\u00f1a que normalmente \u00e9 usado durante a transmisi\u00f3n radial en aviaci\u00f3n como un prefixo do n\u00famero de voo.\nA relaci\u00f3n do nome dunha determinada aeroli\u00f1a co seu indicativo adoita a ser semellante para evitar a confusi\u00f3n con indicativos usados por outras compa\u00f1\u00edas."}
{"id": "216926", "revid": "1131", "url": "https://gl.wikipedia.org/wiki?curid=216926", "title": "O Gran Burato", "text": "O Gran Burato \u00e9 unha formaci\u00f3n natural situada no oc\u00e9ano Atl\u00e1ntico, co\u00f1ecida tam\u00e9n como 4242 GGPM polas s\u00faas coordenadas de latitude e as siglas en ingl\u00e9s de Galician Giant Pock Mark.\nCaracter\u00edsticas.\nConsiste nun cr\u00e1ter de 4\u00a0km de di\u00e1metro e 300\u00a0m de profundidade situado a 140 millas (250\u00a0km) das costas galegas, a unha profundidade de 1.700\u00a0m, sendo considerado o cr\u00e1ter mari\u00f1o de maior tama\u00f1o do mundo. \u00c9 un tipo de formaci\u00f3n xeol\u00f3xica habitual dos campos de gas. Este tipo de estruturas f\u00f3rmase ao agromar o gas na superficie e afundirse o leito mari\u00f1o. O gran burato formouse hai miles de anos por un escape de gas. A zona mide uns 50\u00a0km por 20\u00a0km e nela hai m\u00e1is buratos m\u00e1is pequenos.\nHistoria.\nOs primeiros indicios da existencia do cr\u00e1ter son do ano 2000 durante unha campa\u00f1a para o estudo do paleoclima e a din\u00e1mica sedimentaria. Unha investigaci\u00f3n para co\u00f1ecer o clima en Galiza de hai 30.000 anos. En 2007, o buque oceanogr\u00e1fico \"L'Atalante\" localizouno moi preto do lugar onde est\u00e1 afundido o \"Prestige\". Tres anos despois unha misi\u00f3n cient\u00edfica da Universidade de Vigo atopou indicios de gas na zona. Dende ent\u00f3n organ\u00edzanse expedici\u00f3ns de investigaci\u00f3n.\nExplotaci\u00f3n.\nO Gran Burato est\u00e1 dentro da Zona Econ\u00f3mica Exclusiva espa\u00f1ola e a s\u00faa explotaci\u00f3n corresponder\u00eda ao goberno de Espa\u00f1a, a\u00ednda que a tecnolox\u00eda para extraer o gas non est\u00e1 dispo\u00f1ible a d\u00eda de hoxe. O gas estar\u00eda conxelado e desco\u00f1\u00e9cese con exactitude a cantidade de gas que poder\u00eda haber."}
{"id": "216927", "revid": "89787", "url": "https://gl.wikipedia.org/wiki?curid=216927", "title": "Col\u00e1xeno", "text": "Col\u00e1xeno \u00e9 a denominaci\u00f3n dun grupo de prote\u00ednas animais, que abundan especialmente na carne e tecido conectivo dos vertebrados. \u00c9 o principal compo\u00f1ente do tecido conectivo, e \u00e9 a prote\u00edna m\u00e1is abundante nos animais, xa que sup\u00f3n aproximadamente entre o 25% e o 35% do total das prote\u00ednas corporais. O col\u00e1xeno, en forma de fibrilas alongadas, \u00e9 abundante nos tecidos fibrosos como tend\u00f3ns, ligamentos e pel, e tam\u00e9n na c\u00f3rnea, cartilaxe, \u00f3so, vasos sangu\u00edneos, intestinos, discos intervertebrais etc. No tecido muscular o col\u00e1xeno \u00e9 un dos principais compo\u00f1entes do endomisio. O col\u00e1xeno constit\u00fae o 1 ou 2 % do tecido muscular, e sup\u00f3n o 6% do peso dos m\u00fasculos tendinosos fortes (pero non ten nada que ver coas prote\u00ednas que causan a contracci\u00f3n muscular, actina e miosina).\nOs col\u00e1xenos m\u00e1is abundantes son os que forman fibras, pero tam\u00e9n os hai que forman mallas ou conexi\u00f3ns entre mol\u00e9culas da matriz extracelular.\nA principal c\u00e9lula que fabrica col\u00e1xeno \u00e9 o fibroblasto. A xelatina, que se usa na alimentaci\u00f3n e na industria, est\u00e1 feita de col\u00e1xeno irreversiblemente hidrolizado.\nLocalizaci\u00f3n.\nAs fibras de col\u00e1xeno son os principais compo\u00f1entes da matriz extracelular, pero o col\u00e1xeno tam\u00e9n se atopa no interior de certas c\u00e9lulas. O col\u00e1xeno ten unha gran forza tensil, e \u00e9 un dos principais compo\u00f1entes das fascias, cartilaxes, ligamentos, tend\u00f3ns, \u00f3sos e pel e endomisio muscular. Xunto coa queratina, \u00e9 responsable da elasticidade e resistencia da pel humana, e a s\u00faa degradaci\u00f3n orixina as engurras que se producen a medida que envellecemos. D\u00e1lle resistencia aos vasos sangu\u00edneos e xoga un papel no desenvolvemento dos tecidos. Est\u00e1 presente na c\u00f3rnea e cristalino do ollo.\nEn histolox\u00eda hai unha serie de tinguiduras que serven para po\u00f1er de manifesto o col\u00e1xeno nas preparaci\u00f3ns, como a hematoxilina-eosina (t\u00ednguese de rosa), o violeta de metilo, o azul de metilo, o tricr\u00f3mico de Masson ou marcaxes inmunohistoqu\u00edmicas.\nHistoria.\nPara co\u00f1ecer as estruturas moleculares e o empaquetado do col\u00e1xeno necesit\u00e1ronse d\u00e9cadas de investigaci\u00f3n. A primeira evidencia de que esta prote\u00edna posu\u00eda unha estrutura regular a nivel molecular presentouse na d\u00e9cada de 1930. Desde ent\u00f3n, moitos destacados investigadores, inclu\u00edndo premios Nobel como Francis Crick, Linus Pauling, Alexander Rich e Ada Yonath, e outros como Barbara Brodsky, Helen M. Berman, e G. Ramachandran, concentr\u00e1ronse na dilucidaci\u00f3n da conformaci\u00f3n do mon\u00f3mero do col\u00e1xeno. Present\u00e1ronse varios modelos alternativos, que, a\u00ednda que trataban correctamente a conformaci\u00f3n de s\u00f3 cadea pept\u00eddica individualizada, deron lugar ao modelo de tripla h\u00e9lice \"de Madr\u00e1s\", que proporcionou un modelo esencialmente correcto da estrutura cuaternaria da mol\u00e9cula, pero que a\u00ednda requir\u00eda un maior refinamento. A estrutura empaquetada do col\u00e1xeno non foi definida co mesmo grao para os tipos de col\u00e1xeno non fibrilares, a\u00ednda que se cre que \u00e9 hexagonal ou case hexagonal. Igual que coa s\u00faa estrutura monom\u00e9rica, varios modelos alternativos consideran que ou ben o empaquetamento das mol\u00e9culas de col\u00e1xeno \u00e9 de tipo similar ao laminar ou \u00e9 microfibrilar. A estrutura microfibrilar das fibrilas de col\u00e1xeno no tend\u00f3n, c\u00f3rnea e cartilaxe foi visualizada con microscopio electr\u00f3nico. En 2006, a estrutura microfibrillar do tend\u00f3n adulto, descrita por Fraser, Miller, e Wess entre outros, foi confirmada como a m\u00e1is pr\u00f3xima \u00e1 estrutura observada, a\u00ednda que era demasiado simplificada e non predic\u00eda as conformaci\u00f3ns correctas das microfibrilas. Desenvolv\u00e9ronse varios axentes que establecen enlaces cruzados como a dopaquinona, embelina, embelato de potasio e 5-O-metil embelina como axentes potenciais \nde entrelazamento/estabilizaci\u00f3n das preparaci\u00f3ns de col\u00e1xeno e foron melloradas as s\u00faas aplicaci\u00f3ns para envolver feridas en aplicaci\u00f3ns cl\u00ednicas.\nQu\u00edmica do col\u00e1xeno.\nO col\u00e1xeno forma unha tripla h\u00e9lice, que xeralmente consta de d\u00faas cadeas id\u00e9nticas (\u03b11) e unha cadea adicional que difire lixeiramente na s\u00faa composici\u00f3n qu\u00edmica (\u03b12). A composici\u00f3n en amino\u00e1cidos do col\u00e1xeno non \u00e9 a t\u00edpica das prote\u00ednas, especialmente con respecto ao seu alto contido en hidroxiprolina. Os motivos m\u00e1is com\u00fans na secuencia de amino\u00e1cidos do col\u00e1xeno son Glicina-Prolina-X e Glicina-X-Hidroxiprolina, onde X \u00e9 calquera amino\u00e1cido distinto da glicina, prolina e hidroxiprolina. A glicina \u00e9 abundante. Tam\u00e9n ten algo de hidroxilisina. A composici\u00f3n media en amino\u00e1cidos do col\u00e1xeno das peles dos peixes e dos mam\u00edferos \u00e9 a que se indica na t\u00e1boa:\nS\u00edntese.\nA s\u00edntese de col\u00e1xeno \u00e9 complexa. A s\u00edntese empeza no citosol, contin\u00faa no ret\u00edculo endoplasm\u00e1tico e aparato de Golgi e acaba f\u00f3ra da c\u00e9lula. O primeiro que ocorre \u00e9 se forman as cadeas alfa, que despois sofren unha serie de hidroxilaci\u00f3ns, glicosilaci\u00f3ns, e as\u00f3cianse nunha tripla h\u00e9lice, que \u00e9 o procol\u00e1xeno. O procol\u00e1xeno \u00e9 modificado e orixina o tropocol\u00e1xeno, e moitas mol\u00e9culas deste ens\u00e1mblanse entre si unha detr\u00e1s da outra e paralelamente formando as fibrilas de col\u00e1xeno.\nEstas reacci\u00f3ns de hidroxilaci\u00f3n est\u00e1n catalizadas por dous encimas: prolil-4-hidroxilase e lisil-hidroxilase. A vitamina C tam\u00e9n act\u00faa aqu\u00ed inducindo estas reacci\u00f3ns. Cons\u00f3mese unha mol\u00e9cula de vitamina C cada vez que se substit\u00fae un H por un OH.\nA formaci\u00f3n do col\u00e1xeno dando lugar a col\u00e1xeno fibrilar (a forma m\u00e1is com\u00fan) \u00e9 a que se discutir\u00e1 aqu\u00ed. O col\u00e1xeno reticular, que est\u00e1 a mi\u00fado implicado na formaci\u00f3n de sistemas de filtraci\u00f3n \u00e9 a outra forma de col\u00e1xeno. Todos os tipos de col\u00e1xeno son triplas h\u00e9lices, e as diferenzas entre eles d\u00e9bense \u00e1 modificaci\u00f3n dos p\u00e9ptidos alfa formados.\nPodemos resumir todos os pasos da s\u00edntese do col\u00e1xeno as\u00ed:\nEstrutura molecular.\nO tropocol\u00e1xeno ou mol\u00e9cula de col\u00e1xeno \u00e9 unha subunidade dos agregados de col\u00e1xeno m\u00e1is grandes como as fibrilas. De aproximadamente 300\u00a0nm de longo e 1,5\u00a0nm de di\u00e1metro, est\u00e1 feito de tres cadeas polipept\u00eddicas, chamadas p\u00e9ptidos alfa (ver paso 2), cada un dos cales ten a conformaci\u00f3n dunha h\u00e9lice levoxira (o seu nome non debe levar a confusi\u00f3n coa com\u00fan estrutura secundaria das prote\u00ednas en h\u00e9lice alfa, que \u00e9 dextroxira). Estas tres h\u00e9lices que xiran \u00e1 esquerda est\u00e1n enroscadas entre si formando unha h\u00e9lice superenrolada dextroxira, que \u00e9 a tripla h\u00e9lice ou \"superh\u00e9lice\", unha estrutura cuaternaria cooperativa estabilizada por numerosas pontes de hidr\u00f3xeno. No col\u00e1xeno de tipo I e posiblemente en todos os col\u00e1xenos fibrilares e talvez tam\u00e9n nos non fibrilares, cada tripla h\u00e9lice est\u00e1 asociada formando un supersuperenrolamento dextroxiro denominado microfibrila de col\u00e1xeno. Cada microfibrila est\u00e1 interdixitada coas microfibrilas veci\u00f1as en tal grao que fai pensar que son individualmente inestables, a\u00ednda que en conxunto, formando fibrilas de col\u00e1xeno, est\u00e1n tan ben ordenadas que son cristalinas.\nUnha caracter\u00edstica distintiva do col\u00e1xeno \u00e9 a disposici\u00f3n regular dos amino\u00e1cidos en cada unha das tres cadeas destas subunidades de col\u00e1xeno. O patr\u00f3n m\u00e1is frecuente \u00e9 Gly-Pro-X ou Gly-X-Hyp, onde X pode ser calquera outro amino\u00e1cido distinto. A prolina ou hidroxiprolina constit\u00faen arredor de 1/6 da secuencia total. Como a glicina sup\u00f3n 1/3 da secuencia, aproximadamente a metade da secuencia do col\u00e1xeno non est\u00e1 formada por glicina, prolina ou hidroxiprolina. O alto contido en glicina do col\u00e1xeno \u00e9 importante para a estabilizaci\u00f3n da h\u00e9lice de col\u00e1xeno, xa que permite unha asociaci\u00f3n moi pr\u00f3xima das fibras de col\u00e1xeno na mol\u00e9cula, facilitando a formaci\u00f3n de pontes de hidr\u00f3xeno e de enlaces cruzados intermoleculares. Este tipo de repetici\u00f3n molecular e alto contido en glicina s\u00f3 se atopa nunhas poucas prote\u00ednas fibrosas, como a fibro\u00edna da seda. Arredor do 75-80% da seda \u00e9 (aproximadamente) -Gly-Ala-Gly-Ala- cun 10% de serina, e a prote\u00edna elastina \u00e9 rica en glicina, prolina, e alanina (Ala), amino\u00e1cido que ten unha pequena cadea lateral formada por un grupo metilo non reactivo. Esta cantidade tan elevada de glicina e as repetici\u00f3ns regulares nunca se observan en prote\u00ednas globulares a non ser en curtas secci\u00f3ns da s\u00faa secuencia. Os grupos laterais reactivos non son necesarios nas prote\u00ednas estruturais (en encimas e prote\u00ednas de transporte si), pero o col\u00e1xeno non \u00e9 simplemente unha prote\u00edna estrutural. Debido ao seu papel chave na determinaci\u00f3n do fenotipo da c\u00e9lula, adhesi\u00f3n celular, regulaci\u00f3n e estrutura dos tecidos, moitas secci\u00f3ns das s\u00faas rexi\u00f3ns non ricas en prolina te\u00f1en funci\u00f3ns na asociaci\u00f3n/regulaci\u00f3n da matriz ou a c\u00e9lula. O seu relativamente alto contido en aneis de prolina e hidroxiprolina, e os seus grupos carboxilo e amino (secundarios) restrinxidos xeometricamente, xunto coa grande abundancia de glicina, explican a tendencia de cada cadea polipept\u00eddica individual a formar espontaneamente h\u00e9lices levoxiras, sen pontes de hidr\u00f3xeno intracatenarias.\nComo a glicina \u00e9 o amino\u00e1cido m\u00e1is pequeno e sen cadea lateral significativa (s\u00f3 un H), ten unha grande importancia nas prote\u00ednas fibrosas estruturais. No col\u00e1xeno, a Gly requ\u00edrese en todas as terceiras posici\u00f3ns porque a ensamblaxe da tripla h\u00e9lice coloca este residuo no interior (eixe) da h\u00e9lice, onde non hai espazo para unha cadea lateral m\u00e1is grande c\u00f3 \u00fanico \u00e1tomo de hidr\u00f3xeno que ten a glicina. Pola mesma raz\u00f3n, os aneis da Pro e Hyp deben orientarse cara ao exterior. Estes dous amino\u00e1cidos axudan a estabilizar a tripla h\u00e9lice, e a Hyp incluso m\u00e1is c\u00e1 Pro. Noutros animais como os peixes, con temperaturas corporais menores c\u00f3s de sangue quente, requ\u00edrese unha menor concentraci\u00f3n destes amino\u00e1cidos. Menores contidos en prolina e hidroxiprolina son caracter\u00edsticos dos peixes de augas fr\u00edas, pero non nos de augas quentes ; estes \u00faltimos adoitan a ter contidos en prolina e hidroxiprolina similares aos dos mam\u00edferos. Os baixos contidos nestes dous amino\u00e1cidos dos peixes de augas fr\u00edas e noutros animais poiquilotermos fai que os seus col\u00e1xenos te\u00f1an unha menor estabilidade t\u00e9rmica c\u00f3s col\u00e1xenos de mam\u00edferos. Esta menor estabilidade t\u00e9rmica significa que a xelatina derivada do col\u00e1xeno de peixes non \u00e9 a m\u00e1is axeitada para a s\u00faa aplicaci\u00f3n en moitos alimentos e usos industriais.\nAs subunidades do tropocol\u00e1xeno autoens\u00e1mblanse espontaneamente, con extremos regularmente escalonados, en maiores formaci\u00f3ns nos espazos extracelulares dos tecidos. Nos col\u00e1xenos fibrilares, as mol\u00e9culas sobresaen unhas das outras uns 67\u00a0nm (unha distancia que se denomina \u2018D\u2019 e cambia segundo o estado de hidrataci\u00f3n do agregado). Cada per\u00edodo D cont\u00e9n catro mol\u00e9culas de col\u00e1xeno e unha fracci\u00f3n m\u00e1is, porque 300\u00a0nm (a lonxitude da mol\u00e9cula de col\u00e1xeno) divido entre 67\u00a0nm (a distancia D) non d\u00e1 exacto. Por tanto, en cada per\u00edodo D dunha microfibrila, hai unha parte que cont\u00e9n cinco mol\u00e9culas en secci\u00f3n transversal, o que se denomina \"solapamento\", e outra parte que cont\u00e9n s\u00f3 catro mol\u00e9culas, chamada o \"espazado\" (\"gap\"). As h\u00e9lices triplas est\u00e1n tam\u00e9n colocadas nunha disposici\u00f3n hexagonal ou cuasihexagonal en secci\u00f3n transversal, tanto nas rexi\u00f3ns de \"solapamento\" coma nas de \"espazado\".\nExiste tam\u00e9n algunha ligaz\u00f3n covalente nas triplas h\u00e9lices, e unha cantidade variable entre as h\u00e9lices de tropocol\u00e1xeno, formando agregados ben organizados (como as fibrilas). F\u00f3rmanse feixes fibrilares m\u00e1is grandes coa axuda de varias clases de prote\u00ednas (inclu\u00edndo distintos tipos de col\u00e1xeno), glicoprote\u00ednas e proteoglicanos que forman os diferentes tipos de tecidos maduros alternando as combinaci\u00f3ns destas mol\u00e9culas. A insolubilidade do col\u00e1xeno supuxo unha barreira para o estudo do col\u00e1xeno monom\u00e9rico ata que se descubriu que se pod\u00eda extraer o col\u00e1xeno dos animais m\u00e1is novos, porque non formou a\u00ednda todos os enlaces entrecruzados. Por\u00e9n, os avances nas t\u00e9cnicas de microscopia electr\u00f3nica e de forza at\u00f3mica e na difracci\u00f3n de raios X permitiron aos investigadores obter imaxes cada vez m\u00e1is detalladas da estrutura do col\u00e1xeno \"in situ\". Estes \u00faltimos avances son especialmente importantes para mellorar a comprensi\u00f3n do modo en que a estrutura do col\u00e1xeno afecta \u00e1 comunicaci\u00f3n c\u00e9lula-c\u00e9lula e c\u00e9lula-matriz, e de como se constr\u00faen os tecidos durante o seu crecemento e reparaci\u00f3n, e durante os cambios que experimentan no desenvolvemento e enfermidades. Por exemplo utilizando o microscopio de forza at\u00f3mica viuse que unha fibrila de col\u00e1xeno soa \u00e9 un material heterox\u00e9neo ao longo da s\u00faa direcci\u00f3n axial con propiedades mec\u00e1nicas significativamente diferentes nas s\u00faas rexi\u00f3ns de \"solapamento\" e \"espazado\", que est\u00e1n correlacionadas coas s\u00faas diferentes organizaci\u00f3ns moleculares nestas d\u00faas rexi\u00f3ns.\nAs fibrilas de col\u00e1xeno son agregados semicristalinos de mol\u00e9culas de col\u00e1xeno. As fibras de col\u00e1xeno son feixes de fibrilas.\nAs fibrilas/agregados de col\u00e1xeno est\u00e1n dispostas en diferentes combinaci\u00f3ns e concentraci\u00f3ns nos distintos tecidos proporcionando propiedades distintas a cada tecido. No tecido \u00f3seo todas as triplas h\u00e9lices de col\u00e1xeno disp\u00f3\u00f1ense en paralelo escalonadamente. Hai espazos de 40\u00a0nm entre os extremos das subunidades de tropocol\u00e1xeno (aproximadamente igual \u00e1 rexi\u00f3n de \"espazado\") que probablemente serven como sitios de nucleaci\u00f3n para a deposici\u00f3n de cristais longos, duros e finos do compo\u00f1ente mineral, que \u00e9 (aproximadamente) C6H12O6 con alg\u00fans fosfatos. Deste modo \u00e9 como algunhas formas de cartilaxe se converten en \u00f3so. O col\u00e1xeno tipo I d\u00e1lle ao \u00f3so a s\u00faa forza tensional.\nTipos de col\u00e1xeno.\nO col\u00e1xeno aparece en moitas partes do corpo. Dos varios tipos de col\u00e1xeno que hai, un 90% do col\u00e1xeno corporal \u00e9 do tipo I.\nAta agora, describ\u00edronse 28 tipos de col\u00e1xeno. Os cinco m\u00e1is com\u00fans son:\nAs enfermidades relacionadas co col\u00e1xeno orix\u00ednanse normalmente debido a defectos xen\u00e9ticos ou deficiencias nutricionais que afectan \u00e1 bios\u00edntese, ensamblaxe, modificaci\u00f3ns postraducionais, secreci\u00f3n, ou outros procesos implicados na produci\u00f3n normal do col\u00e1xeno. No escleroderma ten lugar unha excesiva deposici\u00f3n de col\u00e1xeno.\nAplicaci\u00f3ns.\nO col\u00e1xeno ten multitude de aplicaci\u00f3ns, desde alimentarias a m\u00e9dicas. Por exemplo, util\u00edzase na cirurx\u00eda pl\u00e1stica e na cirurx\u00eda de queimaduras, ou como cuberta das salsichas.\nXelatinas.\nSe o col\u00e1xeno est\u00e1 desnaturalizado dabondo, por exemplo, quent\u00e1ndoo, as tres cadeas de tropocol\u00e1xeno sep\u00e1ranse parcial ou completamente en dominios globulares, que conte\u00f1en unha estrutura secundaria diferente da normal; por exemplo, enrolamentos aleatorios. Este proceso describe a formaci\u00f3n de xelatina, utilizada en moitos alimentos, e mesmo en xelatinas de sobremesa aromatizadas. Ademais de en alimentos, a xelatina util\u00edzase na industria farmac\u00e9utica, cosm\u00e9tica e fotograf\u00eda.\nDesde un punto de vista nutricional, o col\u00e1xeno e a xelatina son como fonte \u00fanica prote\u00edna de baixa calidade, xa que non conte\u00f1en todos os amino\u00e1cidos esenciais nas proporci\u00f3ns que o corpo humano require (non son prote\u00ednas \"completas\" desde un punto de vista nutricional). Os fabricantes de suplementos diet\u00e9ticos baseados no col\u00e1xeno afirman que os seus produtos poden mellorar o estado da pel, as u\u00f1as e articulaci\u00f3ns.\nColas.\nO termo grego \"kolla\" \u00e9 a ra\u00edz de onde v\u00e9n a palabra col\u00e1xeno, que significa \"produtor de cola\", refer\u00edndose ao antigo proceso de ferver a pel e tend\u00f3ns de cabalos e outros animais para obter cola. Un adhesivo a base de col\u00e1xeno xa se utilizaba hai 4.000 anos en Exipto. A cola m\u00e1is antiga co\u00f1ecida datada por radiocarbono como de hai 8.000 anos, \u00e9 col\u00e1xeno utilizado como cuberta protectora para as cordas de cestos e tecidos bordados, para colar obxectos; e en decoraci\u00f3ns de cranios humanos. O col\u00e1xeno normalmente conv\u00e9rtese en xelatina, pero pres\u00e9rvase se as condici\u00f3ns do enterramento son secas.\nAs colas animais son termopl\u00e1sticas, poden abrandarse de novo ao volver a quentalas, e a\u00ednda se usan para facer instrumentos musicais como viol\u00edns e guitarras de calidade, que poden ter que ser abertos para a s\u00faa reparaci\u00f3n, o que ser\u00eda imposible usando unha cola m\u00e1is firme feita con adhesivos pl\u00e1sticos sint\u00e9ticos, que son permanentes.\nA cola xelatina-resorcinol-formaldehido (ou con pentanedial e etanedial substitu\u00edndo ao m\u00e1is t\u00f3xico formaldehido) foi utilizada para reparar incisi\u00f3ns experimentais en pulm\u00f3ns de coellos, na procura dunha cola cir\u00farxica eficaz e biocompatible.\nArtrite reumatoide.\nSegundo un estudo publicado na revista \"Science\", a administraci\u00f3n oral de col\u00e1xeno tipo II mellora os s\u00edntomas da artrite reumatoide. Os autores realizaron un ensaio aleatorio de dobre cego en 60 pacientes con artrite reumatoide activa severa, e observouse unha diminuci\u00f3n na inflamaci\u00f3n das articulaci\u00f3ns nos suxeitos que foron alimentados con col\u00e1xeno tipo II de polo durante 3 meses, pero non nos que recibiron placebo.\nCirurx\u00eda pl\u00e1stica e cosm\u00e9tica.\nO col\u00e1xeno foi moi utilizado en cirurx\u00eda pl\u00e1stica ou cosm\u00e9tica, como axuda para a curaci\u00f3n de pacientes queimados, para a reconstruci\u00f3n de \u00f3sos e outros prop\u00f3sitos odontol\u00f3xicos, ortop\u00e9dicos e cir\u00farxicos. O col\u00e1xeno humano e bovino \u00e9 amplamente utilizado como recheo d\u00e9rmico para o tratamento das engurras e da pel envellecida. Alg\u00fans puntos de interese son:\nOs col\u00e1xenos son moi empregados na construci\u00f3n de substitutos de pel artificial utilizados para o tratamento de queimaduras moi graves. Estes col\u00e1xenos poden ser de orixe bovina, equina, porcina, ou humana e \u00fasanse \u00e1s veces en combinaci\u00f3n con siliconas, glicosaminoglicanos, fibroblastos, factores de crecemento e outras substancias.\nA\u00ednda que non se pode absorber pola pel, o col\u00e1xeno util\u00edzase como ingrediente nalg\u00fans produtos cosm\u00e9ticos de maquillaxe.\nO col\u00e1xeno util\u00edzase tam\u00e9n en aplicaci\u00f3ns para a investigaci\u00f3n cient\u00edfica nos cultivos celulares, que estudan o comportamento celular e as interacci\u00f3ns co medio extracelular.\nCuraci\u00f3n de feridas.\nO col\u00e1xeno \u00e9 un dos compo\u00f1entes principais da pel e \u00e9 beneficioso para a curaci\u00f3n das feridas. Cando o corpo disp\u00f3n de col\u00e1xeno na zona da ferida, esta pode pecharse. Existen ap\u00f3sitos con col\u00e1xeno que favorecen a curaci\u00f3n. As fibras de col\u00e1xeno serven para guiar aos fibroblastos, que migran ao longo da matriz do tecido conectivo. O col\u00e1xeno, en presenza de certos sales neutros pode actuar como axente nucleante causando a formaci\u00f3n de estruturas fibrilares.\nPaleontolox\u00eda e Arqueolox\u00eda.\nComo a s\u00edntese de col\u00e1xeno require un gran nivel de os\u00edxeno atmosf\u00e9rico, os animais complexos non puideron evolucionar ata que a atmosfera tivo os\u00edxeno suficiente para sintetizar substancias como o col\u00e1xeno. Unha vez que se orixinou o col\u00e1xeno puido evolucionar a formaci\u00f3n de cut\u00edculas, cunchas e m\u00fasculo. Os tecidos conxuntivos te\u00f1en unha base de col\u00e1xeno. Por\u00e9n, a preservaci\u00f3n do col\u00e1xeno no rexistro f\u00f3sil \u00e9 moi escasa. Hai evidencias (controvertidas) sobre a preservaci\u00f3n do col\u00e1xeno de dinosauros de 80 mill\u00f3ns de anos de antig\u00fcidade. Tam\u00e9n se poden mencionar as actinofibrilas, fibras de col\u00e1xeno presentes nas \u00e1s de pterosauros.\nO col\u00e1xeno extr\u00e1ese correntemente dos \u00f3sos de animais prehist\u00f3ricos para usalo para a dataci\u00f3n por radiocarbono e a an\u00e1lise dos is\u00f3topos estables. A integridade da mol\u00e9cula pode avaliarse con varias medici\u00f3ns (rendemento de col\u00e1xeno, proporci\u00f3n C:N, %C e %N). Con respecto \u00e1s dataci\u00f3ns radiom\u00e9tricas, o col\u00e1xeno extra\u00eddo produce unha forma \"m\u00e1is pura\" de carbono c\u00f3 datado dos \u00f3sos, que conte\u00f1en unha gran cantidade de apatita carbonatada que distorsiona as medici\u00f3ns. A an\u00e1lise de is\u00f3topos estables do carbono e nitr\u00f3xeno \u00fasanse comunmente para estudar a dieta de poboaci\u00f3ns humanas antigas, e para reconstru\u00edr as condici\u00f3ns ecol\u00f3xcias nas que viv\u00edan.\nArte.\nO artista xermano-americano Julian Voss-Andreae creou esculturas baseadas na estrutura do col\u00e1xeno e outras prote\u00ednas."}
{"id": "216931", "revid": "35560", "url": "https://gl.wikipedia.org/wiki?curid=216931", "title": ".il", "text": ".il \u00e9 o Dominio de Nivel Superior xeogr\u00e1fico (ccTLD) para Israel."}
{"id": "216933", "revid": "4817", "url": "https://gl.wikipedia.org/wiki?curid=216933", "title": "Kosmos 149", "text": "Kosmos 149 (\u041a\u043e\u0441\u043c\u043e\u0441 149 en ruso), tam\u00e9n denominado DS-MO N\u00b01, foi un sat\u00e9lite artificial sovi\u00e9tico lanzado o 21 de marzo de 1967 mediante un foguete Kosmos 2I desde Kapustin Yar.\nCaracter\u00edsticas.\nKosmos 149 foi o primeiro sat\u00e9lite da serie DS-MO, de dous que se lanzaron (sendo segundo o Kosmos 320). Foi inxectado nunha \u00f3rbita inicial de 297\u00a0km de apoxeo e 248\u00a0km de perixeo, cunha inclinaci\u00f3n orbital de 48,4 graos e un per\u00edodo de 89,8 minutos.\nO sat\u00e9lite pesaba 375\u00a0kg e foi dese\u00f1ado para facer probas sobre sistemas de estabilizaci\u00f3n aerodin\u00e1micos no espazo, as\u00ed como experimentos con sistemas \u00f3pticos dirixidos \u00e1 predicci\u00f3n meteorol\u00f3xica. Ti\u00f1a forma de cilindro de 6,5 m de longo e 1,2 m de di\u00e1metro, cunha c\u00fapula nun dos extremos e unha base anular da cal, mediante catro barras, sobresa\u00eda o estabilizador aerodin\u00e1mico de forma anular. Kosmos 149 foi o primeiro sat\u00e9lite en probar un sistema de estabilizaci\u00f3n deste tipo, que demostrou ser capaz de orienta-la nave cun erro de 5 graos. A orientaci\u00f3n do sat\u00e9lite pod\u00edase calcular con maior precisi\u00f3n grazas \u00f3s instrumentos cient\u00edficos de a bordo. O sistema de orientaci\u00f3n combinado coas medidas dos instrumentos permitiron correlacionar xeograficamente as medici\u00f3ns destes cunha precisi\u00f3n de entre 10 e 15\u00a0km na direcci\u00f3n do nadir..\nT\u00f3dolos instrumentos de a bordo pod\u00edan funcionar en dous modos: o \"modo de ciclo continuo\" ou o \"modo de almacenamento de datos\". O sat\u00e9lite transmit\u00eda os datos a unha frecuencia de 90 MHz mediante unha antena situada na parte superior da base do mesmo. As temperaturas dos instrumentos eran controladas mediante term\u00f3metros de resistencia, cuxas medidas us\u00e1banse tanto para regula-la temperatura dos mesmos como para axusta-los datos obtidos polos instrumentos.\nA\u00ednda que o sat\u00e9lite funcionou en xeral tal como estaba planeado, ao principio da misi\u00f3n present\u00e1ronse problemas co sistema de estabilizaci\u00f3n aerodin\u00e1mico que produciron un xiro do sat\u00e9lite sobre si mesmos arredor do eixo lonxitudinal, limitando ata certo punto as medici\u00f3ns que pod\u00edan face-los instrumentos cient\u00edficos.\nKosmos 149 reentrou na atmosfera o 7 de abril de 1967, tras 17 d\u00edas en \u00f3rbita.\nInstrumentos.\nKosmos 149 levaba a bordo unha serie de instrumentos \u00f3pticos para observar a Terra:"}
{"id": "216934", "revid": "98629", "url": "https://gl.wikipedia.org/wiki?curid=216934", "title": "Ep\u00e9ndima", "text": "O canal ependimario \u00e9 o canal central que se encontra no interior da medula espi\u00f1al, revestido de epitelio ependimario e cheo de l\u00edquido cefalorraqu\u00eddeo, que conecta cos ventr\u00edculos cerebrais.\nO ep\u00e9ndima \u00e9 a membrana epitelial que reviste o canal ependimario da medula espi\u00f1al e sistema ventricular do interior do enc\u00e9falo. O ep\u00e9ndima forma parte da neurogl\u00eda do sistema nervioso central. Est\u00e1 implicado na produci\u00f3n do l\u00edquido cefalorraqu\u00eddeo.\nCanal ependimario.\nO canal ependimario \u00e9 o canal central da medula espi\u00f1al cheo de l\u00edquido cefalorraqu\u00eddeo que percorre toda a lonxitude da medula espi\u00f1al. Este canal comun\u00edcase co cuarto ventr\u00edculo cerebral na rexi\u00f3n do \u00f3bex cerebral. Este canal no adulto representa os restos da cavidade central do tubo neural embrionario.\nXeralmente o canal vaise oclu\u00edndo coa idade. Unha doenza chamada siringomiel\u00eda pode tam\u00e9n causar a oclusi\u00f3n do canal ependimario, especialmente a nivel da zona cervical ou tor\u00e1cica, o cal dana fibras da materia branca que cruzan na comisura branca anterior, o que produce perda de temperatura, dor, e cambios na sensaci\u00f3n t\u00e1ctil nas zonas contralaterais dos niveis afectados.\nC\u00e9lulas ependimarias.\nO ep\u00e9ndima est\u00e1 formado fundamentalmente de c\u00e9lulas ependimarias ou ependimais. Son c\u00e9lulas que forman un epitelio cuboidal simple ciliado. A s\u00faa superficie apical est\u00e1 cuberta por unha capa de ciios, que cos seus movementos fan circular o l\u00edquido cefalorraqu\u00eddeo do sistema nervioso central. Ademais, as superficies apicais est\u00e1n cubertas de \"microvilli\", o que facilita a absorci\u00f3n de l\u00edquido cefalorraqu\u00eddeo. As c\u00e9lulas ependimarias son un tipo especializado de c\u00e9lulas de gl\u00eda. No ep\u00e9ndima que reviste os ventr\u00edculos cerebrais existe unha poboaci\u00f3n especializada de c\u00e9lulas ependimais, que xunto cos capilares do plexo coroide, producen o l\u00edquido cefalorraqu\u00eddeo.\nAs c\u00e9lulas ependimais te\u00f1en moitas uni\u00f3ns celulares do tipo uni\u00f3n herm\u00e9tica ou zonula occludens, que forman unha barreira que controla o paso do flu\u00eddo a trav\u00e9s do epitelio e os intercambios entre o l\u00edquido e o tecido nervioso.\nO ependimoma \u00e9 un tumor de c\u00e9lulas ependimarias.\nTanicitos.\nOs tanicitos son un tipo especial de c\u00e9lulas ependimarias localizadas no piso do terceiro ventr\u00edculo cerebral, que forman procesos que se estenden profundamente no hipot\u00e1lamo. \u00c9 posible que a s\u00faa funci\u00f3n sexa transferir sinais qu\u00edmicos desde o l\u00edquido cefalorraqu\u00eddeo ao sistema nervioso central. O termo tanicito v\u00e9n do grego \"tanus\", que significa alongado.\nC\u00e9lulas nai.\nJonas Fris\u00e9n e os seus colegas do Instituto Karolinska de Estocolmo atoparon evidencias de que as c\u00e9lulas ependimais act\u00faan como c\u00e9lulas reservorio no prosenc\u00e9falo, que poden ser activadas despois dun accidente cerebrovascular e funcionar tanto in vivo coma in vitro como c\u00e9lulas nai ou troncais da medula espi\u00f1al. Nun estudo observouse que as c\u00e9lulas ependimais que revisten o ventr\u00edculo lateral poden ser unha fonte de c\u00e9lulas para transplantalas \u00e1 c\u00f3clea para tratar a perda de audici\u00f3n."}
{"id": "216936", "revid": "23204", "url": "https://gl.wikipedia.org/wiki?curid=216936", "title": "Albert Finney", "text": "Albert Finney, nado en Salford, Gran Manchester o 9 de maio de 1936 e finado en Londres o 7 de febreiro de 2019, foi un actor ingl\u00e9s.\nTraxectoria.\nA carreira como actor de Finney comezou no teatro en 1958, nunha obra dirixida Charles Laughton. Dous anos despois debutou no cinema con \"The Entertainer\", de Tony Richardson, protagonizada por Laurence Olivier.\nA pesar de conseguir en 1963 a primeira das s\u00faas catro candidaturas ao Oscar, en 1968 as s\u00faas aparici\u00f3ns na pantalla volv\u00e9ronse menos frecuentes, concentr\u00e1ndose no teatro. Traballou tam\u00e9n na televisi\u00f3n, como en \"The Gathering Storm\" , no que interpretou a Winston Churchill e que lle fixo ga\u00f1ar varios premios."}
{"id": "216937", "revid": "25871", "url": "https://gl.wikipedia.org/wiki?curid=216937", "title": "Lee Van Cleef", "text": "Clarence Leroy \"Lee\" Van Cleef, Jr., nado o 9 de xaneiro de 1925 en Somerville (Nova Jersey) e finado o 16 de decembro de 1989 en Oxnard (California), foi un actor estadounidense famoso por aparecer en filmes do x\u00e9nero co\u00f1ecido como Spaghetti Western."}
{"id": "216938", "revid": "23204", "url": "https://gl.wikipedia.org/wiki?curid=216938", "title": "Ciar\u00e1n Hinds", "text": "Ciar\u00e1n Hinds, nado o 9 de febreiro de 1953 en Belfast, \u00e9 un actor irland\u00e9s de cine, televisi\u00f3n e teatro."}
{"id": "216939", "revid": "10599", "url": "https://gl.wikipedia.org/wiki?curid=216939", "title": "Llivia - Ll\u00edvia", "text": ""}
{"id": "216940", "revid": "89787", "url": "https://gl.wikipedia.org/wiki?curid=216940", "title": "Santiago Lopo", "text": "Santiago Gonz\u00e1lez Lopo, co\u00f1ecido como Santiago Lopo, nado en Vigo o 2 de marzo de 1974, \u00e9 un escritor, profesor e tradutor galego.\nTraxectoria.\n\u00c9 licenciado en Traduci\u00f3n e Interpretaci\u00f3n pola Universidade de Vigo e profesor de franc\u00e9s na Escola Oficial de Idiomas de Pontevedra. Iniciouse profesionalmente traducindo gui\u00f3ns cinematogr\u00e1ficos en ingl\u00e9s para televisi\u00f3n. Desde o 2000 colabora coa revista \"Uni\u00f3n Libre\", onde publicou diversos artigos e traduci\u00f3ns."}
{"id": "216941", "revid": "12452", "url": "https://gl.wikipedia.org/wiki?curid=216941", "title": "Canal ependimario", "text": ""}
{"id": "216942", "revid": "12452", "url": "https://gl.wikipedia.org/wiki?curid=216942", "title": "Canal do ep\u00e9ndimo", "text": ""}
{"id": "216943", "revid": "12452", "url": "https://gl.wikipedia.org/wiki?curid=216943", "title": "C\u00e9lula ependimaria", "text": ""}
{"id": "216944", "revid": "12452", "url": "https://gl.wikipedia.org/wiki?curid=216944", "title": "C\u00e9lula ependimal", "text": ""}
{"id": "216945", "revid": "1131", "url": "https://gl.wikipedia.org/wiki?curid=216945", "title": "Il servitore di due padroni", "text": "Il servitore di due padroni) \u00e9 unha comedia en lingua italiana escrita por Carlo Goldoni en 1745. Estreouse en Mil\u00e1n en 1749. A obra est\u00e1 escrita en italiano, e incl\u00fae xerga do mundo do teatro e palabras do dialecto veneciano da lingua v\u00e9neta. Pertence \u00e1 etapa m\u00e1is c\u00f3mica de Goldoni.\nV\u00e9xase tam\u00e9n.\nBibliograf\u00eda.\nCarlo Goldoni, \"Il servitore di due padroni\", Marsilio, 2011. ISBN 978-88-317-0831-9."}
{"id": "216947", "revid": "89787", "url": "https://gl.wikipedia.org/wiki?curid=216947", "title": "Cementoblasto", "text": "Un cementoblasto \u00e9 unha c\u00e9lula que se forma a partrir das c\u00e9lulas foliculares que se encontran arredor da ra\u00edz dos dentes e moas, situados revestindo a superficie da ra\u00edz entre os feixes do ligamento periodontal , e que te\u00f1en como misi\u00f3n a cementox\u00e9nese ou formaci\u00f3n do cemento da ra\u00edz das pezas dentais (o tecido duro que cobre a ra\u00edz das pezas dentais e que as une co alv\u00e9olo dentario). Os cementoblastos depositan a matriz org\u00e1nica do cemento, que m\u00e1is tarde ser\u00e1 mineralizada con minerais procedentes dos flu\u00eddos orais. Depositan fibras de col\u00e1xeno e secretan osteocalcina e sialoprote\u00edna.\nOs cementoblastos son grandes, arredondados, con citoplasma bas\u00f3filo indicativo dun extenso ret\u00edculo endoplasm\u00e1tico granular. Pos\u00faen todos os org\u00e1nulos asociados coa s\u00edntese proteica, como un grande ret\u00edculo endoplasm\u00e1tico e aparato de Golgi.\nOs cementoblastos expresan moitas das prote\u00ednas expresadas polos osteoblastos, pero tam\u00e9n se informou de prote\u00ednas espec\u00edficas dos cementoblastos, como a CAP e a CEMP1. Explorouse a capacidade rexenerativa do cemento do tecido periodontal en casos de periodontite aplicando diversas substancias promotoras da proliferaci\u00f3n dos cementoblastos \nDiferenciaci\u00f3n.\nO mecanismo de diferenciaci\u00f3n dos cementoblastos \u00e9 controvertido pero evidencias circunstanciais suxiren que un compo\u00f1ente epitelial pode facer que as c\u00e9lulas do fol\u00edculo dental se diferencien en cementoblastos, os cales se caracterizan por un incremento da s\u00faa lonxitude.\nO cemento que se comeza a formar nos 2/3 coronais da ra\u00edz \u00e9 acelular, pero cando os cementoblastos quedan atrapados en espazos (\"lagoas\") rodeados da matriz que segregaron, o cemento ch\u00e1mase celular ou cemento secundario e est\u00e1 presente s\u00f3 no terzo apical da ra\u00edz.\nUnha vez que o cementoblasto se encontra illado na matriz desta maneira, deixa de segregar matriz e conv\u00e9rtese en cementocito. Como o cemento non ten vasos sangu\u00edneos, os cementocitos dependen da difusi\u00f3n de nutrientes a trav\u00e9s do ligamento periodontal, e, como consecuencia, a maior\u00eda dos prolongamentos citoplasm\u00e1ticos desta c\u00e9lula est\u00e1n voltados para o ligamento."}
{"id": "216954", "revid": "4817", "url": "https://gl.wikipedia.org/wiki?curid=216954", "title": "Kosmos 320", "text": "Kosmos 320 (\u041a\u043e\u0441\u043c\u043e\u0441 320 en ruso), tam\u00e9n denominado DS-MO N\u00b02, foi un sat\u00e9lite artificial sovi\u00e9tico lanzado o 16 de xaneiro de 1970 mediante un foguete Kosmos 2I desde Kapustin Yar.\nCaracter\u00edsticas.\nKosmos 320 foi o segundo sat\u00e9lite da serie DS-MO, de dous que se lanzaron (o primeiro foi o Kosmos 149). Foi inxectado nunha \u00f3rbita inicial de 342\u00a0km de apoxeo e 240\u00a0km de perixeo, cunha inclinaci\u00f3n orbital de 48,5 graos e un per\u00edodo de 90,2 minutos.\nO sat\u00e9lite pesaba 300\u00a0kg e foi dese\u00f1ado para facer probas sobre sistemas de estabilizaci\u00f3n aerodin\u00e1micos no espazo, as\u00ed como experimentos con sistemas \u00f3pticos dirixidos \u00e1 predicci\u00f3n meteorol\u00f3xica. De forma id\u00e9ntica \u00f3 Kosmos 149, ti\u00f1a forma de cilindro de 6,5 m de longo e 1,2 m de di\u00e1metro, cunha c\u00fapula nun dos extremos e unha base anular da cal, mediante catro barras, sobresa\u00eda o estabilizador aerodin\u00e1mico de forma anular. O sistema de estabilizaci\u00f3n demostrou ser capaz de orienta-la nave cun erro de 5 graos. A orientaci\u00f3n do sat\u00e9lite pod\u00edase calcular con maior precisi\u00f3n grazas \u00f3s instrumentos cient\u00edficos de a bordo. O sistema de orientaci\u00f3n combinado coas medidas dos instrumentos permitiron correlacionar xeograficamente as medici\u00f3ns destes cunha precisi\u00f3n de entre 10 e 15\u00a0km na direcci\u00f3n do nadir..\nO sat\u00e9lite transmit\u00eda os datos a unha frecuencia de 90 MHz mediante unha antena situada na parte superior da base do mesmo. As temperaturas dos instrumentos eran controladas mediante term\u00f3metros de resistencia, cuxas medidas us\u00e1banse tanto para regula-la temperatura dos mesmos como para axusta-los datos obtidos polos instrumentos.\nKosmos 320 reentrou na atmosfera o 10 de febreiro de 1970, tras 25 d\u00edas en \u00f3rbita.\nInstrumentos.\nKosmos 320 levaba a bordo unha serie de instrumentos \u00f3pticos id\u00e9nticos \u00f3s de Kosmos 149 para observar a Terra:"}
{"id": "216955", "revid": "4817", "url": "https://gl.wikipedia.org/wiki?curid=216955", "title": "Cosmos 149", "text": ""}
{"id": "216956", "revid": "4817", "url": "https://gl.wikipedia.org/wiki?curid=216956", "title": "Cosmos 320", "text": ""}
{"id": "216957", "revid": "89787", "url": "https://gl.wikipedia.org/wiki?curid=216957", "title": "Ameloblasto", "text": "Os ameloblastos son c\u00e9lulas que est\u00e1n presentes s\u00f3 durante a formaci\u00f3n dos dentes, e que depositan o esmalte dentario, que \u00e9 a capa m\u00e1is externa e dura do dente.\nOs ameloblastos son c\u00e9lulas que segregan as prote\u00ednas do esmalte enamelina e ameloxenina que despois se mineralizar\u00e1n para formar o esmalte dos dentes, a substancia m\u00e1is dura do corpo humano. Cada ameloblasto \u00e9 de aproximadamente 4 micr\u00f3metros de di\u00e1metro, 40 de lonxitude e te\u00f1en secci\u00f3n hexagonal. Son, pois, c\u00e9lulas moi alongadas. O extremo secretor do ameloblasto acaba nunha proxecci\u00f3n similar a unha pir\u00e1mide de seis lados denominada prolongaci\u00f3n ou \"proceso de Tomes\", que est\u00e1 inclu\u00edda na matriz do esmalte. O \u00e1ngulo do proceso de Tomes \u00e9 significativo na orientaci\u00f3n dos bastonci\u00f1os ou prismas de esmalte que se forman. Os n\u00facleos celulares dos ameloblastos son el\u00edpticos e situados preto da base, e a maior\u00eda das mitocondrias est\u00e1n situadas entre o n\u00facleo e a base da c\u00e9lula, e por riba do n\u00facleo est\u00e1 o aparato de Golgi e o ret\u00edculo endoplasm\u00e1tico. Na zona do aparato de Golgi e na apical hai numerosos gr\u00e1nulos secretorios cos compo\u00f1entes glicoproteicos da matriz do esmalte. Form\u00e1ronse no aparato de Gogi e dir\u00edxense ao proceso de Tomes.\nOs ameloblastos derivan do tecido do epitelio oral de orixe ectod\u00e9rmica. A s\u00faa diferenciaci\u00f3n ten lugar a partir de preameloblastos como resultado de sinais qu\u00edmicos enviados polas c\u00e9lulas endomesenquimais da papila dental. Os ameloblastos s\u00f3 se far\u00e1n completamente funcionais despois de que os odontoblastos formen a primeira capa calcificada de dentina. Enriba desa dentina os ameloblastos depositan capas da matriz do esmalte. A medida que crece a cantidade de esmalte, os ameloblastos vanse retirando. A calcificaci\u00f3n da matriz do esmalte comeza na periferia dos bastonci\u00f1os de esmalte e contin\u00faa cara ao seu interior, e cando est\u00e1 completa permanece pouco material org\u00e1nico. Os ameloblastos controlan a composici\u00f3n i\u00f3nica e org\u00e1nica do esmalte. Axustan as s\u00faas actividades de secreci\u00f3n e resorci\u00f3n para manter unhas condici\u00f3ns favorables para a biomineralizaci\u00f3n. Cando o grosor e extensi\u00f3n do esmalte \u00e9 a definitiva, os ameloblastos conv\u00e9rtense en c\u00e9lulas pequenas cuboideas, elaboran a cut\u00edcula externa do esmalte e atr\u00f3fianse.\nA li\u00f1a celular ALC murina \u00e9 de orixe amelobl\u00e1stica.\nCiclo de vida dos ameloblastos.\nO ciclo de vida dos ameloblastos consta de seis estadios:"}
{"id": "216959", "revid": "89787", "url": "https://gl.wikipedia.org/wiki?curid=216959", "title": "Quico Comesa\u00f1a", "text": "Xos\u00e9 Enrique Comesa\u00f1a Pedreira, nado en Navia, Vigo, o 16 de xullo de 1962, \u00e9 un m\u00fasico galego.\nTraxectoria.\nMembro fundador do grupo Berrog\u00fcetto, do que segue a formar parte na actualidade, colaborou tam\u00e9n con Armegu\u00edn, F\u00eda na Roca e Ux\u00eda.\nMestre de guitarra na Escola da Vaca (Ferrol).\nTraballos discogr\u00e1ficos.\nTraballos publicados con Berrog\u00fcetto.\nInstrumentos: bouzouki, arpa c\u00e9ltica, mandolina, banjo e c\u00edtolas.\nTraballos publicados con Armegu\u00edn.\nInstrumentos: guitarra, arpa c\u00e9ltica e mandolina.\nTraballos publicados con F\u00eda na Roca.\nInstrumentos: Guitarra, bouzouki, arpa c\u00e9ltica, mandolina e banjo.\nTraballos publicados con Ux\u00eda.\nInstrumentos: Bouzouki e arpa c\u00e9ltica."}
{"id": "216961", "revid": "98629", "url": "https://gl.wikipedia.org/wiki?curid=216961", "title": "Fry (Futurama)", "text": "Philip J. Fry, tam\u00e9n co\u00f1ecido simplemente como Fry, \u00e9 un personaxe ficticio e o protagonista de \"Futurama\", unha serie de animaci\u00f3n para televisi\u00f3n creada por Matt Groening e David X. Cohen. Na versi\u00f3n orixinal a s\u00faa voz pona Billy West.\nHistoria.\nFry \u00e9 un rapaz inmaturo que traballaba coma repartidor de pizza que foi conxelado na madrugada do d\u00eda de Aninovo de 2000 antes da fin das badaladas, despertando durante o Fin de Ano de 2999. Obt\u00e9n un emprego coma repartidor en Planet Express, unha empresa propiedade do seu familiar m\u00e1is achegado, o profesor Hubert Farnsworth. Est\u00e1 namorado de Leela dende o primeiro episodio, sendo ademais, como consecuencia de certas medidas que toma no episodio \"Roswell que remata ben\", o seu propio av\u00f3."}
{"id": "216962", "revid": "25871", "url": "https://gl.wikipedia.org/wiki?curid=216962", "title": "Philip J. Fry", "text": ""}
{"id": "216965", "revid": "89787", "url": "https://gl.wikipedia.org/wiki?curid=216965", "title": "Alberto Junior Rodr\u00edguez", "text": "Alberto Junior Rodr\u00edguez Valdelomar, nado o 31 de marzo de 1984 en Lima, \u00e9 un futbolista peruano. Xoga de defensa e o seu actual equipo \u00e9 o Rio Ave FC."}
{"id": "216967", "revid": "88215", "url": "https://gl.wikipedia.org/wiki?curid=216967", "title": "H\u00e9ctor Font", "text": "H\u00e9ctor Font Romero, nado en Vila-real (Castell\u00f3) o 15 de xu\u00f1o de 1984, \u00e9 un futbolista espa\u00f1ol que actualmente xoga como centrocampista.\nTraxectoria.\nComezou a s\u00faa carreira no Villarreal CF (2002\u20132006), facendo o seu debut na Primeira Divisi\u00f3n, con tan s\u00f3 dezaoito anos, o 15 de xu\u00f1o de 2003 (RCD Espa\u00f1ol 2 - Villarreal CF 2). Esa tempada participou en dous encontros co primeiro equipo. A tempada seguinte, a 2003\u201304, \u00e9 cedido ao Ciudad de Murcia da Segunda Divisi\u00f3n, co que realiza unha gran tempada, xogando 38 partidos e marcando dous goles. Ao finalizar a s\u00faa experiencia no equipo murciano, regresa a Villarreal.\nO xogador pasa tres tempadas m\u00e1is no equipo do submarino amarelo, co que ga\u00f1a d\u00faas Copa Intertoto e disputa 54 partidos, marcando 3 goles. Tam\u00e9n participou durante a s\u00faa etapa no conxunto amarelo en 11 partidos da Copa da UEFA 2004\u201305, marcando dous goles, e en 4 partidos da Liga de Campi\u00f3ns 2005\u201306. Fichou polo CA Osasuna en xullo de 2006, club que abandonou en 2009. O balance no conxunto navarro foi de 69 partidos disputados en tres campa\u00f1as e 3 goles marcados.\nPara a tempada 2009\u201310 fichou polo Real Valladolid, sendo unha tempada negativa tanto para o club, que descende a Segunda, como para el, que tan s\u00f3 disputa 10 partidos co club de Valladolid. A tempada 2010\u201311 a disputa no Xerez CD, realizando unha aceptable campa\u00f1a, disputando un total de 29 partidos e marcando un gol. No mercado estival da tempada 2011-12 fichou polo Recreativo de Huelva, da Segunda Divisi\u00f3n, club no que tan s\u00f3 disputou dous partidos por desavinzas co seu adestrador. Debido a isto, decide abandonar o Decano.\nNo mercado de inverno ficha polo FC Cartagena, club da Segunda Divisi\u00f3n, cuxo obxectivo era o ascenso \u00e1 Primeira Divisi\u00f3n e no que finalmente se cambian os obxectivos marcados a principios de tempada e p\u00e1sase a loitar pola permanencia na categor\u00eda. No seu contraro figuraba a renovaci\u00f3n autom\u00e1tica do seu contrato por unha tempada m\u00e1is se a permanencia era conseguida. Isto non se produciu, xa que a falta de d\u00faas xornadas consumouse o descenso do cadro de xogadores m\u00e1is caro at\u00e9 a data do f\u00fatbol cartaxeneiro."}
{"id": "216968", "revid": "5132", "url": "https://gl.wikipedia.org/wiki?curid=216968", "title": "H\u00e9ctor Font Romero", "text": ""}
{"id": "216969", "revid": "85894", "url": "https://gl.wikipedia.org/wiki?curid=216969", "title": "Igrexa de Santa Mar\u00eda a Real de Entrimo", "text": "A igrexa de Santa Mar\u00eda a Real de Entrimo \u00e9 un templo relixioso situado na vila de Entrimo (provincia de Ourense). De estilo barroco churrigueresco, non se atopan datos fidedignos sobre a s\u00faa construci\u00f3n a\u00ednda que se estima que terminou \u00f3 redor do ano 1739.\nHistoria.\nA\u00ednda que non se disp\u00f3n de documentaci\u00f3n fidedigna, parece que as obras de cantar\u00eda da igrexa foron terminadas en 1739 sendo abade Agust\u00edn Leboso, e que foi erixida polo Rei coa colaboraci\u00f3n do pobo, como testemu\u00f1a o escudo real posto encima da fachada principal. Curiosamente o escudo conta coa aguia dos Austria a pesar de que os Borb\u00f3n xa estaban a reinar, o que fai pensar nunha reconstruci\u00f3n posterior.\nSempre tivo o t\u00edtulo de abad\u00eda que a\u00ednda se conserva no arquivo e no selo parroquial.\nDescrici\u00f3n.\nO corpo da igrexa \u00e9 de planta de cruz latina de 45 por 20 metros, con tres naves separadas por oito pilastras e un coro enriba das primeiras cubrindo a entrada principal. Os tramos da b\u00f3veda son de crucer\u00eda e as naves laterais te\u00f1en xunto o cruceiro d\u00faas capelas semicirculares.\nAs diferenzas das fachadas entre si, coa torre e o interior do templo, fan supor que eses elementos corresponden a datas distintas e proxectos diferentes.\nA fachada tallada en granito fino dos montes de Entrimo, ten forma dun retablo e organ\u00edzase en catro corpos, enmarcados por pilastras. O primeiro centrado na porta, en arco moldurado de medio punto, adornado con cabezas de anxos e flanqueado por tres pares de columnas: salom\u00f3nicas lisas na parte superior do fuste as primeiras e estriadas os outros dous pares. O segundo corpo ten un fornelo coa imaxe en pedra da Virxe da Asunci\u00f3n e catro pares de columnas salom\u00f3nicas enlazadas con talos de vi\u00f1as e froitos das mesmas. No centro do terceiro corpo hai un panel da Sant\u00edsima Trindade, co Esp\u00edrito Santo en forma de pomba e o Pai e o Fillo en figuras humanas portando unha coroa destinada \u00e1 Virxe Mar\u00eda. A ambos os dous lados hai catro pares de columnas salom\u00f3nicas como as do segundo corpo. O cuarto corpo \u00e9 un ancho friso rematado por un front\u00f3n partido, destac\u00e1ndose no medio o escudo de Espa\u00f1a coa aguia bic\u00e9fala, sendo a decoraci\u00f3n de marcos e motivos de follas, coroado con tres estatuas de anxos tocando instrumentos de corda que ocupan o podio e os \u00e1ngulos do front\u00f3n.\nA fachada cobre soamente a nave central do templo, sendo os corpos laterais de perpia\u00f1os salvo a parte de arriba, na que levan unha franxa de remu\u00ed\u00f1os cun gran tri\u00e1ngulo de decoraci\u00f3n de follas nos que se apoian senllos pin\u00e1culos cunhas b\u00f3las que chegan at\u00e9 a base do front\u00f3n.\nA torre de vinte e cinco metros de altura est\u00e1 datada no ano 1727 como campanario, ten \u00f3 redor unha balconada de pedra con remate de pin\u00e1culos, tambor e c\u00fapula hemisf\u00e9rica cunha p\u00eda bautismal na s\u00faa base. Unhas escaleiras que comezan no adro, levan \u00f3 corpo de camp\u00e1s, contemplando dende al\u00ed unha bela panor\u00e1mica do pobo e dos seus arredores.\nConta con outras d\u00faas fachadas laterais; a do sur \u00e9 do tipo retablo, en dous corpos e un front\u00f3n, enmarc\u00e1ndose a porta entre dous pares de columnas de fuste liso. Vemos a imaxe de San Xos\u00e9 enmarcada nun par de columnas salom\u00f3nicas e outras d\u00faas estriadas, con tres esculturas haxiogr\u00e1ficas e d\u00faas g\u00e1rgolas con figuras mitol\u00f3xicas. Na do norte hai enriba da porta unha imaxe do Salvador en tama\u00f1o natural, resolv\u00e9ndose a fachada cunha gran sobriedade de aire compostel\u00e1n, rematada en sectores curvos.\nPartindo das fachadas norte e sur, e sostida en cada arranque por unha figura humana, rodea as naves exteriores un fermoso friso de follaxes e cord\u00f3n. A cuberta da nave central \u00e9 m\u00e1is alta que a dos laterais para recibir a luz e o cruceiro \u00e9 m\u00e1is alto que a nave central e a parte absidal. Enriba deste cruceiro el\u00e9vase un corpo exterior de media laranxa, rematada cunha lanterna das que fixeron escola nos s\u00e9culos en que se desenvolveron as obras.\nNa Igrexa hai seis retablos de distintas feituras e o altar de Cristo crucificado coa Virxe das Dores. No altar o Ecce Homo, que antes foi Nazareno, aseg\u00farase que foi inspirado, dirixido e pagado do seu patrimonio particular polo cardeal Quevedo.\nO adro de perpia\u00f1os \u00f3 redor do templo rem\u00e1tase cun V\u00eda Crucis, algunhas das art\u00edsticas cruces xa foron rotas polos v\u00e1ndalos.\nCitas.\nO templo aparece citado nun texto do poeta galego Manuel Amor Meil\u00e1n, nuns apuntamentos hist\u00f3ricos sobre Xelmirez: \"Ilmo Sr.: A Igrexa de Entrimo mereceu noutros tempos ser unha nena consentida de Cardeais, Bispos e Escritores. Agora est\u00e1 triste, chora, sente morri\u00f1a daqueles amores; por Deus fac\u00e9delle alg\u00fan mimo, fac\u00e9delle algunha caricia.\""}
{"id": "216970", "revid": "23204", "url": "https://gl.wikipedia.org/wiki?curid=216970", "title": "Stanley Tucci", "text": "Stanley Tucci, nado o 11 de novembro de 1960 en Peekskill, Nova York, \u00e9 un actor, guionista, produtor e director estadounidense."}
{"id": "216971", "revid": "98629", "url": "https://gl.wikipedia.org/wiki?curid=216971", "title": "David Morse", "text": "David Bowditch Morse, nado o 11 de outubro de 1953 en Hamilton, Massachusetts, \u00e9 un actor, cantante, director televisivo e escritor estadounidense."}
{"id": "216972", "revid": "56817", "url": "https://gl.wikipedia.org/wiki?curid=216972", "title": "Brent Spiner", "text": "Brent Jay Spiner, nado o 2 de febreiro de 1949 en Houston, Texas, \u00e9 un actor estadounidense."}
{"id": "216974", "revid": "15490", "url": "https://gl.wikipedia.org/wiki?curid=216974", "title": "Jamie Foxx", "text": "Eric Marlon Bishop, m\u00e1is co\u00f1ecido polo seu nome art\u00edstico Jamie Foxx, nado o 13 de decembro de 1967 en Terrell, Texas, \u00e9 un actor, c\u00f3mico e cantante estadounidense."}
{"id": "216975", "revid": "47401", "url": "https://gl.wikipedia.org/wiki?curid=216975", "title": "Philip Baker Hall", "text": "Philip Baker Hall, nado en Toledo, Ohio, o 10 de setembro de 1931 o 12 de xu\u00f1o de 2021, foi un actor estadounidense.\nTraxectoria.\nHall naceu en Toledo, Ohio. A s\u00faa nai foi Alice Birdene (de solteira McDonald), e o seu pai, William Alexander Hall, traballador dunha f\u00e1brica de Montgomery, Alabama. Asistiu \u00e1 Universidade de Toledo. Traballou en Alema\u00f1a como tradutor para o Ex\u00e9rcito dos Estados Unidos e como profesor de instituto. Traballou en produci\u00f3ns de Off Broadway e de Broadway en Nova York.\nTras debutar en \"Cowards\", uniuse ao Los Angeles Theatre Center. O seu primeiro papel en televisi\u00f3n foi nun episodio de \"Good Times\". Hall interpretou m\u00e1is de 200 papeis desde 1977, entre eles o de Richard Nixon no filme dunha personaxe \"Secret Honor\". Durante a d\u00e9cada de 1980 participou en varios filmes en papeis secundarios, inclu\u00eddos \"Nothing in Common\", \"Midnight Run\", \"Say Anything...\" e \"Ghostbusters II\". Interpretou un detective na procura dunha carreira literaria en varios episodios da serie \"Seinfeld\". A s\u00faa primeira aparici\u00f3n na serie foi gabada como un dos mellores actores convidados da serie, e deulle m\u00e1is traballos.\nHall protagonizou a curtametraxe de Paul Thomas Anderson \"Cigarettes &amp; Coffee\", que logo adaptou na s\u00faa longametraxe debut \"Hard Eight\". Hall foi candidato ao Independent Spirit ao mellor actor. Posteriormente apareceu noutros filmes de Anderson, \"Boogie Nights\" e \"Magnolia\". Tam\u00e9n compartiu pantalla con Philip Seymour Hoffman en catro filmes.\nHall faleceu o 12 de xu\u00f1o de 2022, aos noventa anos.\nVida persoal.\nHall tivo dous fillos coa s\u00faa primeira esposa, Dianne Lewis. Casou posteriormente con Holly Wolfle, e tivo d\u00faas fillas, Adella e Anna."}
{"id": "216976", "revid": "35560", "url": "https://gl.wikipedia.org/wiki?curid=216976", "title": ".in", "text": ".in \u00e9 o Dominio de Nivel Superior xeogr\u00e1fico (ccTLD) para India."}
{"id": "216977", "revid": "35560", "url": "https://gl.wikipedia.org/wiki?curid=216977", "title": ".je", "text": ".je \u00e9 o Dominio de Nivel Superior xeogr\u00e1fico (ccTLD) para Illa de Jersey."}
{"id": "216979", "revid": "4817", "url": "https://gl.wikipedia.org/wiki?curid=216979", "title": "DS-MT", "text": "DS-MT foi o nome dun modelo de sat\u00e9lites artificiais sovi\u00e9tico adicado \u00f3 desenvolvemento de sistemas de orientaci\u00f3n el\u00e9ctrica no espazo.\nEn total lanz\u00e1ronse tres sat\u00e9lites da serie DS-MT: o DS-MT N\u00ba1 o 1 de xu\u00f1o de 1963 (que non chegou a entrar en \u00f3rbita por un problema do foguete lanzador), o DS-MT N\u00ba2 (Kosmos 31) o 6 de xu\u00f1o de 1964 e o DS-MT N\u00ba3 (Kosmos 51) o 9 de decembro do mesmo ano."}
{"id": "216980", "revid": "15490", "url": "https://gl.wikipedia.org/wiki?curid=216980", "title": "Jon Voight", "text": "Jonathan Vincent \"Jon\" Voight, nado o 29 de decembro de 1938 en Yonkers, Nova York, \u00e9 un actor estadounidense. Na s\u00faa carreira ga\u00f1ou un Oscar de catro nomeamentos, e ga\u00f1ou catro Globos de Ouro de dez nomeamentos. Voight \u00e9 pai dos actores Angelina Jolie e James Haven.\nVoight adacou a fama a finais dos anos 1960 coa s\u00faa interpretaci\u00f3n no filme \"Cowboy de medianoite\" (1969). Durante os anos 1970 converteuse nunha estrela de Hollywood coas s\u00faas actuaci\u00f3ns en \"Deliverance\" (1972), \"O regreso\" (1978), polo que ga\u00f1ou un Oscar ao mellor actor, e \"O campi\u00f3n\" (1979).\nMalia que a s\u00faa carreira frenou nos anos 1980s, recibiu boas cr\u00edticas no papel de ladr\u00f3n de bancos en \"Runaway Train\" (1985). Durante a d\u00e9cada dos 1990, protagonizou o filme \"The Rainmaker\" (1997)."}
{"id": "216981", "revid": "89787", "url": "https://gl.wikipedia.org/wiki?curid=216981", "title": "Bender (Futurama)", "text": "Bender Bending Rodr\u00edguez, (\"Bender Dobrador Rodr\u00edguez\", tam\u00e9n co\u00f1ecido simplemente como Bender), \u00e9 un personaxe ficticio de \"Futurama\", unha serie de animaci\u00f3n para televisi\u00f3n creada por Matt Groening e David X. Cohen. Na versi\u00f3n orixinal a s\u00faa voz pona John DiMaggio.\nHistoria.\nBender \u00e9 un robot alcoh\u00f3lico, fumador, clept\u00f3mano, mis\u00e1ntropo, egoc\u00e9ntrico e cun alto temperamento. Orixinariamente est\u00e1 programado para dobrar e m\u00e1is tarde \u00e9 designado como coci\u00f1eiro da nave de Planet Express e asistente de vendas. Os seus so\u00f1os son ser un famoso Chef ou un cantante de m\u00fasica folk. Fry \u00e9 o seu compa\u00f1eiro de apartamento. Cabe resaltar que foi fabricado en M\u00e9xico."}
{"id": "216982", "revid": "25871", "url": "https://gl.wikipedia.org/wiki?curid=216982", "title": "Bender Bending Rodr\u00edguez", "text": ""}
{"id": "216983", "revid": "89787", "url": "https://gl.wikipedia.org/wiki?curid=216983", "title": "Leela (Futurama)", "text": "Turanga Leela, tam\u00e9n co\u00f1ecida simplemente como Leela, \u00e9 un personaxe ficticio de \"Futurama\", unha serie de animaci\u00f3n para televisi\u00f3n creada por Matt Groening e David X. Cohen. Na versi\u00f3n orixinal a s\u00faa voz pona Katey Sagal.\nHistoria.\nLeela \u00e9 a competente capit\u00e1 da nave de Planet Express cun s\u00f3 ollo. Abandonada dende pequena pasou toda a s\u00faa infancia nun orfanato pensando que era unha orfa extraterrestre co desexo de co\u00f1ecer as s\u00faas orixes. Por\u00e9n, m\u00e1is tarde d\u00e1se conta de que \u00e9 filla duns mutantes de sumidoiro. Antes de converterse en capit\u00e1 traballaba no laboratorio criox\u00e9nico onde co\u00f1eceu a Fry, o cal namorouse dela."}
{"id": "216984", "revid": "5863", "url": "https://gl.wikipedia.org/wiki?curid=216984", "title": "Carmen Conde", "text": "Carmen Conde Abell\u00e1n nada en Cartaxena o 15 de agosto de 1907 e finada en Madrid o 8 de xaneiro de 1996, foi unha mestra, poeta e narradora espa\u00f1ola. En 1931 fundou, xunto con Antonio Oliver Belm\u00e1s, a primeira Universidade Popular de Cartaxena. Foi a primeira acad\u00e9mica de n\u00famero da Real Academia Espa\u00f1ola; pronunciou o seu discurso de entrada en 1979.\nTraxectoria.\n\u00d3s seis anos trasladouse coa s\u00faa familia a Melilla, onde viviu at\u00e9 1920. As memorias desta \u00e9poca est\u00e1n recollidas en \"Empezando La vida\". En 1923, aprobou unhas oposici\u00f3ns para Auxiliar da Sala de Delineaci\u00f3n da Sociedad Espa\u00f1ola de Construcci\u00f3n Naval e comezou a traballar, iniciando a s\u00faa colaboraci\u00f3n coa prensa local un ano m\u00e1is tarde. \u00d3s 19 anos comezou Maxisterio na Escola Normal de Mestras de Murcia.\nUn ano despois, en 1927, co\u00f1eceu \u00f3 poeta Antonio Oliver Belm\u00e1s e formalizaron as s\u00faas relaci\u00f3ns. Ela publica en \"Lei: (entregas de capricho)\", e en 1928 en \"Obra en marcha: diario po\u00e9tico\", as minoritarias revistas de Juan Ram\u00f3n Jim\u00e9nez. En 1929 escribe a s\u00faa cuarta obra, \"Brocal\", terminando os seus estudos de Maxisterio na Escola Normal de Albacete o ano 1930. Un ano m\u00e1is tarde, o 5 de decembro de 1931 casan para crear a primeira Universidade Popular de Cartaxena. En 1933, ambos fundan a revista \"Presencia\", \u00f3rgano da Universidade Popular, instituci\u00f3n que tam\u00e9n conta con biblioteca de adultos, biblioteca infantil, cinema educativo, conferencias, excursi\u00f3ns, exposici\u00f3ns de arte etc., auxiliados polo Padroado de Misi\u00f3ns Pedag\u00f3xicas. Carmen traballa como mestra na Escola Nacional de P\u00e1rvulos en \"El Ret\u00e9n\".\nEn 1934 Carmen Conde publica \"J\u00fabilos\", prologado por Gabriela Mistral e ilustrado por Norah Borges. Traballa como Inspectora-Celadora de Estudos do Orfanato de \"El Pardo\", ata que dimite en 1935. Neste ano, os esposos colaboran con xornais nacionais, como \"El Sol\", e tam\u00e9n con publicaci\u00f3ns seriadas hispanoamericanas.\nEn 1936 a autora co\u00f1ece a Amanda Junquera, esposa do catedr\u00e1tico de Historia Espa\u00f1ola Cayetano Alc\u00e1zar Molina, coa que manter\u00e1 unha relaci\u00f3n amorosa homosexual segundo afirmou, entre outros, Jos\u00e9 Lu\u00eds Ferris na biograf\u00eda que escribiu sobre a escritora: \"Carmen Conde: vida pasi\u00f3n y verso de una escritora olvidada\". O investigador chega afirmar que tanto a vida como a obra da poeta \"se van a ver definidas por esa batalla interior que Carmen hubo de librar hasta el final de sus d\u00edas, una lucha \u00edntima, secreta acaso, entre las sombras del pasado y el presente junto a Amanda Junquera\".\n\u00d3 comezar a Guerra Civil, Oliver \u00fanese \u00f3 ex\u00e9rcito republicano \u00e1 fronte da Emisora Radio Fronte Popular n. 2. Carmen s\u00e9guelle por varias cidades de Andaluc\u00eda, pero regresa a Cartaxena para coidar da s\u00faa nai. O estalido da Guerra fai que en xullo de 1936 renunciasen \u00f3 proxecto de acudir \u00e1 invitaci\u00f3n de Gabriela Mistral (ent\u00f3n C\u00f3nsul de Chile en Lisboa), antes de viaxar a Francia e B\u00e9lxica, para estudar as instituci\u00f3ns de cultura popular naqueles pa\u00edses, para o que Carmen obtivera unha pensi\u00f3n. Tam\u00e9n na Facultade de Letras de Valencia segue cursos e aproba oposici\u00f3ns a Bibliotecas, a\u00ednda que non chega a exercer. \u00d3 rematar a Guerra, Oliver vive reclu\u00eddo en Murcia en casa da s\u00faa irm\u00e1; Carmen inst\u00e1lase en El Escorial en casa duns amigos, o Alc\u00e1zar. Para comunicarse co seu marido v\u00e1lese do seu amigo Jos\u00e9 Ballester Nicol\u00e1s, director da \"La Verdad\" e funcionario de Correos.\nA d\u00e9cada de 1940 foi literariamente moi produtiva para ambos; ela utiliza como pseud\u00f3nimos Magdalena Noguera, Florentina del Mar e outros. Imparten cursos para estranxeiros, pronuncian conferencias... En 1941, Carmen inst\u00e1lase na r\u00faa Wellingtonia de Madrid, nun inmoble propiedade de Vicente Aleixandre, que reside na planta baixa. Desde 1944 a 1951, colabora en Radio Nacional de Espa\u00f1a. Por fin, o matrimonio pode reunirse en 1945, residindo na Pensi\u00f3n Valls da madrile\u00f1a r\u00faa Goya, xunto coa nai de Carmen, ata que en 1949 pasan a vivir no que ser\u00e1 o domicilio familiar, na r\u00faa Ferraz. Ela enc\u00e1rgase da asesor\u00eda literaria da Editorial Alhambra, colabora na Secci\u00f3n Bibliogr\u00e1fica do CSIC e na Secci\u00f3n de Publicaci\u00f3ns da Universidade Central de Madrid. Estes anos publica algunhas das s\u00faas obras po\u00e9ticas m\u00e1is importantes: \"Ansia de la Gracia\", \"Mujer sin Ed\u00e9n\"...\nNo ano 1956, o matrimonio xestiona a cesi\u00f3n \u00f3 Ministerio de Educaci\u00f3n Nacional do arquivo de Rub\u00e9n Dar\u00edo, que estaba en poder da s\u00faa \u00faltima compa\u00f1eira, Francisca S\u00e1nchez.\nO 28 de xullo de 1968 morre Antonio Oliver, promocionando a s\u00faa esposa tres anos m\u00e1is tarde a edici\u00f3n das obras completas do seu marido. No ano 1978 \u00e9 elixida acad\u00e9mica de n\u00famero da Real Academia Espa\u00f1ola, ocupando a cadeira de brazos \"k\", pronunciando o 28 de xaneiro de 1979 o discurso de ingreso na Academia, \"Poes\u00eda ante el tiempo y la inmortalidad\".\nA partir do ano 1982 e a pesar da continuidade no seu labor creador, comezan a manifest\u00e1rselle os primeiros s\u00edntomas do Alzeheimer. A\u00ednda as\u00ed, non deixa de conceder entrevistas, participar en programas de radio etc. Mesmo en 1987 recibe o Premio Nacional de Literatura infantil e xuvenil por \"Canciones de nana y desvelo\".\nNos \u00faltimos anos da s\u00faa vida entre 1992 e 1996, viv\u00eda nunha residencia en Majadahonda. En setembro de 1992 redacta o seu testamento legando \u00f3 concello de Cartaxena, a s\u00faa cidade natal, a totalidade da s\u00faa obra literaria e a do seu marido. Os mandatarios da escritora, en virtude do poder outorgado pola mesma, formalizan un convenio que regula a doaz\u00f3n deste legado cultural, cuxo texto definitivo se aproba en 1994. Coa misi\u00f3n de velar polo bo funcionamento e cumprimento dos fins da doaz\u00f3n, as\u00ed como o fomento das personalidades de Carmen Conde e Antonio Oliver e as s\u00faas obras, o Concello de Cartaxena comprom\u00e9tese neste Convenio a crear o Padroado Municipal Carmen Conde-Antonio Oliver, que se constit\u00fae en 1995; ese mesmo ano inaug\u00farase o Museo."}
{"id": "216985", "revid": "25871", "url": "https://gl.wikipedia.org/wiki?curid=216985", "title": "Turanga Leela", "text": ""}
{"id": "216986", "revid": "1131", "url": "https://gl.wikipedia.org/wiki?curid=216986", "title": "Carmen Conde Abell\u00e1n", "text": ""}
{"id": "216989", "revid": "25871", "url": "https://gl.wikipedia.org/wiki?curid=216989", "title": "Profesor Farnsworth", "text": "Profesor Hubert J. Farnsworth, tam\u00e9n co\u00f1ecido simplemente como Profesor, \u00e9 un personaxe ficticio de \"Futurama\", unha serie de animaci\u00f3n para televisi\u00f3n creada por Matt Groening e David X. Cohen. Na versi\u00f3n orixinal a s\u00faa voz pona Billy West.\nHistoria.\nNado o 9 de abril de 2841, ten 167 anos. \u00c9 o t\u00e1tara (x30) sobri\u00f1o de Fry e polo tanto o seu familiar m\u00e1is achegado na \u00e9poca. Farnsworth fundou a empresa Planet Express e foi inventor de m\u00faltiples cousas. Ten ademais o seu propio clon creado para ser o seu sucesor, Cubert Farnsworth, \u00f3 cal trata coma un fillo."}
{"id": "216994", "revid": "25871", "url": "https://gl.wikipedia.org/wiki?curid=216994", "title": "Profesor Hubert J. Farnsworth", "text": ""}
{"id": "216995", "revid": "25871", "url": "https://gl.wikipedia.org/wiki?curid=216995", "title": "Profesor Hubert Farnsworth", "text": ""}
{"id": "216996", "revid": "61897", "url": "https://gl.wikipedia.org/wiki?curid=216996", "title": "Amy Wong", "text": "Amy Wong \u00e9 un personaxe ficticio de \"Futurama\", unha serie de animaci\u00f3n para televisi\u00f3n creada por Matt Groening e David X. Cohen. Na versi\u00f3n orixinal a s\u00faa voz pona Lauren Tom.\nHistoria.\nAmy \u00e9 unha moza incribelmente rica, guapa e simp\u00e1tica; mais tam\u00e9n trapalleira e inocente, e con ela, o Planet Express \u00e9 moi propenso a ter accidentes. \u00c9 unha estudante de enxe\u00f1er\u00eda na Universidade de Marte e herdeira do hemisferio occidental dese planeta. A pesar de nacer en Marte, \u00e9 de etnia chinesa, propensa a maldicir en canton\u00e9s e falar xerga do s\u00e9culo XXXI. Os seus pais son Leo e Inez Wong. Inicialmente semella algo promiscua, mais logo desenvolve unha longa relaci\u00f3n con Kif Kroker."}
{"id": "216997", "revid": "89787", "url": "https://gl.wikipedia.org/wiki?curid=216997", "title": "Hermes Conrad", "text": "Hermes Conrad \u00e9 un personaxe ficticio de \"Futurama\", unha serie de animaci\u00f3n para televisi\u00f3n creada por Matt Groening e David X. Cohen. Na versi\u00f3n orixinal a s\u00faa voz pona Phil LaMarr.\nHistoria.\nHermes \u00e9 un bur\u00f3crata xamaicano cun don especial para arquivar. \u00c9 o contable de Planet Express, con nivel 37 (\u00e9 ascendido do 34 durante a serie) dentro dos bur\u00f3cratas, presumindo moitas veces diso. Participou nas Olimp\u00edadas de 2980 na modalidade de limbo. Est\u00e1 casado con LaBarbara e ten un fillo de 12 anos, Dwight."}
{"id": "216998", "revid": "23204", "url": "https://gl.wikipedia.org/wiki?curid=216998", "title": "Jack Black", "text": "Thomas Jacob \"Jack\" Black, nado o 28 de agosto de 1969 en Santa Monica (California), \u00e9 un actor, c\u00f3mico, e m\u00fasico estadounidense. \u00c9 membro de Tenacious D.\nTraxectoria.\n\u00c9 fillo da enxe\u00f1eira aeroespacial Judith Love Cohen e medio irm\u00e1n do enxe\u00f1eiro e cient\u00edfico Neil Siegel. Black viviu na s\u00faa cidade natal ata que os seus pais se separaron cando el ti\u00f1a dez anos e foi vivir co seu pai a Culver City. En 1982 apareceu nun anuncio de televisi\u00f3n e a partir 1991 comezou a ter papeis secundarios en diversos programas de televisi\u00f3n."}
{"id": "216999", "revid": "5863", "url": "https://gl.wikipedia.org/wiki?curid=216999", "title": "Zona econ\u00f3mica exclusiva", "text": "A zona econ\u00f3mica exclusiva (ZEE) ou o mar patrimonial \u00e9 unha faixa mar\u00edtima de 200 millas (370,4\u00a0km) m\u00e1is al\u00f3 da \"li\u00f1a base\" costeira (augas interiores). O seu baseamento est\u00e1 na Convenci\u00f3n das Naci\u00f3ns Unidas sobre o Dereito no Mar de 1982.\nNo caso de Galiza as \"augas interiores\" son as r\u00edas e a extensi\u00f3n m\u00e1is pr\u00f3xima de auga que queda entre os puntos m\u00e1is afastados da costa unidos entre si. Dende esa li\u00f1a base de costa as seguintes 12 millas (22,2\u00a0km) son as chamadas \"augas territoriais\". As doce millas seguintes a elas son as chamadas \"augas adxacentes\". Na fixaci\u00f3n destas faixas non se te\u00f1en en conta os baixos, rochas ou pequenas illas non habitables afastadas da costa e sen poboaci\u00f3n (artigo 121). A li\u00f1a de costa est\u00e1 delimitada pola baixamar segundo se indica nas cartas n\u00e1uticas, artigo 5 da Convenci\u00f3n do Mar.\nZona econ\u00f3mica exclusiva en Galiza.\nA ZEE en Galiza equivale a 7,8 veces a s\u00faa superficie e sup\u00f3n preto do 30% da ZEE de Espa\u00f1a. Limita con d\u00faas fronteiras nacionais: Francia e Portugal, e co Oc\u00e9ano Atl\u00e1ntico (mar aberto).\nA separaci\u00f3n con Francia est\u00e1 no l\u00edmite entre Galiza e Asturias, en Ribadeo e non chega a 200 millas. E no sur no Mi\u00f1o con Portugal. Nesta zona a ZEE de Galiza ten 200 millas e incluso m\u00e1is contando a plataforma continental estendida sobre a que o Goberno de Espa\u00f1a reclama a s\u00faa soberan\u00eda. Esta posibilidade de estender a reclamaci\u00f3n territorial m\u00e1is al\u00e1 das 200 millas, pola existencia de plataforma continental, \u00e9 o que xerou conflitos como a Guerra do flet\u00e1n con Canad\u00e1 en 1995. A xesti\u00f3n e administraci\u00f3n da ZEE corresponde ao Goberno de Espa\u00f1a.\nDereitos nacionais.\nA ZEE d\u00e1lle o dereito de soberan\u00eda ao estado para explorar, administrar, conservar e explotar os recursos naturais (artigo 56) inclu\u00edda a explotaci\u00f3n enerx\u00e9tica como no caso do Gran Burato ou na e\u00f3lica off-shore.\nDereitos internacionais.\nT\u00f3dolos estados, te\u00f1an ou non litoral, te\u00f1en os seguintes dereitos na ZEE:"}
{"id": "217000", "revid": "23204", "url": "https://gl.wikipedia.org/wiki?curid=217000", "title": "Oroonoko", "text": "Oroonoko \u00e9 unha novela curta da escritora brit\u00e1nica Aphra Behn, que foi publicada en lingua inglesa en 1688. Foi traducida ao galego por Marif\u00e9 Gonz\u00e1lez, e publicada por Editorial Hugin e Munin en 2012.\nCaracter\u00edsticas.\nA obra, cuxo protagonista \u00e9 un africano escravizado e levado a Suriname durante a d\u00e9cada de 1660, conta unha tr\u00e1xica relaci\u00f3n amorosa que, aparentemente, foi inspirada nas viaxes que a propia autora fixo \u00e1s colonias suramericanas. Adoita afirmarse que Behn foi a primeira inglesa que se dedicou profesionalmente \u00e1 composici\u00f3n de novelas e pezas teatrais. \"Oroonoko\" c\u00f3ntase entre as m\u00e1is antigas novelas da lingua inglesa, e describe ben o sistema escravista da \u00e9poca."}
{"id": "217001", "revid": "23204", "url": "https://gl.wikipedia.org/wiki?curid=217001", "title": "Emilio Estevez", "text": "Emilio Estevez, nado o 12 de maio de 1962 en Staten Island, Estado de Nova York, \u00e9 un actor, director, guionista, produtor e actor de dobraxe estadounidense. Emilio Estevez \u00e9 o fillo do actor de orixe galega Martin Sheen (nado como Ram\u00f3n Est\u00e9vez) e a artista irlandesa Janet Templeton. Os seus irm\u00e1ns son Ramon Estevez, Charlie Sheen (nado como Carlos Estevez), Natasha Prasaud Estevez e Ren\u00e9e Estevez."}
{"id": "217002", "revid": "25871", "url": "https://gl.wikipedia.org/wiki?curid=217002", "title": "Zoidberg", "text": "Doutor John A. Zoidberg, tam\u00e9n co\u00f1ecido simplemente como Zoidberg, \u00e9 un personaxe ficticio de \"Futurama\", unha serie de animaci\u00f3n para televisi\u00f3n creada por Matt Groening e David X. Cohen. Na versi\u00f3n orixinal a s\u00faa voz pona Billy West.\nHistoria.\n\u00c9 un extraterrestre semellante a unha lagosta. \u00c9 un m\u00e9dico procedente do planeta Decapod 10. Autoprocl\u00e1mase experto en humanos a pesar de que os seus co\u00f1ecementos de anatom\u00eda humana son m\u00e1is ben limitados. Proporciona coidados m\u00e9dicos incompetentes \u00e1 tripulaci\u00f3n do Planet Express."}
{"id": "217003", "revid": "25871", "url": "https://gl.wikipedia.org/wiki?curid=217003", "title": "Doutor Zoidberg", "text": ""}
{"id": "217004", "revid": "89787", "url": "https://gl.wikipedia.org/wiki?curid=217004", "title": "Biblos Clube de Lectores", "text": "Biblos Clube de Lectores \u00e9 un club de lectura as\u00ed como unha editorial galega con sede en Oza-Cesuras. Carmela Gonz\u00e1lez \u00e9 a directora e Tucho Calvo o director literario.\nComezou a s\u00faa andaina en 2003 cun cat\u00e1logo de obras en galego cunha tiraxe inicial de 278.000 exemplares, distribu\u00eddo cos principais xornais de Galiza.\nTen habilitada unha plataforma de pagamento en rede dende a que se poden adquirir m\u00e1is de 7000 t\u00edtulos distintos. Funciona mediante subscrici\u00f3ns, cuxo custo \u00e9 de 15 euros anuais m\u00e1is o compromiso por parte do lector de comprar cando menos un t\u00edtulo cada dous meses. Esta empresa \u00e9 a encargada de organizar o Premio Biblos-Pazos de Galicia, que premia unha narradora ou un narrador menor de 25 anos coa posibilidade de rematar a s\u00faa primeira novela coa axuda dun titor experimentado.\nEn agosto de 2013 inaugurou unha librar\u00eda en Betanzos."}
{"id": "217005", "revid": "25871", "url": "https://gl.wikipedia.org/wiki?curid=217005", "title": "Doutor John A. Zoidberg", "text": ""}
{"id": "217006", "revid": "25871", "url": "https://gl.wikipedia.org/wiki?curid=217006", "title": "Zapp Brannigan", "text": "Zapp Brannigan \u00e9 un personaxe ficticio de \"Futurama\", unha serie de animaci\u00f3n para televisi\u00f3n creada por Matt Groening e David X. Cohen. Na versi\u00f3n orixinal a s\u00faa voz pona Billy West.\nHistoria.\nZapp Brannigan non \u00e9 un membro de Planet Express mais aparece regularmente en \"Futurama\". \u00c9 un presuntuoso, egoc\u00e9ntrico e incompetente capit\u00e1n de nave espacial que tenta persuadir sen descanso a Leela e outras mulleres."}
{"id": "217007", "revid": "25871", "url": "https://gl.wikipedia.org/wiki?curid=217007", "title": "Premio Biblos-Pazos de Galicia", "text": "O premio Biblos-Pazos de Galicia \u00e9 un premio de creaci\u00f3n literario destinado \u00e1 mocidade (os candidatos non deben superar os 25 anos de idade no momento de presentarse). A primeira edici\u00f3n foi en 2004. Est\u00e1 organizado por Biblos Clube de Lectores, co patrocinio de Pazos de Galicia. En pasadas edici\u00f3ns f\u00edxose en colaboraci\u00f3n con outras asociaci\u00f3ns, tal que a AELG. A diferenza doutros premios, este premio non busca unha obra rematada sen\u00f3n un proxecto de obra, que ser\u00e1 acabada polo ga\u00f1ador coa axuda dun titor experimentado (en diversas edici\u00f3ns o papel de titor recaeu respectivamente sobre Xos\u00e9 Lu\u00eds M\u00e9ndez Ferr\u00edn, Mar\u00eda Xos\u00e9 Queiz\u00e1n, Xabier P. DoCampo ou Dar\u00edo Xoh\u00e1n Cabana, entre outros).\nAlg\u00fans ga\u00f1adores deste premio foron Elena Veiga Rilo, Iria L\u00f3pez Teixeiro ou o xornalista Alberto Ramos.\nNa edici\u00f3n de 2012 o premio foi declarado deserto.\nDesde o ano 2013 cambia o seu nome O premio \"Biblos-Casa Grande Do Bachao para mozas e mozos\", nesta novena edici\u00f3n dirixido \u00e1 novela, co copatrocinio da Casa Grande do Bachao."}
{"id": "217008", "revid": "89787", "url": "https://gl.wikipedia.org/wiki?curid=217008", "title": "Mam\u00e1 (Futurama)", "text": "Mam\u00e1, cuxo nome real \u00e9 Carol, \u00e9 un personaxe ficticio de \"Futurama\", unha serie de animaci\u00f3n para televisi\u00f3n creada por Matt Groening e David X. Cohen. Na versi\u00f3n orixinal a s\u00faa voz pona Tress MacNeille.\nHistoria.\nXunto con Zapp Brannigan, \u00e9 un dos principais antagonistas da serie. Pos\u00fae unha gran multinacional produtora de robots e \u00e9 a persoa m\u00e1is rica da Terra. \u00c9 descrita como mal\u00e9vola, implac\u00e1bel e maquiav\u00e9lica. Ten tres fillos: Walt, Larry e Igner."}
{"id": "217009", "revid": "35560", "url": "https://gl.wikipedia.org/wiki?curid=217009", "title": ".kg", "text": ".kg \u00e9 o Dominio de Nivel Superior xeogr\u00e1fico (ccTLD) para Kirguizist\u00e1n."}
{"id": "217010", "revid": "27155", "url": "https://gl.wikipedia.org/wiki?curid=217010", "title": "Membrana basal", "text": "A membrana basal \u00e9 unha delgada capa de fibras situada debaixo dos epitelios que revisten as superficies e cavidades de \u00f3rganos, tales como a pel, que reviste o corpo, ou o endotelio, que reviste o interior dos vasos sangu\u00edneos, e en gl\u00e1ndulas e outros \u00f3rganos.\nComposici\u00f3n.\nA membrana basal est\u00e1 formada por d\u00faas l\u00e1minas: l\u00e1mina basal e l\u00e1mina reticular.\nL\u00e1mina basal.\n\u00c1s veces conf\u00fandese a l\u00e1mina basal coa membrana basal, pero a primeira \u00e9 unha parte da segunda. A membrana basal pode verse con microscopio \u00f3ptico, \u00e9 m\u00e1is grosa (100-200\u00a0nm no glom\u00e9rulo) e comprende a l\u00e1mina basal e a reticular ; a l\u00e1mina basal s\u00f3 se distingue ben con microscopio electr\u00f3nico. Os adipocitos, as c\u00e9lulas musculares e as nerviosas aparecen a mi\u00fado recubertas de l\u00e1mina basal (e en ocasi\u00f3ns tam\u00e9n de l\u00e1mina reticular), pero esta estrutura adoita denominarse l\u00e1mina externa.\n\u00c1 s\u00faa vez a l\u00e1mina basal pode ser dividida en d\u00faas capas: l\u00facida e densa.\nL\u00e1mina reticular.\nCont\u00e9n col\u00e1xeno tipo III e conecta co tecido conectivo subxacente. A l\u00e1mina reticular est\u00e1 unida \u00e1 l\u00e1mina basal por fibrilas de ancoraxe (fibras de col\u00e1xeno de tipo VII) e microfibrilas (fibrilina).\nFunci\u00f3ns e importancia.\nAs s\u00faas funci\u00f3ns principais son as de protecci\u00f3n, compartimentalizaci\u00f3n, fixaci\u00f3n, filtraci\u00f3n pasiva, migraci\u00f3n celular, rexeneraci\u00f3n, cicatrizaci\u00f3n, e diferenciaci\u00f3n celular.\nA principal funci\u00f3n da membrana basal \u00e9 ancorar o epitelio ao frouxo tecido conectivo que est\u00e1 debaixo. Isto cons\u00e9guese polas adhesi\u00f3ns c\u00e9lula-matriz extracelular por medio de mol\u00e9culas de adhesi\u00f3n ao substrato (SAMs).\nAs c\u00e9lulas tumorais atravesan as membranas basais dos epitelios e endotelios durante os diversos estadios do proceso metast\u00e1tico. A membrana basal act\u00faa como unha barreira mec\u00e1nica, que prev\u00e9n que as c\u00e9lulas malignas tumorais invadan os tecidos internos. Nos estados iniciais dos tumores, estes quedan limitados \u00e1 s\u00faa zona orixinaria pola acci\u00f3n da membrana basal e denom\u00ednanse carcinomas in situ.\nA membrana basal \u00e9 tam\u00e9n esencial para a anxiox\u00e9nese (desenvolvemento de novos vasos sangu\u00edneos). As prote\u00ednas da membrana basal aceleran a diferenciaci\u00f3n celular das c\u00e9lulas do endotelio.\nUn dos exemplos m\u00e1is notables de membrana basal \u00e9 a membrana basal glomerular dos riles, que realiza a filtraci\u00f3n glomerular nos nefr\u00f3ns, formada pola fusi\u00f3n da l\u00e1mina basal do endotelio dos capilares glomerulares e a l\u00e1mina basal do epitelio da c\u00e1psula de Bowman. Outro exemplo salientable \u00e9 a membrana basal formada entre os alv\u00e9olos pulmonares e os capilares pulmonares, formada pola fusi\u00f3n das l\u00e1minas basais de ambos, e a trav\u00e9s da cal ten lugar a difusi\u00f3n do O2 e do CO2 durante a respiraci\u00f3n. Outras membranas basais importantes son a membrana basilar (na c\u00f3clea dos o\u00eddos), membrana de Descemet (na c\u00f3rnea do ollo) e membrana de Bruch (na coroide do ollo).\nDoenzas.\nAlgunhas doenzas orix\u00ednanse por defectos no funcionamento das membranas basais. As causas poden ser defectos xen\u00e9ticos, danos producidos polo propio sistema inmunitario, ou outros mecanismos. Os defectos xen\u00e9ticos na s\u00edntese e ensamblaxe do col\u00e1xeno afectan \u00e1 membrana basal producindo a s\u00edndrome de Alport e outras doenzas, como a epiderm\u00f3lise ampolosa. Un dominio do col\u00e1xeno tipo IV da membrana basal \u00e9 a diana dos autoanticorpos producidos na s\u00edndrome de Goodpasture, unha doenza autoinmune."}
{"id": "217012", "revid": "1410", "url": "https://gl.wikipedia.org/wiki?curid=217012", "title": "Lista de estrelas convidadas en Futurama", "text": "Esta \u00e9 a Lista de estrelas convidadas en Futurama, unha serie de animaci\u00f3n para televisi\u00f3n creada por Matt Groening e David X. Cohen. \u00d3 igual que ocorre coa outra serie animada de Groening, \"The Simpsons\", Futurama conta cun gran n\u00famero de celebridades invitadas que achegan as s\u00faas voces para facer a animaci\u00f3n, xa sexa como eles mesmos ou como personaxes de ficci\u00f3n. Esta lista non incl\u00fae \u00f3s famosos cuxas voces foron suplantadas.\nListaxe.\n "}
{"id": "217013", "revid": "5132", "url": "https://gl.wikipedia.org/wiki?curid=217013", "title": "Elche C.F.", "text": ""}
{"id": "217014", "revid": "25871", "url": "https://gl.wikipedia.org/wiki?curid=217014", "title": "Ra\u00fal Fuster", "text": "Ra\u00fal Fuster Arnao, nado en Elx o 23 de xullo de 1985 \u00e9 un futbolista profesional espa\u00f1ol, que xoga na posici\u00f3n de defensa no Lleida.\nTraxectoria.\nNado en Elx, no barrio do Toscar, formouse nas categor\u00edas inferiores do club da cidade, o Elche C.F., pasando por t\u00f3dalas categor\u00edas dende o infantil at\u00e9 o primeiro equipo. Na tempada 2006-07 \u00e9 cedido ao Villajoyosa C.F., que milita no grupo III da Segunda Divisi\u00f3n B. Tras unha boa tempada foi recuperado polo Elche para o seu primeiro equipo, debutando co galego David Vidal. Permaneceu durante tres tempadas no equipo ilicitano (2007-08, 2008-09 e 2009-10). No ver\u00e1n de 2010 asinou por d\u00faas tempadas co Club Gimn\u00e0stic de Tarragona. Ao rematar o contrato en 2012 asina co Club Deportivo Lugo para xogar na Segunda Divisi\u00f3n, deixando o club en decembro debido \u00e1 falta de minutos no club lucense e asinando coa UD Salamanca da Segunda Divisi\u00f3n B. Trala desaparici\u00f3n do Salamanca recala no Lleida Esportiu, da mesma categor\u00eda."}
{"id": "217015", "revid": "5132", "url": "https://gl.wikipedia.org/wiki?curid=217015", "title": "Ra\u00fal Fuster Arnao", "text": ""}
{"id": "217016", "revid": "98629", "url": "https://gl.wikipedia.org/wiki?curid=217016", "title": "C\u00e9lula do nevo", "text": "As c\u00e9lulas do nevo, c\u00e9lulas do nevus ou nevocitos son unha variante dos melanocitos. Son m\u00e1is grandes ca os melanocitos t\u00edpicos, non te\u00f1en prolongaci\u00f3ns dendr\u00edticas, e te\u00f1en un citoplasma m\u00e1is abundante con grosos gr\u00e1nulos. Normalmente est\u00e1n situados na zona de uni\u00f3n dermoepid\u00e9rmica ou na derme da pel.\nAs c\u00e9lulas do nevo d\u00e9rmicas poden ser clasificadas en tres tipos: c\u00e9lula do nevo d\u00e9rmica (epitelioide) tipo A, que madura formando as c\u00e9lulas do nevo d\u00e9rmicas (linfocitoides) tipo B, que \u00e1 s\u00faa vez se diferencian m\u00e1is en c\u00e9lulas do nevo d\u00e9rmicas (neuroides) de tipo C. Este proceso de maduraci\u00f3n prod\u00facese mentres migran cara a zonas m\u00e1is profundas da pel.\nAs c\u00e9lulas do nevo son o principal compo\u00f1ente do nevo melanoc\u00edtico (nevo, lunar).\nAs c\u00e9lulas do nevo poden atoparse tam\u00e9n nos n\u00f3dulos linf\u00e1ticos. e no timo."}
{"id": "217017", "revid": "22570", "url": "https://gl.wikipedia.org/wiki?curid=217017", "title": "Lista do equipo de Futurama", "text": "Esta \u00e9 unha lista da xente que ten sido parte do equipo de produci\u00f3n da serie de animaci\u00f3n \"Futurama\"."}
{"id": "217018", "revid": "6939", "url": "https://gl.wikipedia.org/wiki?curid=217018", "title": "Vitiligo", "text": ""}
{"id": "217020", "revid": "56817", "url": "https://gl.wikipedia.org/wiki?curid=217020", "title": "Grupo Bidelberg", "text": "O grupo Bilderberg, tam\u00e9n co\u00f1ecido como club Bidelberg, \u00e9 unha reuni\u00f3n anual \u00e1 que asisten aproximadamente as 130 persoas m\u00e1is influentes do mundo, mediante invitaci\u00f3n previa. \u00c9 obxecto de diversas teor\u00edas conspirativas, os membros re\u00fanense en complexos de luxo situados en Europa e Norteam\u00e9rica onde a prensa non ten ning\u00fan tipo de acceso. A s\u00faa oficina est\u00e1 en Leiden (Pa\u00edses Baixos) e o nome procede do primeiro hotel no que tivo lugar a primeira reuni\u00f3n, nos Pa\u00edses Baixos."}
{"id": "217021", "revid": "6939", "url": "https://gl.wikipedia.org/wiki?curid=217021", "title": "Club Bidelberg", "text": ""}
{"id": "217022", "revid": "89787", "url": "https://gl.wikipedia.org/wiki?curid=217022", "title": "C\u00e9lula parafolicular", "text": "As c\u00e9lulas parafoliculares son c\u00e9lulas que se encontran na gl\u00e1ndula tiroide e que producen e segregan a hormona calcitonina . Tam\u00e9n se chaman c\u00e9lulas C, c\u00e9lulas claras ou c\u00e9lulas ultimobranquiais. Acompa\u00f1an no tiroide \u00e1s c\u00e9lulas foliculares tiroides, pero son menos numerosas ca elas e est\u00e1n situadas tanto no epitelio folicular coma, principalmente, nos espazos interfoliculares, pero sempre sempre preto da base do epitelio e lonxe do lume folicular, a\u00ednda que dentro da membrana basal que rodea o fol\u00edculo. Co\u00f1\u00e9cense desde o s\u00e9culo XIX (Baker, 1877) pero non se soubo a s\u00faa funci\u00f3n ata o s\u00e9culo XX.\nSon c\u00e9lulas grandes e de tinguidura clara comparadas coas c\u00e9lulas foliculares ou o coloide do tiroide nas preparaci\u00f3ns ordinarias, pero poden tinguirse selectivamente con nitrato de prata. Poden distinguirse citoqu\u00edmicamente das c\u00e9lulas foliculares porque expresan o encima alfa-glicerofosfato deshidroxenase mitocondrial. Presentan unha serie de gr\u00e1nulos esf\u00e9ricos limitados por membrana secretorios de 0,1 a 0,4 microns que conte\u00f1en calcitonina e que se poden tinguir con azul de anilina. A calcitonina \u00e9 unha hormona que fai diminu\u00edr a concentraci\u00f3n de calcio no sangue.\nNos tele\u00f3steos e aves ocupan unha estrutura f\u00f3ra da gl\u00e1ndula tiroide denominada corpo ultimobranquial. Nicole LeDouarin descubriu por medio dunha serie de experimentos realizados no paspall\u00e1s que estas c\u00e9lulas durante o desenvolvemento embrionario migraban desde a crista neural.\nEmbrioloxicamente, est\u00e1n asociadas nos humanos aos corpos ultimobranquiais, que \u00e1 s\u00faa vez derivan da cuarta (ou quinta) bolsa far\u00ednxea. As c\u00e9lulas parafoliculares derivan das c\u00e9lulas da crista neural e quedan inclu\u00eddas no tiroide.\nCando as c\u00e9lulas parafoliculares se volven cancerosas, orixinan carcinoma medular de tiroide.\nAlgunhas poboaci\u00f3ns de c\u00e9lulas parafoliculares, debido \u00e1 s\u00faa orixe na crista neural, son utilizadas como modelo para estudar as neuronas serotonin\u00e9rxicas."}
{"id": "217023", "revid": "27155", "url": "https://gl.wikipedia.org/wiki?curid=217023", "title": "C\u00e9lula C", "text": ""}
{"id": "217029", "revid": "25871", "url": "https://gl.wikipedia.org/wiki?curid=217029", "title": "Xulio Fern\u00e1ndez Gayoso", "text": "Julio Fern\u00e1ndez Gayoso, nado en Vigo o de 8 de decembro de 1931, \u00e9 un directivo financeiro galego, ex-director xeral e expresidente da Caixa de Aforros Municipal de Vigo, Caixanova, e ex-copresidente de Novacaixagalicia.\nTraxectoria.\nEn 1947 comezou a traballar na Caixa de Aforros e Monte de Piedade Municipal de Vigo, sendo nomeado director executivo en 1965. No ano 2000, trala fusi\u00f3n da Caixa de Vigo coa Caixa de Aforros Provincial de Ourense e a Caixa de Aforros Provincial de Pontevedra, pasou ao cargo de director xeral de Caixanova, sociedade da que foi nomeado presidente en xu\u00f1o de 2006. Trala fusi\u00f3n desta entidade con Caixa Galicia, pasou a ser copresidente de Novacaixagalicia.\nOcupou diversos cargos en empresas participadas por estas entidades financeiras, sendo presidente de Lico-Corporaci\u00f3n, vicepresidente do grupo R e do Banco Gallego. Pertenceu ao consello de administraci\u00f3n da Confederaci\u00f3n Espa\u00f1ola de Cajas de Ahorros (CECA), Caser, Lico-Leasing, Ahorro Corporaci\u00f3n Financiera, Grupo Cable e Inversiones Estrat\u00e9gicas de Galicia.\n\u00c9 socio fundador da Fundaci\u00f3n Empresa Universidad Gallega, a Fundaci\u00f3n FIES (Fondo para a Investigaci\u00f3n Econ\u00f3mica e Social), e a Fundaci\u00f3n Pro-Vigo. Foi membro de diversos padroados, como o Centro Galego de Arte Contempor\u00e1nea, a Fundaci\u00f3n Laxeiro ou a Fundaci\u00f3n Camilo Jos\u00e9 Cela.\nO 25 de xu\u00f1o de 2012 a fiscal\u00eda anticorrupci\u00f3n presentou unha querela contra el e outros catro directivos por ocultar a finais de 2010 ao Consello de Administraci\u00f3n e ao Banco de Espa\u00f1a o importe dunhas prexubilaci\u00f3ns \u00e1s que presuntamente non ti\u00f1an dereito varios dos seus directivos. Tres d\u00edas despois, presentou a s\u00faa dimisi\u00f3n como copresidente de Novacaixagalicia\nReco\u00f1ecementos.\nEn 1970 foille concedida a Medalla individual \"ao m\u00e9rito no aforro\" do Ministerio de Facenda. En 1982 recibiu a insignia de Ouro da Universidade de Santiago de Compostela. En 1983 foi nomeado Comendador da Orde do M\u00e9rito Civil. Recibiu en 1998 a medalla \"ao m\u00e9rito no aforro\" da CECA, e en 1999 a medalla de ouro da C\u00e1mara de Comercio de Vigo e a medalla de ouro do Club Financeiro de Vigo. En 2002 recibiu a Medalla Castelao.\nTam\u00e9n no ano 2002 recibiu o doutoramento honoris causa pola Universidade de Vigo, sendo reitor Domingo Docampo, nun acto presidido por Manuel Fraga e apadri\u00f1ado por Abel Caballero. En febreiro de 2016 anunciouse a s\u00faa renuncia \u00e1 distinci\u00f3n."}
{"id": "217030", "revid": "5863", "url": "https://gl.wikipedia.org/wiki?curid=217030", "title": "Susan Boyle", "text": "Susan Magdalane Boyle, nada en Blackburn (West Lothian) o 1 de abril de 1961, \u00e9 unha cantante escocesa que acadou unha gran fama internacional cando apareceu como concursante no programa de televisi\u00f3n da ITV \"Britain's Got Talent\" o 11 de abril de 2009. Cantou \"I Dreamed a Dream\" do musical \"Les Mis\u00e9rables\", mais non ga\u00f1ou o concurso e ficou segunda detr\u00e1s do grupo de baile \"Diversity\".\nTraxectoria.\nAntes de cantar na audici\u00f3n, tanto os xu\u00edces como o p\u00fablico demostraban desconfianza pola s\u00faa aparencia desleixada e comportamento inseguro. En resposta, despois dunha sorprendente actuaci\u00f3n, foi ovacionada polo auditorio e polos xu\u00edces, que aplaudiron de p\u00e9. O contraste da s\u00faa actuaci\u00f3n coa primeira impresi\u00f3n que deu, xerou unha enorme repercusi\u00f3n global. Apareceu nos xornais de todo o mundo e bateu r\u00e9cords de reproduci\u00f3ns en v\u00eddeos de Internet.\nA\u00ednda que non ga\u00f1ou o programa, asinou un contrato co selo discogr\u00e1fico Sony Music, e o 23 de novembro de 2009 sa\u00edu o seu primeiro \u00e1lbum musical, \"I Dreamed a Dream\". Converteuse no \u00e1lbum de debut m\u00e1is vendido da historia do Reino Unido, superando o r\u00e9cord de Leona Lewis co seu disco \"Spirit\", e tam\u00e9n estebeleceu o r\u00e9cord de vendas dun \u00e1lbum debut na s\u00faa primeira semana, segundo a Official Charts Company. No seu primeiro ano de fama, Boyle ga\u00f1ou 5 mill\u00f3ns de libras co lanzamento de \"I Dreamed a Dream\" e os sinxelos \"I Dreamed a Dream\" e \"Wild Horses\". O \u00e9xito continuou no seu segundo traballo, \"The Gift\" (2010), que acadou os primeiros postos das listas de vendas do Reino Unido e tam\u00e9n dos Estados Unidos de Am\u00e9rica en d\u00faas ocasi\u00f3ns no mesmo ano. O seu terceiro \u00e1lbum sa\u00edu o ano seguinte, \"Someone to Watch Over Me\" (2011). Tam\u00e9n sacou os \u00e1lbums \"\" (2012), \"Home for Christmas\" (2013), \"Hope\" (2014), \"A Wonderful World\" (2016) e \"Ten\" (2019).\nO 12 de maio de 2012, Boyle volveu ao programa \"Britain's Got Talent\" como convidada para interpretar \"You'll See\" na gran final. Ao d\u00eda seguinte, interpretou a canci\u00f3n \"Mull of Kintyre\" no castelo de Windsor. \nBoyle \u00e9 co\u00f1ecida por dar o seu apoio a varias causas ben\u00e9ficas e participou nos eventos BBC Children in Need e Comic Relief. En 2013, Boyle vendera arredor de 19 mill\u00f3ns de copias en todo o mundo e foi candidata a dous Premios Grammy. Boyle ten publicados oito \u00e1lbums, entre os que se incl\u00faen dous de Nadal, \"Home For Christmas\" e \"A Wonderful World\". En 2019 celebrou dez anos como artista coa publicaci\u00f3n dun \u00e1lbum recompilatorio titulado \"Ten\" e unha xira. \nEn 2021 estim\u00e1base que Boyle vendeu arredor de 19 mill\u00f3ns de discos."}
{"id": "217031", "revid": "22570", "url": "https://gl.wikipedia.org/wiki?curid=217031", "title": "Killeshin", "text": "\u00c9 unha pequena vila no Condado de Laois, Leinster Provincia, Irlanda, esta \u00e9 a unha distancia de aproximadamente 5 quil\u00f3metros de Carlow. Esta pequena cidade rural situada no val do r\u00edo Barrow, inclu\u00edndo unha poboaci\u00f3n de cerca de 1300 habitantes. Practicamente a maior\u00eda da poboaci\u00f3n \u00e9 cat\u00f3lica, a\u00ednda que atopamos minor\u00edas de protestantes e musulm\u00e1ns, entre outros, e que hai tam\u00e9n un sector de ateos e agn\u00f3sticos. As s\u00faas principais actividades econ\u00f3micas son o principal sector de servizos e, especialmente gando."}
{"id": "217033", "revid": "56817", "url": "https://gl.wikipedia.org/wiki?curid=217033", "title": "The Curiosity Company", "text": "The Curiosity Company \u00e9 a compa\u00f1\u00eda de produci\u00f3n fundada por Matt Groening que fixo pos\u00edbel a serie de televisi\u00f3n \"Futurama\" e o telefilme de animaci\u00f3n \"Olive, the Other Reindeer\". O logotipo \u00e9 unha t\u00e1boa de surf reflectida xunto con outras imaxes extra\u00eddas de \"A Study In Wet\", unha curtametraxe realizada polo pai de Matt Groening, Homer."}
{"id": "217035", "revid": "35560", "url": "https://gl.wikipedia.org/wiki?curid=217035", "title": ".ki", "text": ".ki \u00e9 o Dominio de Nivel Superior xeogr\u00e1fico (ccTLD) para Kiribati."}
{"id": "217036", "revid": "23204", "url": "https://gl.wikipedia.org/wiki?curid=217036", "title": "Michael Haneke", "text": "Michael Haneke, nado o 23 de marzo de 1942 en M\u00fanic, Alema\u00f1a \u00e9 un director e guionista de nacionalidade austr\u00edaca co\u00f1ecido polo seu estilo cinematogr\u00e1fico sombr\u00edo e perturbador. Os seus filmes acostuman documentar os problemas e os fracasos na sociedade moderna.\n\u00c9 un dos \u00fanicos oito directores que ga\u00f1aron en d\u00faas ocasi\u00f3ns a Palma de Ouro do Festival de Cannes: en 2009 co filme \"Das wei\u00dfe Band\" e en 2012 con \"Amour.\" Ga\u00f1ou tam\u00e9n o Premio do Festival de Cannes ao mellor director co filme \"Cach\u00e9\". \u00c9 ademais o director m\u00e1is veces premiado como mellor director nos Premios do Cinema Europeo (tres veces), certame no que os seus filmes ga\u00f1aron tam\u00e9n tres veces o Premio \u00f3 mello filme. O seu filme \"Amour\" levou tam\u00e9n o \u00d3scar \u00f3 mellor filme en lingua non inglesa, o Globo de Ouro \u00e1 mellor pel\u00edcula en lingua non inglesa e o Goya \u00e1 mellor pel\u00edcula europea.\nEn 2013 foi galardoado co Premio Princesa de Asturias das Artes."}
{"id": "217038", "revid": "98629", "url": "https://gl.wikipedia.org/wiki?curid=217038", "title": "La flaqueza del bolchevique", "text": "La flaqueza del bolchevique \u00e9 unha pel\u00edcula dirixida por Manuel Mart\u00edn Cuenca e presentada no ano 2003. Est\u00e1 baseada nunha novela de Lorenzo Silva, co mesmo nome que o filme.\nSinopse.\nPablo L\u00f3pez (Lu\u00eds Tosar) \u00e9 un tipo normal que traballa nun banco e est\u00e1 farto de todo. Un luns pola ma\u00f1\u00e1 e en pleno atasco ten un accidente co descapot\u00e1bel dunha \"pija\" que lle monta un espect\u00e1culo en plena r\u00faa. Para vingarse e divertirse, Pablo decide facerlle a vida impos\u00edbel, pero un d\u00eda at\u00f3pase con Mar\u00eda (Mar\u00eda Valverde), a s\u00faa irm\u00e1 m\u00e1is nova. Ent\u00f3n a s\u00faa vida compl\u00edcase ao non concibir poder namorarse dunha rapaza de quince anos."}
{"id": "217039", "revid": "98629", "url": "https://gl.wikipedia.org/wiki?curid=217039", "title": "Vampire in Brooklyn", "text": "Vampire in Brooklyn (tam\u00e9n co\u00f1ecido como Wes Craven's Vampire in Brooklyn) \u00e9 un filme estadounidense dirixido por Wes Craven que se estreou en 1995.\nSinopse.\nNun barco que atraca a media noite no porto de Brooklyn, at\u00f3panse varios cad\u00e1veres e un cadaleito, no que viaxa Maximilliam, un vampiro que se dirixe a Nova York. Max, \u00e1 vez distinguido e terror\u00edfico, busca unha compa\u00f1eira, e atopa a Rita, unha excelente polic\u00eda que desco\u00f1ece o seu terrible pasado. A rapaza pres\u00e9ntaselle un gran dilema: elixir unha vida eterna con poderes sobrenaturais e riquezas ou conformarse coa s\u00faa corrente existencia de polic\u00eda."}
{"id": "217040", "revid": "23204", "url": "https://gl.wikipedia.org/wiki?curid=217040", "title": "Wes Craven's Vampire in Brooklyn", "text": ""}
{"id": "217041", "revid": "98629", "url": "https://gl.wikipedia.org/wiki?curid=217041", "title": "La Com\u00e9die humaine", "text": "La Com\u00e9die humaine (literalmente, A comedia humana) \u00e9 un conxunto de obras de Honor\u00e9 de Balzac de 137 obras que comprenden 95 novelas, ensaios realistas, fant\u00e1sticos, ou filos\u00f3ficos, pero tam\u00e9n contos, ensaios, e 25 bosquexos de obras, reagrupados baixo o t\u00edtulo \"\u00c9bauches rattach\u00e9es \u00e0 la Com\u00e9die humaine\" (\"Esbozos ligados \u00e1 Comedia humana\"), e 8 novelas de xuventude escritas entre 1822 e 1825 baixo diversos pseud\u00f3nimos, obras que renegou, pero reeditados nos volumes I e II das \"\u0152uvres diverses\" (\"Obras varias\") nas cales at\u00f3panse os xermes e os temas das obras da \"Com\u00e9die Humaine\", \"Falthurne\" sendo considerado como a base de \"S\u00e9raph\u00eeta\".\nA clasificaci\u00f3n dos textos vai polos \u00e1mbitos sociais, polos lugares xeogr\u00e1ficos, ou por categor\u00edas psicol\u00f3xicas (\"Sc\u00e8nes de la vie priv\u00e9e\" (\"Escenas da vida privada\"), \"Sc\u00e8nes de la vie de province\" (\"Escenas da vida de provincia\")) reunidos en conxuntos xen\u00e9ricos (\"\u00c9tudes de m\u0153urs\" (\"Estudos de costumes\"), \"\u00c9tudes philosophiques\" (\"Estudos filos\u00f3ficos\"), \"\u00c9tudes analytiques\" (Estudos anal\u00edticos)). A escritura do conxunto grad\u00faase de 1829, cos \"Les Chouans\", a 1850, coas obras inacabadas \u00e1 s\u00faa morte e completadas por Charles Rabou: o \"Le D\u00e9put\u00e9 d'Arcis\" (1854), os \"Les Petits bourgeois de Paris\", (1856), o \"Le Comte de Sallenauve\", (1856), e tam\u00e9n os \"Les Paysans\" publicado en 1854 pola s\u00faa vi\u00fava, \u00c9velyne Hanska.\n\"A idea veu dunha comparaci\u00f3n entre a Humanidade e a Animalidade\" . A ambici\u00f3n do autor era de describir de modo case exhaustivo \u00e1 sociedade que o rodeaba, constru\u00edndo as\u00ed un edificio que poderia \u00ab facerlle competencia ao estado civil\u00bb. Quer\u00eda encerrar toda a s\u00faa \u00e9poca na s\u00faa Comedia humana. Non obstante, en 1837, o t\u00edtulo que lle gusta para a s\u00faa obra \u00e9 \"Estudos sociais\", que logo converterase en \"Comedia humana\" en 1842, en referencia a \"A divina comedia\" de Dante.\nX\u00e9nese.\nA idea de ligar entre eles os relatos facendo revivir os protagonistas de cada novela ou novela curta v\u00e9nlle a Balzac en 1835 co \"P\u00e8re Goriot\" onde se ve reaparecer por segunda vez o importante Eug\u00e8ne de Rastignac xa presentado en 1832 en \"\u00c9tude de femme\" e publicado ent\u00f3n baixo o t\u00edtulo \"Une conversation entre onze heures et minuit\" inserido nos \"Contes bruns\"."}
{"id": "217042", "revid": "98629", "url": "https://gl.wikipedia.org/wiki?curid=217042", "title": "Coming to America", "text": "Coming to America \u00e9 un filme estadounidense dirixido por John Landis que se estreou en 1988. En 2021 estreouse unha segunda parte, titulada \"Coming 2 America\".\nSinopse.\n\u00c9 o vix\u00e9simo primeiro aniversario do pr\u00edncipe Akeem, do reino africano de Zamunda, e debe casar cunha muller \u00e1 que non viu xamais, como fixo o seu pai antes ca el. Como non est\u00e1 de acordo en que lle impo\u00f1an a muller coa que ten que pasar o resto da s\u00faa vida, Akeem decide viaxar a Nova York, onde ningu\u00e9n o co\u00f1ece, e as\u00ed poder buscar unha moza guapa e intelixente que o ame realmente pola s\u00faa persoa e non pola s\u00faa riqueza. As\u00ed, inst\u00e1lase en Nova York cun amigo e, a pesar de contar cunha inmensa fortuna, decide vivir modestamente."}
{"id": "217043", "revid": "98629", "url": "https://gl.wikipedia.org/wiki?curid=217043", "title": "Ninja asasino", "text": "Ninja asasino (en ) \u00e9 un filme estadounidense de artes marciais dirixido por James McTeigue que se estreou no 2009. Estreouse en galego na TVG o 22 de abril de 2016.\nSinopse.\nRaizo (Rain) \u00e9 un neno orfo \u00f3 que o clan ninja Ozunu transforma nunha m\u00e1quina programada para matar; pero, cando o clan asasina un dos seus amigos, Raizo desaparece e prepara a s\u00faa vinganza. En Berl\u00edn, a axente de Europol Mika Coretti (Naomie Harris) pescuda sobre uns asasinatos pol\u00edticos e descobre que os responsables son asasinos de elite do Afastado Oriente. Cando o Clan se decata, ordena a s\u00faa morte, pero Raizo consegue salvala, a\u00ednda que en adiante o Clan non descansar\u00e1 ata que ambos sexan eliminados."}
{"id": "217044", "revid": "1987", "url": "https://gl.wikipedia.org/wiki?curid=217044", "title": "Endoderma", "text": "O endoderma \u00e9 unha das tres capas xerminais primarias que aparecen nas fases m\u00e1is iniciais do desenvolvemento do embri\u00f3n. As outras d\u00faas son o ectoderma (capa externa) e o mesoderma (capa media), en tanto que o endoderma \u00e9 a capa m\u00e1is interna. As c\u00e9lulas que emigran cara ao interior ao longo do arqu\u00e9nteron forman a capa interna da g\u00e1strula, que se desenvolve orixinando o endoderma.\nO endoderma consta de c\u00e9lulas inicialmente aplanadas, que despois se fan columnares. O endoderma formar\u00e1 o revestimento epitelial de moitos \u00f3rganos.\nElementos derivados do endoderma.\nA seguinte t\u00e1boa indica os \u00f3rganos derivados do endoderma.\nO f\u00edgado e o p\u00e1ncreas p\u00e9nsase que derivan dun precursor com\u00fan.\nNos humanos, o endoderma pode diferenciarse en \u00f3rganos distinguibles xa na 5\u00aa semana do desenvolvemento embrionario."}
{"id": "217046", "revid": "89787", "url": "https://gl.wikipedia.org/wiki?curid=217046", "title": "Ectoderma", "text": "O ectoderma \u00e9 unha das tres capas xerminais primarias que se forman nas fases iniciais do desenvolvemento do embri\u00f3n. As outras d\u00faas capas son o endoderma (capa interna) e o mesoderma (capa media), en tanto que o ectoderma \u00e9 a capa m\u00e1is externa. \u00c9 a capa que primeiro se forma a partir das capas externas do embri\u00f3n en desenvolvemento durante a fase de bl\u00e1stula, e del xurdir\u00e1n o endoderma e o mesoderma durante a gastrulaci\u00f3n.\nEn xeral, p\u00f3dese dicir que o ectoderma se diferencia formando o sistema nervioso (medula espi\u00f1al, enc\u00e9falo e nervios perif\u00e9ricos), o esmalte dentario e a epiderme (capa externa da pel ou integumento). Tam\u00e9n forma o revestimento interno da boca, ano, fosas nasais, as gl\u00e1ndulas sudor\u00edparas, pelos e u\u00f1as.\nNos vertebrados, o ectoderma ten tres partes: ectoderma externo ou superficial, crista neural, e tubo neural. Os dous \u00faltimos forman o neuroectoderma.\nElementos derivados do ectoderma.\nSon os seguintes:"}
{"id": "217047", "revid": "89787", "url": "https://gl.wikipedia.org/wiki?curid=217047", "title": "Mesoderma", "text": "En todos os animais de simetr\u00eda bilateral, o mesoderma \u00e9 unha das tres capas xerminais primarias que se forman nas primeiras fases do desenvolvemento do embri\u00f3n. As outras d\u00faas capas son o ectoderma (capa externa) e o endoderma (capa interna), en tanto que o mesoderma \u00e9 a capa intermedia.). Os animais dibl\u00e1sticos (como cnidarios e cten\u00f3foros) non te\u00f1en mesoderma.\nO mesoderma difer\u00e9nciase do resto do embri\u00f3n por medio de sinalizaci\u00f3n intercelular, despois do cal \u00e9 polarizado por un centro organizador.\nComunmente div\u00eddese o mesoderma en paraxial, intermedio e lateral.\nElementos derivados do mesoderma.\nNos vertebrados o mesoderma d\u00e1 lugar aos seguintes tecidos e \u00f3rganos:"}
{"id": "217048", "revid": "98629", "url": "https://gl.wikipedia.org/wiki?curid=217048", "title": "Br\u00fcno", "text": "Br\u00fcno \u00e9 un filme brit\u00e1nico-estadounidense dirixido por Larry Charles estreado no 2009. Est\u00e1 protagonizado por Sacha Baron Cohen, quen produciu, co-escribiu e interpretou o personaxe principal, un exc\u00e9ntrico xornalista de moda austr\u00edaco. O filme \u00e9 o terceiro en basearse nos personaxes de Baron Cohen, seguindo a \"Ali G Indahouse\" e \"\".\nSinopse.\nSacha Baron Cohen interpreta a un reporteiro gay, con certa obsesi\u00f3n pola moda e polo culto \u00f3 corpo. Isto levarao a parodiar os dese\u00f1adores de alta costura e os modelos."}
{"id": "217051", "revid": "88215", "url": "https://gl.wikipedia.org/wiki?curid=217051", "title": "Sergio Llull", "text": "Sergio Llull Meli\u00e0, nado o 15 de novembro de 1987 en Ma\u00f3, \u00e9 un xogador de baloncesto profesional espa\u00f1ol que xoga para o Real Madrid da Liga ACB. Mide 1,92 metros, pesa 95 kg e pode xogar nas posici\u00f3ns de base e escolta.\nTraxectoria.\nLlull comezou xogando nas canteiras do La Salle Mah\u00f3n e do CB i Uni\u00f3 Manresana. Fixo o seu debut na Liga ACB co B\u00e0squet Manresa na tempada 2005-06, o 8 de xaneiro de 2006. Esa mesma tempada xogou 11 partidos coma cedido no Finques Olesa. \u00c1 seguinte tempada estivo de volta no Manresa, e en maio de 2007 fichou polo Real Madrid. En 2010, Llull estendeu o seu contrato co Real Madrid ata o ano 2014.\nFoi elixido polos Denver Nuggets na 34\u00aa posici\u00f3n do Draft da NBA de 2009. Os Houston Rockets mercaron os seus dereitos por unha cantidade preto dos 2.25 mill\u00f3ns de d\u00f3lares."}
{"id": "217054", "revid": "25871", "url": "https://gl.wikipedia.org/wiki?curid=217054", "title": "Henri de Saint Simon", "text": "Claude Henri de Rouvroy, conde de Saint Simon, nado en Par\u00eds o 17 de outubro de 1760 e finado na mesma cidade o 19 de maio de 1825, foi un fil\u00f3sofo, economista e te\u00f3rico da sociedade industrializada nos seus inicios.\nTraxectoria.\n\u00c9 o fundador do saint-simonismo, as s\u00faas ideas tiveron unha posteridade e unha influencia sobre a maior\u00eda dos fil\u00f3sofos do s\u00e9culo XIX. \u00c9 o pensador da sociedade industrial francesa, cando estaba a suplantar o Antigo R\u00e9xime. O historiador Andr\u00e9 Piettre descr\u00edbeo coa f\u00f3rmula: \u00abO \u00faltimo xentilhome e o primeiro socialista\u00bb. \u00c9 o curm\u00e1n afastado do duque de Saint-Simon, c\u00e9lebre memorialista na corte de Lu\u00eds XIV e da Rexencia trala morte de Lu\u00eds XIV.\nNeno m\u00e1is ben turbulento, Claude Henri de Rouvroy de Saint Simon recibiu da educaci\u00f3n dun preceptor as ensinanzas de D'Alembert e Rousseau.\nAdepto \u00e1s ideas novas, o novo arist\u00f3crata comprometeuse aos 17 anos no ex\u00e9rcito de liberaci\u00f3n dos Estados Unidos ao lado do Marqu\u00e9s de La Fayette e do conde de Rochambeau. Durante a Revoluci\u00f3n Francesa, abandonou a part\u00edcula de nobreza pasando ao nome de Saint-Simon, e enriqueceuse pola venda dos bens da Igrexa."}
{"id": "217056", "revid": "98629", "url": "https://gl.wikipedia.org/wiki?curid=217056", "title": "Mad Max, salvaxes de autoestrada", "text": "Mad Max, salvaxes de autoestrada (en ) \u00e9 un filme australiano dirixido por George Miller que se estreou en 1979. Estreouse en galego na TVG o 6 de setembro de 2001.\nSinopse.\nNun futuro post nuclear, Max Rockatansky, un polic\u00eda encargado da vixilancia da rede de estradas, ter\u00e1 que enfrontarse cuns criminais que act\u00faan como salvaxes, sementando o terror al\u00f3 por onde van. Cando durante unha persecuci\u00f3n, Max acaba con Nightrider, o l\u00edder do violento grupo, o resto da banda xura vingar a s\u00faa morte."}
{"id": "217057", "revid": "23204", "url": "https://gl.wikipedia.org/wiki?curid=217057", "title": "Lucy Liu", "text": "Lucy Alexis Liu, nada o 2 de decembro de 1968 en Queens, Nova York, \u00e9 unha actriz, produtora de cinema e cantante estadounidense de ascendencia taiwanesa."}
{"id": "217058", "revid": "12452", "url": "https://gl.wikipedia.org/wiki?curid=217058", "title": "Henri de Saint-Simon", "text": ""}
{"id": "217059", "revid": "98629", "url": "https://gl.wikipedia.org/wiki?curid=217059", "title": "Samuel Galindo", "text": "Samuel Galindo Suheiro, nado en Santa Cruz de la Sierra o 6 de xu\u00f1o de 1981, \u00e9 un futbolista profesional internacional boliviano que xoga como centrocampista no Arsenal da Premier League.\nTraxectoria.\nSamuel Galindo debutou na tempada 2008 na segunda divisi\u00f3n boliviana, xogando no Club Real Am\u00e9rica, onde permaneceu at\u00e9 a tempada 2009-10, sendo o xogador m\u00e1is destacado do equipo, e convert\u00e9ndose na gran promesa do seu pa\u00eds, e nunha das maiores de Suram\u00e9rica, chamando a atenci\u00f3n do grandes equipo europeos, entre outros o Real Madrid ou a Fiorentina.\nEn decembro de 2009 decide marchar a probar en equipos europeos, entre os cales estaban o Everton e o Arsenal, clubs que militan na Premier League inglesa. Convenceu a ambos equipos, mais finalmente \u00e9 o equipo londiniense o que se fai cos seus servizos, pagando algo m\u00e1is de 500.000 de libras.\nDebido \u00e1 lexislaci\u00f3n inglesa Galindo non pod\u00eda xogar en Inglaterra debido \u00e1 s\u00faa mocidade, polo que o Arsenal decide ceder ao xogador, polo que pele\u00e1n equipos como o Osasuna e o Racing de Santander de Primeira Divisi\u00f3n espa\u00f1ola, e o galego Celta de Vigo da Segunda Divisi\u00f3n, pero \u00e9 finalmente a UD Salamanca, que tam\u00e9n xoga na Segunda, quen consegue a s\u00faa cesi\u00f3n, posteriormente ser\u00eda ao Gimn\u00e0stic. A seguinte tempada comeza a adestrar co Club Deportivo Lugo, da mesma categor\u00eda, finalmente pasando a formar parte do cadro de xogadores do club. O xogador, despois de non ter moitas oportunidades de xogo, deixa o club o 31 de xaneiro de 2013, \u00faltima d\u00eda de mercado de fichaxes de inverno."}
{"id": "217061", "revid": "1131", "url": "https://gl.wikipedia.org/wiki?curid=217061", "title": "Saint-Simon", "text": "Saint-Simon \u00e9 a forma francesa de San Sim\u00f3n. Pode referirse a:\nComo top\u00f3nimo:\nComo Apelido:"}
{"id": "217064", "revid": "1987", "url": "https://gl.wikipedia.org/wiki?curid=217064", "title": "Glenn T. Seaborg", "text": ""}
{"id": "217065", "revid": "56817", "url": "https://gl.wikipedia.org/wiki?curid=217065", "title": "Electrificaci\u00f3n", "text": "A electrificacion \u00e9 un sistema de alimentaci\u00f3n de tracci\u00f3n polo cal a enerx\u00eda el\u00e9ctrica procedente dunha li\u00f1a exterior de alta tensi\u00f3n pasa pola subestaci\u00f3n, circula polo elemento condutor instalado ao longo da li\u00f1a e, sustentado por determinados dispositivos, penetra na locomotora a trav\u00e9s do captador de corrente, alimenta os motores e retorna pechando o circu\u00edto polos carriis e feeders negativos, se os houbese, e accidentalmente por terra.\nHistoria.\nA primeira electrificaci\u00f3n espa\u00f1ola -en ancho ib\u00e9rico e \u00fanica nas s\u00faas caracter\u00edsticas- foi a do tramo Gergal-Santa Fe (Almer\u00eda), realizada pola Compa\u00f1\u00eda do Sur de Espa\u00f1a o 1 de xu\u00f1o de 1911. A li\u00f1a a\u00e9rea era de tipo tranviario e estaba constitu\u00edda por dous f\u00edos de contacto de cobre a 6000 V en corrente alterna trif\u00e1sica."}
{"id": "217067", "revid": "5863", "url": "https://gl.wikipedia.org/wiki?curid=217067", "title": "Manuel Castro L\u00f3pez", "text": "Manuel Castro L\u00f3pez, nado en Lugo o 22 de xullo de 1860 e finado en Bos Aires o 25 de xu\u00f1o de 1926, foi un xornalista e escritor galego.\nTraxectoria.\nTraballou nos Xulgados de Lugo e formou parte da redacci\u00f3n da revista \"La Juventud Galaica\". Militou no Partido Republicano Democr\u00e1tico Federal de Pi i Margall e actuou como secretario na s\u00faa Asemblea de Lugo (1887). Fundou o semanario \"El Ciudadano\" (1889) e a Asociaci\u00f3n de Escritores e Artistas (1891). En 1892 emigrou a Bos Aires onde colaborou e dirixiu \"El Eco de Galicia\" e fundou en 1898 \"Almanaque Gallego\". Publicou alg\u00fans poemas en galego. Foi nomeado socio de m\u00e9rito da Liga Gallega (1899) polo seu labor a prol da causa galeguista.\nVida persoal.\nCasou en Lugo con Ramona de la Pe\u00f1a Salvador en xullo de 1885."}
{"id": "217068", "revid": "25871", "url": "https://gl.wikipedia.org/wiki?curid=217068", "title": "John DiMaggio", "text": "John William DiMaggio, nado o 4 de setembro de 1968 en North Plainfield, Nova Jersey, \u00e9 un actor de voz e humorista estadounidense."}
{"id": "217069", "revid": "35560", "url": "https://gl.wikipedia.org/wiki?curid=217069", "title": ".kw", "text": ".kw \u00e9 o Dominio de Nivel Superior xeogr\u00e1fico (ccTLD) para Kuwait."}
{"id": "217073", "revid": "785", "url": "https://gl.wikipedia.org/wiki?curid=217073", "title": "Gargoyles", "text": "Gargoyles \u00e9 unha serie de animaci\u00f3n estadounidense creada por Greg Weisman e producida por Greg Weisman e Frank Paur, que se emitiu orixinalmente en televisi\u00f3n dende o 24 de outubro de 1994 ata o 15 de febreiro de 1997. \"Gargoyles\" \u00e9 co\u00f1ecido pola s\u00faa complexa historia arco e o drama escuro. O videoxogo baseado na serie e a serie de banda dese\u00f1ada foron creados no ano 1995. A historia continuou al\u00e9n da serie de televisi\u00f3n nunha serie de libros de banda dese\u00f1ada, tam\u00e9n chamada Gargoyles, que se publicaron entre os anos 2006 e 2009, e que foron escritos polo propio Weisman e producidos por Slave Labor Graphics."}
{"id": "217074", "revid": "15490", "url": "https://gl.wikipedia.org/wiki?curid=217074", "title": "De rerum natura", "text": "De rerum natura (\"Sobre a natureza das cousas\") \u00e9 un extenso poema de Lucrecio (Tito Lucrecio Caro), escrito no s\u00e9culo I a.C. Foi composto en 7 400 hex\u00e1metros dact\u00edlicos distribu\u00eddos en seis libros. O libro, a maior obra da poes\u00eda da Roma antiga, divulga a filosof\u00eda e a f\u00edsica atomista de Epicuro de Samos e a f\u00edsica atomista de Dem\u00f3crito de Abdera.\nHistoria.\nA \u00fanica versi\u00f3n do texto que chegou \u00e1 actualidade transmitiuse grazas a Marco Tulio Cicer\u00f3n, quen preparou a s\u00faa edici\u00f3n \u00e1 morte do poeta, e ao humanista Poggio Bracciolini, quen o copiou en 1418 do \u00fanico c\u00f3dice conservado.\nA obra, materialista e irrelixiosa, foi traducida polo espa\u00f1ol Jos\u00e9 Marchena a principios do s\u00e9culo XIX en hendecas\u00edlabos brancos coa intenci\u00f3n de combater o catolicismo dos seus compatriotas. Moi importantes polos seus m\u00e9ritos filol\u00f3xicos e polas s\u00faas abundantes notas foron:\nEstrutura.\nA intenci\u00f3n de Lucrecio, como xa sinalara Virxilio, \u00e9 liberar ao home do medo aos deuses e \u00e1 morte, causas, segundo el, da infelicidade humana. (\"Est\u00e1 ben ver ao navegante distante loitar contra a treboada e naufragar, non porque nos alegremos do mal alleo, sen\u00f3n porque \u00e9 bo acharse libre de tormentos\").\nRepresenta o cosmos como un conxunto fortu\u00edto de \u00e1tomos que se moven no baleiro (\"Nada nace da nada, nada volve \u00e1 nada\"). A alma \u00e9 material e non sobrevive ao corpo. Os fen\u00f3menos te\u00f1en todos causa natural. Se existen os deuses, estes non interve\u00f1en nos asuntos dos mortais. Por outra parte, ofrece unha triste visi\u00f3n do amor humano que intrigou aos especialistas."}
{"id": "217092", "revid": "89787", "url": "https://gl.wikipedia.org/wiki?curid=217092", "title": "Am\u00e9bidos", "text": "Os am\u00e9bidos ou Amoebidae son unha familia de microorgnismos eucari\u00f3ticos do grupo dos amebozoos, nos que se incl\u00faen as amebas que producen moitos pseud\u00f3podos de lonxitude indeterminada. Os seus pseud\u00f3podos son case cil\u00edndricos con endoplasma granular e sen subpseud\u00f3podos como os que se encontran noutros membros da clase Tubulinea. Durante a locomoci\u00f3n un pseud\u00f3podo \u00e9 xeralmente o dominante e os outros retr\u00e1ense a mediada que o corpo se despraza. Nalg\u00fans casos a c\u00e9lula m\u00f3vese como se \"cami\u00f1ase\", utilizando pseud\u00f3podos relativamente permanentes que lle serven como unha especie de \"patas\".\nOs x\u00e9neros m\u00e1is importantes na familia son \"Amoeba\" e \"Chaos\", que se diferencian dos demais por teren cristas lonxitudinais.\nAlgunhas fontes incl\u00faen neste grupo a \"Dictyostelium discoideum\"."}
{"id": "217104", "revid": "89787", "url": "https://gl.wikipedia.org/wiki?curid=217104", "title": "Ameboide", "text": "Os ameboides, formas ameboides ou simplemente amebas son microorganismos unicelulares caracterizados por ter unha forma irregular cambiante, que forman expansi\u00f3ns da c\u00e9lula chamadas pseud\u00f3podos.\nFalando da morfolox\u00eda do microorganismo os termos ameboide e ameba son intercambiables, mesmo na literatura cient\u00edfica, pero o termo ameba ten ademais un significado m\u00e1is espec\u00edfico, xa que en certos contextos se pode referir tam\u00e9n aos protozoos do x\u00e9nero \"Amoeba\" (s\u00f3 a eses). Aparece na literatura moitas m\u00e1is veces co significado xeral que co espec\u00edfico, xa que hai moitos x\u00e9neros ameboides. O adxectivo \"ameboide\" \u00e1s veces apl\u00edcase a calquera cousa que te\u00f1a esa morfolox\u00eda, como un org\u00e1nulo, unha bacteria etc.\nAs amebas (\"sensu lato\") antes clasific\u00e1banse todas xuntas no grupo Sarcodinia e m\u00e1is especificamente dentro dos Rhizopoda, pero hoxe en d\u00eda est\u00e1n clasificadas en varios grupos taxon\u00f3micos, xa que moitos grupos distintos adoptaron formas ameboides.\nAs palabras ameba e ameboide derivan do grego e significan \"cambio de forma\", pola s\u00faa forma cambiante.\nEstrutura.\nM\u00f3vense por movemento ameboide, utilizando os seus pseud\u00f3podos. Os pseud\u00f3podos son impulsados por microfilamentos flexibles situados preto da membrana.\nViven en medios h\u00famidos ou na auga. A auga entra dentro da c\u00e9lula e o exceso de auga \u00e9 expulsado por medio de vac\u00faolos contr\u00e1ctiles.\nOs ameboides son heter\u00f3trofos e poden alimentarse de bacterias ou doutros protistas ou son detrit\u00edvoras. Estenden os seus pseud\u00f3podos para alimentarse, rodean con eles a comida e incorp\u00f3rana \u00e1 c\u00e9lula formando un vac\u00faolo dixestivo, ao que se unen lisosomas para realizar a dixesti\u00f3n celular, e os residuos son expulsados.\nExisten amebas cubertas con cuncha, formada de carbonato de calcio ou materia org\u00e1nica, como por exemplo, \"Arcella\".\nAmebas multicelulares: Mofos mucosos.\nOs protistas parecidos a fungos chamados mofos mucosos presentan tam\u00e9n formas ameboides. Clasific\u00e1banse nos antigos filos dos Myxomycota (plasmodios multinucleados, hoxe Myxogastria), e Acrasiomycota (unicelulares que forman colonias, hoxe Acrasida e Dictyosteliida). Estes grupos presentan movemento ameboide en certos estadios vitais. Os gametos son tam\u00e9n ameboides.\nClasificaci\u00f3n.\nAs formas ameboides apareceron en varios grupos taxon\u00f3micos, polo que son polifil\u00e9ticas, polo que o termo non define con precisi\u00f3n un grupo de organismos sen\u00f3n a s\u00faa forma e modo de locomoci\u00f3n. Unha fonte considera que existen 97 x\u00e9neros de protistas ameboides, pero outras incl\u00faen menos.\nAntigas clasificaci\u00f3ns.\nNos antigos sistemas de clasificaci\u00f3ns dos protozoos todas as formas ameboides estaban inclu\u00eddas nun s\u00f3 grupo, os \"Sarcodina\" (sarcodinos), que se divid\u00eda en varias categor\u00edas morfol\u00f3xicas baseadas no tipo de pseud\u00f3podo.\nOs ameboides que ti\u00f1an pseud\u00f3podos sostidos por conxuntos de microt\u00fabulos denomin\u00e1banse \"actin\u00f3podos\" (radiolarios e heliozoos), e os que non, \"riz\u00f3podos\", que \u00e1 s\u00faa vez eran divididos en amebas lobosas, filosas e reticulosas.\nTam\u00e9n se describiron as estra\u00f1as amebas xigantes mari\u00f1as do grupo dos xenofi\u00f3foros, que son distintas dos grupos anteriores. Hoxe consid\u00e9rase que est\u00e1n emparentadas cos foramin\u00edferos.\nClasificaci\u00f3n moderna.\nAs clasificaci\u00f3ns modernas non se basean s\u00f3 na morfolox\u00eda, sen\u00f3n na filoxenia clad\u00edstica. A maior\u00eda das formas ameboides est\u00e1n hoxe agrupadas nos grupos Amoebozoa ou Rhizaria. Pero especies con formas ameboides tam\u00e9n se encontran no clado dos Excavata.\nAs an\u00e1lises filoxen\u00e9ticas sit\u00faan os x\u00e9neros ameboides nos seguintes grupos (non todos son sempre considerados ameboides por todas as fontes):"}
{"id": "217107", "revid": "27155", "url": "https://gl.wikipedia.org/wiki?curid=217107", "title": "Amoebidae", "text": ""}
{"id": "217108", "revid": "17467", "url": "https://gl.wikipedia.org/wiki?curid=217108", "title": "Roxelio Groba", "text": ""}
{"id": "217109", "revid": "27155", "url": "https://gl.wikipedia.org/wiki?curid=217109", "title": "Amoeba", "text": "Amoeba (ameba) \u00e9 un x\u00e9nero de protozoos sen forma definida formadores de pseud\u00f3podos e uninucleados da familia Amoebidae. Actualmente comprende a especie \"Amoeba proteus\" (antes chamada \"Chaos diffluens\" e \"Amoeba diffluens\") e outras tres especies.\nOutra especie que antes se clasificaba neste x\u00e9nero \u00e9 \"Amoeba dubia\", que actualmente se clasifica como \"Polychaos dubium\".\nO x\u00e9nero \"Amoeba\" est\u00e1 moi relacionado co x\u00e9nero \"Chaos\", pero este \u00e9 multinucleado.\nHistoria.\nAs amebas foron descubertas por August Johann R\u00f6sel von Rosenhof en 1757. Os primeiros naturalistas denominaban \u00e1s amebas \"anim\u00e1lculos de Proteo\" polo deus grego Proteo, que pod\u00eda cambiar de forma, igual que estes microorganismos. O nome \"amiba\" foille dado por Bory de Saint-Vincent, procedente do grego \"amoib\u00e8\" (\u03b1\u03bc\u03bf\u03b9\u03b2\u03ae), que significa cambio.\nCaracter\u00edsticas.\nO citoplasma div\u00eddese en ectoplasma e endoplasma. Son c\u00e9lulas heter\u00f3trofas que capturan o alimento cos seus pseud\u00f3podos por fagocitose, e almacenan a comida nun vac\u00faolo dixestivo. As \"Amoeba\" te\u00f1en un s\u00f3 pseud\u00f3podo grande en posici\u00f3n anterior (no sentido do avance), e varios secundarios nos lados. Cando se move a masa celular fl\u00fae cara ao pseud\u00f3podo anterior e retr\u00e1ese dos outros, o que se chama movemento ameboide. A especie \"Amoeba proteus\" en movemento ten un tama\u00f1o entre 220 e 740 \u03bcm, o que a converte nunha das c\u00e9lulas ameboideas m\u00e1is grandes.\nDebido \u00e1 presenza de fitocromos, \"Amoeba proteus\" pode ter diversas cores (xeralmente, amarelo, verde, p\u00farpura) vista ao microscopio.\nReprod\u00facense asexualmente por mitose e citocinese. En ambientes desfavorables as amebas poden segregar unha membrana protectora e formar quistes nos que est\u00e1n en estado dormente agardando a que melloren as condici\u00f3ns.\nA \"Amoeba proteus\" ten un xenoma de gran tama\u00f1o de 290.000 Mb (100 veces maior que o humano).\nOsmorregulaci\u00f3n.\n\"Amoeba proteus\" \u00e9 unha especie de vida libre de auga doce, que se osmorregula mediante vac\u00faolos contr\u00e1ctiles. Ten un s\u00f3 vac\u00faolo contr\u00e1ctil que expulsa auga para manter o equilibrio osm\u00f3tico. O exceso de auga do citoplasma entra no vac\u00faolo, e este ao fusionarse coa membrana plasm\u00e1tica, contr\u00e1ese rapidamente liberando a auga no exterior. O vac\u00faolo est\u00e1 rodeado de pequenas ves\u00edculas, van aumentando de tama\u00f1o e parece que son as que traen a auga. Cando se baleira queda enrugada e pouco despois aparecen as pequenas ves\u00edculas arredor, que se suxeriu que proceden da propia membrana do vac\u00faolo contr\u00e1ctil. As membranas do vac\u00faolo e das pequenas ves\u00edculas te\u00f1en a prote\u00edna acuaporina, que facilita o paso de auga. Como as ves\u00edculas entre todas te\u00f1en unha gran superficie, recollen m\u00e1is r\u00e1pido a auga que un vac\u00faolo grande s\u00f3.\nNa membrana das pequenas ves\u00edculas hai tam\u00e9n ATPase vacuolar, que bombea H+ ao interior das ves\u00edculas, acidificando o seu pH, creando un gradiente para facilitar o transporte de i\u00f3ns (seguramente K+ e Cl-), o que crea un gradiente osm\u00f3tico que favorece a entrada de auga nas ves\u00edculas. Se a c\u00e9lula non expulsa o exceso de auga, incha e pode chegar a rebentar."}
{"id": "217112", "revid": "27155", "url": "https://gl.wikipedia.org/wiki?curid=217112", "title": "Ameba", "text": ""}
{"id": "217113", "revid": "23204", "url": "https://gl.wikipedia.org/wiki?curid=217113", "title": "Vida nova", "text": "Vida nova, ou Vita nuova no orixinal en italiano, \u00e9 o primeiro libro de Dante Alighieri, escrito entre 1292 e 1293 e composto de 31 poemas comentados onde narra a historia do seu amor por Beatriz.\nA traduci\u00f3n ao galego foi obra de Dar\u00edo Xoh\u00e1n Cabana e foi publicada en 1994 pola editorial Espiral Maior. No ano 1995, a traduci\u00f3n ga\u00f1ou o Premio Ram\u00f3n Cabanillas de Traduci\u00f3n.\nCaracter\u00edsticas.\nA lingua utilizada \u00e9 a toscana, tanto para os poemas (o que non \u00e9 gran novidade, xa que moitas obras l\u00edricas xa se escrib\u00edan daquela en lingua vulgar) como para os comentarios que, polo seu car\u00e1cter m\u00e1is te\u00f3rico, xa innovan ao prescindir do lat\u00edn.\nNa obra alt\u00e9rnanse 31 poemas l\u00edricos e 42 cap\u00edtulos en prosa."}
{"id": "217114", "revid": "12452", "url": "https://gl.wikipedia.org/wiki?curid=217114", "title": "Aeroporto de Barcelona", "text": ""}
{"id": "217115", "revid": "98629", "url": "https://gl.wikipedia.org/wiki?curid=217115", "title": "Gran Premio de Hungr\u00eda de 2012", "text": "O Gran Premio de Hungr\u00eda de 2012, oficialmente o XXVIII Eni Magyar Nagydij 2012, foi unha carreira de F\u00f3rmula Un que se disputou o 29 de xullo de 2012, no circu\u00edto de Hungaroring preto de Mogyor\u00f3d, Hungr\u00eda. Foi a und\u00e9cima carreira da tempada de 2012.\nInforme.\nAntecedentes.\nRed Bull Racing foi denunciado polos comisarios da carreira de Alema\u00f1a e logo polo Delegado T\u00e9cnico da FIA Jo Bauer de que os mapas do motor ti\u00f1an o potencial para violar os regulamentos t\u00e9cnicos. Red Bull foi acusado de manipular a relaci\u00f3n entre o par producido polo Red Bull RB8 e o grao en que o acelerador estaba aberto, sobre todo no medio de curvas r\u00e1pidas, permitindo as\u00ed que pase m\u00e1is aire a trav\u00e9s do escape e o difusor, o que xera m\u00e1is carga aerodin\u00e1mica. Red Bull foi absolto de malas pr\u00e1cticas, en palabras dos comisarios, non romperon ningunha regra t\u00e9cnica, pero a FIA anunciou plans para reformular as normas que rexen os mapas do acelerador co fin de prohibir totalmente esta pr\u00e1ctica antes do Gran Premio de Hungr\u00eda.\nDani Clos remplazou a Narain Karthikeyan, unha vez m\u00e1is na primeira sesi\u00f3n de adestramentos libres da ma\u00f1\u00e1 do venres Jules Bianchi pilotou no lugar de Nico H\u00fclkenberg en Force India, mentres que Valtteri Bottas pilotou o Williams, en substituci\u00f3n de Bruno Senna."}
{"id": "217116", "revid": "1131", "url": "https://gl.wikipedia.org/wiki?curid=217116", "title": "Aeroporto de Burgos", "text": "O Aeroporto de Burgos \u00e9 un aeroporto xestionado por Aena, que est\u00e1 localizado nunha ampla chaira na zona leste da cidade de Burgos.\nEn 2011, segundo datos de Aena, deu servizo a 35\u00a0447 pasaxeiros (o que sup\u00f3n un incremento do 5,5% con respecto a 2010) con 3\u00a0960 operaci\u00f3ns de voo, un 11,2% m\u00e1is que no 2010.\nA pesar da s\u00faa recente inauguraci\u00f3n, en 2011 superou en n\u00famero de pasaxeiros comerciais anuais a outros aeroportos da contorna, como os de Vitoria ou Logro\u00f1o, e outros da pen\u00ednsula, como o de Albacete, C\u00f3rdoba ou Huesca.\nEn 2012, prop\u00faxose \u00e1 cidade de Burgos como plataforma multimodal europea, combinando mercanc\u00edas por estrada, ferrocarril e aviaci\u00f3n."}
{"id": "217117", "revid": "1131", "url": "https://gl.wikipedia.org/wiki?curid=217117", "title": "Aeroporto de Eivisa", "text": "O Aeroporto de Eivisa \u00e9 un aeroporto xestionado por Aena, que est\u00e1 localizado no concello de Sant Josep de sa Talaia, a 7,5 quil\u00f3metros do centro da cidade de Eivisa, na illa hom\u00f3nima.\nSituado a 6 metros sobre o nivel do mar, caracter\u00edzase pola estacionalidade da s\u00faa demanda e polo seu car\u00e1cter eminentemente tur\u00edstico. Tam\u00e9n mant\u00e9n un tr\u00e1fico regular interinsular e peninsular moi importante, con viaxes concentradas en polos de xesti\u00f3n ou de negocio como Barcelona\u2013El Prat, Madrid\u2013Barajas e Palma e de caracter\u00edsticas constantes na s\u00faa distribuci\u00f3n ao longo do ano."}
{"id": "217119", "revid": "89787", "url": "https://gl.wikipedia.org/wiki?curid=217119", "title": "Chaos (x\u00e9nero)", "text": "Chaos \u00e9 un x\u00e9nero de amebas xigantes da familia Amoebidae. A especie \"Chaos carolinensis\" pode atinguir os 5\u00a0mm, mais a maior\u00eda mide de 1 a 3\u00a0mm. Son amebas espidas que se moven por medio de pseud\u00f3podos (movemento ameboide). O citoplasma div\u00eddese nun endoplasma flu\u00eddo que cont\u00e9n os numerosos n\u00facleos, gr\u00e1nulos e vac\u00faolos dixestivos, e o ectoplasma, que \u00e9 m\u00e1is viscoso e que non cont\u00e9n ning\u00fan gr\u00e1nulo. Este x\u00e9nero est\u00e1 moi relacionado con \"Amoeba\", coa cal comparte a mesma morfolox\u00eda xeral e a formaci\u00f3n de numerosos pseud\u00f3podos cil\u00edndricos. Por\u00e9n, \"Chaos\" presenta centos de n\u00facleos, pero \"Amoeba\" ten soamente un.\nOs membros do x\u00e9nero son semellantes \u00e1s \"Amoeba\", e comparten a mesma morfolox\u00eda xeral, producindo numerosos pseud\u00f3podos cil\u00edndricos, cada un arredondado no extremo . Por\u00e9n, \"Amoeba\" \u00e9 uninucleada, e \"Chaos\", polo contrario, pode chegar a ter mil n\u00facleos. Debido a esta caracter\u00edstica, \"C. carolinensis\", foi clasificada primeiramente no x\u00e9nero \"Pelomyxa\" xunto con outra ameba multinucleada xigante, \"Pelomyxa palustris\". Recentemente, os estudos filoxen\u00e9ticos moleculares da especie confirmaron que est\u00e1 m\u00e1is relacionada co x\u00e9nero \"Amoeba\" que co \"Pelomyxa\", e clasif\u00edcase no x\u00e9nero \"Chaos\" .\nAlim\u00e9ntase de bacterias, fungos, outros protistas e rot\u00edferos pluricelulares. Son heter\u00f3trofos como todos os membros de Amoebozoa, sobre todo limpadores e enc\u00f3ntranse no fondo de h\u00e1bitats de auga doce. A especie m\u00e1is notable \u00e9 \"C. carolinense\". A c\u00e9lula non pos\u00fae citostoma, polo que non hai un sitio fixo na membrana onde te\u00f1a lugar a fagocitose.\nA membrana celular ou plasmalema \u00e9 extremadamente pl\u00e1stica, permitindo ao organismo mudar de forma. O citoplasma no interior da membrana descr\u00edbese normalmente como formado por d\u00faas partes: un flu\u00eddo interno, ou endoplasma, que cont\u00e9n gr\u00e1nulos e vac\u00faolos alimenticios, e org\u00e1nulos como o n\u00facleo ou a mitocondria; e un ectoplasma m\u00e1is viscoso arredor do per\u00edmetro da c\u00e9lula, que \u00e9 relativamente claro e non cont\u00e9n gr\u00e1nulos visibles. Como outras amebas lobosas, \"Chaos\" pode moverse por medio de pseud\u00f3podos. Publicouse unha ampla literatura cient\u00edfica grazas ao esforzo realizado para describir este movemento.\nHistoria e cambios na nomenclatura.\nO x\u00e9nero \"Chaos\" tivo unha historia longa e confusa. En 1755, R\u00f6sel von Rosenhof viu e describiu un ameboide ao que chamou \"o pequeno Proteus\". Tres anos despois, Linn\u00e9 deulle \u00e1 criatura de R\u00f6sel o nome de \"Volvox chaos\". Por\u00e9n, como o nome \"Volvox\" xa se aplicaba a un x\u00e9nero de algas flaxeladas, cambiouse a \"Chaos chaos\". Nas seguintes d\u00e9cadas, conforme proliferaban as novas especies e nomes, informouse de numerosas descrici\u00f3ns de organismos similares a \"Chaos\", de tal maneira que \u00e9 virtualmente imposible diferenciar unha ameba hist\u00f3rica doutra. En 1879, Joseph Leidy suxeriu agrupar todas as grandes amebas com\u00fans de auga doce nunha especie, que propuxo se chamase \"Amoeba proteus\". Unha ducia de especies, inclu\u00edndo a varias que se identificaron como \"Chaos\", foron consideradas sin\u00f3nimos de \"Amoeba proteus\". Por\u00e9n, na descrici\u00f3n que el mesmo d\u00e1 destes organismos, son claramente uninucleadas, a diferenza da actual \"Chaos\".\nEn 1900, o bi\u00f3logo H. V. Wilson, da Universidade de Carolina do Norte, descubriu e illou unha ameba que se parec\u00eda \u00e1 \"Amoeba proteus\" pero ti\u00f1a centos de n\u00facleos celulares. Dado que xa exist\u00eda un x\u00e9nero de amebas xigantes multinucleadas, \"Pelomyxa\", Wilson colocou este organismo nese taxon, cham\u00e1ndoo \"Pelomyxa carolinensis\". Esta ameba cultiv\u00e1base facilmente e converteuse nun organismo amplamente distribu\u00eddo e estudado no laboratorio.\nEn 1926, Asa A. Schaeffer argumentou que \"Pelomyxa carolinensis\" era, de feito, id\u00e9ntica \u00e1 ameba que R\u00f6sel viu en 1755, a \"pequena Proteus\" que Linneo chamou \"Chaos chaos\". Polo tanto, instou a que, seguindo o principio de prioridade das normas da nomenclatura biol\u00f3xica, o nome do organismo deb\u00eda ser \"Chaos chaos\". Varios investigadores discutiron vigorosamente a validez dese nome, pero outros adopt\u00e1rono. Unha terceira facci\u00f3n aceptou a validez do x\u00e9nero \"Chaos\" para a ameba de Wilson, pero conservou a segunda metade do nome binomial, chamando ao organismo \"Chaos carolinensis\". A principios da d\u00e9cada de 1970, os tres nomes us\u00e1banse ao mesmo tempo por varios investigadores. Por\u00e9n, os estudos da estrutura fina e fisiolox\u00eda da ameba aclarou que hab\u00eda grandes diferenzas entre esta e outras \"Pelomyxa\" (como a ausencia completa, nas Pelomyxa verdadeiras, de mitocondrias). Desde ent\u00f3n, xurdiu un consenso en canto \u00e1 nomenclatura, e o organismo \u00e9 co\u00f1ecido xeralmente como \"Chaos carolinensis\", proposto inicialmente por Robert L. King e Theodore L. Jahn en 1948.\nEstudos filoxen\u00e9ticos recentes.\nAta hai pouco, o x\u00e9nero \"Chaos\" inclu\u00edase, xunto con outros protistas que forman pseud\u00f3podos lobosos ou se desprazan polo fluxo protopl\u00e1smico, no antigo filo \"Sarcodina\". A filoxenia molecular baseada no exame do ADN ribos\u00f3mico mostrou que \"Sarcodina\" \u00e9 un grupo polifil\u00e9tico: que alg\u00fans ameboides comparten un devanceiro com\u00fan m\u00e1is recente con membros doutro filo que con outros \"Sarcodina\". Consecuentemente, os ameboides de \"Sarcodina\" distribu\u00edronse entre dous supergrupos modernos, Rhizaria e Amoebozoa. \"Chaos\" e o seu parente pr\u00f3ximo, \"Amoeba\", sit\u00faanse agora no \u00faltimo, xunto coa orde \"Tubulinida\", que son amebas espidas, ou ben monopodiales ou posuidoras de pseud\u00f3podos cil\u00edndricos, con uroides non adhesivos (unha rexi\u00f3n da zona posterior da c\u00e9lula que ten unha aparencia enrugada).\nO grupo monofil\u00e9tico de Amoebozoa a\u00ednda non est\u00e1 totalmente establecido, pero a informaci\u00f3n actual confirma que \"Chaos\" e \"Amoeba\" est\u00e1n estreitamente relacionados. Por\u00e9n, as mesmas investigaci\u00f3ns formulan preguntas sobre o grupo supostamente monofil\u00e9tico do x\u00e9nero \"Chaos\", dado que \"Chaos nobile\" pode ser basal a un grupo que cont\u00e9n \"Chaos carolinensis\" e polo menos d\u00faas especies de ameba, como se ilustra debaixo, seguindo Pawlowski e Burki (2009):"}
{"id": "217120", "revid": "55821", "url": "https://gl.wikipedia.org/wiki?curid=217120", "title": "Claudio Gonz\u00e1lez Z\u00fa\u00f1iga", "text": "Claudio Gonz\u00e1lez Z\u00fa\u00f1iga, nado en Pontevedra o 3 de agosto de 1784 e finado na mesma vila o 3 de novembro de 1857, foi un m\u00e9dico, historiador e pol\u00edtico galego.\nTraxectoria.\nCombateu durante a Guerra da Independencia espa\u00f1ola, sendo distinguido co Foro Militar e cunha pensi\u00f3n vitalicia. En 1815 f\u00edxose frade da orde de San Xo\u00e1n de Deus, pero trala desamortizaci\u00f3n desapareceu a orde e marchou do hospital.\nEn 1823 foi elixido alcalde de Pontevedra. Trala fin do Trienio liberal foi perseguido polas sociedades secretas Estrella e El \u00c1ngel Exterminador. Refuxiouse nun barco contrabandista en Beluso (Bueu), pero caeu en mans inimigas. Foi desterrado por un tribunal eclesi\u00e1stico a Seixido (A Lama), e despois foi condenado a catro meses de reclusi\u00f3n no convento de Herb\u00f3n. A pesar da amnist\u00eda xeral do 1 de maio de 1824, a\u00ednda pasou ano e medio reclu\u00eddo en Chamadoira (Cerdedo-Cotobade). Ao regreso a Pontevedra defendeu a capitalidade provincial na divisi\u00f3n territorial de Espa\u00f1a en 1833, fronte \u00e1 corrente liderada por Francisco Javier Mart\u00ednez Enr\u00edquez Sarmiento de Valladares, marqu\u00e9s de Valadares, que defend\u00eda que fose Vigo. Foi deputado pola provincia de Pontevedra na lexislatura 1840-1841.\nLicenciado en medicina e cirurx\u00eda, axudou a combater a vaga de c\u00f3lera que asolou a comarca no inverno de 1833.\nFoi director do Instituto de Ensino Secundario Provincial. Leva o seu nome unha r\u00faa de Pontevedra, trala capela da Virxe Peregrina."}
{"id": "217123", "revid": "1131", "url": "https://gl.wikipedia.org/wiki?curid=217123", "title": "La flor", "text": "La flor \u00e9 o primeiro poemario publicado por Rosal\u00eda de Castro, editado na Imprenta de M. Gonz\u00e1lez de Madrid en 1857. \u00c9 tam\u00e9n o primeiro poemario da autora publicado en lingua castel\u00e1.\nA tem\u00e1tica \u00e9 intimista e l\u00edrica, desde a perspectiva feminina, propio da obra rosaliana.\nContido.\nO libro consta de seis poemas:"}
{"id": "217124", "revid": "98629", "url": "https://gl.wikipedia.org/wiki?curid=217124", "title": "Touch of Evil", "text": "Touch of Evil \u00e9 un filme estadounidense dirixido por Orson Welles que se estreou en 1958. Bas\u00e9ase na novela de Whit Masterson \"Badge of Evil\".\nSinopse.\nUn axente da polic\u00eda de narc\u00f3ticos (Charlton Heston) chega \u00e1 fronteira mexicana coa s\u00faa esposa xusto no intre no que estoura unha bomba. Inmediatamente faise cargo da investigaci\u00f3n contando coa colaboraci\u00f3n de Quinlan (Orson Welles), o xefe da polic\u00eda local, moi co\u00f1ecido na zona polos seus m\u00e9todos expeditivos e pouco ortodoxos. Unha loita feroz des\u00e1tase entre os dous homes, pois cada un deles ten probas contra o outro."}
{"id": "217126", "revid": "98629", "url": "https://gl.wikipedia.org/wiki?curid=217126", "title": "Raza (filme)", "text": "Raza \u00e9 un filme franquista dirixido por Jos\u00e9 Luis S\u00e1enz de Heredia que se estreou en 1942. O filme bas\u00e9ase na novela hom\u00f3nima escrita por Francisco Franco co pseud\u00f3nimo de Jaime de Andrade.\nSinopse.\nO mari\u00f1o Pedro Churruca morre en Cuba durante a Guerra Hispano-Estadounidense (1898). A s\u00faa vi\u00fava, Isabel Acu\u00f1a, educa os seus fillos, que seguen cami\u00f1os moi diferentes: Isabel casa cun militar, Jaime entra nun convento, Pedro comeza unha carreira pol\u00edtica e Jos\u00e9, a militar. A Guerra Civil provocar\u00e1 a desintegraci\u00f3n da familia."}
{"id": "217127", "revid": "56817", "url": "https://gl.wikipedia.org/wiki?curid=217127", "title": "David X. Cohen", "text": "David Samuel Cohen, nado o 13 de xullo de 1966 en Nova York, e m\u00e1is co\u00f1ecido como David X. Cohen, \u00e9 un escritor, guionista e produtor estadounidense.\nTraxectoria.\n\u00c9 principalmente co\u00f1ecido por traballar de guionista e produtor nas series de televisi\u00f3n \"Futurama\" e \"The Simpsons\". Tam\u00e9n ten participado na serie de animaci\u00f3n \"Beavis and Butt-head\"."}
{"id": "217130", "revid": "98629", "url": "https://gl.wikipedia.org/wiki?curid=217130", "title": "The Mask", "text": "The Mask \u00e9 un filme estadounidense dirixido por Chuck Russell que se estreou en 1994. Bas\u00e9ase na serie de banda dese\u00f1ada \"The Mask de Dark Horse Comics.\nSinopse.\nStanley Ipkiss \u00e9 un empregado de banca extremadamente amable, pero desgraciadamente \u00e9 un pusil\u00e1nime cando ten que enfrontarse a algu\u00e9n. Tras un dos peores d\u00edas da s\u00faa vida, Stanley atopa unha m\u00e1scara que representa a Loki, un deus da mitolox\u00eda n\u00f3rdica da malicia e a troula. Cando coloca a m\u00e1scara conv\u00e9rtese nunha persoa completamente diferente."}
{"id": "217134", "revid": "25871", "url": "https://gl.wikipedia.org/wiki?curid=217134", "title": "Con\u00edmbriga", "text": "Con\u00edmbriga, cidade do \"Conventus Scallabitanus\", provincia romana de Lusitania, preto de Condeixa-a-Nova no Distrito de Co\u00edmbra (Portugal), onde se atopa un vasto campo de ru\u00ednas. Con\u00edmbriga foi unha antiga cidade romana localizada na v\u00eda militar que \u00eda de Olisipo (Lisboa) a Bracara Augusta (Braga).\nHistoria.\nMoitos suxiren que Con\u00edmbriga ti\u00f1a a s\u00faa orixe nun castro de orixe celta da tribo dos Conios. O que se sabe respecto diso, \u00e9 que Con\u00edmbriga foi ocupada polos romanos nas campa\u00f1as de D\u00e9cimo Xunio Bruto, no 139 a. C. No reinado do emperador C\u00e9sar Augusto (s\u00e9culo I), a cidade sofre importantes obras de urbanizaci\u00f3n, sendo constru\u00eddas as termas p\u00fablicas e o Forum. A finais do s\u00e9culo IV, e co declive do Imperio romano, \u00e9 constru\u00edda unha cintura amurallada de defensa urbana, con preto de 1.500 metros de extensi\u00f3n, posiblemente para substitu\u00edr e reforzar a muralla antiga, do tempo de Augusto. A maneira un tanto r\u00fastica en que est\u00e1 constru\u00edda denota unha certa urxencia na s\u00faa construci\u00f3n, evidenciando un clima de tensi\u00f3n e de eminentes ataques, por parte dos pobos b\u00e1rbaros. No 468 os suevos asaltan a cidade e destr\u00faen parte da muralla. A partir de ent\u00f3n, Con\u00edmbriga comeza a abandonarse, acabando por perder o seu status de sede episcopal en favor de \"Aeminium\" (Co\u00edmbra), que posu\u00eda mellores condici\u00f3ns de defensa e supervivencia. Os habitantes que quedaron, fundaron Condeixa-a-Nova, m\u00e1is ao norte.\nNas escavaci\u00f3ns de 1913, atop\u00e1ronse testemu\u00f1os da Idade de Ferro, podendo xuntarse pezas de pedra e bronce que poden facer atrasar o inicio da poboaci\u00f3n local. As referencias en fontes literarias antigas son poucas: \u00f3 describir a Lusitania, a partir do r\u00edo Douro, Plinio o Vello cita \"oppida Conimbriga\" na s\u00faa \"Historia Natural\"; o Itinerario de Antonino, menci\u00f3naa como estaci\u00f3n viaria na estrada que conecta \"Olisipo\" (Lisboa) e \"Bracara Augusta\" (Braga).\nDespois das invasi\u00f3ns b\u00e1rbaras a vida contin\u00faa na cidade como nos di unha inscrici\u00f3n do s\u00e9culo VI, testemu\u00f1o da era visig\u00f3tica e \u00e1rabe. As moedas visigodas son acu\u00f1adas en Aeminium, cidade que quitou o poder\u00edo a Con\u00edmbriga, e para al\u00ed transf\u00edrese a sede episcopal, a\u00ednda que nos Concilios at\u00e9 o s\u00e9culo VII continua aparecendo o bispo da cidade. As primeiras escavaci\u00f3ns comezaron en 1899 grazas a un subsidio concedido pola ra\u00ed\u00f1a de Portugal, Amelia de Orleans. A partir de 1955 o ritmo das investigaci\u00f3ns intensificouse. Con\u00edmbriga \u00e9 unha das raras cidades romanas que conserva a cintura de murallas, de disposici\u00f3n case triangular. O tramo Norte-Sur das murallas corta a cidade en d\u00faas zonas. Particularmente notable pola planta e pola riqueza dos mosaicos que a pavimentan, \u00e9 a gran \"vila urbana\" con per\u00edstilo c\u00e9ntrico, \u00f3 norte da v\u00eda. En traballos xunto \u00e1 muralla sur foi descuberto un grande edificio cuxa finalidade ser\u00eda de termas p\u00fablicas, coas s\u00faas divisi\u00f3ns caracter\u00edsticas. Os abundantes materiais arqueol\u00f3xicos de toda especie, que non era posible conservar no lugar at\u00f3panse no Museo Monogr\u00e1fico de Con\u00edmbriga situado a car\u00f3n do sitio arqueol\u00f3xico.\nArqueolox\u00eda.\nCon\u00edmbriga \u00e9 a estaci\u00f3n arqueol\u00f3xica romana mellor estudada en Portugal. Entre os varios escavadores desta cidade hai que destacar o nome de Virg\u00edlio Ferreira que fixo un estudo sistem\u00e1tico desta cidade. Entre 1930 e 1944 (ano da s\u00faa morte) escavou toda a \u00e1rea contigua \u00e1 muralla oriental, descubrindo, extramuros, unhas termas p\u00fablicas e tres vivendas, entre as cales hai que destacar a chamada Casa dos Repuxos, cunha \u00e1rea de 569 m2 pavimentada de mosaicos e cun xard\u00edn c\u00e9ntrico onde se conservaba todo un sistema de canalizaci\u00f3ns. Na zona interna da muralla a escavaci\u00f3n revelou unha bas\u00edlica paleocristi\u00e1, unha luxosa vivenda con termas privativas. As escavaci\u00f3ns revelaron un f\u00f3rum augustano demolido na \u00e9poca dos Flavios, altura en que a cidade recibiu un estatuto municipal, para dar lugar a un novo f\u00f3rum de maiores dimensi\u00f3ns; unhas termas tam\u00e9n constru\u00eddas no reinado de Augusto. Entre estes sectores monumentais foi escavada unha zona habitacional, da \u00e9poca claudiana, constitu\u00edda por Insulae que ser\u00edan ocupados pola clase media da poboaci\u00f3n conectada \u00e1 artesan\u00eda. A partir dun encoro localizado en Alcabideque a auga era conducida at\u00e9 Conimbriga por un acueduto."}
{"id": "217138", "revid": "85894", "url": "https://gl.wikipedia.org/wiki?curid=217138", "title": "Phil LaMarr", "text": "Phillip \"Phil\" LaMarr, nado nos \u00c1nxeles (California) o 24 de xaneiro de 1967, \u00e9 un actor, actor de voz e humorista estadounidense."}
{"id": "217139", "revid": "98629", "url": "https://gl.wikipedia.org/wiki?curid=217139", "title": "Liar Liar", "text": "Liar Liar \u00e9 un filme estadounidense dirixido por Tom Shadyac que se estreou en 1997.\nSinopse.\nFletcher Reede \u00e9 un avogado ambicioso e sen escr\u00fapulos, que utiliza a mentira como medio habitual de traballo. O seu fillo de cinco anos, farto de promesas incumpridas, pide un desexo o d\u00eda do seu aniversario, que o seu pai non poida mentir durante vinte catro horas."}
{"id": "217140", "revid": "5863", "url": "https://gl.wikipedia.org/wiki?curid=217140", "title": "Zona Econ\u00f3mica Exclusiva", "text": ""}
{"id": "217141", "revid": "23204", "url": "https://gl.wikipedia.org/wiki?curid=217141", "title": "C\u00e9lula miosat\u00e9lite", "text": "As c\u00e9lulas miosat\u00e9lites, c\u00e9lulas sat\u00e9lites musculares ou c\u00e9lulas sat\u00e9lites miox\u00e9nicas, moitas veces denominadas, simplemente, c\u00e9lulas sat\u00e9lites son unhas pequenas c\u00e9lulas proxenitoras mononucleares que case non te\u00f1en citoplasma, que se encontran no m\u00fasculo maduro. Est\u00e1n situadas entre a membrana basal e a membrana plasm\u00e1tica (sarcolema) dunha fibra muscular, e poden ser dif\u00edciles de distinguir dos n\u00facleos que est\u00e1n dentro da fibra muscular. Estas c\u00e9lulas sat\u00e9lite poden diferenciarse e fusionarse para aumentar o tama\u00f1o das fibras musculares xa existentes e poden formar novas fibras. Estas c\u00e9lulas foron as c\u00e9lulas nai ou troncais adultas primeiro descubertas, e est\u00e1n implicadas no crecemento normal do m\u00fasculo, e na s\u00faa rexeneraci\u00f3n cando sofre danos.\nNo m\u00fasculo que non sufriu danos, a maior\u00eda das c\u00e9lulas sat\u00e9lites musculares son \"quiescentes\"; non se diferencian nin se dividen. En resposta \u00e1 tensi\u00f3n mec\u00e1nica, as c\u00e9lulas sat\u00e9lites \"act\u00edvanse\". As c\u00e9lulas miosat\u00e9lites activadas proliferan inicialmente como mioblastos do m\u00fasculo esquel\u00e9tico antes de experimentaren a diferenciaci\u00f3n celular miox\u00e9nica.\nMarcadores xen\u00e9ticos das c\u00e9lulas sat\u00e9lites musculares.\nAs c\u00e9lulas sat\u00e9lite expresan varios marcadores xen\u00e9ticos distintivos. A opini\u00f3n actual \u00e9 que todas as c\u00e9lulas sat\u00e9lites musculares poden expresar PAX7 e PAX3.\nAs c\u00e9lulas sat\u00e9lite activadas expresan factores de transcrici\u00f3n miox\u00e9nicos, como Myf5 e MyoD. Empezan tam\u00e9n expresando prote\u00ednas filamentosas musculares espec\u00edficas como a desmina a medida que se diferencian.\nO campo da biolox\u00eda das c\u00e9lulas sat\u00e9lite musculares sufriu as mesmas dificultades t\u00e9cnicas ca o estudo doutras c\u00e9lulas nai. Os estudos dependen fundamentalmente das t\u00e9cnicas de citometr\u00eda de fluxo e das an\u00e1lises de clasificaci\u00f3n de c\u00e9lulas activadas por fluorescencia (\"Fluorescence Activated Cell Sorting\", FACS), que non dan informaci\u00f3n sobre a li\u00f1axe das c\u00e9lulas e o seu comportamento. O propio nicho das c\u00e9lulas sat\u00e9lites est\u00e1 mal definido e \u00e9 posible que conste de m\u00faltiples subpoboaci\u00f3ns.\nFunci\u00f3n na reparaci\u00f3n do m\u00fasculo.\nCando as c\u00e9lulas sofren un dano, as c\u00e9lulas sat\u00e9lites quiescentes son liberadas de debaixo da membrana basal. Act\u00edvanse e volven a entrar no ciclo celular. Estas c\u00e9lulas en divisi\u00f3n co\u00f1\u00e9cense como a \"poboaci\u00f3n amplificadora de tr\u00e1nsito\" (\"transit amplifying pool\") antes de que experimenten a diferenciaci\u00f3n miox\u00e9nica para formaren novos miotubos (posmit\u00f3ticos). Hai tam\u00e9n evidencias que suxiren que estas c\u00e9lulas poden fusionarse con fibras musculares existentes para facilitaren o crecemento e a reparaci\u00f3n.\nO proceso da rexeneraci\u00f3n muscular implica unha considerable remodelaci\u00f3n da matriz extracelular e, onde os danos foron grandes, esta \u00e9 incompleta. Os fibroblastos dentro do m\u00fasculo depositan tecido de cicatrizaci\u00f3n, o cal pode prexudicar a funci\u00f3n muscular, e \u00e9 unha parte significativa da patolox\u00eda das distrofias musculares.\nAs c\u00e9lulas sat\u00e9lite musculares proliferan seguindo a zona onde se produciu o trauma muscular (Seale, et al., 2003) e forman novas fibras musculares por medio dun proceso similar ao do desenvolvemento muscular fetal (Parker, et al., 2003). Despois de varias divisi\u00f3ns celulares, as c\u00e9lulas sat\u00e9lite empezan a fusionarse cos miotubos danados e contin\u00faan a s\u00faa diferenciaci\u00f3n e maduraci\u00f3n, cos seus n\u00facleos perif\u00e9ricos como caracter\u00edstica distintiva (Parker, et al., 2003). Un dos principais papeis descritos para o IGF-1 foi a s\u00faa intervenci\u00f3n na proliferaci\u00f3n e diferenciaci\u00f3n das c\u00e9lulas sat\u00e9lites. Ademais, a expresi\u00f3n do IGF-1 no m\u00fasculo esquel\u00e9tico aumenta a capacidade de activar a proliferaci\u00f3n das c\u00e9lulas sat\u00e9lites (Charkravarthy, et al., 2000), o que incrementa e prolonga os efectos beneficiosos para o m\u00fasculo envellecido. \nPlasticidade e aplicaci\u00f3ns terap\u00e9uticas.\nCunha estimulaci\u00f3n m\u00ednima as c\u00e9lulas sat\u00e9lite poden \"in vitro\" ou \"in vivo\" iniciar o programa de diferenciaci\u00f3n miox\u00e9nica.\nDesafortunadamente, parece que as c\u00e9lulas sat\u00e9lite transplantadas te\u00f1en unha capacidade limitada de migraci\u00f3n, e s\u00f3 poden rexenerar o m\u00fasculo na rexi\u00f3n onde son depositadas. Non \u00e9 posible un tratamento sist\u00e9mico ou mesmo o tratamento dun m\u00fasculo enteiro deste modo. Por\u00e9n, outras c\u00e9lulas do corpo como os pericitos e as c\u00e9lulas nai hematopo\u00e9ticas poden tam\u00e9n contribu\u00edr \u00e1 reparaci\u00f3n do m\u00fasculo dunha maneira similar ao das c\u00e9lulas sat\u00e9lites musculares end\u00f3xenas. A vantaxe de usar este tipo de c\u00e9lulas para a terapia das enfermidades musculares \u00e9 que poden ser administradas sistemicamente, e migran autonomamente ao lugar da lesi\u00f3n. Recentemente tivo moito \u00e9xito a administraci\u00f3n de mesoanxioblastos en cans Golden Retriever, que se usan como modelo para o estudo da distrofia muscular de Duchenne, e que nos casos estudados curaron esa doenza . Por\u00e9n, o tama\u00f1o da mostra utilizada nese estudo era relativamente pequena, polo que foi criticado pola falta dun control axeitado no uso de drogas inmunosupresoras.\nRecentemente, informouse que as c\u00e9lulas que expresan Pax7 contrib\u00faen \u00e1 reparaci\u00f3n de lesi\u00f3ns d\u00e9rmicas adoptando un fenotipo fibr\u00f3tico por medio dun proceso mediado por Wnt/\u03b2-catenina..\nRegulaci\u00f3n.\nPouco se sabe da regulaci\u00f3n das c\u00e9lulas sat\u00e9lites musculares. Actualmente os marcadores definitivos das c\u00e9lulas sat\u00e9lites son conxuntamente PAX3 e PAX7, pero os xenes Pax son uns activadores transcricionais moi pobres. A din\u00e1mica da activaci\u00f3n e quiescencia e a induci\u00f3n do programa miox\u00e9nico por medio dos \"factores reguladores miox\u00e9nicos\" Myf5, MyoD, mioxenina, e MRF4 a\u00ednda est\u00e1 sen determinar.\nHai algunhas investigaci\u00f3ns que indican que as c\u00e9lulas sat\u00e9lites est\u00e1n reguladas negativamente por unha prote\u00edna chamada miostatina. Os niveis elevados de miostatina incrementan a actividade dun inhibidor da quinase dependente de ciclina chamado p21 e as\u00ed inducen a diferenciaci\u00f3n das c\u00e9lulas sat\u00e9lites musculares."}
{"id": "217142", "revid": "98629", "url": "https://gl.wikipedia.org/wiki?curid=217142", "title": "Dous parvos moi parvos", "text": "Dous parvos moi parvos (en ) \u00e9 un filme estadounidense dirixido por Peter Farrelly e Bobby Farrelly que se estreou en 1994. Emitiuse na TVG o 24 de xaneiro de 2018.\nSinopse.\nA vida de Lloyd e Harry, dous amigos dunha estupidez supina, \u00e9 un aut\u00e9ntico desastre. O primeiro traballa como chofer dunha limusina, e o segundo ad\u00edcase a transportar cans. Cando Lloyd se namora dunha rapaza de boa posici\u00f3n, que deixa esquecido un malet\u00edn no coche, os dous amigos emprenden unha viaxe por todo o pa\u00eds para devolverllo."}
{"id": "217143", "revid": "27155", "url": "https://gl.wikipedia.org/wiki?curid=217143", "title": "C\u00e9lula sat\u00e9lite muscular", "text": ""}
{"id": "217144", "revid": "1131", "url": "https://gl.wikipedia.org/wiki?curid=217144", "title": "Antonio Concheiro Coello", "text": "Antonio Concheiro Coello, nado en Ordes o 23 de xullo de 1962, \u00e9 un farmac\u00e9utico e pol\u00edtico galego.\nTraxectoria.\nFillo de Antonio Concheiro Carro e neto de Antonio Concheiro Iglesias. Licenciado en Farmacia pola Universidade de Santiago de Compostela. Militante do Partido Popular de Galicia, foi concelleiro de Ordes (1987-1989) e parlamentario galego na III, IV e V lexislaturas (1991, 1995-2004) pola provincia da Coru\u00f1a."}
{"id": "217145", "revid": "5062533", "url": "https://gl.wikipedia.org/wiki?curid=217145", "title": "Rain (artista)", "text": "Jung Ji-Hoon (mellor co\u00f1ecido polo seu nome art\u00edstico Rain), nado en Se\u00fal o 25 de xu\u00f1o de 1982, \u00e9 un cantautor, compositor, produtor, actor, modelo, core\u00f3grafo, bailar\u00edn e dese\u00f1ador surcoreano."}
{"id": "217146", "revid": "1131", "url": "https://gl.wikipedia.org/wiki?curid=217146", "title": "Carlos Pajares", "text": "Carlos Pajares Vales, nado en Madrid o 23 de xullo de 1945, \u00e9 un f\u00edsico espa\u00f1ol.\nTraxectoria.\nCatedr\u00e1tico de F\u00edsica Te\u00f3rica, formado en inicio nos EUA, e con estad\u00edas en Francia, Inglaterra ou Su\u00edza, investigou no campo da f\u00edsica te\u00f3rica e, comezando polos quark no campo das part\u00edculas elementais. Foi reco\u00f1ecido de xeito internacional polo valor das s\u00faas achegas no campo das interacci\u00f3ns part\u00edcula-n\u00facleo e materia a alta densidade, a partir da investigaci\u00f3n da orixe do universo e o xeito de reproducir experimentalmente o dito fen\u00f3meno mediante aceleradores de part\u00edculas. Alg\u00fans resultados concretos foron o teorema self-shadowing, a absorci\u00f3n da part\u00edcula J en n\u00facleos e as interacci\u00f3ns de campos de color correspondentes a diversas fontes formando a percolaci\u00f3n de cordas.\nFoi o primeiro decano da Facultade de F\u00edsica da Universidade de Santiago de Compostela, e tam\u00e9n o responsable de formar o Departamento de F\u00edsica de Part\u00edculas Elementais. Con posterioridade foi reitor da USC (1984-1990), na que introduciu diversos cambios, inclu\u00edda a redacci\u00f3n dos estatutos. Propiciou a expansi\u00f3n da universidade e fomentou a normalizaci\u00f3n ling\u00fc\u00edstica do galego.\nRecibiu o Premio da Divulgaci\u00f3n Cient\u00edfica da Xunta de Galicia (1994) e o Premio Antonio Casares y Rodrigo de Investigaci\u00f3n Cient\u00edfico-T\u00e9cnica (2008). Foi nomeado doutor honoris causa pola Universidade T\u00e9cnica de Lisboa (2011) e Cabaleiro da Orde das Palmas Acad\u00e9micas polo Goberno franc\u00e9s, e recibiu a Medalla de Ouro da Real Sociedade Espa\u00f1ola de F\u00edsica en 2000.\nFoi vicepresidente da Real Sociedade Espa\u00f1ola de F\u00edsica, asesor da Uni\u00f3n Europea sobre plans de estudo de F\u00edsica e membro do comit\u00e9 cient\u00edfico Outreach do Centro Europeo de Part\u00edculas Elementais. Formou parte dos consellos asesores da Enciclopedia Galega, da Revista Galega do Ensino e da Revista Espa\u00f1ola de F\u00edsica, as\u00ed como da secci\u00f3n de Ciencia e Sociedade do Consello da Cultura de Galicia. Publicou m\u00e1is de 130 artigos de investigaci\u00f3n.\nEn 2008 foi nomeado delegado cient\u00edfico de Espa\u00f1a no Consello do CERN, onde ten relaci\u00f3n co LHC e participa no consello de administraci\u00f3n, formando parte do comit\u00e9 de pol\u00edtica cient\u00edfica, do comit\u00e9 de finanzas e do comit\u00e9 de estratexia de f\u00edsica de part\u00edculas, ostentando outras representaci\u00f3ns deste organismo.\nOutras informaci\u00f3ns.\nCarlos Pajares estivo identificado politicamente pola s\u00faa militancia no PSOE, asent\u00e1ndose na s\u00faa esquerda."}
{"id": "217147", "revid": "85894", "url": "https://gl.wikipedia.org/wiki?curid=217147", "title": "Billy West", "text": "William Richard \"Billy\" West, nado o 16 de abril de 1950 en Detroit, M\u00edchigan, \u00e9 un actor de voz, m\u00fasico e humorista estadounidense.\nTraxectoria.\n\u00c9 principalmente co\u00f1ecido polo seu traballo de dobraxe de voces en series como \"Futurama\", \"Doug\" e \"Ren e Stimpy\". En 1996 protagonizou as voces dos personaxes de Bugs Bunny e Elmer Gru\u00f1\u00f3n no filme \"Space Jam\"."}
{"id": "217149", "revid": "23204", "url": "https://gl.wikipedia.org/wiki?curid=217149", "title": "Jung Ji-Hoon", "text": ""}
{"id": "217150", "revid": "56817", "url": "https://gl.wikipedia.org/wiki?curid=217150", "title": "Katey Sagal", "text": "Catherine Louise \"Katey\" Sagal, nada o 19 de xaneiro de 1954 no barrio de Hollywood, na cidade dos \u00c1nxeles (California), \u00e9 unha actriz de voz e cantautora estadounidense.\nTraxectoria.\n\u00c9 principalmente co\u00f1ecida por interpretar o papel de Peggy Bundy na comedia de situaci\u00f3n da Fox \"Married... with Children\". Tam\u00e9n d\u00e1 voz a Leela na serie de animaci\u00f3n \"Futurama\"."}
{"id": "217151", "revid": "98629", "url": "https://gl.wikipedia.org/wiki?curid=217151", "title": "Xos\u00e9 Manuel Fern\u00e1ndez Castro", "text": "Xos\u00e9 Manuel Fern\u00e1ndez Castro, nado en Santiago de Compostela en 1963, \u00e9 un profesor e escritor galego.\nTraxectoria.\n\u00c9 docente de lingua e literatura galega e de lat\u00edn no IES Maruxa Mallo de Ordes."}
{"id": "217152", "revid": "25871", "url": "https://gl.wikipedia.org/wiki?curid=217152", "title": "Ken Keeler", "text": "Kenneth \"Ken\" Keeler, nado no ano 1961, \u00e9 un guionista e produtor de televisi\u00f3n estadounidense.\nTraxectoria.\nA\u00ednda que ten traballado como guionista en varias series de televisi\u00f3n, destaca o seu traballo en \"The Simpsons\" e \"Futurama\"."}
{"id": "217153", "revid": "1888", "url": "https://gl.wikipedia.org/wiki?curid=217153", "title": "Carlos Pajares Vales", "text": ""}
{"id": "217157", "revid": "7596", "url": "https://gl.wikipedia.org/wiki?curid=217157", "title": "C\u00e9lula sat\u00e9lite glial", "text": "As c\u00e9lulas sat\u00e9lites gliais, c\u00e9lulas gliais sat\u00e9lites ou c\u00e9lulas capsulares son un tipo de c\u00e9lulas gliais que cobren a superficie dos corpos das neuronas nos ganglios nerviosos do sistema nervioso perif\u00e9rico. Te\u00f1en a mesma orixe embriol\u00f3xica c\u00e1s c\u00e9lulas de Schwann, xa que derivan ambas da crista neural do embri\u00f3n. As c\u00e9lulas sat\u00e9lites gliais desempe\u00f1an varias funci\u00f3ns, como o control sobre o microambiente dos ganglios simp\u00e1ticos. P\u00e9nsase que te\u00f1en un papel similar ao dos astrocitos do sistema nervioso central. Fornecen nutrientes \u00e1s neuronas \u00e1s que rodean e te\u00f1en tam\u00e9n algunhas funci\u00f3ns estruturais. As c\u00e9lulas sat\u00e9lites gliais poden actuar como c\u00e9lulas amortecedoras protectoras. Ademais, expresan diversos receptores que lles permiten establecer moitas interacci\u00f3ns con substancias qu\u00edmicas neuroactivas. Moitos deses receptores e canais i\u00f3nicos foron recentemente implicados en problemas de sa\u00fade como dor cr\u00f3nica e a infecci\u00f3n por herpes simplex. A\u00ednda se desco\u00f1ecen moitas cousas sobre estas c\u00e9lulas, e invest\u00edgase moito sobre outras propiedades e funci\u00f3ns destas c\u00e9lulas.\nCaracter\u00edsticas.\nAs c\u00e9lulas sat\u00e9lites gliais son as principais c\u00e9lulas gliais atopadas no sistema nervioso perif\u00e9rico, especificamente nos ganglios sensoriais espi\u00f1ais, e nos simp\u00e1ticos e parasimp\u00e1ticos. Forman as finas va\u00ed\u00f1as ou c\u00e1psulas de c\u00e9lulas que rodean a cada neurona neses ganglios.\nNunha c\u00e9lula sat\u00e9lite glial o corpo celular cont\u00e9n un n\u00facleo relativamente grande, e a cada lado do corpo celular f\u00f3rmanse os procesos perineuronais. A rexi\u00f3n que cont\u00e9n o n\u00facleo ten a maior parte do citoplasma, polo que nesta rexi\u00f3n a va\u00ed\u00f1a \u00e9 m\u00e1is grosa. A va\u00ed\u00f1a pode ser a\u00ednda m\u00e1is grosa se se forman varias capas de c\u00e9lulas sat\u00e9lites, cada unha das cales mide 0,1 \u03bcm.\nA pesar de seren c\u00e9lulas aplanadas, as c\u00e9lulas sat\u00e9lites conte\u00f1en todos os org\u00e1nulos com\u00fans necesarios para fabricaren os seus produtos celulares e manteren o ambiente homeost\u00e1tico da c\u00e9lula. A membrana plasm\u00e1tica da c\u00e9lula sat\u00e9lite \u00e9 fina e non moi densa, e est\u00e1 asociada con mol\u00e9culas de adhesi\u00f3n, ten receptores para neurotransmisores e outras mol\u00e9culas, e canais i\u00f3nicos de potasio. En cada c\u00e9lula sat\u00e9lite glial, hai ret\u00edculo endoplasm\u00e1tico rugoso e liso, pero o liso \u00e9 menos abundante. Xeralmente o aparato de Golgi e os centr\u00edolos est\u00e1n preto do n\u00facleo. As mitocondrias enc\u00f3ntranse por todo o citoplasma xunto con lisosomas, gr\u00e1nulos de lipofuscina e peroxisomas. Te\u00f1en tanto microt\u00fabulos coma filamentos intermedios, que normalmente se dispo\u00f1en paralelamente \u00e1 va\u00ed\u00f1a que forman as c\u00e9lulas sat\u00e9lite. Estes filamentos at\u00f3panse en maiores concentraci\u00f3ns no cono ax\u00f3nico e na porci\u00f3n inicial do ax\u00f3n nas c\u00e9lulas sat\u00e9lites dos ganglios simp\u00e1ticos. Nalgunhas c\u00e9lulas sat\u00e9lites dos ganglios sensoriais observouse un s\u00f3 cilio que se estende f\u00f3ra da c\u00e9lula no espazo extracelular dunha profunda indentaci\u00f3n na membrana plasm\u00e1tica. Este cilio s\u00f3 ten os nove pares de microt\u00fabulos perif\u00e9ricos, polo que carece do par de microt\u00fabulos centrais, o que fai a esta estrutura moi similar ao cilio observado nas neuronas, c\u00e9lulas de Schwann e astrocitos do sistema nervioso central.\nNos ganglios sensoriais.\nAs c\u00e9lulas sat\u00e9lites gliais dos ganglios sensoriais espi\u00f1ais son c\u00e9lulas laminares que xeralmente carecen de procesos que se estendan a partir do corpo celular. En xeral unha envoltura formada por moitas c\u00e9lulas sat\u00e9lites gliais rodea completamente a cada neurona sensorial. O n\u00famero de c\u00e9lulas sat\u00e9lite que forman estas va\u00ed\u00f1as ou c\u00e1psulas aumenta proporcionalmente co volume da neurona que rodea. Ademais, o volume da va\u00ed\u00f1a aumenta proporcionalmente co volume e \u00e1rea superficial do soma das neuronas. O espazo extracelular entre a va\u00ed\u00f1a e a membrana plasm\u00e1tica neuronal \u00e9 duns 20 nm, o que fai que a neurona e a s\u00faa va\u00ed\u00f1a formen unha soa unidade anat\u00f3mica e funcional. Estas unidades funcionais est\u00e1n separadas por \u00e1reas de tecido conectivo. Por\u00e9n, hai algunhas neuronas sensoriais que est\u00e1n xuntas dentro do mesmo espazo rodeado de tecido conectivo formando un cl\u00faster de d\u00faas ou tres neuronas. Normalmente cada unha das neuronas do cl\u00faster est\u00e1 rodeada pola s\u00faa propia va\u00ed\u00f1a de c\u00e9lulas sat\u00e9lites, pero nalg\u00fans casos non \u00e9 as\u00ed. Algunhas neuronas sensoriais te\u00f1en pequenas proxecci\u00f3ns chamadas \"microvilli\" na s\u00faa superficie, os cales est\u00e1n moi pr\u00f3ximos \u00e1 va\u00ed\u00f1a de c\u00e9lulas sat\u00e9lite, polo que chegan \u00e1s fendas ou sucos da va\u00ed\u00f1a, e poden intervir no intercambio de substancias entre as c\u00e9lulas.\nNos ganglios simp\u00e1ticos.\nNos ganglios simp\u00e1ticos, hai tres tipos principais de c\u00e9lulas: as c\u00e9lulas sat\u00e9lites gliais, as neuronas e as chamadas c\u00e9lulas pequenas intensamente fluorescentes (SIF). As c\u00e9lulas SIF dos ganglios simp\u00e1ticos disp\u00f3\u00f1ense en grupos separados, cada un dos cales est\u00e1 rodeado por unha va\u00ed\u00f1a de c\u00e9lulas sat\u00e9lites. As c\u00e9lulas sat\u00e9lites gliais dos ganglios simp\u00e1ticos proceden da crista neural e non proliferan durante o desenvolvemento embrionario ata que as neuronas est\u00e1n formadas e maduras, o que indica que son as neuronas as que sinalan o momento para a divisi\u00f3n e maduraci\u00f3n das c\u00e9lulas sat\u00e9lites. As c\u00e9lulas sat\u00e9lites dos ganglios simp\u00e1ticos te\u00f1en a mesma estrutura c\u00e1s dos ganglios sensoriais raqu\u00eddeos, excepto que as dos ganglios simp\u00e1ticos tam\u00e9n poden recibir sinapses. A va\u00ed\u00f1a de c\u00e9lulas sat\u00e9lites nos ganglios simp\u00e1ticos debe estenderse m\u00e1is para cubrir o cono ax\u00f3nico preto do soma celular. As rexi\u00f3ns da va\u00ed\u00f1a que rodean o n\u00facleo e o cono ax\u00f3nico son m\u00e1is grosas c\u00e1s que rodean o resto da neurona. Isto indica que a c\u00e9lula sat\u00e9lite xoga un papel no ambiente da sinapse, e, por tanto, infl\u00fae na transmisi\u00f3n sin\u00e1ptica.\nDiferenzas con outras c\u00e9lulas gliais.\nComp\u00e1ranse con frecuencia as c\u00e9lulas sat\u00e9lites gliais cos astrocitos do sistema nervioso central porque comparten certas propiedades anat\u00f3micas e fisiol\u00f3xicas, como a presenza de transportadores neurotransmisores e a expresi\u00f3n de glutamina sintetase. Por\u00e9n, hai factores que os distinguen e po\u00f1en \u00e1s c\u00e9lulas gliais nunha categor\u00eda \u00e1 parte de c\u00e9lulas gliais. As c\u00e9lulas sat\u00e9lites normalmente rodean cada neurona sensorial e parasimp\u00e1tica cunha va\u00ed\u00f1a ou c\u00e1psula completa e ininterrompida, entanto que a maior\u00eda das neuronas dos ganglios simp\u00e1ticos carecen dunha va\u00ed\u00f1a de c\u00e9lulas sat\u00e9lites totalmente continua, o que lles permite un certo intercambio directo de substancias entre o espazo extracelular da neurona e o espazo dentro do tecido conectivo onde est\u00e1n situadas as c\u00e9lulas sat\u00e9lites. Ademais, existen uni\u00f3ns comunicantes entre unha c\u00e9lula sat\u00e9lite e outra de va\u00ed\u00f1as de distintas neuronas adxacentes ou de va\u00ed\u00f1as dunha mesma neurona (uni\u00f3ns comunicantes reflexas). Estas uni\u00f3ns comunicantes foron identificadas por microscop\u00eda electr\u00f3nica e marcadores trazadores pesados como o amarelo lucifer ou neurobiotina. O grao no que unha c\u00e9lula sat\u00e9lite est\u00e1 comunicada deste modo con outra c\u00e9lula sat\u00e9lite doutra va\u00ed\u00f1a ou da mesma va\u00ed\u00f1a depende do pH do ambiente celular.\nEn estudos feitos en ratas e ratos, encontrouse que as c\u00e9lulas sat\u00e9lites gliais expresan moitos receptores de neurotransmisores, como receptores de acetilcolina muscar\u00ednicos e de eritropoetina. Para diferenciaren entre c\u00e9lulas sat\u00e9lites e outras c\u00e9lulas gliais os investigadores utilizan marcadores que identifican as distintas prote\u00ednas que se encontran en cada tipo de c\u00e9lula. A\u00ednda que as c\u00e9lulas sat\u00e9lites expresan a prote\u00edna ac\u00eddica fibrilar glial e diferentes prote\u00ednas S-100, o marcador m\u00e1is \u00fatil de que se disp\u00f3n hoxe para identificalas \u00e9 a glutamina sintetase. Os niveis de glutamina sintetase son relativamente escasos en repouso, pero aumentan moito se a neurona que envolven sofre danos no ax\u00f3n. Ademais, as c\u00e9lulas sat\u00e9lites tam\u00e9n pos\u00faen mecanismos para liberar citocinas, adenosina trifosfato (ATP), e outros mensaxeiros qu\u00edmicos.\nFunci\u00f3ns.\nEstase investigando moito para detrminar con seguridade cales son as funci\u00f3ns das c\u00e9lulas sat\u00e9lite gliais. As teor\u00edas actuais suxiren que as c\u00e9lulas sat\u00e9lites te\u00f1en un papel significativo no control do microambiente dos ganglios simp\u00e1ticos. Isto est\u00e1 baseado na observaci\u00f3n de que as c\u00e9lulas sat\u00e9lites case envolven completamente as neuronas neses ganglios e poden regular a difusi\u00f3n de mol\u00e9culas a trav\u00e9s da membrana plasm\u00e1tica. Cando se inxectan trazadores proteicos fluorescentes nos ganglios cervicais para evitar o seu paso polo sistema circulatorio, estes non se encontran despois na superficie neuronal. Isto suxire que as c\u00e9lulas sat\u00e9lites poden regular o espazo extracelular de cada neurona. Alg\u00fans especulan con que as c\u00e9lulas sat\u00e9lites dos ganglios aut\u00f3nomos te\u00f1en un papel similar ao da barreira hemetoencef\u00e1lica actuando como barreira funcional para as grandes mol\u00e9culas.\nO papel das c\u00e9lulas sat\u00e9lites como reguladores do microambiente neuronal est\u00e1 ademais caracterizado polas s\u00faas propiedades el\u00e9ctricas que son moi similares \u00e1s dos astrocitos. Os astrocitos te\u00f1en un papel ben estudado e definido no control do microambiente no cerebro, polo que se est\u00e1 a investigar alg\u00fan papel similar que poder\u00edan exercer as c\u00e9lulas sat\u00e9lites nos ganglios simp\u00e1ticos. Un modo establecido de controlar o microambiente nos ganglios sensoriais \u00e9 a captaci\u00f3n de substancias por transportadores especializados que levan os neurotransmisores ao interior das c\u00e9lulas en combinaci\u00f3n co transporte de Na+ e Cl\u2212. Atop\u00e1ronse nas c\u00e9lulas sat\u00e9lites transportadores do glutamato e \u00e1cido gamma-aminobut\u00edrico (GABA). Parecen estar envolvidos activamente no control da composici\u00f3n do espazo extracelular dos ganglios. O encima glutamina sintetase, que cataliza a conversi\u00f3n do glutamato en glutamina, at\u00f3pase en grandes cantidades nas c\u00e9lulas sat\u00e9lites gliais. Ademais, as c\u00e9lulas sat\u00e9lites conte\u00f1en encimas relacionados co glutmato como a glutamato deshidroxenase e a piruvato carboxilase, e as\u00ed poden proporcionar \u00e1s neuronas non s\u00f3 glutamina, sen\u00f3n tam\u00e9n malato e lactato.\nPropiedades moleculares.\nA diferenza das neuronas adxacentes, as c\u00e9lulas sat\u00e9lites non establecen sinapses pero pos\u00faen receptores para unha variedade de substancias neuroactivas que son an\u00e1logos aos atopados nas neuronas. Os terminais ax\u00f3nicos e outras partes das neuronas levan receptores de substancias como a acetilcolina (ACh), GABA, glutamato, ATP, noradrenalina, substancia P, e capsaicina que afecta directamente \u00e1 fisiolox\u00eda destas c\u00e9lulas. As investiogaci\u00f3ns actuais est\u00e1n revelando que as c\u00e9lulas sat\u00e9lites tam\u00e9n poden responder a alg\u00fans dos mesmos est\u00edmulos qu\u00edmicos c\u00e1s neuronas. O papel das c\u00e9lulas sat\u00e9lites nos mecanismos de reparaci\u00f3n de lesi\u00f3ns nerviosas a\u00ednda se est\u00e1 a investigar.\nImplicaci\u00f3n en enfermidades.\nDor cr\u00f3nica.\nAs c\u00e9lulas gliais, inclu\u00edndo as sat\u00e9lites, te\u00f1en importantes funci\u00f3ns na resposta \u00e1s lesi\u00f3ns neuronais. As c\u00e9lulas sat\u00e9lites foron implicadas na creaci\u00f3n e persistencia de dores cr\u00f3nicas, que poden dar lugar a hiperalxesia e outras formas de dor espont\u00e1nea.\nSecreci\u00f3n de mol\u00e9culas bioactivas.\nAs c\u00e9lulas sat\u00e9lites gliais te\u00f1en a capacidade de liberar citocinas e outras mol\u00e9culas bioactivas que transmiten dor por v\u00eda neuronal. As neurotrofinas e o factor de necrose tumoral alfa (TNF\u03b1) son outros dos factores celulares que act\u00faan sensibilizando as neuronas \u00e1 dor. As c\u00e9lulas sat\u00e9lites est\u00e1n presentes no sistema nervioso perif\u00e9rico en menor n\u00famero ca outros tipos de c\u00e9lulas da gl\u00eda, como os astrocitos, pero determinouse o seu impacto na nocicepci\u00f3n debido \u00e1s s\u00faas propiedades fisiol\u00f3xics e farmacol\u00f3xicas. De feito, igual c\u00f3s astrocitos, as c\u00e9lulas sat\u00e9lite te\u00f1en a capacidade de percibir e regular a actividade neuronal pr\u00f3xima. Despois dun per\u00edodo en que se produciu unha lesi\u00f3n nun nervio, as c\u00e9lulas sat\u00e9lite aumentan a prote\u00edna ac\u00eddica fibrilar glial e a divisi\u00f3n celular. Te\u00f1en a capacidade de liberar substancias quimiot\u00e1cticas, que son an\u00e1logas \u00e1s liberadas polas c\u00e9lulas de Schwann e contrib\u00faen ao recrutamento e proliferaci\u00f3n de macr\u00f3fagos. Ademais, varios grupos de investigadores encontraron que a conexi\u00f3n das c\u00e9lulas sat\u00e9lites entre si aumenta despois dunha lesi\u00f3n nos nervios, o cal ten un efecto na percepci\u00f3n da dor. Normalmente, as uni\u00f3ns comunicantes entre elas util\u00edzanse para redistribu\u00edr os i\u00f3ns potasio entre as c\u00e9lulas adxacentes. Por\u00e9n, nas c\u00e9lulas sat\u00e9lites conectadas, o n\u00famero de uni\u00f3ns comunicantes aumenta moito. Isto pode ser posiblemente para transportar maiores cantidades de ATP e glutamato, o que finalmente leva ao incremento da reciclaxe do glutamato. Os niveis aumentados de glutamato producen unha sobreexcitaci\u00f3n e un incremento da percepci\u00f3n da dor.\nExpresi\u00f3n de receptores e canais i\u00f3nicos.\nVarios receptores neuronais presentes nas c\u00e9lulas sat\u00e9lites crese que participan nos sinais de dor evocados por ATP, especialmente os purinorreceptores homomult\u00edmero P2X3 e heteromult\u00edmero P2X2/3. En xeral, a familia P2X de receptores responde ao ATP liberado polas neuronas. Cada un dos subtipos do P2X enc\u00f3ntranse en neuronas sensoriais coa excepci\u00f3n do subtipo P2X7, que \u00e9 expresado selectivamente polas c\u00e9lulas gliais, inclu\u00edndo as sat\u00e9lites. O receptor est\u00e1 implicado na liberaci\u00f3n de interleucina IL-1\u03b2 por parte dos macr\u00f3fagos ou microgl\u00eda e astrocitos. O receptor probablemente interv\u00e9n na cascada de acontecementos que acaban producindo inflamaci\u00f3n e dor neurop\u00e1tica. Descubriuse que este receptor ten o antagonista A-317491, que, se est\u00e1 presente, ten a capacidade de reducir tanto a descarga de impulsos evocada coma espont\u00e1nea de varias clases de neuronas espi\u00f1ais, e de inhibir a liberaci\u00f3n de IL-1\u03b2. Por\u00e9n, as influencias externas dos receptores P2X3 e P2Y1 p\u00e9nsase que complican as interacci\u00f3ns entre P2X7 e o seu antagonista, fac\u00e9ndoo unha diana non ideal cando se usa unha estratexia farmacol\u00f3xica en certos tratamentos.\nOs receptores P2Y tam\u00e9n se encontran en neuronas e c\u00e9lulas gliais. A s\u00faa funci\u00f3n est\u00e1 menos clara c\u00e1 dos receptores P2X, pero sinalouse que te\u00f1en varias funci\u00f3ns contraditorias. Nalg\u00fans casos, estes receptores act\u00faan como analx\u00e9sicos, xa que te\u00f1en a capacidade de inhibiren a acci\u00f3n de P2X3. Noutros casos, os receptores contrib\u00faen \u00e1 nocicepci\u00f3n (percepci\u00f3n da dor) por medio da modulaci\u00f3n da concentraci\u00f3n extracelular do p\u00e9ptido relacionado co xene da calcitonina (CGRP). Estes papeis contraditorios estanse a investigar para ver se poden servir como dianas potenciais para o desenvolvemento de varios medicamentos.\nAs c\u00e9lulas sat\u00e9lites gliais tam\u00e9n expresan un tipo espec\u00edfico da canal, o canal Kir4.1, que act\u00faa mantendo a necesaria concentraci\u00f3n baixa extracelular de K+ para controlar a hiperexcitabilidade, a cal se sabe que produce migra\u00f1as. Ademais, as concentraci\u00f3ns extracelulares de K+ son controladas polo nucle\u00f3sido de guanina guanosina (Guo). A guanosina est\u00e1 implicada na comunicaci\u00f3n neurona-c\u00e9lula sat\u00e9lite e nas interacci\u00f3ns nos ganglios sensoriais, e \u00e9 tam\u00e9n unha diana potencial que poder\u00eda controlar as alteraci\u00f3ns das concentraci\u00f3ns extracelulares de K+ asociadas coa dor cr\u00f3nica.\nHerpes simplex.\nOs ganglios sensoriais foron asociados con infecci\u00f3ns de virus como o herpes simplex, que poden permanecer en estado dormente ou latente nos ganglios durante d\u00e9cadas despois dunha infecci\u00f3n. Cando estes virus dormentes se reactivan, producen ampolas na pel e membranas mucosas. Durante o estado latente, os virus raramente se localizan nas c\u00e9lulas sat\u00e9lites gliais dos ganglios sensoriais espi\u00f1ais, pero as c\u00e9lulas sat\u00e9lites poden malia todo desempe\u00f1ar un importante papel na enfermidade. Prop\u00faxose que as c\u00e9lulas sat\u00e9lites act\u00faan como barreiras que impiden o espallamento do virus desde as neuronas infectadas \u00e1s non infectadas. Se esta barreira de protecci\u00f3n non funciona, a infecci\u00f3n pode estenderse m\u00e1is. Esta propiedade pode explicarse vendo a localizaci\u00f3n e disposici\u00f3n das c\u00e9lulas sat\u00e9lites, xa que est\u00e1n centradas arredor das neuronas, protex\u00e9ndoas. Prop\u00faxose tam\u00e9n que as c\u00e9lulas sat\u00e9lites poden ter un papel na eliminaci\u00f3n dos virus dos ganglios e na protecci\u00f3n e reparaci\u00f3n do sistema nervioso de virus en estado latente.\nLi\u00f1as de investigaci\u00f3n.\nA maior\u00eda da informaci\u00f3n dispo\u00f1ible sobre as c\u00e9lulas sat\u00e9lites gliais procede de investigaci\u00f3ns sobre as neuronas sensoriais (\u00e1s cales as c\u00e9lulas sat\u00e9lites rodean) m\u00e1is que sobre as propias c\u00e9lulas sat\u00e9lites. No futuro, os investigadores pretenden prestarlle m\u00e1is atenci\u00f3n \u00e1s c\u00e9lulas sat\u00e9lites, polas s\u00faas moitas funci\u00f3ns de apoio e protecci\u00f3n esenciais para a vida. Seguramente ser\u00e1n investigados e caracterizados definitivamente os receptores de neurotransmisores e hormonas das c\u00e9lulas sat\u00e9lites \"in situ\" en vez de en cultivos. Os cambios nos receptores causados por varias mutaci\u00f3ns e enfermidades tam\u00e9n ser\u00e1n explorados para determinar o impacto desas condici\u00f3ns. Ademais, os mecanismos que subxacen na comunicaci\u00f3n neurona-c\u00e9lula sat\u00e9lite est\u00e1 basicamente sen identificar a\u00ednda, a\u00ednda que \u00e9 probable que os distintos receptores que pos\u00faen as neuronas e as c\u00e9lulas sat\u00e9lites se utilicen para a sinalizaci\u00f3n qu\u00edmica, talvez con P2Y. O Ca2+ e o NO (\u00f3xido n\u00edtrico) e o seu impacto deber\u00e1n tam\u00e9n examinarse para comprender as interacci\u00f3ns entre estes dous tipos de c\u00e9lulas. Finalmente, a posibilidade de que as c\u00e9lulas sat\u00e9lites exerzan unha influencia na transmisi\u00f3n sin\u00e1ptica nos ganglios do sistema nervioso aut\u00f3nomo \u00e9 outra li\u00f1a de investigaci\u00f3n futura."}
{"id": "217158", "revid": "27155", "url": "https://gl.wikipedia.org/wiki?curid=217158", "title": "C\u00e9lula glial sat\u00e9lite", "text": ""}
{"id": "217159", "revid": "109216", "url": "https://gl.wikipedia.org/wiki?curid=217159", "title": "Pirolusita", "text": "A pirolusita \u00e9 un mineral do grupo dos \u00f3xidos. Quimicamente \u00e9 di\u00f3xido de manganeso, que pode presentar unha gran cantidade de h\u00e1bitos cristalinos, a\u00ednda que en xeral pres\u00e9ntase en forma de agregados cristalinos fibrosos.\nO nome procede do grego, \"piro\" \u00e9 lume e \"lousis\" \u00e9 lavadura, xa que na antig\u00fcidade us\u00e1base para quitar a cor verdosa que lle daba \u00f3 vidro a presenza de compo\u00f1entes de ferro.\nAmbiente de formaci\u00f3n.\nO m\u00e1is normal \u00e9 que a pirolusita te\u00f1a unha orixe sedimentaria, formada por deposici\u00f3n de manganeso nun ambiente de sedimentaci\u00f3n lacustre ou en pantanos.\nTam\u00e9n noutras ocasi\u00f3ns f\u00f3rmase como produto da oxidaci\u00f3n por factores clim\u00e1ticos doutros minerais do manganeso. Por iso, \u00e9 frecuente atopalo asociado a limonita, hematita, cuarzo, manganita, psilomelana e outros minerais \u00f3xidos de ferro e manganeso.\nLocalizaci\u00f3n e extracci\u00f3n.\nMoi com\u00fan en todo o mundo e, xunto coa rodocrosita, son a principal mena do manganeso. A extracci\u00f3n de manganeso da pirolusita l\u00e9vase a cabo por electr\u00f3lise.\nO manganeso \u00e9 un metal moi valorado estratexicamente, pois \u00e9 un compo\u00f1ente do aceiro e outras aliaxes tales como o bronce-manganeso. Como \u00e9 un axente oxidante \u00fasase para a fabricaci\u00f3n de cloro e desinfectantes (permanganatos). Tam\u00e9n se usa para a decoloraci\u00f3n do vidro, pois cando se mestura co vidro fundido ox\u00eddase o ferro ferroso a ferro f\u00e9rrico, co que desaparecen as cores verdosas e marr\u00f3ns que ter\u00eda o vidro.\n\u00dasase tam\u00e9n como material colorante na fabricaci\u00f3n de pinturas verde e violeta e en tinguiduras para teas, as\u00ed como para dar cores violeta ou \u00e1mbar a azulexos e cer\u00e1mica.\nA variedade polianita ad\u00f3itase extraer en Centroeuropa. Enormes dep\u00f3sitos de pirolusita est\u00e1n a explotarse en Xeorxia, no Dec\u00e1n (India), Brasil, Ghana e Sur\u00e1frica. En Espa\u00f1a hai importantes xacementos en Asturias e Huelva."}
{"id": "217163", "revid": "23204", "url": "https://gl.wikipedia.org/wiki?curid=217163", "title": "Isabel Fresco Otero", "text": "Isabel Fresco Otero, nada no Freixo (As Pontes de Garc\u00eda Rodr\u00edguez) o 25 de outubro de 1958, \u00e9 unha escritora galega en castel\u00e1n e en galego.\nTraxectoria.\nLicenciada en Filolox\u00eda Hisp\u00e1nica pola Universidade Aut\u00f3noma de Madrid. \u00c9 profesora de Lingua e Literatura en San Fernando de Henares (Madrid) desde 1985.\nTen colaborado en varias revistas e participado en encontros literarios (\"Di\u00e1logos con poetas espa\u00f1olas 2001-2004\")."}
{"id": "217164", "revid": "98629", "url": "https://gl.wikipedia.org/wiki?curid=217164", "title": "Gran Premio de Su\u00edza de 1950", "text": "O Gran Premio de Su\u00edza de 1950 foi unha carreira de F\u00f3rmula Un, celebrada o 4 de xu\u00f1o de 1950 en Su\u00edza. Esta carreira foi a cuarta carreira do Campionato do Mundo de Pilotos de . A carreira, disputada sobre 42 voltas cunha distancia total de 305\u00b4760 quil\u00f3metros foi ga\u00f1ada por Nino Farina do equipo Alfa Romeo. Luigi Fagioli terminou segundo tam\u00e9n con Alfa Romeo e Louis Rosier terminou 3\u00ba con Automobiles Talbot-Darracq SA.\nInforme.\nA cuarta rolda do Campionato tivo lugar apenas tres semanas logo do comezo do campionato en Silverstone (con M\u00f3naco e Indian\u00e1polis celbrandose en fins de semana consecutivos). Unha vez m\u00e1is, a carreira resultou ser unha batalla entre os Alfa Romeo 158 de f\u00e1brica de Giuseppe Farina, Juan Manuel Fangio e Luigi Fagioli e os Ferrari de Alberto Ascari, Luigi Villoresi (que ti\u00f1a o \u00faltimo modelo coa suspensi\u00f3n traseira Dion, motor con dobre \u00e1rbore de levas e caixa de cambios de 4 velocidades), Raymond Sommer e Peter Whitehead. Estaban unha serie de pouco competitivos Talbot-Lago e Maserati. Jos\u00e9 Froil\u00e1n Gonz\u00e1lez estaba f\u00f3ra da carreira como consecuencia das queimaduras que recibira despois do accidente da primeira volta en Gran Premio de M\u00f3naco. Tam\u00e9n como resultado do accidente estaba fora o piloto de f\u00e1brica de Maserati Franco Rol. \nNa cualificaci\u00f3n Fangio e Farina distanciaronse de Fagioli con Villoresi e Ascari compartindo a segunda fila da grella 3-2-3. Peter Whitehead, Franco Rol, Reg Parnell e Rudi Fischer non se clasificaron. Na primeira volta Ascari meteuse entre os Alfa Romeo, pero rapidamente descolgouse cara a atr\u00e1s e deixou a batalla aos Alfas. Fangio liderou desde o principio, pero logo adiantouse Farina despois dunha parada en boxes m\u00e1is r\u00e1pida. Fagioli foi incapaz de manterse e logo da retirada de Villoresi e Ascari o Pr\u00edncipe Bira quedou cuarto. Tivo que repostar combustible e polo tanto Felipe \u00c9tancelin nun Talbot-Lago ocupou o cuarto lugar. Pouco despois, o piloto de f\u00e1brica de Talbot-Lago Eug\u00e8ne Martin estrelouse con forza e resultou ferido de gravidade cando sa\u00edu despedido do coche. \u00c9tancelin retirouse m\u00e1is tarde con problemas na caixa de cambios o piloto de f\u00e1brica de Talbot-Lago Louis Rosier quedou cuarto, e ascendiu a terceira posici\u00f3n cando Fangio retirouse na volta 33 cun problema el\u00e9ctrico.\nNotas.\nLigaz\u00f3ns externas.\nA menos que se indique o contrario, todos os resultados da carreira t\u00f3manse de "}
{"id": "217166", "revid": "89787", "url": "https://gl.wikipedia.org/wiki?curid=217166", "title": "Copa Libertadores 2012", "text": "A Copa Libertadores de Am\u00e9rica 2012 (oficialmente Copa Santander Libertadores de Am\u00e9rica 2012 por raz\u00f3ns de patrocinio) foi a 53\u00aa edici\u00f3n da Copa Libertadores, o principal torneo de f\u00fatbol internacional de Am\u00e9rica do Sur, organizado pola CONMEBOL. Levouse a cabo entre o 24 de xaneiro e o 4 de xullo de 2012. O defensor do t\u00edtulo era o Santos.\nO club brasileiro con sede en S\u00e3o Paulo Corinthians ga\u00f1ou nas finais ao Boca Juniors. Tr\u00e1tase do primeiro t\u00edtulo para o Corinthians. Ao ga\u00f1ar a competici\u00f3n, o Corinthians clasificouse para xogar a Copa Mundial de Clubs da FIFA 2012.\nOitavos de final.\nOs oitavos de final inici\u00e1ronse o 25 de abril e finalizaron o 10 de maio de 2012.\nCuartos de final.\nOs cuartos de final disput\u00e1ronse entre o 16 e o 24 de maio de 2012.\nSemifinais.\nAs semifinais inici\u00e1ronse o 13 e remataron o 21 de xu\u00f1o de 2012.\nFinais.\nA final xogouse a dobre partido, xog\u00e1ndose a ida o 27 de xu\u00f1o e a volta o 4 de xullo de 2012."}
{"id": "217172", "revid": "45576", "url": "https://gl.wikipedia.org/wiki?curid=217172", "title": "Gran Premio de B\u00e9lxica de 1950", "text": "O Gran Premio de B\u00e9lxica de 1950, foi unha carreira de F\u00f3rmula Un que se celebrou o 18 de xu\u00f1o de 1950, no Circu\u00edto de Spa-Francorchamps en Spa, B\u00e9lxica. Foi a quinta carreira do Campionato Mundial de F\u00f3rmula 1 de 1950\nInforme.\nNo momento de celebrarse o Gran Premio de B\u00e9lxica, o ritmo da tempada estaba empezando a decidir, s\u00f3 14 coches chegaron ao circu\u00edto de Spa. Inclu\u00edndo aos dominantes Alfa Romeo de Nino Farina, Juan Manuel Fangio e Luigi Fagioli. A presenza de Ferrari reduciase a dous 125 os de Luigi Villoresi e Alberto Ascari, a pesar de que Ascari ti\u00f1a un novo motor V12 para probar. A f\u00e1brica do equipo Talbot-Lago ti\u00f1a tres coches para Louis Rosier, Yves Giraud-Cabantous e Felipe \u00c9tancelin (convidado en lugar do lesionado Eug\u00e8ne Martin). O resto da grella comp\u00fa\u00f1ase de varios Talbot-Lago (en particular, o de Raymond Sommer), un s\u00f3 Alta e o Maserati de Toni Branca. Na cualificaci\u00f3n Farina e Fangio foron os m\u00e1is r\u00e1pidos, como de costume, con Fagioli incapaz de igualalos. Sommer meteuse entre os Ferrari co seu vello Talbot-Lago. A carreira \u00eda ser unha historia similar. Os Alfas foronse pola s\u00faa conta e Sommer loitou cos dous Ferrari. Cando os Alfa detiveronse a repostar combustible, Sommer atopouse na ins\u00f3lita situaci\u00f3n de ser l\u00edder da carreira. Desafortunadamente, o seu motor explotou. Ascari tomou a dianteira, pero tivo parar a repostar combustible e iso significou que os Alfas adiantaranse de novo con Fangio liderando seguido de Farina e Fagioli. Farina sufriu problemas de transmisi\u00f3n nas \u00faltimas voltas e caeu ao cuarto lugar detr\u00e1s do mellor dos Talbot-Lago pilotado por Rosier. Ascari finalizou quinto.\nNotas.\nA menos que se indique o contrario, todos os resultados da carreira t\u00f3manse de "}
{"id": "217173", "revid": "1131", "url": "https://gl.wikipedia.org/wiki?curid=217173", "title": "Est\u00e1dio do Pacaembu", "text": "O Est\u00e1dio Municipal Paulo Machado de Carvalho, normalmente co\u00f1ecido como Est\u00e1dio do Pacaembu, \u00e9 un estadio de f\u00fatbol de S\u00e3o Paulo, situado no barrio de Pacaembu. O estadio \u00e9 propiedade da Prefectura Municipal de S\u00e3o Paulo. O estadio foi inaugurado o 27 de abril de 1940 coa presenza do presidente Get\u00falio Vargas do Brasil. Ten capacidade para 37.952 persoas e as s\u00faas dimensi\u00f3ns son 104 metros de longo por 70 de ancho."}
{"id": "217176", "revid": "1888", "url": "https://gl.wikipedia.org/wiki?curid=217176", "title": "Antonio Concheiro Iglesias", "text": "Antonio Concheiro Iglesias, nado en Ordes o 25 de febreiro de 1904 e finado no mesmo concello o 2 de marzo de 1991, foi un m\u00e9dico e pol\u00edtico galego.\nTraxectoria.\nFillo de Antonio Concheiro Rodr\u00edguez. Estudou Medicina na Universidade de Santiago de Compostela. Foi alcalde mon\u00e1rquico de Ordes durante a II Rep\u00fablica ata a vitoria da Fronte Popular en febreiro de 1936. En 1943 montou o Sanatorio Concheiro onde atendeu ao guerrilleiro Foucellas cando estivo ferido. En agosto de 1950 inaugurou o novo sanatorio. En 1953 fundou a Sociedad Deportiva Club \u00d3rdenes, da que foi presidente. Volveu ser alcalde en 1968. Nas primeiras elecci\u00f3ns democr\u00e1ticas presentouse pola UCD e foi elixido alcalde.\nVida persoal.\nCasou con Eduvigis Carro Viqueira en 1928, foi o pai de Antonio e Luis Concheiro Carro, m\u00e9dico e acad\u00e9mico."}
{"id": "217178", "revid": "85894", "url": "https://gl.wikipedia.org/wiki?curid=217178", "title": "Manuel Viqueira Verea", "text": "Manuel Viqueira Verea, nado en Ordes en 1955, \u00e9 un pol\u00edtico galego.\nTraxectoria.\nAxente de seguros. Nas elecci\u00f3ns municipais de 1983 presentouse \u00e1 alcald\u00eda de Ordes por Coalici\u00f3n Galega e foi elixido alcalde grazas ao apoio de PSdeG e CDS. \u00c9 director do Museo Juanjo Li\u00f1ares e presidente da Federaci\u00f3n Galega de Grupos de Danza"}
{"id": "217182", "revid": "4817", "url": "https://gl.wikipedia.org/wiki?curid=217182", "title": "Kosmos 31", "text": "Kosmos 31 (\u041a\u043e\u0441\u043c\u043e\u0441 31 en ruso), tam\u00e9n denominado DS-MT N\u00b02, foi un sat\u00e9lite artificial sovi\u00e9tico lanzado o 6 de xu\u00f1o de 1964 mediante un foguete Kosmos desde Kapustin Yar.\nCaracter\u00edsticas.\nKosmos 31 foi o segundo sat\u00e9lite da serie DS-MT de tres que se lanzaron, e o primeiro lanzado con \u00e9xito. Foi inxectado nunha \u00f3rbita inicial de 508\u00a0km de apoxeo e 228\u00a0km de perixeo, cunha inclinaci\u00f3n orbital de 49 graos e un per\u00edodo de 91,7 minutos.\nO sat\u00e9lite pesaba 325\u00a0kg e foi dese\u00f1ado para facer probas sobre sistemas de orientaci\u00f3n el\u00e9ctrica mediante xirodino no espazo, as\u00ed como facer observaci\u00f3ns sobre raios c\u00f3smicos..\nKosmos 31 reentrou na atmosfera o 20 de outubro de 1964."}
{"id": "217183", "revid": "4817", "url": "https://gl.wikipedia.org/wiki?curid=217183", "title": "Kosmos 51", "text": "Kosmos 51 (\u041a\u043e\u0441\u043c\u043e\u0441 51 en ruso), tam\u00e9n denominado DS-MT N\u00b03, foi un sat\u00e9lite artificial sovi\u00e9tico lanzado o 9 de decembro de 1964 mediante un foguete Kosmos desde Kapustin Yar.\nCaracter\u00edsticas.\nKosmos 51 foi o terceiro sat\u00e9lite da serie DS-MT de tres que se lanzaron, e o segundo lanzado con \u00e9xito. Foi inxectado nunha \u00f3rbita inicial de 537\u00a0km de apoxeo e 258\u00a0km de perixeo, cunha inclinaci\u00f3n orbital de 48,8 graos e un per\u00edodo de 92,6 minutos.\nO sat\u00e9lite pesaba 350\u00a0kg e foi dese\u00f1ado para facer probas sobre sistemas de orientaci\u00f3n el\u00e9ctrica mediante xirodino no espazo, as\u00ed como facer observaci\u00f3ns sobre raios c\u00f3smicos..\nKosmos 51 reentrou na atmosfera o 14 de novembro de 1965."}
{"id": "217186", "revid": "23204", "url": "https://gl.wikipedia.org/wiki?curid=217186", "title": "Dellingr", "text": ""}
{"id": "217187", "revid": "27155", "url": "https://gl.wikipedia.org/wiki?curid=217187", "title": "Arqueamebas", "text": "As arqueamebas (Archamoebae) \u00e9 un grupo de microorgnismos ameboides pertencentes aos Amoebozoa que se caracteriza pola ausencia de mitocondrias . Dous dos x\u00e9neros, \"Entamoeba\" e \"Endolimax\" son parasitos ou comensais internos dos animais. Algunhas especies son pat\u00f3xenas para os seres humanos, causando doenzas tales como a disenter\u00eda amebiana. Os outros x\u00e9neros de archamoebae viven en h\u00e1bitats de auga doce e son infrecuentes entre as amebas polos flaxelos que pos\u00faen. A maior\u00eda te\u00f1en un s\u00f3 n\u00facleo e un flaxelo, mais a ameba xigante \"Pelomyxa\" \u00e9 multinucleada e multiflaxelada.\nAs primeiras \u00e1rbores moleculares baseadas no ARNr estableceron que os x\u00e9neros parasitos ou comensais (entam\u00e9bidos) e os x\u00e9neros flaxelados (pelobiontes) se clasificasen en grupos separados que diverxiron doutros Eukarya moi cedo, o que suxire que a ausencia de mitocondrias era unha caracter\u00edstica primitiva. A ausencia de aparato de Golgi en \"Pelomyxa\" tam\u00e9n se considerou un car\u00e1ctrer primitivo, o que a separar\u00eda de \"Entamoeba\", que ten aparato de Golgi.\nO nome de Archamoebae, do grego \u03b1\u03c1\u03c7\u03b7, primeiro, fai referencia a esta suposta antig\u00fcidade. Por\u00e9n, estudos baseados noutros xenes demostraron que esta colocaci\u00f3n \u00e9 un artefacto da an\u00e1lise filoxen\u00e9tica (que se denomina atracci\u00f3n das ramas longas). Agora consid\u00e9rase que Archamoebae \u00e9 un grupo de Amoebozoa relacionado con Myxomycota, cuxos membros perderon as mitocondrias. Tam\u00e9n parece que os pelobiontes e os entam\u00e9bidos non son grupos separados, \u00e9 dicir, que \"Entamoeba\" e \"Endolimax\" se desenvolveron a partir dun devanceiro com\u00fan de vida libre."}
{"id": "217188", "revid": "23204", "url": "https://gl.wikipedia.org/wiki?curid=217188", "title": "Fafnir", "text": ""}
{"id": "217189", "revid": "4817", "url": "https://gl.wikipedia.org/wiki?curid=217189", "title": "DS-P1", "text": "DS-P1 foi o nome dun modelo de sat\u00e9lites artificiais sovi\u00e9tico que serviron como obxectivos para os radares militares terrestres da Forza A\u00e9rea da Uni\u00f3n Sovi\u00e9tica e o desenvolvemento dunha metodolox\u00eda de detecci\u00f3n de obxectos no espazo pr\u00f3ximos \u00e1 Terra.\nOs sat\u00e9lites DS-P1 foron os primeiros sat\u00e9lites dese\u00f1ados pola oficina de dese\u00f1o Yuzhnoye en usar c\u00e9lulas solares, colocadas en forma de dodecaedro arredor do contedor principal que formaba o corpo do sat\u00e9lite. En total lanz\u00e1ronse catro sat\u00e9lites da serie DS-P1, todos exitosos menos o segundo"}
{"id": "217191", "revid": "4817", "url": "https://gl.wikipedia.org/wiki?curid=217191", "title": "Sputnik 18", "text": ""}
{"id": "217192", "revid": "23204", "url": "https://gl.wikipedia.org/wiki?curid=217192", "title": "Freyja", "text": ""}
{"id": "217193", "revid": "4817", "url": "https://gl.wikipedia.org/wiki?curid=217193", "title": "Cosmos 31", "text": ""}
{"id": "217194", "revid": "4817", "url": "https://gl.wikipedia.org/wiki?curid=217194", "title": "Cosmos 51", "text": ""}
{"id": "217195", "revid": "5863", "url": "https://gl.wikipedia.org/wiki?curid=217195", "title": "Alessandro Manzoni", "text": "Alessandro Manzoni, nado en Mil\u00e1n o 7 de marzo de 1785 e finado na mesma cidade o 22 de maio de 1873, foi un escritor, poeta e dramaturgo italiano da \u00e9poca da Romanticismo. \u00c9 co\u00f1ecido sobre todo pola s\u00faa novela hist\u00f3rica \"I promessi sposi\" (\"Os noivos\"), ambientada entre 1628 e 1630 na Lombard\u00eda durante o goberno do Rei de Espa\u00f1a."}
{"id": "217197", "revid": "4817", "url": "https://gl.wikipedia.org/wiki?curid=217197", "title": "Kosmos 6", "text": "Kosmos 6 (\u041a\u043e\u0441\u043c\u043e\u0441 6 en ruso), tam\u00e9n denominado DS-P1 N\u00ba1 e mencionado ocasionalmente como Sputnik 16 en occidente, foi un sat\u00e9lite artificial sovi\u00e9tico lanzado o 30 de xu\u00f1o de 1962 mediante un foguete Kosmos desde Kapustin Yar.\nCaracter\u00edsticas.\nKosmos 6 foi o primeiro membro da serie de sat\u00e9lites DS-P1, adicados a servir como obxectivos dos radares militares terrestres para a s\u00faa calibraci\u00f3n e para a elaboraci\u00f3n dunha metodolox\u00eda de detecci\u00f3n de obxectos no espazo pr\u00f3ximos \u00e1 Terra. Foi o primeiro sat\u00e9lite dese\u00f1ados pola oficina de dese\u00f1o Yuzhnoye en usar c\u00e9lulas solares, colocadas en forma de dodecaedro arredor do contedor principal que formaba o corpo do sat\u00e9lite.\nFoi inxectado nunha \u00f3rbita inicial de 360\u00a0km de apoxeo e 274\u00a0km de perixeo, cunha inclinaci\u00f3n orbital de 49 graos e un per\u00edodo de 90,6 minutos.\nKosmos 6 reentrou na atmosfera o 8 de setembro de 1962."}
{"id": "217198", "revid": "4817", "url": "https://gl.wikipedia.org/wiki?curid=217198", "title": "Cosmos 6", "text": ""}
{"id": "217199", "revid": "23204", "url": "https://gl.wikipedia.org/wiki?curid=217199", "title": "Herm\u00f3\u00f0r", "text": ""}
{"id": "217200", "revid": "5863", "url": "https://gl.wikipedia.org/wiki?curid=217200", "title": "Voyage au bout de la nuit", "text": "Voyage au bout de la nuit \u00e9 a primeira novela do autor franc\u00e9s Louis-Ferdinand C\u00e9line, publicada en 1932.\nCaracter\u00edsticas.\nEst\u00e1 considerada unha obra cumio da literatura universal contempor\u00e1nea. A aparici\u00f3n de \"Voyage au bout de la nuit\" foi unha innovaci\u00f3n literaria sen igual. A linguaxe oral, groseira e moi xergal escandalizou aos contempor\u00e1neos e foi moito m\u00e1is lonxe que escritores que intentaran antes que el escribir usando este rexistro, como \u00c9mile Zola. A s\u00faa prosa, como a forma de abordar os temas, e os temas en si mesmos, \u00e9 extremadamente violenta, amarga e quebradiza. O seu ritmo \u00e9 salvaxe e acelerado, e nel repousa gran parte do m\u00e9rito literario do autor. A linguaxe \u00e9 viva, libre de todo tipo de formalidades, para escribir do modo m\u00e1is expresivo posible.\nArgumento.\nO libro \u00e9 unha narraci\u00f3n de trazos autobiogr\u00e1ficos. O seu protagonista, Ferdinand Bardamu, alistado nun momento de estupidez no ex\u00e9rcito franc\u00e9s, e aborrecido nas trincheiras da primeira guerra mundial, decide desertar fac\u00e9ndose pasar por tolo, describindo toda sorte de personaxes pintorescos e o absurdo e a brutalidade da guerra. Tralo conflito e tras un noivado cunha estadounidense, Lola, vai parar nun barco no que o resto dos pasaxeiros o queren linchar, rumbo a unha colonia francesa en \u00c1frica; a descrici\u00f3n do sistema colonial franc\u00e9s \u00e9 hilarante e sumamente cr\u00edtica, vindo a dicir que o colonialismo franc\u00e9s ampara a pederastia e que todo se funda na explotaci\u00f3n dos negros (recordando a \"Coraz\u00f3n da escuridade\", de Joseph Conrad). Unhas febres acaban con esa aventura e chega nun estado pr\u00f3ximo \u00e1 escravitude aos Estados Unidos. Escapa en Nova York, onde vive por un tempo e reenc\u00f3ntrase con Lola, \u00e1 que extorsiona. Volve viaxar a Detroit, onde fai amizade cunha prostituta norteamericana, pero volve a Par\u00eds e exerce a medicina a pesar do noxo que lle d\u00e1 a s\u00faa clientela."}
{"id": "217201", "revid": "4817", "url": "https://gl.wikipedia.org/wiki?curid=217201", "title": "Kosmos 19", "text": "Kosmos 19 (\u041a\u043e\u0441\u043c\u043e\u0441 19 en ruso), tam\u00e9n denominado DS-P1 N\u00ba3, foi un sat\u00e9lite artificial sovi\u00e9tico lanzado o 6 de agosto de 1963 mediante un foguete Kosmos desde Kapustin Yar.\nCaracter\u00edsticas.\nKosmos 19 foi o terceiro membro (e segundo lanzado con \u00e9xito) da serie de sat\u00e9lites DS-P1, adicados a servir como obxectivos dos radares militares terrestres para a s\u00faa calibraci\u00f3n e para a elaboraci\u00f3n dunha metodolox\u00eda de detecci\u00f3n de obxectos no espazo pr\u00f3ximos \u00e1 Terra. Usaba c\u00e9lulas solares colocadas en forma de dodecaedro arredor do contedor principal que formaba o corpo do sat\u00e9lite.\nFoi inxectado nunha \u00f3rbita inicial de 519\u00a0km de apoxeo e 270\u00a0km de perixeo, cunha inclinaci\u00f3n orbital de 49 graos e un per\u00edodo de 92,1 minutos.\nKosmos 19 reentrou na atmosfera o 30 de marzo de 1964."}
{"id": "217202", "revid": "4817", "url": "https://gl.wikipedia.org/wiki?curid=217202", "title": "Cosmos 19", "text": ""}
{"id": "217203", "revid": "4817", "url": "https://gl.wikipedia.org/wiki?curid=217203", "title": "Sputnik 16", "text": ""}
{"id": "217204", "revid": "98629", "url": "https://gl.wikipedia.org/wiki?curid=217204", "title": "Gran Premio de Francia de 1950", "text": "O Gran Premio de Francia de 1950 foi unha carreira de F\u00f3rmula Un, celebrada en Reims-Gueux o 2 de xullo de 1950. Foi a sexta carreira da tempada de F\u00f3rmula Un de .\nInforme da carreira.\nFangio fixo unha exhibici\u00f3n impresionante, cunha volta a 116\u00a0mph nas pr\u00e1cticas. Con Ferrari sen partipar cos seus coches de tres litros, a principal oposici\u00f3n vir\u00eda dos Talbot con motores de dobre encendido con 12 bux\u00edas. Pero sufriron de problemas de radiador e arrequecemento para que Fangio e Fagioli fixeran outra carreira de demostraci\u00f3n dos Alfa, mentres que Farina sucumbiu por problemas coa bomba de combustible. Peter Whitehead tivo un merecido podio, co 3\u00ba lugar a pesar ter a xunta da culata rota, nas d\u00faas \u00faltimas voltas.\nNotas.\nFangio bateu a marca de vitorias \u2013 esta foi a terceira."}
{"id": "217205", "revid": "27155", "url": "https://gl.wikipedia.org/wiki?curid=217205", "title": "Pelomyxa", "text": "Pelomyxa \u00e9 un x\u00e9nero de amebas xigantes do grupo dos Amoebozoa, que xeralmente miden entre 500 e 800 \u03bcm pero nalg\u00fans casos poden chegar aos 5\u00a0mm de lonxitude. Unha especie notable do x\u00e9nero \u00e9 \"P. palustris\"; outras especies que foron descritas poden ser sin\u00f3nimos, ou foron cambiadas ao x\u00e9nero non relacionado \"Chaos\". Enc\u00f3ntranse nos fondos lodosos de correntes de auga e lagoas.\nCaracter\u00edsticas.\n\"Pelomyxa\" ten moitos n\u00facleos, que van desde dous a varios miles nalg\u00fans raros casos. Unha c\u00e9lula en movemento \u00e9 de forma cil\u00edndrica, cun s\u00f3 pseud\u00f3podo hemisf\u00e9rico na parte anterior e unha proxecci\u00f3n semipermanente chamada uroide na parte posterior, a cal est\u00e1 cuberta de pequenos flaxelos non m\u00f3biles. Carecen de mitocondrias e doutros org\u00e1nulos como peroxisomas e aparato de Golgi. Consome unha ampla variedade de comida, e ten moitos vac\u00faolos que conte\u00f1en calquera part\u00edcula que fose fagocitada, desde comida inxerida, como diatomeas, ata sedimentos, como area.\nClasificaci\u00f3n.\nA clasificaci\u00f3n de \"Pelomyxa\" foi suxeito de considerable discusi\u00f3n nas \u00faltimas d\u00e9cadas.\n\"Pelomyxa\" carece de mitocondrias e outros org\u00e1nulos que son t\u00edpicos dos eucariotas e durante unha \u00e9poca cr\u00edase que tampouco ti\u00f1a flaxelos e non pod\u00eda facer a mitose. Como c\u00e9lulas nucleadas que carecen de \"case todas as outras inclusi\u00f3ns celulares dos eucariotas\", os \"Pelomyxa\" foron, durante un tempo, considerados como \"proto-eucariotas\" superviventes , que se situaban nalg\u00fan punto entre as bacterias e as c\u00e9lulas modernas. En 1973, prop\u00faxose que os devanceiros de \"Pelomyxa palustris\" se ramificaron da li\u00f1a dos eucariotas antes da adquisici\u00f3n das mitocondrias En 1976, Jean M. Whatley escribiu que \"Pelomyxa palustris\" \"pode con toda xustiza ser considerado o organismo eucari\u00f3tico m\u00e1is primitivo que est\u00e1 vivo hoxe\". Como tal, o organismo era un potencial an\u00e1logo moderno dun eucariota ancestral que, de acordo coa teor\u00eda endosimbi\u00f3tica, incorporou no seu interior un simbionte bacteriano que m\u00e1is tarde evolucionou \u00e1 mitocondria das c\u00e9lulas modernas. A especie sab\u00edase que hospedaba varias bacterias simbiontes. A\u00ednda que a funci\u00f3n destas bacterias non estaba clara, Whatley argumentou que pod\u00edan proporcionar un \u00fatil exemplo evolutivo, que indica as \"maneiras como puido ter lugar a transformaci\u00f3n de bacteria a mitocondria\".\nEn 1982, Lynn Margulis creou a subclase Caryoblastea (ou Pelobiontidae) para as \"amebas anaer\u00f3bicas que carecen de undulipodios\", e asignou \"Pelomyxa\" a el como o \u00fanico membro do grupo. O seguinte ano, Cavalier-Smith inclu\u00edu o x\u00e9nero, xunto con outros varios ameboides amitocondriados \"primitivos\", nun novo grupo taxon\u00f3mico: as Archamoebae. As Archamoebae foron, \u00e1 s\u00faa vez, situadas no novo reino Archezoa, xunto con outros eucariotas amitocondriados, as Metamonada e os Microsporidia.\nO car\u00e1cter primitivo de \"Pelomyxa\" empezou a po\u00f1erse en d\u00fabida en 1988, cando Joe I. Griffin publicou un estudo estrutural de \"Pelomyxa palustris\" que indicaba que a especie en realidade posu\u00eda flaxelos rudimentarios, e pod\u00eda facer a mitose. Griffin conclu\u00edu que \"\"Pelomyxa\" nin \u00e9 primitivo nin diferente das formas relacionadas, unha vez que nos decatamos de que os seus parentes son flaxelados ameboides\". En 1995, o caso contra o primitivismo de \"Pelomyxa\" fortaleceuse cando as an\u00e1lises moleculares revelaron que os antepasados de \"Pelomyxa palustris\" probablemente posu\u00edan mitocondrias. Ao final da d\u00e9cada, estaba claro que todos os membros das Archamoebae de Cavalier-Smith descend\u00edan de c\u00e9lulas con mitocondrias. Noutras palabras, non eran unha p\u00f3la temper\u00e1 de eucariotas \"primitivos\", sen\u00f3n m\u00e1is ben \"protistas dexenerados\" que perderan os org\u00e1nulos que os seus devanceiros posu\u00edan.\nConsecuentemente, \"Pelomyxa\" e as outras Archamoebae foron reasignados ao filo Amoebozoa, dentro do subfilo Conosa (no que est\u00e1n tam\u00e9n os Mycetozoa ou mofos mucosos). O reino Archezoa foi eliminado completamente.\nEn 2004 unha engadiuse unha nova especie ao x\u00e9nero: \"Pelomyxa corona\". Segundo o seu descubridor, asem\u00e9llase a \"Pelomyxa palustris\" pero presenta, entre outras diferenzas, unha coroa hialina n\u00edtida no pseud\u00f3podo anterior."}
{"id": "217206", "revid": "4817", "url": "https://gl.wikipedia.org/wiki?curid=217206", "title": "Kosmos 25", "text": "Kosmos 25 (\u041a\u043e\u0441\u043c\u043e\u0441 25 en ruso), tam\u00e9n denominado DS-P1 N\u00ba4, foi un sat\u00e9lite artificial sovi\u00e9tico lanzado o 27 de febreiro de 1964 mediante un foguete Kosmos desde Kapustin Yar.\nCaracter\u00edsticas.\nKosmos 25 foi o cuarto e \u00faltimo membro (e terceiro lanzado con \u00e9xito) da serie de sat\u00e9lites DS-P1, adicados a servir como obxectivos dos radares militares terrestres para a s\u00faa calibraci\u00f3n e para a elaboraci\u00f3n dunha metodolox\u00eda de detecci\u00f3n de obxectos no espazo pr\u00f3ximos \u00e1 Terra. Usaba c\u00e9lulas solares colocadas en forma de dodecaedro arredor do contedor principal que formaba o corpo do sat\u00e9lite.\nFoi inxectado nunha \u00f3rbita inicial de 526\u00a0km de apoxeo e 272\u00a0km de perixeo, cunha inclinaci\u00f3n orbital de 49 graos e un per\u00edodo de 92,1 minutos.\nKosmos 25 reentrou na atmosfera o 21 de novembro de 1964."}
{"id": "217207", "revid": "4817", "url": "https://gl.wikipedia.org/wiki?curid=217207", "title": "Cosmos 25", "text": ""}
{"id": "217208", "revid": "27155", "url": "https://gl.wikipedia.org/wiki?curid=217208", "title": "Archamoebae", "text": ""}
{"id": "217210", "revid": "23204", "url": "https://gl.wikipedia.org/wiki?curid=217210", "title": "J\u00f6tunn", "text": ""}
{"id": "217211", "revid": "23204", "url": "https://gl.wikipedia.org/wiki?curid=217211", "title": "J\u00f6tunheimr", "text": ""}
{"id": "217212", "revid": "23204", "url": "https://gl.wikipedia.org/wiki?curid=217212", "title": "M\u00edmir", "text": ""}
{"id": "217213", "revid": "23204", "url": "https://gl.wikipedia.org/wiki?curid=217213", "title": "Nj\u00f6r\u00f0r", "text": ""}
{"id": "217214", "revid": "23204", "url": "https://gl.wikipedia.org/wiki?curid=217214", "title": "Ragnar\u00f6k", "text": ""}
{"id": "217215", "revid": "23204", "url": "https://gl.wikipedia.org/wiki?curid=217215", "title": "V\u00e9", "text": ""}
{"id": "217218", "revid": "22570", "url": "https://gl.wikipedia.org/wiki?curid=217218", "title": "Lista de personaxes de Futurama", "text": "Esta \u00e9 a Lista de personaxes de Futurama. Ademais dos empregados de Planet Express, \"Futurama\" incl\u00fae unha gran variedade de personaxes: personalidades, compa\u00f1eiros de traballo, medios de comunicaci\u00f3n, empresarios, familiares, veci\u00f1os, estranxeiros e vil\u00e1ns. Na seguinte lista aparecen en primeiro lugar os personaxes de maior importancia e despois os secundarios por orde alfab\u00e9tica."}
{"id": "217220", "revid": "895", "url": "https://gl.wikipedia.org/wiki?curid=217220", "title": "V\u00e9lez S\u00e1rsfield", "text": ""}
{"id": "217221", "revid": "895", "url": "https://gl.wikipedia.org/wiki?curid=217221", "title": "Fluminense FC", "text": ""}
{"id": "217225", "revid": "22570", "url": "https://gl.wikipedia.org/wiki?curid=217225", "title": "Brigada Central", "text": "Brigada Central \u00e9 unha serie de televisi\u00f3n espa\u00f1ola de 26 episodios, dirixida por Pedro Mas\u00f3 e escrita polo escritor de novelas negras, Juan Madrid. Tivo d\u00faas tempadas: a primeira, de 14 episodios, emitiuse entre o 2 de novembro de 1989 e o 2 de febreiro de 1990. A segunda, titulada \"Brigada central 2: La guerra blanca\", con doce episodios, estivo en antena entre o 4 de outubro e o 7 de decembro de 1992.\nArgumento.\nSerie adicada \u00f3s polic\u00edas de elite que son seleccionados para integrar o grupo especial da Brigada Central, que son os que realizan investigaci\u00f3ns de alto nivel, como o crime organizado, delincuencia internacional, narcotr\u00e1fico ou asasinatos en masa.\nXunto \u00e1 labor profesional dos seus compo\u00f1entes, acomp\u00e1\u00f1ase un aspecto psicol\u00f3xico e persoal dos mesmos, en especial do xefe do grupo, un comisario de raza xitana chamado Manuel Flores (Imanol Arias), verdadeiro protagonista individual da serie. Xunto a el traballan o Comisario Poveda e os axentes Marchena, Lucas e Pacheco. No \u00faltimo episodio da primeira tempada, Flores era expulsado da Brigada Central.\nNa segunda tempada Flores traballa como representante da polic\u00eda no chamado grupo CETIS, un grupo creado no \u00e1mbito europeo para a loita contra o narcotr\u00e1fico. \u00c9 axudado polo polic\u00eda franc\u00e9s Stan Krazwinovicz."}
{"id": "217226", "revid": "23204", "url": "https://gl.wikipedia.org/wiki?curid=217226", "title": "Brigada Central (serie de televisi\u00f3n)", "text": ""}
{"id": "217228", "revid": "1131", "url": "https://gl.wikipedia.org/wiki?curid=217228", "title": "ACOLACT", "text": "Agrupaci\u00f3n Cooperativa L\u00e1ctea, S.L. (ACOLACT) \u00e9 unha empresa do sector l\u00e1cteo participada por dez cooperativas galegas, que dende o 19 de xullo de 2012 xestionan a planta da antiga CLESA en Caldas de Reis. A f\u00e1brica de Clesa en Caldas de Reis foi mercada por 10,2 mill\u00f3ns de euros.\nIntegrantes.\nA Sociedade est\u00e1 integrada polas seguintes cooperativas:"}
{"id": "217229", "revid": "27155", "url": "https://gl.wikipedia.org/wiki?curid=217229", "title": "Entamoeba", "text": "Entamoeba \u00e9 un x\u00e9nero de microorganismos ameboides do grupo dos Amoebozoa, que son comensais ou parasitos internos de animais.\nEn 1875, Fedor L\u00f6sch describiu o primeiro caso probado de disenter\u00eda amebiana en San Petersburgo, Rusia. Denominou \u00e1 ameba que observaba microscopicamente como \"Amoeba coli\"; pero non est\u00e1 claro se estaba usando o termo como un nome descritivo ou como un nome taxon\u00f3mico formal. O x\u00e9nero \"Entamoeba\" foi definido por Casagrandi e Barbagallo para a especie \"Entamoeba coli\", que \u00e9 un organismo comensal. O organismo de L\u00f6sch foi renomeado como \"Entamoeba histolytica\" por Fritz Schaudinn en 1903 (que morreu en 1906 por unha infecci\u00f3n autoinoculada cando estudaba esta ameba). Durante un tempo na primeira metade do s\u00e9culo XX todo o x\u00e9nero \"Entamoeba\" foi transferido a \"Endamoeba\", un x\u00e9nero de amebas que infectan invertebrados e do que se sabe pouco. Pero este cambio foi revertido pola Comisi\u00f3n Internacional de Nomenclatura Zool\u00f3xica (ICZN) ao final da d\u00e9cada de 1950, e o x\u00e9nero \"Entamoeba\" permaneceu estable desde ent\u00f3n.\nEspecies.\nNos humanos enc\u00f3ntranse varias especies. \"Entamoeba histolytica\" \u00e9 o pat\u00f3xeno responsable da \"ameb\u00edase\" (que incl\u00fae a disenter\u00eda amebiana e abscesos amebianos no f\u00edgado), e outros como \"Entamoeba coli\" (non confundir con \"Escherichia coli\" cando se abrevian como \"E. coli\") e \"Entamoeba dispar\" son inofensivos. Coa excepci\u00f3n de \"Entamoeba gingivalis\", que vive na boca, e \"E. moshkovskii\", que se illa con frecuencia en sedimentos de r\u00edos e lagos, todas as especies de \"Entamoeba\" se encontran nos intestinos dos animais aos que infectan. \"Entamoeba invadens\" \u00e9 unha especie que pode causar unha enfermidade similar \u00e1 causada por \"E. histolytica\" pero en r\u00e9ptiles. A diferenza doutras especies, \"E. invadens\" forma quistes in vitro en ausencia de bacterias e util\u00edzase como un sistema modelo para estudar este aspecto do seu ciclo de vida. Describ\u00edronse moitas outras especies de \"Entamoeba\" e \u00e9 probable que queden a\u00ednda moitas por descubrir.\nEstrutura.\nAs c\u00e9lulas de \"Entamoeba\" son pequenas, cun s\u00f3 n\u00facleo e tipicamente un s\u00f3 pseud\u00f3podo loboso que parece un vulto anterior. Te\u00f1en un ciclo de vida simple. O trofozo\u00edto (forma que se alimenta e divide) \u00e9 de aproximadamente 10-20 \u03bcm de di\u00e1metro e alim\u00e9ntase principalmente de bacterias. Div\u00eddese por fisi\u00f3n binaria para formar d\u00faas c\u00e9lulas fillas m\u00e1is pequenas. Case todas as especies forman quistes, que \u00e9 o estadio implicado na transmisi\u00f3n aos h\u00f3spedes (a excepci\u00f3n nisto \u00e9 \"E. gingivalis\"). Dependendo das especies, os quistes poden ter un, catro ou oito n\u00facleos e son de tama\u00f1o variable; o cal \u00e9 unha caracter\u00edstica importante para a identificaci\u00f3n das especies.\nClasificaci\u00f3n.\n\"Entamoeba\" pertence \u00e1s Archamoebae, as cales, como moitos outros eucariotas anaer\u00f3bicos, carecen de mitocondrias. Este grupo tam\u00e9n incl\u00fae a \"Endolimax\" e \"Iodamoeba\", que tam\u00e9n viven nos intestinos animais e son similares en aparencia a \"Entamoeba\", pero isto \u00e9 debido en parte por converxencia evolutiva. Tam\u00e9n neste grupo hai formas de vida libre amebo-flaxeladas do x\u00e9nero \"Mastigamoeba\" e x\u00e9neros relacionados. Alg\u00fans outros x\u00e9neros de amebas simbi\u00f3ticas, como \"Endamoeba\", poder\u00eda acabar prob\u00e1ndose que son sin\u00f3nimos de \"Entamoeba\", pero isto a\u00ednda non est\u00e1 claro.\nFisi\u00f3n.\nDavid Biron do \"Weizmann Institute of Science\" e os seus colegas, estudando \"Entamoeba invadens\", encontraron que aproximadamente un terzo das c\u00e9lulas pod\u00edan separarse sen axuda e recrutar amebas veci\u00f1as (denominadas as \"comadroas\" ou \"parteiras\") para completar a fisi\u00f3n. Biron escribiu o seguinte:\nTam\u00e9n se informou dun comportamento similar en \"Dictyostelium\".\nComo \"E. histolytica\" non forma quistes en ausencia de bacterias, \"E.invadens\" \u00e9 a especie que se usa como modelo para os estudos do enquistamento, xa que forman quistes en condici\u00f3ns ax\u00e9nicas (sen estar xunto a outros microorganismos), o que simplifica as an\u00e1lises. Despois de inducir o enquistamento en \"E. invadens\", increm\u00e9ntase inicialmente a replicaci\u00f3n do ADN e despois faise m\u00e1is lenta. Cando remata o enquistamento, form\u00e1ronse quistes predominantemente tetranucleados xunto con alg\u00fans uni, bi e trinucleados."}
{"id": "217230", "revid": "1131", "url": "https://gl.wikipedia.org/wiki?curid=217230", "title": "Dicionario dos seres m\u00edticos galegos", "text": "O Dicionario dos seres m\u00edticos galegos \u00e9 un ensaio enciclop\u00e9dico escrito por Xo\u00e1n Ramiro Cuba, Xos\u00e9 Miranda e Antonio Reigosa que a modo de dicionario cont\u00e9n 710 entradas do patrimonio mitol\u00f3xico galego. \u00c9 unha compilaci\u00f3n dos protagonistas de lendas, mitos e contos populares galegos ordenados alfabeticamente. Orixinalmente publicado no ano 1999, conta con outras d\u00faas edici\u00f3ns, no 2008 (2\u00aa ed.) e no 2022 (3\u00aa ed.).\nA obra est\u00e1 baseada nunha ampla bibliograf\u00eda que abarca numerosos antrop\u00f3logos e intelectuais galegos como Murgu\u00eda, Risco, Cunqueiro, Ferr\u00edn etc, amais de pescudas dos propios autores nos concellos de Abad\u00edn, Begonte, Cangas, Chantada, A Fonsagrada, Lugo, Mondo\u00f1edo, Palas de Rei, Paradela, A Pastoriza, A Pontenova e Vilalba."}
{"id": "217231", "revid": "23204", "url": "https://gl.wikipedia.org/wiki?curid=217231", "title": "Mo Ghile Mear", "text": "\"Mo Ghile Mear\" (\"O meu Valente Amor\" en galego) \u00e9 unha antiga canci\u00f3n irlandesa composta en ga\u00e9lico irland\u00e9s por Se\u00e1n Cl\u00e1rach Mac Domhnaill no s\u00e9culo XVIII. Est\u00e1 composta segundo o estilo irland\u00e9s Aisling de poes\u00eda. Tr\u00e1tase dun lamento da deusa \u00c9riu (personificaci\u00f3n de \u00c9ire) por Charles Edward Stuart, pretendente \u00f3 trono de Gran Breta\u00f1a, que daquela estaba no exilio ap\u00f3s a batalla de Culloden dos levantamentos xacobitas."}
{"id": "217232", "revid": "1888", "url": "https://gl.wikipedia.org/wiki?curid=217232", "title": "Catuxa L\u00f3pez Pato", "text": "Catuxa L\u00f3pez Pato, nada no Rosal o 22 de agosto de 1973, \u00e9 unha funcionaria e tradutora galega.\nTraxectoria.\nLicenciada en Xerm\u00e1nicas e Rom\u00e1nicas pola Universidade de Colonia (Alema\u00f1a) no 2000, m\u00e1ster de traduci\u00f3n xur\u00eddica pola Universidade de Sevilla no 2004. \u00c9 funcionaria do corpo superior na Xunta de Galicia dende 2010. Foi candidata de En Marea ao Congreso por Pontevedra nas elecci\u00f3ns xerais de 2016."}
{"id": "217233", "revid": "45576", "url": "https://gl.wikipedia.org/wiki?curid=217233", "title": "Gran Premio de Italia de 1950", "text": "O Gran Premio de Italia de 1950 foi unha carreira de F\u00f3rmula Un celebrada o 3 de setembro de 1950 en Monza. Foi o s\u00e9timo e \u00faltimo do Campionato do Mundo de Pilotos. Nesta carreira, Nino Farina converteuse no primeiro piloto campi\u00f3n do mundo, e o \u00fanico piloto en ga\u00f1ar o t\u00edtulo no seu pa\u00eds de orixe.\nResultados.\nFerrari esforzouse ao m\u00e1ximo para impresionar no seu circu\u00edto, producindo un novo motor sobrealimentado de 4\u00bd litros de cilindrada para tratar de acabar co monopolio de Alfa. Ascari logrou un impresionante segundo lugar na grella detr\u00e1s de Fangio e logo na carreira ga\u00f1ada por Farina. Lamentablemente, o ritmo foi demasiado castigo para o coche novo e o bloque rompeu na volta 20 e a batalla volveu como de costume aos Alfas. Fangio retirouse d\u00faas veces: unha no seu propio coche e unha segunda vez logo de facerse cargo do coche de Taruffi. Farina liderou ao final por diante de Ascari que agora estaba no coche do seu compa\u00f1eiro de equipo Serafini. S\u00f3 sete coches acabaron dos 26 iniciais e coa vitoria de Farina, Fangio fora dos puntos e Fagioli incapaz de anotar, Farina converteuse no primeiro ga\u00f1ador da copa do Campionato do mundo de Pilotos.\nNotas.\n\"A menos que se indique o contrario, todos os resultados da carreira t\u00f3manse de\" "}
{"id": "217238", "revid": "22570", "url": "https://gl.wikipedia.org/wiki?curid=217238", "title": "Eug\u00e9nio Outeiro", "text": "Eug\u00e9nio Outeiro, nado na Illa de Arousa en abril de 1976, \u00e9 un escritor galego.\nTraxectoria.\nLicenciado en Filolox\u00eda Portuguesa pola Universidade de Santiago de Compostela. Foi membro da directiva da AGAL baixo a presidencia de Valentim Rodrigues Fagim. Actualmente traballa como profesor de portugu\u00e9s na Escola Oficial de Idiomas de Lugo.\nPublicou poemas en diversas revistas como \"\u00d3lisbos\", \"Ag\u00e1lia\" ou \"S\u00edtio\". Desde o 2003 mant\u00e9n o blog \"Intra!\"."}
{"id": "217241", "revid": "29398", "url": "https://gl.wikipedia.org/wiki?curid=217241", "title": "Facundo Roncaglia", "text": "Facundo Sebasti\u00e1n Roncaglia, nado en Chajar\u00ed (Entre R\u00edos) o 10 de febreiro\u00a0de 1987, \u00e9 un futbolista arxentino. Xoga de defensa\u00a0e o seu actual equipo \u00e9 o CA Osasuna da Liga Santander.\nTraxectoria.\nO 31 de xaneiro de 2019, anunciouse a s\u00faa cesi\u00f3n ata final de tempada \u00f3 Valencia CF.\nO 9 de agosto de 2019, Roncaglia foi traspasado \u00f3 CA Osasuna da Primeira Divisi\u00f3n."}
{"id": "217242", "revid": "75439", "url": "https://gl.wikipedia.org/wiki?curid=217242", "title": "Danilo Gabriel de Andrade", "text": "Danilo Gabriel de Andrade, nado o 11 de xu\u00f1o\u00a0de 1979 en S\u00e3o Gotardo (Minas Gerais), \u00e9 un futbolista brasileiro. Xoga de centrocampista\u00a0e o seu actual equipo \u00e9 o Corinthians."}
{"id": "217244", "revid": "89787", "url": "https://gl.wikipedia.org/wiki?curid=217244", "title": "Abel Aguilar", "text": "Abel Enrique Aguilar Tapias, nado en Bogot\u00e1 o 6 de xaneiro\u00a0de 1985, \u00e9 un futbolista colombiano. Xoga de centrocampista\u00a0e o seu actual equipo \u00e9 o Belenenses."}
{"id": "217250", "revid": "895", "url": "https://gl.wikipedia.org/wiki?curid=217250", "title": "CA Independiente", "text": ""}
{"id": "217251", "revid": "5749", "url": "https://gl.wikipedia.org/wiki?curid=217251", "title": "Jos\u00e9 Francisco Grao", "text": "Jos\u00e9 Francisco Grao Garc\u00eda, co\u00f1ecido como \"Pato\", nado o 6 de marzo de 1978 en Orihuela (Alacant), \u00e9 un adestrador\u00a0de f\u00fatbol espa\u00f1ol. Na actualidade adestra o FC Cartagena.\nTraxectoria.\nEn xu\u00f1o de 2012 f\u00edxose cargo do FC Cartagena en Segunda Divisi\u00f3n B, en substituci\u00f3n de Juan Carlos R\u00edos Vidal."}
{"id": "217252", "revid": "1888", "url": "https://gl.wikipedia.org/wiki?curid=217252", "title": "Inventor", "text": ""}
{"id": "217254", "revid": "75439", "url": "https://gl.wikipedia.org/wiki?curid=217254", "title": "Vicente Carnota P\u00e9rez", "text": "Vicente Carnota P\u00e9rez, nado en Ordes o 7 de outubro de 1855 e finado en Santiago de Compostela o 6 de xullo de 1920, foi un sacerdote e xornalista galego.\nTraxectoria.\nFoi redactor de \"El Clamor de Galicia\" e redactor xefe de \"El Diario de Galicia\" (1895). Fundou o xornal \"El Noroeste\", foi director do xornal conservador \"La Monarqu\u00eda\" de Ferrol (1896) e redactor de \"Fray Prudencio\" e \"La Voz de Galicia\" (at\u00e9 1910). Ordenouse sacerdote en 1912 en Jaca, onde exerceu como profesor no seminario. Despois foi capel\u00e1n do c\u00e1rcere de Santiago. Interesouse pola literatura e pola poes\u00eda galega."}
{"id": "217255", "revid": "5863", "url": "https://gl.wikipedia.org/wiki?curid=217255", "title": "\u00c1ngel Concheiro Coello", "text": "\u00c1ngel Concheiro Coello, co\u00f1ecido como Tito Concheiro, nado en Ordes en 1966, \u00e9 un arque\u00f3logo galego.\nTraxectoria.\nFillo de Antonio Concheiro Carro e neto de Antonio Concheiro Iglesias. Licenciado en Prehistoria e Arqueolox\u00eda pola Universidade de Santiago de Compostela. Desenvolveu intervenci\u00f3ns arqueol\u00f3xicas por toda Galicia, dirixindo os proxectos de escavaci\u00f3n e conservaci\u00f3n no Castro do Achadizo (Boiro), Castros de Punta Neix\u00f3n (Boiro), Castro de Baro\u00f1a (Porto do Son), Castro das Barreiras (Vimianzo) e asentamento aberto de Valdamio (Os Ri\u00f3s). Foi arque\u00f3logo da Deputaci\u00f3n da Coru\u00f1a. Os seus dous principais campos de actuaci\u00f3n son a Idade de Ferro e o mundo dos gravados rupestres da Idade de Bronce, sobre os que ten publicado artigos."}
{"id": "217256", "revid": "1888", "url": "https://gl.wikipedia.org/wiki?curid=217256", "title": "Tito Concheiro", "text": ""}
{"id": "217257", "revid": "15490", "url": "https://gl.wikipedia.org/wiki?curid=217257", "title": "Lu\u00eds Alonso Girgado", "text": "Lu\u00eds Mar\u00eda Alonso Girgado, nado o 7 de agosto de 1946 en Ferrol, \u00e9 un editor, escritor, investigador e tradutor galego.\nTraxectoria.\nLicenciado en Filolox\u00eda Rom\u00e1nica pola Universidade de Santiago de Compostela, \u00e9 catedr\u00e1tico de ensino medio de Lingua e Literatura Espa\u00f1olas.\nSecretario e asesor literario do Centro Ram\u00f3n Pi\u00f1eiro para a Investigaci\u00f3n en Humanidades, coordinou as edici\u00f3ns facs\u00edmiles das revistas literarias \"Aturuxo\", \"Alba\", \"Pos\u00edo\", \"Gelm\u00edrez\", \"Pos\u00edo. Arte y Letras\", \"La Noche. Suplemento del s\u00e1bado\", \"Resol\", \"Cristal\", \"Galiza\", \"La Tierra Gallega\", \"La Alborada\" e \"Cultura Gallega\". Colaborou en \"El Correo Gallego\", \"La Voz de Galicia\", \"Grial\", \"Encrucillada\", \"A Nosa Terra\", \"Diario de Ferrol\" e \"Diario de C\u00f3rdoba\".\n\u00c9 mentor de cr\u00edticos, profesores e investigadores coma Armando Requeixo, Xo\u00e1n Carlos Dom\u00ednguez Alberte, Baldo Ramos ou Mar\u00eda Cuquejo Enr\u00edquez.\nEn maio de 2019 pronunciou unha conferencia en Barcelona sobre Ant\u00f3n Fraguas, conmemorando a s\u00faa homenaxe no canto do D\u00eda das Letras Galegas.\n\u00c9 pai da soprano Laura Alonso Pad\u00edn.\nReco\u00f1ecementos.\nRecibiu o Premio Manuel Lorenzo Barja no 2009."}
{"id": "217258", "revid": "5863", "url": "https://gl.wikipedia.org/wiki?curid=217258", "title": "Luis Alonso Girgado", "text": ""}
{"id": "217260", "revid": "5863", "url": "https://gl.wikipedia.org/wiki?curid=217260", "title": "Manuel Lorenzo Barja", "text": ""}
{"id": "217261", "revid": "27155", "url": "https://gl.wikipedia.org/wiki?curid=217261", "title": "Tubo neural", "text": "O tubo neural \u00e9 unha estrutura presente no embri\u00f3n dos animais cordados, do que se orixina o sistema nervioso central. De forma cil\u00edndrica, o tubo neural deriva dunha rexi\u00f3n espec\u00edfica do ectoderma chamada \"placa neural\", que aparece ao inicio da terceira semana do desenvolvemento embrionario por medio dun proceso chamado neurulaci\u00f3n.\nDesenvolvemento.\nEncima da notocorda, o ectoderma engrosa para formar a placa neural. As beiras desta placa sobresaen, d\u00f3branse e \u00fanense por encima formando un longo tubo, que \u00e9 o tubo neural. Este tubo d\u00e1 lugar \u00e1 maior parte do sistema nervioso. Pola parte anterior al\u00e1rgase e difer\u00e9nciase no enc\u00e9falo e os nervios craniais; pola parte posterior forma a medula espi\u00f1al e os nervios motores. A maior parte do sistema nervioso perif\u00e9rico deriva das c\u00e9lulas da crista neural, que emigran antes de que o tubo neural se peche. Na crista neural orix\u00ednanse os nervios craniais, c\u00e9lulas de pigmento, cartilaxe e \u00f3sos da maior parte do cranio, inclu\u00eddas as mand\u00edbulas, ganglios do sistema nervioso aut\u00f3nomo, e a medula das gl\u00e1ndulas adrenais.\nNeurulaci\u00f3n.\nNa neurulaci\u00f3n, unha ampla rexi\u00f3n central da ectoderma, denominada placa neural, faise m\u00e1is grosa, enr\u00f3lase nun tubo e despr\u00e9ndese do resto da folla celular. Este tubo xurdido do ectoderma ch\u00e1mase tubo neural, formar\u00e1 o cerebro e a medula espi\u00f1al.\nA mec\u00e1nica da neurulaci\u00f3n depende dos cambios no empaquetamento e forma celulares que fan que o epitelio se enrole nun tubo. Uns sinais inicialmente procedentes do Organizador e m\u00e1is tarde da notocorda subxacente e do mesoderma definen a extensi\u00f3n da placa neural, inducen os desprazamentos responsables do enrolamento e axudan a organizar o patr\u00f3n interno do tubo neural. Concretamente, a notocorda segrega a prote\u00edna \"Sonic hedgehog\", unha hom\u00f3loga da prote\u00edna sinal \"Hedgehog\" de \"Drosophila\", que act\u00faa como morf\u00f3xeno controlando a expresi\u00f3n x\u00e9nica nos tecidos veci\u00f1os.\nEmbriolox\u00eda animal.\nAs neuronas f\u00f3rmanse case sempre asociadas con c\u00e9lulas gliales, as cales constit\u00faen o armaz\u00f3n de soporte e xeran un medio pechado e protector no que poden desempe\u00f1ar a s\u00faa funci\u00f3n. En todos os animais, ambos os tipos celulares xorden do ectoderma, normalmente como c\u00e9lulas irm\u00e1s dun precursor com\u00fan. As\u00ed, nos vertebrados as neuronas e as c\u00e9lulas gliais do sistema nervioso central derivan dunha parte do ectoderma que se enrola formando o tubo neural, en tanto que as do sistema nervioso perif\u00e9rico derivan sobre todo da crista neural.\nO tubo neural est\u00e1 formado inicialmente por un epitelio monoestratificado. As c\u00e9lulas epiteliais son as proxenitoras das neuronas e da gl\u00eda. Mentres se xeran estes tipos celulares, o epitelio faise m\u00e1is groso e transf\u00f3rmase nunha estrutura m\u00e1is complexa. As c\u00e9lulas proxenitoras e, m\u00e1is tarde, as c\u00e9lulas gliais, mante\u00f1en a cohesi\u00f3n do epitelio e forman un armaz\u00f3n que atravesa todo o seu grosor. As novas neuronas migran e env\u00edan os seus ax\u00f3ns e dendritas ao longo e entre estas c\u00e9lulas.\nAs prote\u00ednas sinal, segregadas pola zona dorsal e ventral do tubo neural, act\u00faan como morf\u00f3xenos opostos, facendo que as neuronas nazan en diferentes niveis dorsoventrais expresando diferentes prote\u00ednas reguladoras de xenes.\nTam\u00e9n existen diferenzas ao longo do eixe cabeza-cola, reflectindo o patr\u00f3n anteroposterior de expresi\u00f3n dos xenes hox e as acci\u00f3ns doutros morf\u00f3xenos. Ademais, as neuronas contin\u00faan xer\u00e1ndose en cada rexi\u00f3n do SNC, durante moitos d\u00edas, semanas ou meses, o cal aumenta a\u00ednda moito m\u00e1is a s\u00faa diversidade, xa que as c\u00e9lulas adoptan diferentes caracteres de acordo co seu momento de \u201cnacemento\u201d, o momento da mitose terminal que marca o comezo da diferenciaci\u00f3n neuronal.\nDiferenciaci\u00f3n.\nA diferenciaci\u00f3n do tubo neural prod\u00facese simultaneamente a nivel anat\u00f3mico, tisular e celular. A nivel anat\u00f3mico tanto o tubo neural coma a s\u00faa cavidade sobresaen e estr\u00e9itanse para formar as cavidades da medula espi\u00f1al e do cerebro. A nivel tisular, as c\u00e9lulas dentro da parede do tubo neural reub\u00edcanse formando as diferentes rexi\u00f3ns do sistema nervioso central. Finalmente, a nivel celular, d\u00e1se o proceso de diferenciaci\u00f3n celular no que as c\u00e9lulas neuroepiteliais se diferencian en neuronas e c\u00e9lulas gliais.\nEixe anteroposterior.\nNo tubo neural temper\u00e1n, a porci\u00f3n m\u00e1is anterior dilata formando tres ves\u00edculas primarias: o cerebro anterior (prosenc\u00e9falo), o cerebro medio (mesenc\u00e9falo) e o cerebro posterior (rombenc\u00e9falo).\nO prosenc\u00e9falo, \u00e1 s\u00faa vez subdiv\u00eddese en telenc\u00e9falo (anterior) e dienc\u00e9falo (posterior). O telenc\u00e9falo formar\u00e1 os hemisferios cerebrais, hipocampo e l\u00f3bulos olfactorios. O destino do dienc\u00e9falo ser\u00e1 formar a retina, o epit\u00e1lamo, o t\u00e1lamo e o hipot\u00e1lamo.\nO mesenc\u00e9falo non se subdivide e a s\u00faa cavidade conv\u00e9rtese no cerebro medio. O rombenc\u00e9falo subdiv\u00eddese en mielenc\u00e9falo (posterior) e metenc\u00e9falo (anterior). O mielenc\u00e9falo chega a ser o bulbo raqu\u00eddeo e o metenc\u00e9falo orixina o cerebelo e a ponte de Varolio.\nO rombenc\u00e9falo div\u00eddese en cavidades pequenas chamadas romb\u00f3meras. Cada romb\u00f3mera ten un destino de desenvolvemento diferente. Destas estruturas orixinaranse os ganglios e nervios craniais.\nTodo o establecemento do eixe anteroposterior do sistema nervioso central \u00e9 dirixido por unha serie de xenes entre os que est\u00e1n os complexos de xenes Hox.\nEixe dorsoventral.\nO tubo neural est\u00e1 polarizado ao longo do eixe dorsoventral. Na rexi\u00f3n ventral sit\u00faanse as neuronas motoras, e na rexi\u00f3n dorsal as neuronas comisurais que env\u00edan ax\u00f3ns a trav\u00e9s da medula espi\u00f1al. Dita polaridade \u00e9 inducida por sinais procedentes de tecidos adxacentes. O patr\u00f3n ventral \u00e9 inducido pola notocorda, e o patr\u00f3n dorsal pola epiderme.\nEsta especificaci\u00f3n \u00e9 desencadeada por dous factores par\u00e1crinos principais. O primeiro \u00e9 a prote\u00edna \"Sonic hedgehog\", orixinada desde a notocorda e o segundo \u00e9 un grupo de prote\u00ednas TGF-\u03b2 que prove\u00f1en do ectoderma dorsal. \"Sonic hedgehog\" induce \u00e1s c\u00e9lulas bisagra mediais a convert\u00e9rense na placa do piso do tubo neural (rexi\u00f3n ventral). Unha vez diferenciadas, as c\u00e9lulas da placa do piso tam\u00e9n segregan \"Sonic hedgehog\", creando un gradiente onde a concentraci\u00f3n m\u00e1is forte se encontra na parte m\u00e1is ventral. A rexi\u00f3n dorsal \u00e9 establecida por prote\u00ednas da superfamilia TGF-\u03b2, especificamente BMP4 e BMP7. En canto se establecen as c\u00e9lulas da placa do piso sobre o lado ventral, a epiderme xera un centro de sinalizaci\u00f3n secundario inducindo a expresi\u00f3n de BMP4 nas c\u00e9lulas da placa do teito do tubo neural. \u00c1 s\u00faa vez, o BMP4 desde a placa do teito induce unha cascada de prote\u00ednas TGF-\u03b2 nas c\u00e9lulas adxacentes. Desta maneira, exp\u00f3\u00f1ense diferentes grupos de c\u00e9lulas a distintas concentraci\u00f3ns das prote\u00ednas TGF- \u03b2 en diferentes momentos (as partes m\u00e1is dorsais son expostas a a m\u00e1is factores en altas concentraci\u00f3ns e en tempos m\u00e1is temper\u00e1ns).\nEstes determinantes par\u00e1crinos interact\u00faan para xerar a s\u00edntese de distintos factores de transcrici\u00f3n ao longo do eixe dorsoventral do tubo neural. As c\u00e9lulas adxacentes \u00e1 placa do piso reciben altas concentraci\u00f3ns de \"Sonic hedgehog\" e baixas concentraci\u00f3ns de TGF-\u03b2, e como resultado sintetizan factores de transcrici\u00f3n Nkx6.1 e Nkx2.2 convert\u00e9ndose en neuronas ventrais (V3). As c\u00e9lulas dorsais son expostas a menos \"Sonic hedgehog\" e a m\u00e1is TGF-\u03b2, polo que sintetizan os factores de transcrici\u00f3n Nkx6.1 e Pax6. Finalmente, os dous grupos de c\u00e9lulas que reciben progresivamente menos \"Sonic hedgehog\" conv\u00e9rtense nas interneuronas V2 e V1."}
{"id": "217262", "revid": "23204", "url": "https://gl.wikipedia.org/wiki?curid=217262", "title": "Roeland Schaftenaar", "text": "Roeland Pieter Schaftenaar, nado en Utrecht o 29 de xullo de 1988, \u00e9 un xogador internacional profesional neerland\u00e9s de baloncesto. Xoga na posici\u00f3n de pivote cunha altura de 2,10 metros.\nTraxectoria.\nRoeland Schaftenaar formouse no instituto Gerrit Rietveld College da s\u00faa cidade natal, Utrecht. Dende al\u00ed marchou cara os Estados Unidos e a NCAA, xogando para os Beavers da Universidade Estatal de Oreg\u00f3n (Oregon State), onde xogaba coma pivote grazas \u00e1 s\u00faa altura de 2,10 metros. Al\u00ed asinou unha media de 9,2 puntos e 4,1 rebotes na tempada 2009-10, sendo elixido no primeiro equipo \"All-Academic\" da Conferencia Pac-10.\nNo ver\u00e1n de 2010 o equipo da ACB Gran Canaria 2014 chegou a un acordo co pivote holand\u00e9s para a s\u00faa incorporaci\u00f3n ao equipo insular para as seguintes catro tempadas, sendo cedido ao UB La Palma da Liga LEB. Schaftenaar \u00e9 tam\u00e9n internacional co combinado nacional dos Pa\u00edses Baixos, co que participou na Divisi\u00f3n B do Eurobasket de Lituania 2011, que buscando o ascenso \u00e1 Divisi\u00f3n A. En febreiro de 2011, o Gran Canaria 2014 recuperou a Roeland Schaftenaar para suplir a baixa de Sitapha Savan\u00e9, mais despois o adestrador Pedro Mart\u00ednez decantouse por \u00c1lex L\u00f3pez e o neerland\u00e9s regresou ao equipo palmeiro. Na tempada 2012-13 o xogador asinou para xogar co Club Baloncesto Breog\u00e1n de Lugo. Tras dous anos no club lucense, Schaftenaar asina polo Rethymno Cretan Kings, equipo da m\u00e1xima categor\u00eda do baloncesto heleno, onde permanece tres temporadas. Posteriormente xoga para o Faros Larissas e o Ionikos Nikaias, tam\u00e9n gregos.\nO 14 de setembro de 2021, Schaftenaar asinou co Club B\u00e1squet Coru\u00f1a da Liga LEB Ouro."}
{"id": "217263", "revid": "5132", "url": "https://gl.wikipedia.org/wiki?curid=217263", "title": "UB La Palma", "text": "A Uni\u00f3n Baloncesto La Palma foi un club de baloncesto profesional espa\u00f1ol con sede na cidade de Santa Cruz de la Palma, Canarias que xogou a s\u00faa \u00faltima tempada, a 2011\u221212, na Liga LEB Ouro. Actualmente conta con equipos de formaci\u00f3n.\nHistoria.\nA Uni\u00f3n Baloncesto La Palma foi fundada en 1979 ap\u00f3s a desaparici\u00f3n do C.B. La Palma coa denominaci\u00f3n de \"Asociaci\u00f3n de Amigos del Baloncesto de La Palma\", sendo o seu primeiro presidente Andr\u00e9s P\u00e9rez Ortega. Na temporada 1996\u221297 conseguiu o ascenso \u00e1 EBA durante a Fase disputada no Pavill\u00f3n Insular de Miraflores de La Palma. Na temporada 1998\u221299 proclamouse campi\u00f3n da EBA, mentres que na tempada seguinte f\u00edxose co subcampionato.\nNa temporada 2000\u221201 converteuse nun dos fundadores da LEB-2. Ao finalizar a temporada 2002\u221203 ascendeu \u00e1 LEB tras adquirir os dereitos federativos do Universidad Complutense, categor\u00eda na que permaneceu at\u00e9 a s\u00faa desaparici\u00f3n. Na campa\u00f1a 2003\u221204 disputou por primeira vez os play-offs de ascenso \u00e1 Liga ACB, ademais de tomar parte na Copa do Pr\u00edncipe disputada en Zaragoza. Ao finalizar a temporada 2007\u221208 ocupou a pen\u00faltima posici\u00f3n (17\u00aa), o que supu\u00f1a a perda de categor\u00eda, a\u00ednda que finalmente mant\u00edvose na LEB Ouro debido aos problemas econ\u00f3micos de Cantabria e Huelva. Consumou a desaparici\u00f3n do seu equipo s\u00e9nior o 6 de xullo de 2012 tras arrastrar unha seria crise econ\u00f3mica, que se acentuou coa falta de apoios das instituci\u00f3ns. O club contin\u00faa existindo con equipos de formaci\u00f3n."}
{"id": "217264", "revid": "5132", "url": "https://gl.wikipedia.org/wiki?curid=217264", "title": "Uni\u00f3n Baloncesto La Palma", "text": ""}
{"id": "217265", "revid": "5132", "url": "https://gl.wikipedia.org/wiki?curid=217265", "title": "Uni\u00f3n Baloncesto la Palma", "text": ""}
{"id": "217268", "revid": "22570", "url": "https://gl.wikipedia.org/wiki?curid=217268", "title": "Gran Premio de Su\u00edza de 1951", "text": "O Gran Premio de Su\u00edza de 1951 foi unha carreira de F\u00f3rmula Un, celebrada o 27 de maio de 1951 en Su\u00edza. Esta carreira foi a primeira carreira do Campionato do Mundo de Pilotos de . A carreira, disputada sobre 42 voltas cunha distancia total de 305\u00b4760 quil\u00f3metros foi ga\u00f1ada por Juan Manuel Fangio do equipo Alfa Romeo. Piero Taruffi terminou segundo con Ferrari e Nino Farina terminou 3\u00ba con Alfa Romeo.\nNotas.\nLigaz\u00f3ns externas.\nA menos que se indique o contrario, todos os resultados da carreira t\u00f3manse de "}
{"id": "217271", "revid": "85894", "url": "https://gl.wikipedia.org/wiki?curid=217271", "title": "Jos\u00e9 Garc\u00eda Acu\u00f1a", "text": "Jos\u00e9 Garc\u00eda Acu\u00f1a, nado en Betanzos o 15 de xaneiro de 1873 e finado na Coru\u00f1a o 10 de xu\u00f1o de 1933, foi un diplom\u00e1tico e escritor galego.\nTraxectoria.\nEstudou Dereito na Universidade de Santiago de Compostela. En 1896 ingresou na carreira diplom\u00e1tica e foi vicec\u00f3nsul en Nova York, Chicago, as illas Bermudas, Nova Orle\u00e1ns e Porto Rico; c\u00f3nsul na Guaira, Panam\u00e1, Hendaia, O Havre, Saint-Nazaire, Bombai, A Habana e Veracruz; e delegado de Espa\u00f1a na Comisi\u00f3n Hispano-Mexicana de Reclamaci\u00f3ns. Colaborou en \"El Globo\", \"Blanco y Negro\", \"La Esfera\", e \"Diario de la Marina\". Foi director de \"El Noroeste\" e presidente da Federaci\u00f3n Provincial Agraria en 1922. Ingresou na Real Academia Galega o 15 de novembro de 1932 co discurso \"Conquista y evangelizaci\u00f3n de la Nueva Galicia\", contestado por F\u00e9lix Estrada Catoyra.\nEra irm\u00e1n de Fernando Garc\u00eda Acu\u00f1a."}
{"id": "217272", "revid": "22570", "url": "https://gl.wikipedia.org/wiki?curid=217272", "title": "Gran Premio de B\u00e9lxica de 1951", "text": "O Gran Premio de B\u00e9lxica de 1951, foi unha carreira de F\u00f3rmula Un que se celebrou o 17 de xu\u00f1o de 1951, no Circu\u00edto de Spa-Francorchamps en Spa, B\u00e9lxica. Foi a terceira carreira do Campionato Mundial de F\u00f3rmula 1 de 1951 .\nInforme.\nA pesar de ter s\u00f3 13 participantes que representaban a 3 marcas de coche, a carreira atraeu a unha multitude que bat\u00edu marca. Fangio tivo unha nova suspensi\u00f3n con rodas especiais, que era c\u00f3ncava para dar cabida aos tambores de freo. Esta foi unha novidade custosa. Na s\u00faa primeira parada en boxes, atascouse e a s\u00faa parada durou m\u00e1is de 14 minutos. O Alfa Romeo de Farina dominaba, mantendo baixo control aos Ferrari de Ascari e Villoresi. Unha r\u00e1pida parada de 39 segundos para cambiar pneum\u00e1ticos e repostar conservou a s\u00faa vantaxe ata o final.\nNotas.\nA menos que se indique o contrario, todos os resultados da carreira t\u00f3manse de "}
{"id": "217274", "revid": "1888", "url": "https://gl.wikipedia.org/wiki?curid=217274", "title": "Isaac Fern\u00e1ndez Fern\u00e1ndez", "text": ""}
{"id": "217275", "revid": "22570", "url": "https://gl.wikipedia.org/wiki?curid=217275", "title": "Gran Premio de Francia de 1951", "text": "O Gran Premio de Francia de 1951 foi unha carreira de F\u00f3rmula Un, celebrada en Reims-Gueux o 1 de xullo de 1951. Foi a cuarta carreira da tempada de F\u00f3rmula Un de e foi ga\u00f1adoa por Juan Manuel Fangio e Luigi Fagioli pilotando un Alfa Romeo. Foi a primeira das tres ocasi\u00f3ns nas que dous pilotos lograran unha vitoria de Gran Premio logo de compartir un coche. A carreira, que tam\u00e9n levaba o t\u00edtulo honor\u00edfico de \"Gran Premio de Europa\", viu o debut no Campionato do Mundo de Aldo Gordini, Andr\u00e9 Simon e Onofre Marim\u00f3n. Foi a primeira vitoria de Fagioli nunha carreira do Campionato do Mundo, e converteuno no piloto de maior idade en ga\u00f1ar un Gran Premio do Campionato Mundial, unha marca que a\u00ednda mant\u00e9n.\nInforme.\nAs 10 voltas de carreira, o motor do coche de Fangio comezou a fallar, polo que se detivo nos boxes para que cambiar a magneto, pero s\u00f3 completou unha volta m\u00e1is antes de deterse outra vez. Cando Fagioli chegou ao seu tope de combustible, o equipo ordenou aos pilotos cambiar os coches. As paradas para repostar combustible e os problemas dos Ferrari permitiron a Fangio manter o liderado e ga\u00f1ar a carreira. Fagioli, no coche orixinal de Fangio, terminou 11\u00ba, 22 voltas por detr\u00e1s.\nNotas.\nA menos que se indique o contrario, todos os resultados da carreira t\u00f3manse de "}
{"id": "217276", "revid": "4817", "url": "https://gl.wikipedia.org/wiki?curid=217276", "title": "DS-P1-I", "text": "DS-P1-I foi o nome dun modelo de sat\u00e9lites artificiais sovi\u00e9tico que serviron como obxectivos para a calibraci\u00f3n dos radares militares terrestres da Forza Antim\u00edsiles Bal\u00edsticos sovi\u00e9tica.\nIntent\u00e1ronse lanzar un total de vinte sat\u00e9lites DS-P1-I entre 1966 e 1977 tanto desde o cosm\u00f3dromo de Plesetsk como desde Kapustin Yar, dos cales dezaoito chegaron a \u00f3rbita."}
{"id": "217289", "revid": "5863", "url": "https://gl.wikipedia.org/wiki?curid=217289", "title": "Adolfo V\u00e1zquez G\u00f3mez", "text": "Adolfo V\u00e1zquez G\u00f3mez, nado en Ferrol o 18 de agosto de 1869 e finado en Montevideo o 25 de xullo de 1950, foi un xornalista e escritor galego.\nTraxectoria.\nEstudou o bacharelato en Lugo e despois comezou a carreira militar, a\u00ednda que a deixou para dedicarse ao xornalismo. Iniciou as s\u00faas colaboraci\u00f3ns en \"El Regional\" e \"Galicia Moderna\", e dirixiu \"Galicia Liberal\", en Santiago de Compostela. Marchou a Madrid, onde foi redactor de \"La Rep\u00fablica\" e colaborou en \"La Guindilla\" e \"El Combate\". Militante do federalismo republicano de Francesc Pi i Margall, participou no movemento revolucionario de 1886, polo que tivo que exiliarse en Portugal, onde fundou \"El Galleguito\" en Lisboa e colaborou en \"Espa\u00f1a\" e \"A sentinela da Fronteira\". Marchou a Francia en 1887 e regresou a Portugal ao ano seguinte.\nCoa amnist\u00eda de 1889 regresou a Galicia instal\u00e1ndose en Betanzos onde colaborou en \"Las Riberas del Mendo\" e \"\u00a1Ya Somos Tres!\", e fundou os diarios \"El Valdoncel\" e \"El Mendo\". En Betanzos foi presidente do Ateneo Obreiro, do Centro Republicano Federal e do Orfe\u00f3n Eslava. Tam\u00e9n foi nomeado en 1890 cronista de Betanzos, sendo o primeiro cronista oficial da cidade. Na Coru\u00f1a foi redactor do peri\u00f3dico republicano \"El Telegrama\" e foi elixido presidente da Xuventude Republicana Coru\u00f1esa.\nEn 1892 marchou a Buenos Aires, onde fundou \"El Pabell\u00f3n Espa\u00f1ol\", e un ano m\u00e1is tarde trasladouse a Montevideo onde dirixiu \"El Intransigente\" foi xerente de \"El Liberal\" e dirixiu \"El Socialista\". M\u00e1is tarde, na localidade de Paysand\u00fa presidiu a Asociaci\u00f3n Liberal de Socorros Mutuos e o Comit\u00e9 de Auxilios de Sicilia e Calabria e dirixiu o peri\u00f3dico \"El Paysand\u00fa\".\nEn 1913 viaxou a Europa e participou, como delegado de colectividades suramericanas e europeas, no XVII Congreso Internacional de Libre Pensamento en Portugal. En 1914 participou en Lisboa nunha conferencia sobre o movemento agrario con Basilio \u00c1lvarez e Francisco \u00c1lvarez Pena. De volta en Am\u00e9rica, asistiu como delegado \u00e1 Confederaci\u00f3n Suramericana Pro-Paz, ao I Congreso Panamericano do Neno e ao Congreso de Bibliograf\u00eda e Historia (como representante da Biblioteca Am\u00e9rica da Universidade de Santiago de Compostela).\nInstalado en Buenos Aires foi catedr\u00e1tico de Historia da Liga de Educaci\u00f3n Racionalista e, en 1924, encargouse da direcci\u00f3n da revista \"C\u00e9ltiga\". Novamente en Montevideo, dirixiu diversas emisi\u00f3ns radiof\u00f3nicas."}
{"id": "217290", "revid": "1888", "url": "https://gl.wikipedia.org/wiki?curid=217290", "title": "Adolfo V\u00e1zquez-G\u00f3mez", "text": ""}
{"id": "217291", "revid": "1888", "url": "https://gl.wikipedia.org/wiki?curid=217291", "title": "Jos\u00e9 Asensio", "text": "Jos\u00e9 Asensio Torrado, nado na Coru\u00f1a o 18 de maio de 1892 e finado en Nova York o 24 de febreiro de 1961, foi un militar galego.\nTraxectoria.\nIngresou na Academia de Infanter\u00eda de Toledo en 1907 e foi enviado ao Protectorado Espa\u00f1ol de Marrocos. En 1920 ascendeu a comandante e foi nomeado xefe do Estado Maior do Comisariado Espa\u00f1ol en \u00c1frica. Ao proclamarse a Segunda Rep\u00fablica Espa\u00f1ola foi nomeado xefe da Comisi\u00f3n Fronteiriza con Portugal, e en 1933 foi ascendido a coronel. \nNos primeiros d\u00edas da Guerra civil espa\u00f1ola tomou parte no asalto ao Cuartel da Monta\u00f1a de Madrid e diversas operaci\u00f3ns nas frontes de And\u00fajar, M\u00e1laga, Guadarrama. Ascendido a xeneral, foi nomeado Xefe do Teatro de Operaci\u00f3ns do Centro (TOCE) e participou no frustrado asalto ao Alc\u00e1zar de Toledo; fracasou igualmente, en Talavera de la Reina. En outubro de 1936 Francisco Largo Caballero nomeouno subsecretario do Ministerio da Guerra, desde onde tratou de reorganizar o ex\u00e9rcito republicano. Pouco antes de finalizar a guerra foi nomeado agregado militar da embaixada espa\u00f1ola en Washington. Trasladouse a Nova York, onde deu clases de espa\u00f1ol. En 1949, foi nomeado ministro da Guerra no Goberno da Rep\u00fablica no exilio. Finou en Nova York o 24 de febreiro de 1961."}
{"id": "217292", "revid": "1888", "url": "https://gl.wikipedia.org/wiki?curid=217292", "title": "Jos\u00e9 Asensio Torrado", "text": ""}
{"id": "217294", "revid": "23204", "url": "https://gl.wikipedia.org/wiki?curid=217294", "title": "Concha Rousia", "text": "Concha Rousia, nada en Covas (Os Blancos) no 1962, \u00e9 unha psic\u00f3loga e escritora galega.\nTraxectoria.\nCursou estudos de Psicolox\u00eda na Universidade de Santiago de Compostela, e tras completar un mestrado en Terapia Familiar na Universidade de Maryland (Estados Unidos), exerce como psic\u00f3loga cl\u00ednica nas proximidades de Santiago.\nTen publicado poemas e relatos en diversas revistas como \"Ag\u00e1lia\" ou \"A folha da fouce\", e en medios como \"Vieiros\". Foi unha das fundadoras da revista cultural \"A Regueifa\". Fai parte da Academia Galega da L\u00edngua Portuguesa, colaborando tam\u00e9n co Instituto Cultural Brasil-Galiza."}
{"id": "217299", "revid": "89787", "url": "https://gl.wikipedia.org/wiki?curid=217299", "title": "Royce White", "text": "Royce Alexander White, nado en Minneapolis (Minnesota) o 10 de abril de 1991, \u00e9 un ex xogador estadounidense de baloncesto profesional.\nTraxectoria universitaria.\nWhite comezou a s\u00faa etapa universitaria en Minnesota, pero alg\u00fans incidentes no ano 2009 fixeron que o botasen do equipo do baloncesto na tempada 2009-10, e posteriormente deixar\u00eda a Universidade de Minnesota. Despois disto, trasladouse a Iowa State. Na tempada 2011-12, liderou \u00f3s Cyclones en puntos, rebotes, asistencias, roubos e tap\u00f3ns, e foi o \u00fanico xogador na Divisi\u00f3n I en liderar \u00f3 seu equipo nas cinco estat\u00edsticas. \u00d3 remate da tempada, foi inclu\u00eddo no primeiro equipo All-Big 12 e no Big 12 All Rookie Team.\nTraxectoria profesional.\nO 28 de xu\u00f1o de 2012, White foi elixido na 16\u00aa posici\u00f3n do Draft da NBA de 2012 polos Houston Rockets.\nO 13 de xullo de 2013, White foi traspasado \u00f3s Philadelphia 76ers xunto a Furkan Aldemir, para que os Rockets puideran facer \u00f3co salarial para poder fichar a Dwight Howard. O 25 de outubro de 2013, foi cortado polos Sixers."}
{"id": "217304", "revid": "56817", "url": "https://gl.wikipedia.org/wiki?curid=217304", "title": "Se\u00e1n Cl\u00e1rach Mac Domhnaill", "text": "Se\u00e1n Cl\u00e1rach Mac Domhnaill, nado en 1691 e finado en 1754, foi un poeta en lingua irlandesa da primeira metade do s\u00e9culo XVIII. \"Mo Ghile Mear\" \u00e9 o seu poema m\u00e1is famoso. Como t\u00f3dolos demais poemas ga\u00e9licos da \u00e9poca, \"Mo Ghile Mear\" foi feito para ser cantado no canto de recitado e, de feito, a s\u00faa melod\u00eda \u00e9 moi co\u00f1ecida hoxe en d\u00eda en Irlanda. Este \u00e9 o refr\u00e1n:"}
{"id": "217307", "revid": "98629", "url": "https://gl.wikipedia.org/wiki?curid=217307", "title": "Gran Premio do Reino Unido de 1951", "text": "O Gran Premio do Reino Unido de 1951 foi unha carreira de automobilismo de F\u00f3rmula Un, celebrada o 14 de xullo de 1951 no circu\u00edto de Silverstone, Silverstone, Inglaterra. Foi a quinta carreira da tempada de F\u00f3rmula Un de 1951. A carreira, disputada sobre 90 voltas foi a primeira vitoria de Jos\u00e9 Froil\u00e1n Gonz\u00e1lez, e tam\u00e9n a primeira de moitas para o equipo Ferrari. Tanto o equipo como o piloto tam\u00e9n lograron a s\u00faa primeira pole position durante a fin de semana. Juan Manuel Fangio terminou segundo nun Alfa Romeo e Luigi Villoresi terceiro en Ferrari.\nInforme.\nJos\u00e9 Froil\u00e1n Gonz\u00e1lez foi un segundo m\u00e1is r\u00e1pido que Juan Manuel Fangio na clasificaci\u00f3n, logrando a primeira pole position da s\u00faa carreira. Tam\u00e9n foi a primeira pole position para o equipo Ferrari, e a primeira no Campionato do Mundo (con exclusi\u00f3n das carreiras das 500 Millas de Indian\u00e1polis), non marcada por un Alfa Romeo. Nino Farina e Alberto Ascari cualificaron en terceira e cuarta posici\u00f3n, completando a primeira fila. Gonz\u00e1lez e Fangio sa\u00edron disparados case en paralelo desde a primeira fila da grella, seguidos de cerca polos outros Alfa Romeo e Ferraris. O piloto de Alfa Romeo Felice Bonetto, que sa\u00edu na s\u00e9tima posici\u00f3n, foi o primeiro home na primeira curva, co Ferrari de Gonz\u00e1lez en segunda posici\u00f3n. Gonz\u00e1lez tomou o liderado de Bonetto na segunda volta, seguido de Fangio. Os BRM de Reg Parnell e Peter Walker foron en persecuci\u00f3n dos l\u00edderes. O equipo chegara no \u00faltimo minuto, e non participara nas practicas, nin sequera clasificou para a s\u00faa primeira carreira, sa\u00edndo nas posici\u00f3ns 19 e 20. Na volta 6, Fangio comezou a achegarse a Gonz\u00e1lez, \u00f3 que lle pasou na recta na volta 10, e aos poucos comezou a afastarse. O Maserati de John James converteuse no primeiro retirado da carreira na volta 23 cun problema no radiador, pero pronto se lles uniron Lu\u00eds Quir\u00f3n, compa\u00f1eiro de equipo en Maseratti, o Ferrari de Alberto Ascari e Farina. Farina det\u00edvose na curva da Abad\u00eda logo de 75 voltas co embrague patin\u00e1ndolle e o seu motor en chamas. Farina estabelecera a volta r\u00e1pida na volta 38, cun tempo de 1 minuto 44 segundos, cunha velocidade media de 99\u00b499 quil\u00f3metros por hora, asegurando un punto esa fin de semana. Gonz\u00e1lez volveu tomar a dianteira na volta 39 cun adiantamento na curva Becketts. Mantivo a s\u00faa vantaxe durante o resto da carreira (con exclusi\u00f3n dunha volta, cando entrou en boxes xusto antes de que o fixera Fangio). Os pilotos de BRM Parnell e Walker segu\u00edan correndo, a pesar de que estaban sufrindo queimaduras nas mans e nos p\u00e9s, finalmente, acabar\u00edan quinto e s\u00e9timo respectivamente.\nGonz\u00e1lez logrou a s\u00faa primeira vitoria e a de Ferrari nunha carreira do Campionato do Mundo por 51 segundos. Foi a primeira carreira do Campionato Mundial (con exclusi\u00f3n da Indy 500), que non foi ga\u00f1ado por un Alfa Romeo. Con todo un Alfa a\u00ednda estaba en segundo lugar, o de Fangio, campi\u00f3n ao final da tempada. Luigi Villoresi levou ao segundo Ferrari ao podio despois de terminar en terceiro lugar, d\u00faas voltas atr\u00e1s. Bonetto e Parnell foron os outros dous anotadores de puntos na carreira, acabando en cuarta e quinta posici\u00f3n respectivamente. \nAo final resultou que, Gonz\u00e1lez competira cun chasis e un motor m\u00e1is vello que os dos seus compa\u00f1eiros de equipo, Villoresi e Ascari.\nNotas.\nA menos que se indique o contrario, todos os resultados da carreira t\u00f3manse de "}
{"id": "217308", "revid": "72012", "url": "https://gl.wikipedia.org/wiki?curid=217308", "title": "Se\u00e1n \u00d3 Tuama", "text": "Se\u00e1n \u00d3 Tuama, nado en 1926 en Cork (condado de Cork) e finado en setembro de 2006, foi un poeta, dramaturgo e acad\u00e9mico irland\u00e9s."}
{"id": "217309", "revid": "56817", "url": "https://gl.wikipedia.org/wiki?curid=217309", "title": "Gran Premio de Alema\u00f1a de 1951", "text": "O Gran Premio de Alema\u00f1a de 1951 foi unha carreira de automobilismo de F\u00f3rmula Un, celebrada o 29 de xullo de 1951 no circu\u00edto de N\u00fcrburgring Nordschleife. Foi a sexta carreira da tempada de F\u00f3rmula Un de 1951.\nNotas.\nA menos que se indique o contrario, todos os resultados da carreira t\u00f3manse de "}
{"id": "217310", "revid": "89787", "url": "https://gl.wikipedia.org/wiki?curid=217310", "title": "Nataci\u00f3n nos Xogos Ol\u00edmpicos de Londres 2012", "text": "As probas de nataci\u00f3n nos Xogos Ol\u00edmpicos de Londres 2012 comezar\u00e1n o 28 de xullo e rematar\u00e1n o 4 de agosto, e se disputar\u00e1n no London Aquatics Centre, en Londres. A competici\u00f3n en augas abertas ter\u00e1 lugar o 9 e 10 de agosto no Lago Serpentine, en Hyde Park, Londres.\nDisputaranse un total de 34 eventos diferentes, 17 masculinos e 17 femininos. Dous deles ser\u00e1n nos 10 quil\u00f3metros en augas abertas, mentres que as 32 probas restantes ser\u00e1n nunha piscina de 50 metros de largo.\nSedes.\nA sede principal das probas de nataci\u00f3n ser\u00e1 o London Aquatics Centre. As probas de longa distancia disputaranse no Lago Serpentine."}
{"id": "217311", "revid": "27155", "url": "https://gl.wikipedia.org/wiki?curid=217311", "title": "Neuroblasto", "text": "Un neuroblasto \u00e9 unha c\u00e9lula en divisi\u00f3n que normalmente se desenvolve orixinando unha neurona xeralmente despois dunha fase de migraci\u00f3n. \nOs neuroblastos difer\u00e9ncianse a partir de c\u00e9lulas nai neurais e est\u00e1n destinadas \u00e1 produci\u00f3n de neuronas.. A principal diferenza entre un neuroblasto e unha neurona \u00e9 a capacidade de dividirse; os neuroblastos poden realizar mitoses, pero as neuronas non.\nOs neuroblastos est\u00e1n presenten fundamentalmente durante o desenvolvemento embrionario como precursores das neuronas. Tam\u00e9n se describen como neuroblastos un dos tipos celulares que interve\u00f1en na neurox\u00e9nese adulta, un proceso que ocorre no cerebro adulto dos mam\u00edferos, durante o cal os neuroblastos migran por todo o cerebro e difer\u00e9ncianse en interneuronas do bulbo olfactorio. Estes neuroblastos do adulto foron moi estudados e caracterizados porque poder\u00edan utilizarse para a rexeneraci\u00f3n do cerebro se son dirixidas ao sitio da lesi\u00f3n.\nNos humanos os neuroblastos producidos polas c\u00e9lulas nai na zona subventricular do adulto migran \u00e1s zonas lesionadas despois dun dano no cerebro. Por\u00e9n, est\u00e1n restrinxidas a formar o subtipo das c\u00e9lulas siilares a interneuronas pequenas, e \u00e9 improbable que poidan contribu\u00edr \u00e1 recuperaci\u00f3n funcional dos circu\u00edtos do corpo estriado.\nNeuroblastos no desenvolvemento embrionario humano.\nDurante o desenvolvemento embrionario, o tecido nervioso orix\u00ednase a partir da placa neural da parte dorsal do embri\u00f3n. Este tecido d\u00f3brase despois formando unha estrutura alongada e oca, o tubo neural. O tubo neural componse dunha capa de c\u00e9lulas chamada neuroepitelio que \u00e9 mitoticamente activo, e a partir del empezan a formarse neuroblastos, que son as c\u00e9lulas nerviosas primitivas, que se acumulan nas zonas ventriculares e subventriculares ao longo do seu per\u00edmetro. A partir desta capa de c\u00e9lulas orixinaranse as neuronas, e outras c\u00e9lulas do sistema nervioso central dos mam\u00edferos.\nO ciclo celular dos neuroblastos acomp\u00e1\u00f1ase dunha serie de cambios morfol\u00f3xicos. As\u00ed, durante a fase de s\u00edntese de ADN, as c\u00e9lulas te\u00f1en forma alongada co n\u00facleo no extremo subventricular do tubo neural. Cando o ciclo celular entra en fase G2, a c\u00e9lula adquire unha forma esf\u00e9rica e sit\u00faase a nivel da superficie ventricular onde ten lugar a mitose.\nA pesar de que non se co\u00f1ecen ben os factores que regulan a proliferaci\u00f3n dos neuroblastos, existe a posibilidade de que os neurotransmisores, tales como a serotonina, noradrenalina, acetilcolina, gamma-aminobutirato (GABA) e dopamina act\u00faen como sinais reguladores da neurox\u00e9nese.\nCando remata a proliferaci\u00f3n celular, as neuronas posmit\u00f3ticas migran desde a zona ventricular do tubo neural ata os lugares onde van residir finalmente. S\u00f3 excepcionalmente, as neuronas contin\u00faan proliferando, \u00e1 vez que migran da zona ventricular. A posici\u00f3n final que as neuronas van ocupar no neuroc\u00f3rtex pode estar determinada pola s\u00faa posici\u00f3n na zona xenerativa, e polo momento exacto en que a c\u00e9lula se fai posmit\u00f3tica e deixa de dividirse. As c\u00e9lulas que se xeran antes ocupar\u00e1n capas corticais m\u00e1is profundas, e as formadas m\u00e1is tarde ocupar\u00e1n posici\u00f3ns superficiais.\nCertas c\u00e9lulas gliais, dispostas radialmente, serven como soporte para os movementos migratorios ameboides das neuronas.\nDesenvolvemento dos neuroblastos en Drosophila.\nA caracterizaci\u00f3n dos neuroblastos e o seu desenvolvemento na mosca \"Drosophila melanogaster\" foi amplamente estudado por Chris Doe, Corey Goodman e Mike Bate.\nNo neuroectodermo, pequenos grupos de c\u00e9lulas equivalentes adquiren o potencial de converterse en neuroblastos, ao empezaren a expresar xenes proneurais. A partir deste momento, selecci\u00f3nase unha determinada c\u00e9lula de cada grupo para que se converta en neuroblasto, debido \u00e1 acci\u00f3n da chamada v\u00eda de sinalizaci\u00f3n Notch. Unha vez que son seleccionadas as futuras c\u00e9lulas neuroblastos, estas delam\u00ednanse, e despois contin\u00faan divid\u00edndose un n\u00famero de veces pre-programado.\nOs neuroblastos de \"Drosophila\" div\u00eddense asimetricamente, orixinando unha c\u00e9lula que contin\u00faa sendo un neuroblasto, e outra que d\u00e1 lugar a unha c\u00e9lula nai do ganglio, a cal segue divid\u00edndose formando catro c\u00e9lulas diferenciadas (neuronas ou da gl\u00eda). O cambio que fai que a c\u00e9lula pase de ser un neuroblasto pluripotente a ser unha c\u00e9lula diferenciada est\u00e1 facilitado polas prote\u00ednas Pr\u00f3spero, Numb, e Miranda. Pr\u00f3spero \u00e9 un factor de transcrici\u00f3n que desencadea a diferenciaci\u00f3n. Expr\u00e9sase nos neuroblastos, pero \u00e9 mantida f\u00f3ra do n\u00facleo por Miranda, que a ancora \u00e1 parte basal da c\u00e9lula. Isto tam\u00e9n orixina unha divisi\u00f3n asim\u00e9trica, na que Prospero s\u00f3 se localiza nunha das d\u00faas c\u00e9lulas fillas. Despois da divisi\u00f3n, Prospero entra no n\u00facleo, e fai que a c\u00e9lula se diferencie en c\u00e9lula nai do ganglio.\nCada neuroblasto segue creando unha secuencia espec\u00edfica de c\u00e9lulas de tipos determinados. Isto est\u00e1 en parte baseado na posici\u00f3n do neuroblasto ao longo dos eixes anterior/posterior e dorsal/ventral, e en parte por unha secuencia temporal de factores de transcrici\u00f3n que se expresan nunha orde espec\u00edfica a medida que os neuroblastos se dividen secuencialmente."}
{"id": "217312", "revid": "27155", "url": "https://gl.wikipedia.org/wiki?curid=217312", "title": "Arqueameba", "text": ""}
{"id": "217314", "revid": "98629", "url": "https://gl.wikipedia.org/wiki?curid=217314", "title": "Epid\u00eddimo", "text": "O epid\u00eddimo \u00e9 unha parte do aparato reprodutor masculino dos animais amniotas, que se encontra sobre o test\u00edculo. Tr\u00e1tase dun \u00fanico tubo, estreito e enroscado, que nos homes adultos pode chegar ao estendelo aos seis ou sete metros de lonxitude,) que conecta os condutos eferentes que saen da parte posterior dos test\u00edculos co conduto deferente que ascende en direcci\u00f3n \u00e1 uretra.\nRexi\u00f3ns.\nO epid\u00eddimo pode dividirse en tres rexi\u00f3ns principais:\nNos r\u00e9ptiles, existe un canal adicional entre o test\u00edculo e a cabeza do epid\u00eddimo, que \u00e9 doloroso cando se golpea e recibe os varios condutos eferentes que saen do test\u00edculo. Este canal est\u00e1 ausente en mam\u00edferos e aves.\nHistolox\u00eda.\nO epid\u00eddimo est\u00e1 cuberto por un epitelio pseudoestratificado de d\u00faas capas. O epitelio est\u00e1 separado por unha membrana basal da parede de tecido conectivo que cont\u00e9n c\u00e9lulas de m\u00fasculo liso. Os principais tipos celulares que se encontran no epitelio son:\nPapel no almacenamento do esperma.\nOs espermatozoides formados nos test\u00edculos entran na cabeza do epid\u00eddimo, avanzan ata o corpo, e chegan \u00e1 rexi\u00f3n da cola, onde son almacenados. Os espermatozoides que chegan \u00e1 cabeza do epid\u00eddimo non est\u00e1n totalmente maduros, xa que a\u00ednda non adquiriron a capacidade de nadar movendo o flaxelo (motilidade) e de poder fertilizar o \u00f3vulo. O epid\u00eddimo almacena o esperma durante 2-3 meses. Durante o seu tr\u00e1nsito polo epid\u00eddimo, os espermatozoides sofren un proceso de maduraci\u00f3n, que \u00e9 necesario para que adquiran estas d\u00faas capacidades. A maduraci\u00f3n final s\u00f3 se completa cando os espermatozoides chegan ao tracto reprodutor feminino (\"capacitaci\u00f3n\").\nDurante a exaculaci\u00f3n, o esperma fl\u00fae desde a porci\u00f3n inferior do epid\u00eddimo, que funciona como dep\u00f3sito de almacenamento, sobe polo conduto deferente e mest\u00farase coas secreci\u00f3ns da pr\u00f3stata e ves\u00edculas seminais, formando o seme. Non se moven utilizando o flaxelo, sen\u00f3n arrastrados polas contracci\u00f3ns perist\u00e1lticas das capas musculares do conduto deferente. A motilidade dos espermatozoide \u00e9 activada por produtos prost\u00e1ticos.\nPatolox\u00eda.\nA inflamaci\u00f3n do epid\u00eddimo denom\u00ednase epididimite, que \u00e9 m\u00e1is com\u00fan ca a orquite test\u00edcular.\nEmbriolox\u00eda e estruturas vestixiais.\nNas femias pode atoparse o conduto de Gartner, que \u00e9 un resto hom\u00f3logo do epid\u00eddimo.\nNo embri\u00f3n o epid\u00eddimo desenv\u00f3lvese a partir do tecido que formaba o mesonefros ou ril primitivo, que se encontra no embri\u00f3n e en moitos vertebrados acu\u00e1ticos. A persistencia do extremo superior (cranial) do conduto meson\u00e9frico orixina un resto vestixial chamado \"ap\u00e9ndice do epid\u00eddimo\". Ademais, alg\u00fans t\u00fabulos meson\u00e9fricos poden persistir formando o \"parad\u00eddimo\", un pequeno corpo caudal con respecto aos condutos eferentes testiculares.\nEpididimectom\u00eda.\nA epididimectom\u00eda \u00e9 a extirpaci\u00f3n cir\u00farxica do epid\u00eddimo, que \u00e1s veces se realiza para tratar a s\u00edndrome da dor post-vasectom\u00eda."}
{"id": "217315", "revid": "59564", "url": "https://gl.wikipedia.org/wiki?curid=217315", "title": "Narciso de Gabriel", "text": "Narciso de Gabriel Fern\u00e1ndez, nado no C\u00e1davo (Baleira) o 25 de maio de 1955, \u00e9 un pedagogo e ensa\u00edsta galego.\nTraxectoria.\nEstudou no Seminario de Lugo. \u00c9 catedr\u00e1tico de Teor\u00eda e Historia da Educaci\u00f3n na Universidade da Coru\u00f1a, exerceu como decano da Facultade de Ciencias da Educaci\u00f3n.\nLi\u00f1as de investigaci\u00f3n (Historia da Educaci\u00f3n): Escolarizaci\u00f3n e alfabetizaci\u00f3n, cultura escolar popular, escolarizaci\u00f3n e pr\u00e1ctica ling\u00fc\u00edstica en Galicia."}
{"id": "217316", "revid": "5863", "url": "https://gl.wikipedia.org/wiki?curid=217316", "title": "As ras", "text": "As ras (en grego \"\u0392\u03ac\u03c4\u03c1\u03b1\u03c7\u03bf\u03b9\") \u00e9 unha comedia teatral escrita polo dramaturgo da Grecia cl\u00e1sica Arist\u00f3fanes, escrito para a Lenea. Para seu valor literario e social, a obra recibiu a honra ins\u00f3lita de ser repetida, e segundo un bi\u00f3grafo posterior, foi premiada cunha coroa c\u00edvica."}
{"id": "217317", "revid": "22570", "url": "https://gl.wikipedia.org/wiki?curid=217317", "title": "Gran Premio de Italia de 1951", "text": "O Gran Premio de Italia de 1951 foi unha carreira de F\u00f3rmula Un celebrada o 16 de setembro de 1951 en Monza. Foi o s\u00e9timo do Campionato do Mundo de Pilotos.\nNotas.\n\"A menos que se indique o contrario, todos os resultados da carreira t\u00f3manse de \""}
{"id": "217318", "revid": "27155", "url": "https://gl.wikipedia.org/wiki?curid=217318", "title": "Fosforilcolina", "text": ""}
{"id": "217319", "revid": "89787", "url": "https://gl.wikipedia.org/wiki?curid=217319", "title": "Glicerofosfocolina", "text": "A glicerofosfocolina tam\u00e9n chamada L-alfa glicerilfosforilcolina (alfa GPC), glicerilfosforilcolina, glicerofosforilcolina ou alfoscerato de colina \u00e9 un composto natural de colina que se pode atopar no cerebro e no leite. \u00c9 tam\u00e9n un precursor da acetilcolina parasimpaticomim\u00e9tico que pode ter un potencial para o tratamento da enfermidade de Alzheimer e un uso como suplemento diet\u00e9tico nootr\u00f3pico que potencia a memoria e a cognici\u00f3n.\nA alfa GPC pode obterse da lecitina de soia purificada. Deriva da 2-lisofosfatidilcolina por hidr\u00f3lise do \u00e1cido graxo catalizado por unha lisofosfolipase :\nA alfa GPC libera rapidamente colina no cerebro a trav\u00e9s da barreira hematoencef\u00e1lica e \u00e9 un precursor biosint\u00e9tico do neurotransmisor acetilcolina.\nEn diversos estudos investigouse a s\u00faa eficacia para corrixir trastornos cognitivos causados por accidentes cerebrovasculares ou a enfermidade de Alzheimer. Un ensaio feito en Italia con 2.044 pacientes cun accidente cerebrovascular recente aos que se lle subministrou doses de 1.000\u00a0mg/d\u00eda durante 28\u00a0d\u00edas e 400\u00a0mg tres veces diarias nos seguintes cinco meses, confirmou o papel terap\u00e9utico estatisticamente significativo da alfa GPC para a recuperaci\u00f3n cognitiva.\nAs doses com\u00fans son 300-1.200\u00a0mg d\u00edarios."}
{"id": "217320", "revid": "56817", "url": "https://gl.wikipedia.org/wiki?curid=217320", "title": "Galicia Liberal", "text": "Galicia Liberal foi un peri\u00f3dico editado en Santiago de Compostela en 1885.\nHistoria e caracter\u00edsticas.\nSubtitulado \"Peri\u00f3dico independente\", apareceu en agosto de 1885. Sa\u00eda d\u00faas veces \u00e1 semana. O seu director era Adolfo V\u00e1zquez G\u00f3mez. Inclu\u00eda noticias locais e de car\u00e1cter xeral e poes\u00edas e follet\u00edns."}
{"id": "217321", "revid": "27155", "url": "https://gl.wikipedia.org/wiki?curid=217321", "title": "Alfoscerato de colina", "text": ""}
{"id": "217322", "revid": "27155", "url": "https://gl.wikipedia.org/wiki?curid=217322", "title": "Glicerilfosforilcolina", "text": ""}
{"id": "217323", "revid": "27155", "url": "https://gl.wikipedia.org/wiki?curid=217323", "title": "L-alfa glicerilfosforilcolina", "text": ""}
{"id": "217324", "revid": "27155", "url": "https://gl.wikipedia.org/wiki?curid=217324", "title": "Alfa GPC", "text": ""}
{"id": "217325", "revid": "22570", "url": "https://gl.wikipedia.org/wiki?curid=217325", "title": "Gran Premio de Espa\u00f1a de 1951", "text": "O Gran Premio de Espa\u00f1a de 1951 foi unha carreira de F\u00f3rmula Un celebrada o 28 de outubro de 1951 en Barcelona. Foi a oitava e \u00faltima proba do Campionato do Mundo de Pilotos.\nEsta carreira estivo determinada pola elecci\u00f3n de pneum\u00e1ticos. Ferrari elixiu unha roda traseira de 16 polgadas, mentres que Alfa Romeo conformouse coa de 18 polgadas, que resultou ser a mellor das d\u00faas opci\u00f3ns. \nJuan Manuel Fangio aventaxaba a Alberto Ascari por dous puntos antes da carreira. Ascari liderou a carreira diante de Jos\u00e9 Froil\u00e1n Gonz\u00e1lez, pero os Ferrari sufriron numerosos problemas cos pneum\u00e1ticos. Piero Taruffi esnaquizou a banda de rodaxe do pneum\u00e1tico na volta 6, foi seguido na volta 7 por Luigi Villoresi, na volta 8 Ascari e Gonz\u00e1lez na volta 14. Os Ferrari v\u00edronse obrigados a deterse con frecuencia para cambiar os pneum\u00e1ticos e Fangio ga\u00f1ou comodamente a carreira e o seu primeiro t\u00edtulo mundial de piloto, Ascari que acabou cuarto non foi capaz de alcanzar a Fangio. Logo da carreira, Alfa Romeo anunciou que debido a problemas financeiros, non competir\u00eda na tempada .\nPosici\u00f3ns logo da carreira.\n\"A menos que se indique o contrario, todos os resultados da carreira t\u00f3manse de \""}
{"id": "217326", "revid": "22570", "url": "https://gl.wikipedia.org/wiki?curid=217326", "title": "Trofeo Emma Cuervo 2012", "text": "A 61\u00ba edici\u00f3n do Trofeo Emma Cuervo celebrouse en Ribadeo o 29 de xullo de 2012 a partido \u00fanico entre o Deportivo da Coru\u00f1a e o Sporting de Gij\u00f3n. O campi\u00f3n foi o Sporting de Gij\u00f3n."}
{"id": "217327", "revid": "56817", "url": "https://gl.wikipedia.org/wiki?curid=217327", "title": "Trofeo Cidade de Vigo 2012", "text": "A XLII edici\u00f3n do Trofeo Cidade de Vigo celebrouse en Vigo o 25 de xullo de 2012 a partido \u00fanico. O campi\u00f3n foi o Celta de Vigo."}
{"id": "217330", "revid": "27155", "url": "https://gl.wikipedia.org/wiki?curid=217330", "title": "Microgl\u00eda", "text": "A microgl\u00eda (ou c\u00e9lulas de Hortega) est\u00e1 formada por macr\u00f3fagos residentes no enc\u00e9falo e medula espi\u00f1al, que act\u00faan como primeira li\u00f1a de defensa inmunitaria activa no sistema nervioso central. A\u00ednda que forman parte do tecido glial a s\u00faa orixe \u00e9 diferente, xa que derivan de c\u00e9lulas hematopo\u00e9ticas da medula \u00f3sea. A microgl\u00eda constit\u00fae o 20% do total das c\u00e9lulas do tecido glial no cerebro. A microgl\u00eda (e os astrocitos) est\u00e1n distribu\u00eddos en grandes rexi\u00f3ns non solapadas do sistema nervioso central.\nA microgl\u00eda est\u00e1 constantemente limpando o sistema nervioso central de placas (dep\u00f3sitos extracelulares), neuronas danadas, e axentes infecciosos. O sistema nervioso central consid\u00e9rase \"inmunoprivilexiado\" porque est\u00e1 separado do resto do corpo por c\u00e9lulas endoteliais que forman a barreira hematoencef\u00e1lica, que impide que a maior\u00eda das infecci\u00f3ns cheguen ao vulnerable tecido nervioso. Cando os axentes infecciosos dalgunha maneira conseguen atravesar esa barreira, as c\u00e9lulas microgliais deben reaccionar rapidamente para faceren diminu\u00edr a inflamaci\u00f3n e destru\u00edren os axentes infecciosos antes de que produzan danos no sensible tecido neural. Debido a que al\u00ed non se disp\u00f3n de anticorpos procedentes do resto do coropo (a maior\u00eda dos anticorpos son demasiado grandes como para poderen atravesar a barreira hematoencef\u00e1lica), a microgl\u00eda debe poder reco\u00f1ecer corpos estra\u00f1os, fagocitalos, e actuar como c\u00e9lulas presentadoras do ant\u00edxeno activando as c\u00e9lulas T. Como este proceso debe realizarse con rapidez para impedir posibles danos fatais, a microgl\u00eda \u00e9 extremadamente sensible mesmo a pequenos cambios patol\u00f3xicos no sistema nervioso central. Te\u00f1en esta sensibilidade en parte porque te\u00f1en canles de potasio exclusivas que responden ata a pequenos cambios na concentraci\u00f3n de potasio extracelular.\nOrixe.\nAs c\u00e9lulas microgliais difer\u00e9ncianse na medula \u00f3sea a partir de c\u00e9lulas nai hematopo\u00e9ticas, que son as c\u00e9lulas proxenitoras de todas as c\u00e9lulas sangu\u00edneas, que forman macr\u00f3fagos que xa se instalan no sistema nervioso durante o desenvolvemento embrionario. Durante a hematopoese, algunhas destas c\u00e9lulas nai difer\u00e9ncianse en monocitos e viaxan desde a medula \u00f3sea ao cerebro, onde se establecen e despois difer\u00e9ncianse na microgl\u00eda.\nOs monocitos poden tam\u00e9n diferenciarse en c\u00e9lulas dendr\u00edticas mieloides e macr\u00f3fagos no sistema nervioso perif\u00e9rico. Igual c\u00f3s macr\u00f3fagos do resto do corpo, a microgl\u00eda utiliza mecanismos fagoc\u00edticos e citot\u00f3xicos para destru\u00edr os materiais estra\u00f1os. A microgl\u00eda e os macr\u00f3fagos contrib\u00faen \u00e1 resposta inmune actuando tam\u00e9n como c\u00e9lulas presentadoras do ant\u00edxeno, e promovendo os mecanismos inflamatorios e homeost\u00e1ticos no corpo segregando citocinas e outras mol\u00e9culas sinalizadoras.\nNa s\u00faa forma inactiva, a microgl\u00eda carece das prote\u00ednas de membrana MHC de clase I/MHC de clase II (do complexo maior de histocompatibilidade), IFN-\u03b3 citocinas, ant\u00edxenos CD45, e outros receptores de superficie requiridos para actuar como presentadores de ant\u00edxenos, fagocitos, e citot\u00f3xicos, funci\u00f3ns que caracterizan aos macr\u00f3fagos normais. A microgl\u00eda tam\u00e9n difire dos macr\u00f3fagos en que est\u00e1 regulada moi estreitamente, tanto espacial coma temporalmente para exercer unha resposta inmunitaria precisa.\nOutra diferenza entre a microgl\u00eda e outras c\u00e9lulas que se diferencian a partir de c\u00e9lulas proxenitoras mieloides \u00e9 o grao de reposici\u00f3n das c\u00e9lulas. Os macr\u00f3fagos e as c\u00e9lulas dendr\u00edticas est\u00e1n sendo usadas constantemente e substitu\u00eddas por c\u00e9lulas proxenitoras mieloides, que se diferencian no tipo de c\u00e9lula necesario. Debido \u00e1 presenza da barreira hematoencef\u00e1lica, \u00e9 dif\u00edcil substitu\u00edr a microgl\u00eda constantemente, polo que a microgl\u00eda mant\u00e9n o seu status quo en estado quiescente, e despois, cando se activan, proliferan rapidamente para manter o seu n\u00famero alto. Por\u00e9n, estudos con quimeras \u00f3seas mostraron que en casos de infecci\u00f3n importante a barreira hematoencef\u00e1lica se debilita, e a microgl\u00eda \u00e9 substitu\u00edda por c\u00e9lulas proxenitoras mieloides da medula \u00f3sea e outros macr\u00f3fagos. Unha vez que a infecci\u00f3n dimin\u00fae restabl\u00e9cese a desconexi\u00f3n entre os sistemas nerviosos perif\u00e9rico e central e s\u00f3 a microgl\u00eda est\u00e1 presente para o per\u00edodo de recuperaci\u00f3n e recrecemento.\nHistoria.\nA capacidade de ver e caracterizar as diferentes c\u00e9lulas do tecido nervioso inclu\u00edndo a microgl\u00eda empezou en 1880 cando Franz Nissl desenvolveu a tinguidura de Nissl. Franz Nissl e F. Robertson foron os primeiros en describir as c\u00e9lulas da microgl\u00eda. Os estudos feitos coas t\u00e9cnicas de tinguidura de 1880 xa indicaron que a microgl\u00eda estaba relacionada cos macr\u00f3fagos. A activaci\u00f3n da microgl\u00eda e a formaci\u00f3n de agrupamentos de c\u00e9lulas de microgl\u00eda ramificados foi descuberto por Victor Babe\u015f ao estudar un caso de rabia en 1897. Babe\u015f decatouse de que estes agrupamentos de c\u00e9lulas se pod\u00edan encontrar en varias infecci\u00f3ns virais cerebrais pero non sab\u00eda que se trataba de c\u00e9lulas de microgl\u00eda. P\u00edo del R\u00edo Hortega, un estudante de Santiago Ram\u00f3n y Cajal, foi o que acu\u00f1ou o termo \"microglia\" en 1920. El caracterizou a resposta microglial \u00e1s lesi\u00f3ns cerebrais en 1927 e detectou as \"fontes de microglia\" presentes no corpo caloso e outras \u00e1reas de materia branca perinatal en 1932. Despois de moitos anos de investigaci\u00f3n, del R\u00edo Hortega acabou por considerarse o \"pai da microgl\u00eda.\" Durante un longo per\u00edodo fix\u00e9ronse poucos avances no co\u00f1ecemento da microgl\u00eda. Despois, en 1988, Hickey e Kimura demostraron que as c\u00e9lulas perivasculares microgliais derivaban de c\u00e9lulas da medula \u00f3sea, e expresaban altos niveis de prote\u00ednas MHC de clase II (complexo maior de histocompatibilidade =CMH =MHC en ingl\u00e9s e m\u00e1is usado) utilizadas para a presentaci\u00f3n do ant\u00edxeno. Isto confirmaba o postulado de P\u00edo del R\u00edo Hortega de que as c\u00e9lulas da microgl\u00eda funcionaban de forma similar aos macr\u00f3fagos realizando a fagocitose e a presentaci\u00f3n de ant\u00edxenos. As c\u00e9lulas da microgl\u00eda tam\u00e9n se chaman c\u00e9lulas de Hortega en honra deste investigador.\nTipos.\nAs c\u00e9lulas de microgl\u00eda son moi pl\u00e1sticas, e sofren diversos cambios estruturais baseados na s\u00faa localizaci\u00f3n e funci\u00f3n que est\u00e1n a exercer. Este nivel de plasticidade requ\u00edrese para que realicen unha gran variedade de funci\u00f3ns inmunol\u00f3xicas, e mainte\u00f1an a homeostase no cerebro. Se a microgl\u00eda non puidese facer isto, ser\u00eda necesario que fose substitu\u00edda regularmente por macr\u00f3fagos procedentes doutro lugar, e non ser\u00eda posible unha resposta inmunitaria r\u00e1pida no sistema nervioso central.\nAmeboide.\nEsta forma de c\u00e9lula microglial at\u00f3pase principalmente nas \u00e1reas de materia branca perinatal do corpo caloso co\u00f1ecidas como \"fontes de microgl\u00eda.\" Esta forma permite que a microgl\u00eda te\u00f1a liberdade de movementos polo tecido nervioso, o que lles permite exercer a s\u00faa funci\u00f3n de c\u00e9lula limpadora. A microgl\u00eda ameboide pode fagocitar refugallos celulares, pero non desempe\u00f1a funci\u00f3ns na presentaci\u00f3n de ant\u00edxenos e inflamaci\u00f3n da microgl\u00eda activada. A microgl\u00eda ameboide \u00e9 especialmente abundante durante o desenvolvemento e reconexi\u00f3n do cerebro, cando hai grandes cantidades de refugallos celulares e c\u00e9lulas en apoptose que eliminar.\nRamificada.\nEsta forma de c\u00e9lula microglial enc\u00f3ntrase xeralmente en lugares estrat\u00e9xicos de todo o enc\u00e9falo e medula espi\u00f1al cando non hai material alleo ou c\u00e9lulas mortas que eliminar. \u00c9 unha forma en \"repouso\" da microgl\u00eda composta por c\u00e9lulas cun pequeno corpo celular e longos procesos ramificados. A diferenza das formas ameboides da microgl\u00eda, o corpo celular das formas ramificadas permanece inm\u00f3bil, pero as s\u00faas prolongaci\u00f3ns ramificadas est\u00e1n mov\u00e9ndose constantemente e vixiando a \u00e1rea circundante. As ramificaci\u00f3ns son moi sensibles a pequenos cambios nas condici\u00f3ns fisiol\u00f3xicas e para observalas in vitro requiren condici\u00f3ns de cultivo moi espec\u00edficas. A diferenza da microgl\u00eda activada ou ameboide, a microgl\u00eda ramificada non pode fagocitar c\u00e9lulas e mostra poucas ou ningunha inmunomol\u00e9culas. Estas incl\u00faen as prote\u00ednas MHC das clases I/II (complexo maior de histocompatibilidade = CMH = MHC), que normalmente utilizan os macr\u00f3fagos e c\u00e9lulas dendr\u00edticas para presentas os ant\u00edxenos \u00e1s c\u00e9lulas T, e como resultado, a microgl\u00eda ramificada funciona moi mal como presentadora de ant\u00edxenos. O prop\u00f3sito deste estado celular \u00e9 manter dispo\u00f1ible un nivel constante de microgl\u00eda para detectar e loitar contra as infecci\u00f3ns, mentres mante\u00f1en un medio inmunoloxicamente silencioso.\nActivada.\nNon fagoc\u00edtica.\nEste estado en realidade forma parte da resposta graduada da microgl\u00eda que pasa do seu estado ramificado ao seu estado completamente activo e fagoc\u00edtico. A microgl\u00eda pode ser activda por varios factores como: agonistas do receptor do glutamato, citocinas proinflamatorias, factores de necrose celular, lipopolisac\u00e1rido, e cambios nos niveis de potasio extracelular (que indican rotura de c\u00e9lulas). Unha vez activadas, as c\u00e9lulas sofren varios cambios morfol\u00f3xicos chave, como o engrosamento e retracci\u00f3n das ramificaci\u00f3ns, adquisici\u00f3n de prote\u00ednas MHC de clase I/II, expresi\u00f3n de inmunomol\u00e9culas, secreci\u00f3n de factores citot\u00f3xicos, secreci\u00f3n de mol\u00e9culas de recrutamento, e secreci\u00f3n de mol\u00e9culas sinalizadoras proinflamatorias (orixinando unha cascada de sinais proinflamatorios). A microgl\u00eda non fagoc\u00edtica activada xeralmente ten o aspecto de \"bastonci\u00f1os tupidos\" (de ramificaci\u00f3ns) ou pequenas c\u00e9lulas ameboides dependendo do lonxe que se ramifiquen para completar a s\u00faa progresiva transformaci\u00f3n fagoc\u00edtica. Ademais, a microgl\u00eda tam\u00e9n experimenta unha r\u00e1pida proliferaci\u00f3n para incrementar o seu n\u00famero para loitar contra as infecci\u00f3ns. Desde unha perspectiva estritamente morfol\u00f3xica, a variaci\u00f3n na forma da microgl\u00eda ao longo da s\u00faa transformaci\u00f3n est\u00e1 asociada con cambios na s\u00faa complexidade morfol\u00f3xica e pode cuantificarse usando os m\u00e9todos da an\u00e1lise fractal, que se comprobou que son sensibles mesmo a cambios sut\u00eds e indetectables visualmente asociados con diferentes morfolox\u00edas en distintos estados patol\u00f3xcios.\nFagoc\u00edtica.\nA microgl\u00eda fagoc\u00edtica activada \u00e9 a forma de microgl\u00eda coa capacidade de resposta inmunitaria m\u00e1xima. Estas c\u00e9lulas xeralmente adoptan unha forma ameboide de gran tama\u00f1o, a\u00ednda que se te\u00f1en observado algunhas variaci\u00f3ns. Ademais de teren as capacidades de presentaci\u00f3n de ant\u00edxenos, citot\u00f3xica e sinalizaci\u00f3n mediadora da inflamaci\u00f3n que presenta a microgl\u00eda non fagoc\u00edtica, te\u00f1en tam\u00e9n a capacidade de fagocitaren materiais estra\u00f1os e mostraren as inmunomol\u00e9culas resultantes para a activaci\u00f3n das c\u00e9lulas T. A microgl\u00eda fagoc\u00edtica viaxa ao sitio da lesi\u00f3n, fagocita o material dani\u00f1o, e segrega factores proinflamatorios que promoven a proliferaci\u00f3n de m\u00e1is c\u00e9lulas, que far\u00e1n o mesmo. A microgl\u00eda fagoc\u00edtica activada tam\u00e9n interacciona cos astrocitos e c\u00e9lulas neurais para combater a infecci\u00f3n tan axi\u00f1a como sexa posible con danos m\u00ednimos para as c\u00e9lulas sas do enc\u00e9falo.\nC\u00e9lulas \"gitter\".\nAs c\u00e9lulas \"gitter\" (palabra alem\u00e1 que significa grella, enreixado) son o resultado final da fagocitose das c\u00e9lulas de microgl\u00eda do material infeccioso. Finalmente, despois de fagocitar unha certa cantidade de material, a microgl\u00eda fagoc\u00edtica xa non pode fagocitar m\u00e1is. A masa celular resultante co\u00f1\u00e9cese como corp\u00fasculo granular, denominado as\u00ed pola s\u00faa aparencia granulosa. Ollando preparaci\u00f3ns tinguidas deste tecido que revelan estas c\u00e9lulas, os cient\u00edficos poden ver \u00e1reas de postinfecci\u00f3n que xa foron curadas.\nPerivascular.\nA diferenza dos outros tipos de microglia mencionados, a denominaci\u00f3n microgl\u00eda \"perivascular\" ref\u00edrese \u00e1 localizaci\u00f3n das c\u00e9lulas m\u00e1is que \u00e1 s\u00faa forma ou funci\u00f3n. A microgl\u00eda perivascular enc\u00f3ntrase principalmente encerrada entre as paredes da l\u00e1mina basal. Realizan as funci\u00f3ns normais da microgl\u00eda, pero a diferenza da microgl\u00eda normal son substitu\u00eddas por c\u00e9lulas precursoras derivadas da medula \u00f3sea de forma regular e expresan os ant\u00edxenos MHC de clase II sen ter en conta cal sexa a situaci\u00f3n do medio externo. A microgl\u00eda perivascular tam\u00e9n reacciona fortemente aos ant\u00edxenos de diferenciaci\u00f3n dos macr\u00f3fagos. Esta microgl\u00eda \u00e9 esencial para a reparaci\u00f3n das paredes dos vasos sangu\u00edneos, como se demostrou nos experimentos de Ritter e observaci\u00f3ns na retinopat\u00eda isqu\u00e9mica. A microgl\u00eda perivascular promove a proliferaci\u00f3n de c\u00e9lulas endoteliais, o que permite que se formen novos vasos sangu\u00edneos e se reparen os vasos danados. Durante a reparaci\u00f3n e desenvolvemento, o recrutamento de c\u00e9lulas mieloides e a diferenciaci\u00f3n en c\u00e9lulas da microgl\u00eda vese moi acelerada para poder realizar estas tarefas.\nXustavascular.\nIgual c\u00e1 microgl\u00eda perivascular, a xustavascular pode distinguirse principalmente pola s\u00faa localizaci\u00f3n. A microgl\u00eda xustavascular est\u00e1 situada facendo contacto directo coa parede da l\u00e1mina basal dos vasos sangu\u00edneos pero non se encontra dentro das paredes. Igual c\u00e1s c\u00e9lulas perivasculares, expresan as prote\u00ednas MHC de clase II mesmo cando hai niveis baixos de actividade de citocinas inflamatorias. A diferenza das c\u00e9lulas perivasculares, pero de forma similar \u00e1s c\u00e9lulas de microgl\u00eda residentes, a microgl\u00eda xustavascular non ten un r\u00e1pido recambio ou substituci\u00f3n regular por c\u00e9lulas mieloides precursoras.\nFunci\u00f3ns.\nAs c\u00e9lulas microgliais realizan as s\u00faas variadas funci\u00f3ns no sistema nervioso central principalmente relacionadas coa resposta inmune e o mantemento da homeostase. As seguintes son algunhas das funci\u00f3ns mellor co\u00f1ecidas levadas a cabo por estas c\u00e9lulas.\nLimpeza de residuos.\nAdemais de seren moi sensibles a pequenos cambios no seu medio, as c\u00e9lulas microgliais tam\u00e9n vixian fisicamente decote os seus dominios. Esta acci\u00f3n \u00e9 levada a cabo no estado ameboide e de repouso. Cando se moven pola rexi\u00f3n na que est\u00e1n establecidas, en caso de que atopen calquera material estra\u00f1o, c\u00e9lulas danadas, c\u00e9lulas apopt\u00f3ticas, c\u00e9lulas enredadas, fragmentos de ADN, ou placas (dep\u00f3sitos de material), as c\u00e9lulas de microgl\u00eda pasan ao seu estado activo e fagocitan o material ou c\u00e9lula. Desta maneira as c\u00e9lulas microgliais tam\u00e9n act\u00faan como c\u00e9lulas limpadoras ou varredoras, que eliminan os residuos celulares. Durante a formaci\u00f3n de conexi\u00f3ns no cerebro en desenvolvemento, as c\u00e9lulas microgliais xogan un importante papel eliminando todo exceso indesexado de material celular. Despois do desenvolvemento, a maior\u00eda das c\u00e9lulas mortas ou apopt\u00f3ticas enc\u00f3ntranse no c\u00f3rtex cerebral e na materia branca subcortical. Isto pode explicar por que a maior\u00eda das c\u00e9lulas microgliais ameboides se encontran nas \"fontes de microgl\u00eda\" do c\u00f3rtex cerebral.\nFagocitose.\nO principal papel da microgl\u00eda \u00e9 a fagocitose, que implica o englobamento e incorporaci\u00f3n \u00e1 c\u00e9lula de varios materiais. Os materiais fagocitados xeralmente consisten en residuos celulares, l\u00edpidos, e c\u00e9lulas apopt\u00f3ticas non inflamadas, e virus e bacterias invasoras, ou outros materiais estra\u00f1os en estado de inflamaci\u00f3n. Unha vez que as c\u00e9lulas microgliais est\u00e1n \"cheas\" destes materiais, paran de fagocitar e cambian ao estado relativamente non reactivo de c\u00e9lulas \"gitter\".\nCitotoxicidade.\nAdemais de poderen destru\u00edr organismos infecciosos por contacto c\u00e9lula con c\u00e9lula por medio da fagocitose, a microgl\u00eda pode tam\u00e9n liberar diversas substancias citot\u00f3xicas. A microgl\u00eda en cultivo segrega grandes cantidades de H2O2 (per\u00f3xido de hidr\u00f3xeno) e NO (\u00f3xido n\u00edtrico) nun proceso co\u00f1ecido como \"explosi\u00f3n respiratoria\". Estas substancias poden danar directamente \u00e1s c\u00e9lulas e causar a morte neuronal. As proteases segregadas pola microgl\u00eda catabolizan prote\u00ednas espec\u00edficas causando danos celulares directos, e as citocinas como a IL-1 promoven a desmielinaci\u00f3n dos ax\u00f3ns neuronais. Finalmente, a microgl\u00eda pode lesionar as neuronas por medio de procesos mediados polo receptor NMDA segregando glutamato e aspartato. A secreci\u00f3n citot\u00f3xica est\u00e1 dirixida a destru\u00edr neuronas infectadas, virus, e bacterias, pero poden tam\u00e9n causar moitos danos neurais colaterais. Como resultado, a resposta inflamatoria cr\u00f3nica pode orixinar un dano neural a grande escala a medida que a microgl\u00eda destr\u00fae partes do cerebro nun intento de eliminar a infecci\u00f3n invasora.\nPresentaci\u00f3n de ant\u00edxenos.\nComo xa se indicou, as c\u00e9lulas de microgl\u00eda residentes non activadas act\u00faan moi escasamente como c\u00e9lulas presentadoras de ant\u00edxenos debido \u00e1 s\u00faa falta de prote\u00ednas MHC das clases I e II. Despois da s\u00faa activaci\u00f3n rapidamente adquiren ditas prote\u00ednas do complexo maior de histocompatibilidade (CMH ou MHC) e fanse eficientes c\u00e9lulas presentadoras de ant\u00edxenos. Nalg\u00fans casos, a microgl\u00eda pode tam\u00e9n ser activada polo IFN-\u03b3 para a presentaci\u00f3n de ant\u00edxenos, pero non funcionan de modo tan efectivo coma cando adquiren as prote\u00ednas MHC de clase I/II. Durante a inflamaci\u00f3n, as c\u00e9lulas T cruzan a barreira hematoencef\u00e1lica grazas a marcadores especializados de superficie e despois \u00fanense directamente \u00e1 microgl\u00eda para recibiren os ant\u00edxenos. Unha vez que lle presentaron os ant\u00edxenos, as c\u00e9lulas T desempe\u00f1an unha serie de funci\u00f3ns como o recrutamento proinflamatorio, establecemento de memorias inmunol\u00f3xicas, secreci\u00f3n de materiais citot\u00f3xicos, e ataques directos \u00e1s membranas plasm\u00e1ticas de c\u00e9lulas alleas.\nDesmontaxe sin\u00e1ptica.\n\u00c9 un fen\u00f3meno que foi observado primeiramente en lesi\u00f3ns de medula espi\u00f1al por Blinzinger e Kreutzberg en 1968, no que a microgl\u00eda postinflamatoria elimina as ramas dos nervios pr\u00f3ximos \u00e1 zona do tecido danada. Isto axuda a promover o recrecemento e remodelaci\u00f3n da circuiter\u00eda neuronal danada.\nPromoci\u00f3n da reparaci\u00f3n.\nDespois da inflamaci\u00f3n, a microgl\u00eda realiza acci\u00f3ns que promoven o recrecemento do tecido neural. isto incl\u00fae a eliminaci\u00f3n de ramas sin\u00e1pticas, secreci\u00f3n de citocinas antiinflamatorias, recrutamento de neuronas e astrocitos na \u00e1rea lesionada, e formaci\u00f3n de c\u00e9lulas \"gitter\". Sen as c\u00e9lulas de microgl\u00eda este recrecemento e remodelaci\u00f3n ser\u00eda considerablemente m\u00e1is lento nas \u00e1reas residentes do sistema nervioso central e case imposible en moitos dos sistemas vasculares que rodean o cerebro e ollos.\nSinalizaci\u00f3n extracelular.\nUnha gran parte das funci\u00f3ns das c\u00e9lulas de microgl\u00eda no cerebro \u00e9 manter a homeostase nas rexi\u00f3ns non infectadas e promover a inflamaci\u00f3n nos tecidos infectados ou danados. A microgl\u00eda leva a cabo isto por medio dun extremadamente complicado conxunto de mol\u00e9culas de sinalizaci\u00f3n extracelular que lles permiten comunicarse con outras c\u00e9lulas de microgl\u00eda, astrocitos, c\u00e9lulas nerviosas, c\u00e9lulas T, e c\u00e9lulas proxenitoras mieloides. A citocina IFN-\u03b3 pode utilizarse para activar as c\u00e9lulas microgliais. Ademais, despois de seren activadas polo IFN-\u03b3, as c\u00e9lulas da microgl\u00eda tam\u00e9n liberan m\u00e1is IFN-\u03b3 no espazo extracelular. Isto activa a m\u00e1is microgl\u00eda e inicia unha cascada de activaci\u00f3n inducida por citocinas, que activa rapidamente a toda a microgl\u00eda das proximidades. O TNF-\u03b1 producido pola microgl\u00eda causa que o tecido neural experimente apoptose e incremente a inflamaci\u00f3n. A IL-8 promove o crecemento e diferenciaci\u00f3n das c\u00e9lulas B, permit\u00edndolles que axuden \u00e1 microgl\u00eda a loitar contra a infecci\u00f3n. Outra citocina, a IL-1, inhibe as citocinas IL-10 e TGF-\u03b2, que fan diminu\u00edr a presentaci\u00f3n de ant\u00edxenos e a sinalizaci\u00f3n proinflamatoria. Ademais, recr\u00fatanse c\u00e9lulas dendr\u00edticas e c\u00e9lulas T no sitio da lesi\u00f3n por medio da produci\u00f3n microglial de mol\u00e9culas quimiot\u00e1cticas como MDC, IL-8, e MIP-3\u03b2. Finalmente, a PGE2 e outros prostanoides axudan a previr a inflamaci\u00f3n cr\u00f3nica inhibindo a resposta proinflamatoria microglial e facendo diminu\u00edr a resposta das Th1 (c\u00e9lulas T axudantes, \"helper\").\nPapel na neuroinflamaci\u00f3n cr\u00f3nica.\nA palabra \"neuroinflamaci\u00f3n\" \u00fasase neste contexto co significado de respostas gliais similares a unha inflamaci\u00f3n cr\u00f3nica, espec\u00edficas do sistema nervioso central, que poden producir s\u00edntomas neurodexenerativos como formaci\u00f3n de placas, crecemento de neuritas distr\u00f3fico, e exceso de fosforilaci\u00f3n das prote\u00ednas tau. \u00c9 importante distinguir entre a neuroinflamaci\u00f3n aguda e a cr\u00f3nica. A aguda \u00e9 causada xeralmente por algunha lesi\u00f3n neural despois da cal a microgl\u00eda migra \u00e1 zona danada e fagocita as c\u00e9lulas mortas e residuos. O termo neuroinflamaci\u00f3n ref\u00edrese xeralmente \u00e1 que \u00e9 m\u00e1is cr\u00f3nica, en lesi\u00f3ns prolongadas cando as respostas microgliais contrib\u00e9n a aumentar os efectos neurodestrutivos, empeorando o proceso da enfermidade.\nCando se activa a microgl\u00eda as s\u00faas c\u00e9lulas toman forma ameboide e incrementan a s\u00faa expresi\u00f3n xen\u00e9tica. Esta expresi\u00f3n xen\u00e9tica aumentada leva \u00e1 produci\u00f3n de numerosos mediadores potencialmente neurot\u00f3xicos. Estes mediadores son importantes nas funci\u00f3ns normais da microgl\u00eda e a s\u00faa produci\u00f3n normalmente decrece unha vez que completan a s\u00faa tarefa. Na neuroinflamaci\u00f3n cr\u00f3nica, a microgl\u00eda permanece activada durante un longo per\u00edodo de tempo durante o cal a produci\u00f3n de mediadores contin\u00faa durante m\u00e1is tempo do habitual. Este incremento de mediadores contrib\u00fae \u00e1 morte neuronal.\nA neuroinflamaci\u00f3n \u00e9 diferente da inflamaci\u00f3n noutros \u00f3rganos, pero presenta alg\u00fans mecanismos similares como a produci\u00f3n localizada de mol\u00e9culas quimiot\u00e1cticas no sitio da inflamaci\u00f3n. A seguinte relaci\u00f3n cont\u00e9n algunhas das numerosas substancias que son segregadas pola microgl\u00eda activada:\nCitocinas.\nA microgl\u00eda activa as citocinas proinflamatorias IL-1\u03b1, IL-1\u03b2 e TNF-\u03b1 no sistema nervioso central. As citocinas xogan un papel potencial na neurodexeneraci\u00f3n cando a microgl\u00eda permanece nun estado activo sostido. A inxecci\u00f3n directa de citocinas IL-1\u03b1, IL-1\u03b2 e TNF-\u03b1 no sistema nervioso central orixina respostas de inflamaci\u00f3n local e degradaci\u00f3n neuronal. Isto \u00e9 diferente das acci\u00f3ns potencialmente neurotr\u00f3ficas (que inducen o crecemento de neuronas) destas citocinas durante a neuroinflamaci\u00f3n aguda.\nQuimiocinas.\nAs quimiocinas son citocinas que estimulan a migraci\u00f3n direccional de c\u00e9lulas inflamatorias in vitro e in vivo. As quimiocinas div\u00eddense en catro subfamilias principais: C, CC, CXC, e CX3C. As c\u00e9lulas microgliais son fontes dalgunhas quimiocinas e expresan en particular a quimiocina prote\u00edna quimioatractora de monocitos 1 (MCP-1). Outras citocinas inflamatorias como IL-1\u03b2 e TNF-\u03b1, e os lipopolisac\u00e1ridos bacterianos poden estimular \u00e1 microgl\u00eda a producir MCP-1, MIP-1\u03b1, e MIP-1\u03b2. A microgl\u00eda pode expresar CCR3, CCR5, CXCR4, e CX3CR1 in vitro. As quimiocinas son proinflamatorias e, por tanto, contrib\u00faen ao proceso neuroinflamatorio.\nProteases.\nCando a microgl\u00eda se activa, induce a s\u00edntese e secreci\u00f3n de encimas proteol\u00edticos que est\u00e1n potencialmente implicados en moitas funci\u00f3ns. Hai varias proteases que pos\u00faen o potencial de degradar a matriz extracelular e as c\u00e9lulas neuronais que est\u00e1n na veci\u00f1anza das c\u00e9lulas de microglia que liberan estes compostos. Estas proteases incl\u00faen: catepsinas B, L, e S, as metaloproteinases de matriz MMP-1, MMP-2, MMP-3, e MMP-9, e a metaloprotease-disintegrina ADAM8 plasmin\u00f3xeno que se forma f\u00f3ra da microgl\u00eda e degrada a matriz extracelular. A catepsina B, a MMP-1 e a MMP-3 increm\u00e9ntanse na enfermidade de Alzheimer e a catepsina B est\u00e1 incrementada na esclerose m\u00faltiple. Outra protease, a elastase, poder\u00eda ter importantes efectos negativos sobre a matriz extracelular.\nProte\u00ednas precursoras amiloides.\nA microgl\u00eda sintetiza a prote\u00edna precursora amiloide en resposta a unha lesi\u00f3n excitot\u00f3xica. A formaci\u00f3n de placas orix\u00ednase polo corte proteol\u00edtico anormal da prote\u00edna precursora amiloide unida a membranas. As placas amiloides poden estimular a microgl\u00eda a producir compostos neurot\u00f3xicos como citocoinas, excitotoxina, \u00f3xido n\u00edtrico e aminas lip\u00f3filas, que todas elas causan danos neurais. As placas da enfermidade de Alzheimer conte\u00f1en microgl\u00eda activada. Un estudo encontrou que a inxecci\u00f3n directa de amiloide no tecido cerebral activa a microgl\u00eda, o cal reduce o n\u00famero de neuronas. Tam\u00e9n se suxeriu que a microgl\u00eda \u00e9 unha posible fonte de \u03b2 amiloide secretada.\nEnvellecemento.\nA microgl\u00eda experimenta un incremento explosivo da s\u00faa actividade mit\u00f3tica durante unha lesi\u00f3n; esta proliferaci\u00f3n \u00e9 seguida pola apoptose, que reduce o n\u00famero de c\u00e9lulas ata un l\u00edmite basal. A activaci\u00f3n da microgl\u00eda sup\u00f3n unha sobrecarga sobre a maquinaria metab\u00f3lica das c\u00e9lulas, que causa que a microgl\u00eda activada morra antes c\u00e1 non activada. Para compensar esta perda de c\u00e9lulas microgliais que se produce co tempo, a microgl\u00eda sofre mitoses e ademais as c\u00e9lulas proxenitoras derivadas da medula \u00f3sea migran ao cerebro a trav\u00e9s das meninxes e os vasos sangu\u00edneos.\nA acumulaci\u00f3n de danos neuronais menores que ocorre durante o proceso de envellecemento normal pode transformar \u00e1 microgl\u00eda en c\u00e9lulas agrandadas e activadas. Este incremento da activaci\u00f3n microglial e da expresi\u00f3n de IL-1 cr\u00f3nico asociado coa idade pode contribu\u00edr a aumentar o risco de enfermidade de Alzheimer conforme envellecemos ao favorecer a formaci\u00f3n de placas neur\u00edticas en pacientes susceptibles. Os danos no ADN poder\u00edan contribu\u00edr \u00e1 activaci\u00f3n microglial asociada coa idade. Outro factor poder\u00eda ser a acumulaci\u00f3n de produtos finais da glicaci\u00f3n avanzada, que se acumulan coa idade. Estas prote\u00ednas son moi resistentes \u00e1 prote\u00f3lise e promoven os enlaces cruzados entre prote\u00ednas.\nOs investigadores descubriron tam\u00e9n microgl\u00eda humana distr\u00f3fica (con desenvolvemento deficiente). \"Estas c\u00e9lulas est\u00e1n caracterizadas por anormalidades na s\u00faa estrutura citoplasm\u00e1tica, como prolongaci\u00f3ns desramificadas, atr\u00f3ficas, fragmentadas ou inusualmente tortuosas, frecuentemente con zonas inchadas esferoidais ou bulbosas\". A incidencia da aparici\u00f3n desta microgl\u00eda distr\u00f3fica aumenta coa idade. Informaouse de dexeneraci\u00f3n microglial e da s\u00faa morte na encefalopat\u00eda esponxiforme transmisible (causada por pri\u00f3ns), esquizofrenia e enfermidade de Alzheimer, o que indica que a deterioraci\u00f3n da microglia poder\u00eda estar implicada nas enfermidades neurodexenerativas. Unha complicaci\u00f3n desta teor\u00eda \u00e9 que \u00e9 dif\u00edcil distinguir entre microgl\u00eda \"activada\" e \"distr\u00f3fica\" no cerebro humano.\nPapel en doenzas neurodexenerativas.\nOs trastornos neurodexenerativos caracter\u00edzanse pola progresiva perda de c\u00e9lulas en poboaci\u00f3ns neuronais espec\u00edficas. \"Moitas das funci\u00f3ns tr\u00f3ficas normais da gl\u00eda poden perderse ou ser desbordadas cando as c\u00e9lulas pasan a estar activadas cronicamente nos trastornos neurodexenerativos progresivos, porque hai abondosas evidencias de que en tales trastornos, a gl\u00eda activada xoga papeis destrutivos por medio de ataques inflamatorios directos e indirectos\". Os seguintes son exemplos salientables do papel das c\u00e9lulas microgliais nos trastornos neurodexenerativos.\nEnfermidade de Alzheimer.\nA enfermidade de Alzheimer \u00e9 unha doenza neurodexenerativa progresiva na que o cerebro desenvolve acumulaci\u00f3ns anormais (placas amiloides) e feixes de fibras enguedellados (nobelos neurofibrilares).\nNos cerebros dos pacientes de Alzheimer hai moitas c\u00e9lulas de microgl\u00eda activadas que sobreexpresan IL-1, que est\u00e1n distribu\u00eddas tanto con placas A\u03b2 coma con nobelos neurofibrilares. Esta sobreexpresi\u00f3n de IL-1 orixina unha excesiva fosforilaci\u00f3n das prote\u00ednas tau, que est\u00e1 relacionda co desenvolvemento dos nobelos na enfermidade de Alzheimer.\nMoitas das c\u00e9lulas de microgl\u00eda activadas est\u00e1n asociadas cos dep\u00f3sitos amiloides nos cerebros dos pacientes de Alzheimer. A microgl\u00eda interacciona coas placas \u03b2-amiloides por medio de receptores da superficie celular que est\u00e1n ligados \u00e1s cascadas de sinalizaci\u00f3n baseadas na tirosina quinase, que inducen a inflamaci\u00f3n. Cando a microgl\u00eda interacciona coas formas fibrilares depositadas de \u03b2-amiloide orix\u00ednase a conversi\u00f3n da microgl\u00eda nunha c\u00e9lula activada e causa a s\u00edntese e secreci\u00f3n de citocinas e outras prote\u00ednas que son neurot\u00f3xicas.\nTratamento.\nAs drogas antiinflamatorias non esteroides (NSAIDs) demostraron ser efectivas para reducir o risco da enfermidade de Alzheimer. \"O tratamento sostido con NSAIDs dimin\u00fae o risco de Alzheimer nun 55%, atrasa o comezo da enfermidade, aten\u00faa a severidade dos s\u00edntomas e ralentiza a perda de capacidades cognitivas. A principal diana celular das NSAIDs p\u00e9nsase que \u00e9 a microgl\u00eda. Isto est\u00e1 apoiado polo feito de que nos pacientes que toman NSAIDs o n\u00famero de c\u00e9lulas de microgl\u00eda activadas est\u00e1 diminu\u00eddo nun 65%\".\nEnfermidade de Parkinson.\nA enfermidade de Parkinson \u00e9 un trastorno do movemento no cal as neuronas produtoras de dopamina do cerebro non funcionan como deber\u00edan.\nEnfermidades cardiovasculares.\nRecentemente, encontrouse activaci\u00f3n microglial en ratas con infarto de miocardio (Rana et al.,2010). Esta activaci\u00f3n era espec\u00edfica dos n\u00facleos cerebrais implicados na regulaci\u00f3n cardiovascular, o que suxire un posible papel da activaci\u00f3n microglial na patox\u00e9nese card\u00edaca.\nPapel nas infecci\u00f3ns virais.\nVirus da inmunodeficiencia humana (VIH).\nA infecci\u00f3n de fagocitos mononucleares polo virus da inmunodeficiencia humana 1 (VIH-1) \u00e9 un importante elemento no desenvolvemento da demencia asociada ao VIH. O \u00fanico tipo de c\u00e9lula cerebral que \u00e9 infectado \"produtivamente\" por este virus son as c\u00e9lulas microgliais. Est\u00e1 tam\u00e9n claro que mdiadores neurot\u00f3xicos liberados pola microgl\u00eda do cerebro xogan un importante papel na patox\u00e9nese do VIH-1.\nO \"VIH-1 pode entrar nas c\u00e9lulas da microgl\u00eda ao unirse aos receptores CD4 e a correceptores de quimiocinas como CCR3, CCR5, e CXCR4, dos cales o CCR5 \u00e9 o m\u00e1is importante. \u00c9 interesante que as persoas coa perda dos dous alelos do CCR5 son virtualmente inmunes ao VIH adquirido por v\u00eda sexual (pero poden infectarse pola transmisi\u00f3n de VIH tr\u00f3picos do outro receptor CXCR4). As interleucinas IL-4 e IL-10 potencian a entrada e replicaci\u00f3n do VIH-1 na microgl\u00eda aumentando a expresi\u00f3n de CD4 e CCR5, respectivamente. As quimiocinas CCL5/RANTES, CCL3/MIP-1\u03b1, CCL4/MIP-1\u03b2, todas as cales se unen a CCR5, son inhibitorias da replicaci\u00f3n do VIH-1 na microgl\u00eda, aparentemente pola s\u00faa capacidade de bloquearen a entrada de virus\".\nA microgl\u00eda infectada cont\u00e9n part\u00edculas virais intracelulares. Hai unha correlaci\u00f3n entre a severidade da demencia e a produci\u00f3n microglial de neurotoxinas.\nUnha discrepancia na demencia por VIH \u00e9 o limitado n\u00famero de c\u00e9lulas de microgl\u00eda infectadas polo virus en comparaci\u00f3n coa gran cantidade de anormalidades no sistema nervioso central que se presentan. Isto suxire que os factores qu\u00edmicos que se liberan das c\u00e9lulas microgliais est\u00e1n contribu\u00edndo \u00e1 perda neuronal. \"\u00c9 cada vez m\u00e1is evidente que as c\u00e9lulas da microgl\u00eda infectadas por VIH-1 secretan activamente tanto neurotoxinas end\u00f3xenas como TNF-\u03b1, IL-1\u03b2, CXCL8/IL-8, glutamato, \u00e1cido quinol\u00ednico, factor activador das plaquetas, eicosanoides, e NO (\u00f3xido n\u00edtrico) como tam\u00e9n as prote\u00ednas neurot\u00f3xicas virais Tat, gp120, e gp41.\"\nA microgl\u00eda \u00e9 a principal diana do VIH-1 no cerebro. Cando a microgl\u00eda se activa polo VIH-1 ou por prote\u00ednas virais, secreta ou induce a outras c\u00e9lulas a secretar factores neurot\u00f3xicos; este proceso est\u00e1 acompa\u00f1ado pola disfunci\u00f3n neuronal (demencia).\nVirus herpes simplex.\nO virus herpes simplex (HSV) pode causar encefalite por herpes en meni\u00f1os e adultos inmunocompetentes. A activaci\u00f3n neuroinmune a longo prazo persiste despois da infecci\u00f3n dos pacientes. A microgl\u00eda produce citocinas que son t\u00f3xicas para as neuronas; isto pode ser un mecanismo que subxace nos danos producidos polo virus herpes simplex no sistema nervioso central. Descubriuse que as \"c\u00e9lulas de microgl\u00eda activas nos pacientes de encefalite por virus herpes simplex persisten durante m\u00e1is de 12 meses despois do tratamento antiviral\".\nPapel en infecci\u00f3ns bacterianas.\nO lipopolisac\u00e1rido (LPS) \u00e9 o principal compo\u00f1ente da membrana externa da parede celular das bacterias gramnegativas. O LPS activa a microglia in vitro e estimula a microgl\u00eda a producir citocinas, quimiocinas, e prostaglandinas. \"A\u00ednda que o LPS foi utilizado como un axente activador cl\u00e1sico, un estudo recente na microgl\u00eda das ratas demostrou que a exposici\u00f3ns prolongada ao LPS inducen un estado de activaci\u00f3n claramente diferente do que mostra a microgl\u00eda sometida a unha exposici\u00f3n aguda ao LPS.\"\nStreptococcus pneumoniae.\nO \"Streptococcus pneumoniae\" \u00e9 o causante m\u00e1is com\u00fan da meninxite bacteriana. Est\u00e1 localizado principalmente no espazo subaracnoide, e as citocinas e quimiocinas prod\u00facense dentro da barreira hematoencef\u00e1lica. A microgl\u00eda interacciona co estreptococo por medio do receptor TLR2; esta interacci\u00f3n activa a microgl\u00eda para que produza \u00f3xido n\u00edtrico, que \u00e9 neurot\u00f3xico. A resposta inflamatoria, desencadeada pola microgl\u00eda, pode causar edema intracerebral.\nPapel en infecci\u00f3ns parasitarias.\nPlasmodium falciparum.\nO \"Plasmodium falciparum\" \u00e9 o parasito que causa a malaria nos humanos. Unha complicaci\u00f3n seria da malaria \u00e9 a malaria cerebral, que se produce cando os gl\u00f3bulos vermellos se abren paso a trav\u00e9s da barreira hematoencef\u00e1lica causando microhemorraxias, isquemia e crecemento das c\u00e9lulas gliais. Isto pode orixinar a formaci\u00f3n de agregados microgliais chamados granulomas de Durck. Recentes investigaci\u00f3ns encontraron que a microgl\u00eda xoga un importante papel na patox\u00e9nese da malaria cerebral.\nA microgl\u00eda como diana do tratamento da neuroinflamaci\u00f3n.\nInhibici\u00f3n da activaci\u00f3n.\nUnha forma de controlar a neuroinflamaci\u00f3n \u00e9 inhibir a activaci\u00f3n microglial. A microgl\u00eda \u00e9 activada por diversos est\u00edmulos, pero dependen da activaci\u00f3n da prote\u00edna quinase activada por mit\u00f3xeno (MAPK). Os enfoques anteriores para rebaixar a activaci\u00f3n da microgl\u00eda centr\u00e1banse no uso de inmunosupresores. Recentemente, a minociclina (un derivado da tetraciclina) parece poder diminu\u00edr a MAPK microglial. Outro tratamento prometedor \u00e9 CPI-1189, que protexe contra a neurotoxicidade do TNF \u03b1, e tam\u00e9n dimin\u00fae a MAPK. Recentes estudos encontraron que a nicergolina (\"Sermion\") suprime a produci\u00f3n pola microgl\u00eda activada de citocinas proinflamatorias e ani\u00f3ns super\u00f3xido.\nRegulaci\u00f3n do receptor de quimocinas.\nA microgl\u00eda expresa o receptor de quimiocinas, CX3CR1 no sistema nervioso central. O fractalquino (CX3CL1) \u00e9 o ligando exclusivo do CX3CR1 e ten forma de glicoprote\u00edna transmembrana da que pode ser liberada a quimiocina. Cardona, et al. afirmaron en 2006 que \"usando tres modelos diferentes in vivo, mostramos que a deficiencia de CX3CR1 desregula as respostas microgliais, causando neurotoxicidade\", o que poder\u00eda no futuro ter aplicaci\u00f3ns terap\u00e9uticas.\nInhibici\u00f3n da formaci\u00f3n de dep\u00f3sitos amiloides.\nEntre os inhibidores da deposici\u00f3n amiloide est\u00e1n os dos encimas responsables da produci\u00f3n de amiloide extracelular, como os inhibidores \u03b2-secretase e \u03b3-secretase. Actualmente os inhibidores da \u03b3-secretase est\u00e1n na fase II de ensaios cl\u00ednicos como tratamento para o Alzheimer, pero te\u00f1en tam\u00e9n propiedades inmunosupresoras que poder\u00edan limitar o seu uso. Outra estratexia implica a creaci\u00f3n de anticorpos contra un fragmento do amiloide. Este tratamento est\u00e1 tam\u00e9n na fase II de ensaios cl\u00ednicos para o tratamento do Alzheimer.\nInhibici\u00f3n da s\u00edntese de citocinas.\nOs glicocorticosteroides (GCS) son esteroides antiinflamatorios que inhiben a s\u00edntese central e perif\u00e9rica de citocinas e a s\u00faa acci\u00f3n. Nun estudo comprobouse que a lovastatina e o fenilacetato de sodio inhib\u00edan o TNF-\u03b1, IL-1\u03b2, e IL-6 na microgl\u00eda de ratas. Isto mostra que a v\u00eda do mevalonato xoga un papel no control da expresi\u00f3n de citocinas na microgl\u00eda e pode ser importante no desenvolvemento de drogas para o tratamento de doenzas neurodexenerativas. A naltrexona pode ser unha soluci\u00f3n contra os mediadores inflamatorios producidos pola microgl\u00eda. A\u00ednda que a principal acci\u00f3n da naltrexona \u00e9 unirse competitivamente aos receptores opioides diminu\u00edndo o n\u00famero de receptores funcionais; ademais, util\u00edzase para axudar aos pacientes con dependencia opioide. Novas investigaci\u00f3ns mostraron que doses baixas de naltrexona poden inhibir a s\u00edntese de citocinas nas c\u00e9lulas de microgl\u00eda. Este mecanismo a\u00ednda est\u00e1 empezando a estudarse, pero comprobouse que \u00e9 de axuda en pacientes con s\u00edndrome de fibromialxia. A naltrexona parece m\u00e1is prometedora c\u00f3s glicocorticosteroides porque estes inhiben a funci\u00f3n do sistema inmunitario, incrementan as reacci\u00f3ns al\u00e9rxicas e, incrementan os niveis de glicosa sangu\u00edneos."}
{"id": "217331", "revid": "27155", "url": "https://gl.wikipedia.org/wiki?curid=217331", "title": "Glial", "text": ""}
{"id": "217332", "revid": "5863", "url": "https://gl.wikipedia.org/wiki?curid=217332", "title": "Galicia nos Xogos Ol\u00edmpicos de Londres 2012", "text": ""}
{"id": "217338", "revid": "56817", "url": "https://gl.wikipedia.org/wiki?curid=217338", "title": "Antena (hom\u00f3nimos)", "text": "Antena pode referirse a:"}
{"id": "217340", "revid": "98629", "url": "https://gl.wikipedia.org/wiki?curid=217340", "title": "Solomon Kane (filme)", "text": "Solomon Kane \u00e9 un filme dirixido por Michael J. Bassett que se estreou no 2009. O filme bas\u00e9ase no personaxe Solomon Kane creado no 1928 por Robert E. Howard.\nSinopse.\nSolomon Kane \u00e9 un soldado que vive atormentado polos seus actos do pasado e que busca a redenci\u00f3n loitando contra un sinistro poder que ameaza o seu reino. A s\u00faa \u00fanica meta na vida \u00e9 terminar coa maldade en todas as s\u00faas formas."}
{"id": "217342", "revid": "56817", "url": "https://gl.wikipedia.org/wiki?curid=217342", "title": "Trofeo Cidade de Vigo 2011", "text": "A XLI edici\u00f3n do Trofeo Cidade de Vigo celebrouse en Vigo o 6 de agosto de 2011 a partido \u00fanico. O campi\u00f3n foi o Sporting de Gij\u00f3n."}
{"id": "217343", "revid": "23562", "url": "https://gl.wikipedia.org/wiki?curid=217343", "title": "Dauphin\u00e9 Lib\u00e9r\u00e9", "text": ""}
{"id": "217344", "revid": "89787", "url": "https://gl.wikipedia.org/wiki?curid=217344", "title": "Trofeo Cidade de Vigo 2010", "text": "A XL edici\u00f3n do Trofeo Cidade de Vigo celebrouse en Vigo o 21 de agosto de 2010 a partido \u00fanico. O campi\u00f3n foi o Real Zaragoza."}
{"id": "217345", "revid": "25871", "url": "https://gl.wikipedia.org/wiki?curid=217345", "title": "TMEO", "text": "TMEO \u00e9 unha revista de historietas vasca, de periodicidade bimestral, publicada en Vitoria por Ezten Kultur Taldea e fundada en 1987. O seu nome \u00e9 un xogo de palabras coa cl\u00e1sica revista de historietas espa\u00f1ola \"TBO\" e o verbo \"mexar\" (no logotipo da revista il\u00fastrase esta mesma idea). A revista caracter\u00edzase tanto polo seu uso do humor escatol\u00f3xico como pola s\u00faa acidez das s\u00faas s\u00e1tiras pol\u00edticas.\n\"TMEO\" carece de subvenci\u00f3ns e os seus colaboradores traballan de forma desinteresada, sen cobrar ren. Entre estes destacan Abarrots, Alvarortega, Ata, Mauro Entrialgo, Furillo, Javierre, El Listo, Ernesto Murillo, Roger, Santi Or\u00fae, Pi\u00f1ata, \u00c1lvarez Rabo, Manolito Rastam\u00e1n, Mikel Valverde, Alfonso Tamayo ou Bernardo Vergara, alg\u00fans dos cales acabaron en revistas de maior difusi\u00f3n, como \"El Jueves\" ou a desaparecida \"El V\u00edbora\". O seu coordinador \u00e9 Kini (Joaqu\u00edn Delgado).\nTraxectoria.\nTMEO naceu como resultado da reuni\u00f3n dun grupo de autores que colaboraban en dous fanzines desaparecidos, \"Hamel\u00edn\", de Pamplona, e \"Octopus\", de Vitoria.\nO primeiro n\u00famero publicouse en Pamplona o 4 de xu\u00f1o de 1987, contando desde ent\u00f3n para a s\u00faa distribuci\u00f3n cun repartidor fixo e unha furgoneta. Kini recorda as\u00ed os inicios da publicaci\u00f3n:\nEn pouco tempo, a revista foise centrando nas historietas de humor, abandonando os outros x\u00e9neros.\nCara ao n\u00famero 14 intentaron profesionalizarse (tirada masiva, distribuci\u00f3n estatal...), pero desistiron tras s\u00f3 catro n\u00fameros.\nNo seu n\u00famero 99 (xu\u00f1o de 2008), Nono Kad\u00e1ver finalizou a serie \"Toni Bolinga\", despois de 22 anos. Por contra, incorpor\u00e1ronse traballos de novos autores, Enrique Garc\u00eda, Rueda e a Leoparda de Rekalde.\nEn 2009, adh\u00edrense novos personaxes, como o robot artificieiro \"C-3-Pe-Do\", de Kalitos ou \"El jevi sat\u00e1nico disl\u00e9xico\", de Galais.\nOutros colaboradores habituais.\nAntigamente tam\u00e9n publicaban no TMEO:\nHomenaxes e premios.\nEn novembro de 2007, TMEO recibiu no Sal\u00f3n do C\u00f3mic e Manga de Getxo un premio honor\u00edfico en reco\u00f1ecemento aos seus vinte anos de traxectoria.\nEn 1989 obtivo o premio ao mellor fanzine no Sal\u00f3n do C\u00f3mic de Grenoble (Francia).\nEn d\u00faas ocasiones ga\u00f1ou o mesmo premio no Sal\u00f3n do C\u00f3mic de Barcelona (1990 e 2001).\nColecci\u00f3n TMEO.\nEzten Kultur Taldea recompilou parte do material previamente serializado na revista en forma de \u00e1lbums monogr\u00e1ficos:"}
{"id": "217347", "revid": "35303", "url": "https://gl.wikipedia.org/wiki?curid=217347", "title": "Joan Tom\u00e1s", "text": ""}
{"id": "217348", "revid": "56817", "url": "https://gl.wikipedia.org/wiki?curid=217348", "title": "Trofeo Memorial Quinocho 2011", "text": "A XVI edici\u00f3n do Trofeo Memorial Quinocho celebrouse en Vigo o 22 de xullo de 2011 a partido \u00fanico. O campi\u00f3n foi o Celta de Vigo."}
{"id": "217350", "revid": "89787", "url": "https://gl.wikipedia.org/wiki?curid=217350", "title": "Nucle\u00e1riidos", "text": "Os nucle\u00e1riidos (Nucleariida) son un grupo de microorganismos ameboides que pos\u00faen pseud\u00f3podos filosos, que viven principalmente nos solos e auga doce. Dist\u00ednguense do grupo superficialmente similar dos vampir\u00e9lidos principalmente por teren mitocondrias con cristas discoidais. \nOs nucle\u00e1riidos son xeralmente pequenos, de ata 50\u00a0\u03bcm de tama\u00f1o.\nOs Nucleariida clasif\u00edcanse como opistocontos, que \u00e9 o gran grupo que incl\u00fae a animais, fungos e outros grupos menores. Varios estudos sit\u00faan aos nucle\u00e1riidos como un grupo irm\u00e1n dos fungos.\nDestacan os x\u00e9neros:"}
{"id": "217351", "revid": "27155", "url": "https://gl.wikipedia.org/wiki?curid=217351", "title": "Nucleariida", "text": ""}
{"id": "217352", "revid": "27155", "url": "https://gl.wikipedia.org/wiki?curid=217352", "title": "Nucleariidos", "text": ""}
{"id": "217353", "revid": "35303", "url": "https://gl.wikipedia.org/wiki?curid=217353", "title": "Memorial Quinocho", "text": ""}
{"id": "217354", "revid": "1131", "url": "https://gl.wikipedia.org/wiki?curid=217354", "title": "Gotarrendura", "text": "Gotarrendura \u00e9 un municipio de Castela e Le\u00f3n pertencente \u00e1 provincia de \u00c1vila. No ano 2011 ti\u00f1a 173 habitantes, cunha superficie de 10,63 km\u00b2, dando unha densidade de poboaci\u00f3n de 16,27 hab./km\u00b2.\nPatrimonio.\nA igrexa e unha ermida."}
{"id": "217357", "revid": "27155", "url": "https://gl.wikipedia.org/wiki?curid=217357", "title": "C\u00e9lula capsular", "text": ""}
{"id": "217358", "revid": "56817", "url": "https://gl.wikipedia.org/wiki?curid=217358", "title": "Trofeo Memorial Quinocho 2010", "text": "A XV edici\u00f3n do Trofeo Memorial Quinocho celebrouse en Vigo o 7 de agosto de 2010 a partido \u00fanico. O campi\u00f3n foi o FC Pa\u00e7os de Ferreira."}
{"id": "217359", "revid": "56817", "url": "https://gl.wikipedia.org/wiki?curid=217359", "title": "Trofeo Memorial Quinocho 2009", "text": "A XIV edici\u00f3n do Trofeo Memorial Quinocho celebrouse en Vigo o 13 de agosto de 2009 a partido \u00fanico. O campi\u00f3n foi o Celta de Vigo."}
{"id": "217361", "revid": "35303", "url": "https://gl.wikipedia.org/wiki?curid=217361", "title": "Memorial Quinocho 2010", "text": ""}
{"id": "217362", "revid": "35303", "url": "https://gl.wikipedia.org/wiki?curid=217362", "title": "Memorial Quinocho 2011", "text": ""}
{"id": "217363", "revid": "35303", "url": "https://gl.wikipedia.org/wiki?curid=217363", "title": "Memorial Quinocho 2009", "text": ""}
{"id": "217364", "revid": "89787", "url": "https://gl.wikipedia.org/wiki?curid=217364", "title": "Cathal \u00d3 Searcaigh", "text": "Cathal \u00d3 Searcaigh, nado o 12 de xullo de 1956 en Gort an Choirce, Condado de Donegal, \u00e9 un escritor e poeta en lingua irlandesa que escribe en dialecto do Ulster. \u00c9 membro da instituci\u00f3n Aosd\u00e1na."}
{"id": "217365", "revid": "1987", "url": "https://gl.wikipedia.org/wiki?curid=217365", "title": "Metabolito", "text": "Un metabolito ou metab\u00f3lito \u00e9 un composto org\u00e1nico intermediario ou produto do metabolismo. O termo res\u00e9rvase xeralmente para mol\u00e9culas org\u00e1nicas pequenas ou para mon\u00f3meros, por oposici\u00f3n \u00e1s macromol\u00e9culas. As\u00ed, a glicosa \u00e9 un metabolito, contrariamente ao glic\u00f3xeno, que \u00e9 un polisac\u00e1rido de elevado peso molecular. O termo \u00fasase principalmente en bioqu\u00edmica, biolox\u00eda celular e farmacolox\u00eda.\nOs metabolitos orix\u00ednanse uns a partir dos outros en cadeas de reacci\u00f3ns chamadas v\u00edas metab\u00f3licas, catalizadas por encimas. O metaboloma \u00e9 o conxunto de metabolitos da c\u00e9lula, que forma unha ampla rede de rutas metab\u00f3licas interrelacionadas. Diversas enfermidades xen\u00e9ticas poden facer que non funcione correctamente un encima dalgunha v\u00eda metab\u00f3lica e se acumule alg\u00fan metabolito desa v\u00eda, o que produce os s\u00edntomas ou serve para o diagn\u00f3stico.\nOs metabolitos xeralmente permanecen dentro das c\u00e9lulas, pero tam\u00e9n poden ser expulsados ao exterior. Os metabolitos dos t\u00f3xicos inhalados, inxeridos ou dispersados no medio son de interese para os toxic\u00f3logos, ecotoxic\u00f3logos e ec\u00f3logos, porque son indicadores de contaminaci\u00f3n ou porque a s\u00faa toxicidade pode ser maior ca a da mol\u00e9cula da que proceden, como ocorre con certas mol\u00e9culas qu\u00edmicas, como por exemplo o monometil mercurio ou o dimetilmercurio, que son m\u00e1is t\u00f3xicas e bioacumulables ca o propio mercurio met\u00e1lico puro. En certos casos ign\u00f3rase se certas mol\u00e9culas problem\u00e1ticas atopadas no solo, aire e auga son simples residuos de degradaci\u00f3n f\u00edsica (por efecto dos raios ultravioleta, por exemplo) ou se se trata de verdadeiros produtos metab\u00f3licos dos seres vivos.\nOs metabolitos derivados dun composto qu\u00edmico, xa sexa este celular ou un f\u00e1rmaco administrado, f\u00f3rmanse durante os procesos bioqu\u00edmicos de transformaci\u00f2n, degradaci\u00f3n e eliminaci\u00f3n dese composto dentro da c\u00e9lula. A taxa de degradaci\u00f3n dun composto \u00e9 un importante determinante da duraci\u00f3n e intensidade da s\u00faa acci\u00f3n. Estudar os metabolitos dun composto farmac\u00e9utico, \u00e9 unha parte importante das investigaci\u00f3ns para descubrir novos f\u00e1rmacos, que permite comprender os posibles efectos secundarios indesexados que orixina.\nClasificaci\u00f3n.\nDist\u00ednguese entre metabolitos primarios e secundarios."}
{"id": "217366", "revid": "5132", "url": "https://gl.wikipedia.org/wiki?curid=217366", "title": "Panevezys", "text": ""}
{"id": "217367", "revid": "23204", "url": "https://gl.wikipedia.org/wiki?curid=217367", "title": "Gintaras Leonavi\u010dius", "text": "Gintaras Leonavi\u010dius, nado o 29 de outubro de 1983 en Panev\u0117\u017eys, \u00e9 un ex xogador profesional lituano de baloncesto que xogaba nas posici\u00f3ns de ala ou escolta cunha alzada de 1,94 metros."}
{"id": "217372", "revid": "89787", "url": "https://gl.wikipedia.org/wiki?curid=217372", "title": "Tour de Francia 1903", "text": "O Tour de Francia de 1903 foi a primeira edici\u00f3n da proba ciclista por etapas m\u00e1is importante do mundo. A carreira foi organizada polo xornal franc\u00e9s \"L'Auto-V\u00e9lo\" e constou de 6 etapas que se disputaron entre o 1 de xullo e o 19 de xullo. \nParticipantes.\nA carreira contou con 60 participantes, todos profesionales ou semiprofesionais. 49 eran franceses, 4 belgas, 4 su\u00edzos, 2 alem\u00e1ns e 1 italiano. 21 deles levaban publicidade de fabricantes de bicicletas, e os restantes 39 non levaban ningunha publicidade. Houbo outros 24 corredores que participaron ocasionalmente nalgunha das etapas sen disputar a clasificaci\u00f3n xeral da carreira.\nOs corredores que non eran quen de rematar unha etapa, ti\u00f1an a posibilidade de seguir disputando as demais etapas, pero xa non pod\u00edan competir pola clasificaci\u00f3n xeral. As\u00ed por exemplo, o su\u00edzo Charles Laeser non foi quen de completar a 3\u00aa etapa, pero ga\u00f1ou a 4\u00aa.\nClasificaci\u00f3n xeral.\nA seguinte t\u00e1boa amosa as dez primeiras posici\u00f3ns da cl\u00e1sificaci\u00f3n xeral tralo remate do Tour 1903:"}
{"id": "217377", "revid": "1131", "url": "https://gl.wikipedia.org/wiki?curid=217377", "title": "Amares", "text": "Amares \u00e9 un concello de Portugal situada no Distrito de Braga, na Rexi\u00f3n Norte e subrexi\u00f3n C\u00e1vado.\nO concello conta cunha superficie total de 82\u00a0km\u00b2 e 18\u00a0889 habitantes (2011), dos cales 1.500 residen na capital municipal. O concello est\u00e1 dividido en 24 fregues\u00edas. Limita ao norte e ao nordeste co municipio de Terras de Bouro, ao sueste con Vieira do Minho e P\u00f3voa de Lanhoso, ao sur con Braga, e ao noroeste con Vila Verde.\nO punto m\u00e1is elevado do concello \u00e9 o alto de Santa Isabel, con 901 metros de altitude, na fregues\u00eda de Santa Marta do Bouro.\nFregues\u00edas.\nAmares est\u00e1 dividido nas seguintes 24 fregues\u00edas:\nPatrimonio.\nEntre o patrimonio arquitect\u00f3nico de Amares salientan:\nPersoeiro de sona.\nEn Amares naceu o ilustre Gran Mestre da orde dos Templarios, Don Gualdim Pais, fundador das cidades de Tomar e Pombal, as\u00ed como o cantor e compositor Ant\u00f3nio Varia\u00e7\u00f5es na fregues\u00eda de Fiscal.\nTam\u00e9n viviu e morreu aqu\u00ed S\u00e1 de Miranda."}
{"id": "217378", "revid": "1131", "url": "https://gl.wikipedia.org/wiki?curid=217378", "title": "Cabeceiras de Basto", "text": "Cabeceiras de Basto \u00e9 un concello de Portugal, situado no Distrito de Braga, na Rexi\u00f3n Norte e na subrexi\u00f3n de Ave.\nO concello ten unha superficie total de 240,88\u00a0km\u00b2 e 16.710 habitantes (2011), dos cales 4.600 residen na capital municipal. Est\u00e1 subdividido en 17 fregues\u00edas. Limita ao norte co concello de Montalegre, ao nordeste con Boticas, ao leste con Ribeira de Pena, ao sueste con Mondim de Basto, ao sur con Celorico de Basto, ao oeste con Fafe, e ao noroeste con Vieira do Minho.\nFregues\u00edas.\nCabeceiras de Basto est\u00e1 dividido nas seguintes 17 fregues\u00edas:\nPatrimonio.\nEntre o patrimonio arquitect\u00f3nico de Cabeceiras de Basto salienta o Mosteiro de San Miguel de Refojos de Basto"}
{"id": "217380", "revid": "35303", "url": "https://gl.wikipedia.org/wiki?curid=217380", "title": "Quinocho", "text": ""}
{"id": "217381", "revid": "98629", "url": "https://gl.wikipedia.org/wiki?curid=217381", "title": "Rumble in the Bronx", "text": "Rumble in the Bronx (\u7d05\u756a\u5340; Hong faan kui en canton\u00e9s) \u00e9 un filme producido en Hong Kong dirixido por Stanley Tong que se estreou en 1995.\nSinopse.\nUn polic\u00eda de Hong Kong viaxa a Nova York para asistir \u00e1 voda do seu t\u00edo, pero verase envolto nunha loita de bandas criminais."}
{"id": "217382", "revid": "98629", "url": "https://gl.wikipedia.org/wiki?curid=217382", "title": "Four Brothers", "text": "Four Brothers \u00e9 un filme estadounidense dirixido por John Singleton que se estreou no 2005\nSinopse.\nEvelyn Mercer (Fionnula Flanagan) \u00e9 unha respectable muller de Detroit que intenta levar polo bo cami\u00f1o os rapaces problem\u00e1ticos do barrio. Durante o atraco dunha tenda, Evelyn morre a mans dos asaltantes, causando gran conmoci\u00f3n nos veci\u00f1os. Jeremiah (Andr\u00e9 3000), Jack (Garrett Hedlund), Angel (Tyrese Gibson) e Bobby (Mark Wahlberg), os seus catro fillos adoptivos, volver\u00e1n reunirse en Detroit para enterrar a s\u00faa nai e vingar a s\u00faa morte."}
{"id": "217383", "revid": "23204", "url": "https://gl.wikipedia.org/wiki?curid=217383", "title": "Maurice Garin", "text": "Maurice Garin, nado o 3 de marzo de 1871 na localidade italiana de Arvier e finado o 19 de febreiro de 1957 en Lens, foi un ciclista franc\u00e9s de finais do s\u00e9culo XIX e comezos do s\u00e9culo XX, que \u00e9 recordado sobre todo por ter sido o primeiro ga\u00f1ador do Tour de Francia, en 1903. \nCarreira deportiva.\nOs primeiros \u00e9xitos da s\u00faa carreira ocorreron en 1893, 1894 e 1895, moitos deles en probas de resistencia de 24 horas ou centos de quil\u00f3metros, que ti\u00f1an lugar en pistas ou vel\u00f3dromos. En 1897 e 1898 acadou sendas vitorias na Par\u00eds-Roubaix, amais doutros triunfos. En 1902 ga\u00f1ou a prestixiosa pero desaparecida Bordeos-Par\u00eds. Cando en 1903 naceu o Tour de Francia, Garin xa ti\u00f1a 32 anos, pero a\u00ednda era considerado un dos favoritos para a vitoria final en Par\u00eds, cousa que confirmou acadando 3 vitorias de etapa nun total de 6 e o triunfo final con case 3 horas de vantaxe sobre o segundo clasificado. En 1904 acadou de novo a vitoria na \"Grande Boucle\", con 2 vitorias de etapa, pero 4 meses despois foi desposuido do t\u00edtulo acusado de ter feito parte do percorrido en coche, algo que el negou durante o resto da s\u00faa vida. Nesa actuaci\u00f3n foron eliminados da carreira os 4 primeiros clasificados daquel Tour, non s\u00f3 Maurice Garin. Suspendido deportivamente por 2 anos, decidiu retirarse do deporte profesional.\nTrala s\u00faa retirada montou un taller de bicicletas na cidade de Lens, e mesmo creou un equipo profesional chamado \"Garin\"."}
{"id": "217385", "revid": "1131", "url": "https://gl.wikipedia.org/wiki?curid=217385", "title": "Sociedade Interuniversitaria de Filosof\u00eda", "text": "A Sociedade Interuniversitaria de Filosof\u00eda (SIFA),\u00e9 unha sociedade filos\u00f3fica creada en 1993 por un grupo de profesores de Filosof\u00eda das tres universidades galegas (A Coru\u00f1a, Santiago de Compostela e Vigo), co fin de promover e dinamizar a Filosof\u00eda na vida social e cultural.\nAo longo dos seus dezanove anos de vida, a SIFA ten promovido e organizado os Encontros Internacionais de Filosof\u00eda no Cami\u00f1o de Santiago, dos cales se levan celebradas dez edici\u00f3ns. Co gallo destes Encontros, especialistas de Espa\u00f1a, Portugal, Italia, Francia, Alema\u00f1a, Canad\u00e1\u2026 x\u00fantanse co fin de dialogar e intercambiar experiencias. Temas pouco habituais na Academia atopan un espazo no cal reivindicar o seu protagonismo filos\u00f3fico: a vida coti\u00e1, a fronteira, o cami\u00f1o...\nA SIFA contou coa colaboraci\u00f3n do fil\u00f3sofo franc\u00e9s Paul Ricoeur (1913-2005), ocupando a s\u00faa presidencia de honra deica a s\u00faa morte e participando en Compostela, Pontevedra, Vigo e A Coru\u00f1a en varios dos Encontros.\nEncontros Internacionais de Filosof\u00eda no Cami\u00f1o de Santiago.\nCelebrados con car\u00e1cter bienal desde o ano 1993, ofrecen unha oportunidade para o di\u00e1logo filos\u00f3fico sobre problem\u00e1ticas actuais. As actas destes Encontros at\u00f3panse publicadas."}
{"id": "217386", "revid": "1131", "url": "https://gl.wikipedia.org/wiki?curid=217386", "title": "Cilha Louren\u00e7o M\u00f3dia", "text": "Cilha Louren\u00e7o M\u00f3dia, nada na Coru\u00f1a en 1974, \u00e9 unha ensa\u00edsta galega.\nTraxectoria.\n\u00c9 licenciada en Filolox\u00eda Galego-Portuguesa pola Universidade de Santiago, doutora pola Universidade da Coru\u00f1a e profesora contratada doutora na Universidade da Coru\u00f1a.\nEn 2020 asumiu a secretar\u00eda da AELG.\nObras.\nObras colectivas.\nCon Xo\u00e1n L\u00f3pez Vi\u00f1as e Mar\u00eda Vilari\u00f1o Su\u00e1rez, \u00e9 autora de libros de texto para a ESO en Lingua e Literatura Galega, Ba\u00eda Edici\u00f3ns.\nVida persoal.\n\u00c9 filla do dramaturgo Manuel Lourenzo e mais de Montserrat Modia Olalla."}
{"id": "217387", "revid": "5863", "url": "https://gl.wikipedia.org/wiki?curid=217387", "title": "SIFA", "text": ""}
{"id": "217388", "revid": "23204", "url": "https://gl.wikipedia.org/wiki?curid=217388", "title": "Pearse Hutchinson", "text": "Pearse Hutchinson, nado en Glasgow o 12 de xullo de 1927 e finado o 14 de xaneiro de 2012, foi un poeta e tradutor irland\u00e9s.\nTraxectoria.\nPrimeiros anos.\nO seu pai era Harry Hutchinson, un escoc\u00e9s que traballaba nunha imprenta en Dubl\u00edn, que logo emigrou na procura de traballo a Escocia e que chegou a ser o tesoureiro do Sinn F\u00e9in. Entre os anos 1919 e 1921 estivo internado no Campo de Internamento de Frongoch. A s\u00faa nai, Cathleen Sara, naceu en Cowcaddens, Glasgow, pero os seus pais eran emigrantes irlandeses de Donegal. Tam\u00e9n era amiga de Constance Markievicz. En resposta a unha carta de Cathleen, \u00c9amon de Valera atopou traballo en Dubl\u00edn para Harry como vendedor na Bolsa de Traballo, e m\u00e1is tarde ocupou un posto na Stationery Office.\nCando Pearse ti\u00f1a cinco anos, a familia mudouse a Dubl\u00edn e foi un dos \u00faltimos rapaces en ser matriculado na Scoil \u00c9anna antes de que pechase. Despois foi \u00e1 escola Synge Street CBS, onde aprendeu irland\u00e9s e lat\u00edn. Un dos seus mellores amigos era o poeta e cr\u00edtico literario John Jordan. En 1948 acudiu \u00e1 University College Dublin e aprendeu italiano e castel\u00e1n.\nViaxes.\nDespois de publicar alg\u00fans poemas na revista \"The Bell\", a s\u00faa produci\u00f3n po\u00e9tica veuse moi influenciada por unhas vacaci\u00f3ns que pasou en Portugal e Espa\u00f1a no ano 1950. Unha breve visita a Vigo, p\u00faxoo en contacto por vez primeira coa cultura de Galiza. M\u00e1is tarde, en Andaluc\u00eda, ficou abraiado polas s\u00faas paisaxes e por obras de poetas como Federico Garc\u00eda Lorca, Emilio Prados e Luis Cernuda.\nEn 1951, deixa Irlanda novamente, decidido en marchar a vivir a Espa\u00f1a. \u00d3 non poder conseguir traballo en Madrid, marchou a Xenebra, onde traballou como tradutor na Organizaci\u00f3n Internacional do Traballo e tomou contacto con exiliados catal\u00e1ns. Unha invitaci\u00f3n dun amigo neerland\u00e9s levouno de visita \u00f3s Pa\u00edses Baixos, para a cal aprendeu a lingua neerlandesa de xeito autodidacta.\nEn 1953, volveu a Irlanda e comezou a interesarse na poes\u00eda en lingua irlandesa de escritores como Piaras Feirit\u00e9ar e Aonghus Fionn \u00d3 D\u00e1laigh. En 1954, publicou unha serie de poemas en irland\u00e9s na revista \"Comhar\". No mesmo ano viaxou de novo \u00e1 Pen\u00ednsula ib\u00e9rica, esta vez a Barcelona, onde aprendeu catal\u00e1n e tam\u00e9n galego. Tam\u00e9n chegou a co\u00f1ecer a poetas catal\u00e1ns como Salvador Espriu e Carles Riba. Xunto co poeta brit\u00e1nico P. J. Kavanagh, organizou unha lectura de poes\u00eda en lingua catal\u00e1 no Instituto Brit\u00e1nico.\nEn 1957 retorna \u00f3 seu pa\u00eds, pero volve a Barcelona en 1961 e contin\u00faa apoiando \u00f3s poetas catal\u00e1ns. Por invitaci\u00f3n de Joan Gili, traduciu alg\u00fans poemas de Josep Carner e as\u00ed chegou a s\u00faa primeira publicaci\u00f3n en 1962, unha colecci\u00f3n de trinta poemas de Carner en catal\u00e1n e ingl\u00e9s.\nVolta a Irlanda.\nEn 1963 publica en Irlanda a s\u00faa primeira colecci\u00f3n de poemas orixinais en lingua inglesa titulado \"Tongue Without Hands\". En 1967, despois de vivir case dez anos en Espa\u00f1a, Hutchinson volve definitivamente a Irlanda e consol\u00eddase como poeta e escritor en ingl\u00e9s e irland\u00e9s. En 1968, publica a colecci\u00f3n de poemas \"Faoistin Bhacach\" e \u00f3 ano seguinte \"Expansions\". En 1970 publica \"Friend Songs\", unha colecci\u00f3n de composici\u00f3ns medievais traducidas \u00f3 ingl\u00e9s e que estaban orixinalmente en galego-portugu\u00e9s. En 1972 publica \"Watching the Morning Grow\" e en 1975 \"The Frost Is All Over\".\nEntre 1977 e 1978 traballa como locutor de radio no programa semanal da Raidi\u00f3 Teilif\u00eds \u00c9ireann \"Or\u00f3 Domhnaigh\", que versaba sobre a poes\u00eda, m\u00fasica e cultura de Irlanda. Tam\u00e9n traballou como columnista na revista \"RT\u00c9 Guide\" durante uns dez anos. En 1981 e coa colaboraci\u00f3n de Melita Cataldi, traduciu antigas canci\u00f3ns irlandesas \u00f3 italiano e en 1985 saca unha nova colecci\u00f3n de traduci\u00f3ns do irland\u00e9s, italiano e galego titulada \"Climbing the Light\". Outros traballos not\u00e1beis son \"Le Cead na Gr\u00e9ine\" (1989), \"The Soul that Kissed the Body\" (1990), \"Barnsley Main Seam\" (1995), \"Collected Poems\" (2002), \"Done Into English\" (2003), \"At Least For A While\" (2008).Tam\u00e9n foi membro da instituci\u00f3n cultural Aosd\u00e1na."}
{"id": "217390", "revid": "5863", "url": "https://gl.wikipedia.org/wiki?curid=217390", "title": "Gregorio Peces-Barba", "text": "Gregorio Peces-Barba Mart\u00ednez, nado en Madrid o 13 de xaneiro de 1938 e finado en Oviedo o 24 de xullo de 2012, foi un pol\u00edtico, xurista e catedr\u00e1tico espa\u00f1ol de filosof\u00eda do dereito; \u00e9 un dos sete redactores da Constituci\u00f3n espa\u00f1ola de 1978."}
{"id": "217391", "revid": "98629", "url": "https://gl.wikipedia.org/wiki?curid=217391", "title": "Anthony Hope", "text": " Anthony Hope Hawkins, nado en Londres o 9 de febreiro de 1863 e finado o 8 de xullo en 1933, foi un escritor brit\u00e1nico.\nTraxectoria.\nEstudou na Universidade de Cambridge e exerceu a avogac\u00eda de 1887 a 1894. A s\u00faa primeira obra foi \"A Man of Mark\" (1890). A s\u00faa novela m\u00e1is famosa \u00e9 \"The Prisoner of Zenda\" (1894), que transcorre no reino ficticio de Ruritania, no cal o rei Rupert V \u00e9 substitu\u00eddo un tempo polo seu curm\u00e1n Rupert Rassendy ll (quen se namora da princesa Flavia). Outra das s\u00faas obras m\u00e1is famosas \u00e9 a secuela desta, \"Rupert de Hentzau\" (1898). Foi reco\u00f1ecido como Sir polo seu labor propagand\u00edstico a favor de Gran Breta\u00f1a durante a primeira guerra mundial. Algunhas das s\u00faas obras foron levadas ao cinema, principalmente \"O prisioneiro de Zenda\"."}
{"id": "217393", "revid": "2074", "url": "https://gl.wikipedia.org/wiki?curid=217393", "title": "Project Gutenberg", "text": ""}
{"id": "217395", "revid": "5863", "url": "https://gl.wikipedia.org/wiki?curid=217395", "title": "III Rep\u00fablica francesa", "text": ""}
{"id": "217397", "revid": "98629", "url": "https://gl.wikipedia.org/wiki?curid=217397", "title": "Mindhunters", "text": "Mindhunters \u00e9 un filme estadounidense dirixido por Renny Harlin que se estreou no 2004.\nSinopse.\nO FBI ten un programa de adestramento para os axentes da unidade de perfiles psicol\u00f3xicos para ensinarlles a seguir a pista \u00f3s asasinos en serie. Un grupo de axentes est\u00e1 a piques de rematar o duro curso de instruci\u00f3n. S\u00f3 lles queda unha \u00faltima proba: pasar unha fin de semana nunha illa remota resolvendo un crime ficticio. O que ning\u00fan deles sabe \u00e9 que entre eles hai un asasino en serie, adestrado nas t\u00e9cnicas m\u00e1is modernas de asasinato e acostumado a pensar a maior velocidade que eles. Lentamente, o asasino vainos eliminando un a un. A medida que se producen os crimes, os axentes comezan a desconfiar os uns dos outros, de xeito que todos est\u00e1n baixo sospeita e en perigo mortal."}
{"id": "217400", "revid": "2074", "url": "https://gl.wikipedia.org/wiki?curid=217400", "title": "II Rep\u00fablica Francesa", "text": ""}
{"id": "217401", "revid": "2074", "url": "https://gl.wikipedia.org/wiki?curid=217401", "title": "I Rep\u00fablica Francesa", "text": ""}
{"id": "217402", "revid": "89787", "url": "https://gl.wikipedia.org/wiki?curid=217402", "title": "Poeta laureado", "text": "Un poeta laureado \u00e9 un poeta nomeado oficialmente por un goberno e do que se espera que compo\u00f1a poemas para acontecementos de estado e gobernamentais. Prov\u00e9n do verbo laurear, isto \u00e9, \"coroar con loureiro\", polo que cobrou sentido figurado como \"premiar, honrar\". A palabra ten a s\u00faa ra\u00edz no termo latino \"laurus\". No mundo anglosaxon ten unha especial relevancia; al\u00ed, entre outros, foron poetas laureados Ted Hughes ou Wiliam Wordsworth."}
{"id": "217403", "revid": "88215", "url": "https://gl.wikipedia.org/wiki?curid=217403", "title": "\u00d3scar D\u00edaz Gonz\u00e1lez", "text": "\u00d3scar D\u00edaz Gonz\u00e1lez, nado en Madrid o 24 de abril de 1984, \u00e9 un futbolista profesional espa\u00f1ol que actualmente xoga de dianteiro no Real Valladolid.\nTraxectoria.\nIniciou o seu cami\u00f1o nas categor\u00edas inferiores do Alcorc\u00f3n, debutando co primeiro equipo na tempada 2004-05 na Segunda B. As s\u00faas boas actuaci\u00f3ns l\u00e9vanlle a asinar polo Real Madrid Castilla, para a tempada 2005-06 na Segunda divisi\u00f3n. No filial madridista s\u00f3 xoga unha tempada, fichando posteriormente polo Elche da mesma categor\u00eda.\nTras dous anos no club ilicitano acepta a oferta do Real Mallorca da Primeira Divisi\u00f3n no ver\u00e1n de 2008, mais finalmente non entra nos plans do seu adestrador, Gregorio Manzano, e para a tempada 2008-09 acepta a proposta de xogar cedido no Celta de Vigo en Segunda.\nNa tempada 2009-10 e tras o seu paso polo club vigu\u00e9s, volve ao seu club, o Real Mallorca. No mes de xaneiro de 2010 volta ser cedido at\u00e9 fin de tempada, esta vez no Recreativo de Huelva. Tras esta cesi\u00f3n, e coa carta de liberdade debaixo do brazo, \u00d3scar volve \u00e1 segunda divisi\u00f3n, e firma por dous anos co Xerez CD. A\u00ednda que posteriormente pasar\u00eda formar parte do cadro de xogadores do Girona FC. O 27 de xullo de 2012 asina co Club Deportivo Lugo para continuar xogando na categor\u00eda de Prata. No equipo galego, trala lesi\u00f3n do dianteiro arxentino Mauro Quiroga \u00d3car D\u00edaz pasar\u00eda de xogar de interior a ocupar a posici\u00f3n de dianteiro centro cun notable \u00e9xito, convert\u00e9ndose no m\u00e1ximo goleador do Lugo na campa\u00f1a e de toda a s\u00faa historia at\u00e9 o momento no f\u00fatbol profesional con 15 tantos.\nO 28 de xu\u00f1o de 2013 asina coa UD Almer\u00eda para xogar na Primeira Divisi\u00f3n, pagando unha cl\u00e1usula ao Lugo de 30.000 euros. Tras un ano co equipo almeriense, o 23 de xullo de 2014 \u00e9 presentado polo Real Valladolid para volver xogar na segunda categor\u00eda."}
{"id": "217404", "revid": "5863", "url": "https://gl.wikipedia.org/wiki?curid=217404", "title": "As Vendas da Barreira", "text": ""}
{"id": "217405", "revid": "23204", "url": "https://gl.wikipedia.org/wiki?curid=217405", "title": "Flea", "text": "Michael Peter Balzary, m\u00e1is co\u00f1ecido coma Flea, nado o 16 de outubro de 1962, \u00e9 un m\u00fasico americano nado en Australia co\u00f1ecido por ser o baixista, co-fundador e compositor da banda Red Hot Chili Peppers. \u00c9 tam\u00e9n o co-fundador do Conservatorio de M\u00fasica Silverlake, unha organizaci\u00f3n de educaci\u00f3n musical fundada en 2001. Flea ademais tocou o baixo para grupos coma What Is This?, Fear ou Jane's Addiction. M\u00e1is recentemente, apareceu coma membro dos supergrupos de rock Atoms for Peace e Rocketjuice and The Moon."}
{"id": "217406", "revid": "7523", "url": "https://gl.wikipedia.org/wiki?curid=217406", "title": "Michael Balzary", "text": ""}
{"id": "217407", "revid": "7523", "url": "https://gl.wikipedia.org/wiki?curid=217407", "title": "Michael Peter Balzary", "text": ""}
{"id": "217408", "revid": "56817", "url": "https://gl.wikipedia.org/wiki?curid=217408", "title": "Did I Let You Know", "text": "\"Did I Let You Know\" \u00e9 un sinxelo da banda estadounidense de rock alternativo e funk rock Red Hot Chili Peppers. \u00c9 o cuarto sinxelo do seu \u00e1lbum \"I'm With You\", despois de \"The Adventures of Rain Dance Maggie\", \"Monarchy of Roses\" e \"Look Around\". O seu lanzamento foi en xaneiro de 2012, e foi exclusivamente no Brasil."}
{"id": "217409", "revid": "85894", "url": "https://gl.wikipedia.org/wiki?curid=217409", "title": "A Canda, A Vilavella, A Mezquita", "text": "A Canda \u00e9 un lugar da parroquia da Vilavella no concello da Mezquita, na provincia de Ourense. Segundo o IGE en 2016 ti\u00f1a 18 habitantes (dez homes e oito mulleres), tres menos ca en 2011.\nA aldea d\u00e1 nome \u00e1 Portela da Canda, l\u00edmite administrativo entre as provincias de Ourense e Zamora. Est\u00e1 atravesada pola ruta da Prata do Cami\u00f1o de Santiago. Neste lugar est\u00e1 a capela de santo Andr\u00e9, que ten camposanto de seu.\nToponimia.\nO fit\u00f3nimo galego A Canda ref\u00edrese a unha p\u00f3la de \u00e1rbore usada para alumear, a partir do lat\u00edn ."}
{"id": "217411", "revid": "98629", "url": "https://gl.wikipedia.org/wiki?curid=217411", "title": "Paramecio", "text": "Os paramecios son protozoos ciliados do x\u00e9nero Paramecium, que viven en augas doces estancadas con abundancia de materia org\u00e1nica. Son uns protozoos ovalados de 50 a 350 microns de lonxitude segundo a especie, probablemente uns dos seres unicelulares mellor co\u00f1ecidos e m\u00e1is estudados. No se deben confundir con \"Blepharisma\", que \u00e9 un x\u00e9nero parecido.\nTe\u00f1en numerosos cilios que cobren toda a s\u00faa superficie e que lle dan mobilidade, os da parte posterior algo maiores. Tam\u00e9n ten cilios no citostoma, que son un pouco m\u00e1is grandes e lle axudan a capturar o alimento. Para moverse cara a adiante os seus cilios baten nun \u00e1ngulo de 120 graos, cara a atr\u00e1s todos ao un\u00edsono. O paramecio m\u00f3vese facendo espirais pola auga. Pode moverse tam\u00e9n para atr\u00e1s se os cilios baten formando un \u00e1ngulo cara a adiante todos \u00e1 vez. Se choca contra un obxecto rec\u00faa, x\u00edrase lixeiramente e vai de novo para adiante, repetindo isto ata que salva o obst\u00e1culo. Pode moverse nun segundo unha distancia 12 veces maior que o seu tama\u00f1o.\nA membrana externa absorbe e expulsa regularmente auga do exterior coa fin de controlar a osmorregulaci\u00f3n, proceso dirixido por dous vac\u00faolos contr\u00e1ctiles. Est\u00e1 recuberto por unha pel\u00edcula, que \u00e9 unha membrana resistente pero el\u00e1stica.\nNalgunhas especies como \"P. trichium\" hai dous vac\u00faolos contr\u00e1ctiles simples, pero o m\u00e1is habitual \u00e9 que estes vac\u00faolos te\u00f1an unhas estriaci\u00f3ns radiais que lle dan un aspecto de estrela.\nPresentan un citostoma, unha especie de invaxinaci\u00f3n situada a todo o longo do paramecio coa que captura o alimento, que consiste en part\u00edculas org\u00e1nicas flotantes e microorganismos menores ca el. O citostoma conduce a unha citofarinxe antes de que o alimento pase ao interior deste protozoo. Son moi visibles os vac\u00faolos dixestivos, onde dixiren o alimento, e despois expulsan por exocitose os refugallos.\nPresentan polo menos dous n\u00facleos de distinto tama\u00f1o, chamados micron\u00facleo e macron\u00facleo. O macron\u00facleo est\u00e1 no centro e \u00e9 de gran tama\u00f1o e forma alongada, compacto, poliploide, con funci\u00f3ns vexetativas, e o \u00fanico que transcribe. O micron\u00facleo \u00e9 pequeno e m\u00e1is esf\u00e9rico (en \"P. aurelia\" hai dous micron\u00facleos), non transcribe ARN, pero \u00e9 o que realiza a meiose e a conxugaci\u00f3n.\nReproduci\u00f3n.\nPoden reproducirse por fisi\u00f3n binaria (mitose) ou por conxugaci\u00f3n entre dous individuos. En \"P. caudatum\" durante a conxugaci\u00f3n \u00fanense dous individuos, dexeneran os macron\u00facleos, os micron\u00facleos sofren meiose, formando 4 n\u00facleos cada un deles (hai 8 entre os dous conxugates) dos cales dexeneran 3, e os outros dous que quedan div\u00eddense unha vez (agora son catro) e fusi\u00f3nanse cos do outro individuo, formando dous n\u00facleos, un en cada individuo, momento no que os individuos se separan. Unha vez separados hai m\u00e1is divisi\u00f3ns nucleares nas que se rexenera o macron\u00facleo e o micron\u00facleo iniciais. Como resultado da meiose e da conxugaci\u00f3n houbo unha recombinaci\u00f3n e intercambio de xenes. Na conxugaci\u00f3n non se unen organismos completos (o que ser\u00eda singamia) sen\u00f3n s\u00f3 os seus n\u00facleos.\nAlimentaci\u00f3n.\nOs paramecios alim\u00e9ntanse de bacterias, algas e l\u00e9vedos, e ocasionalmente p\u00f3dese producir a inxesta de protozoos de pequeno tama\u00f1o. Pode detectar quimiotacticamente metabolitos bacterianos presentes no seu medio, e ten receptores superficiais para o folato, acetato e glutamato. Para capturalos incrementa o movemento dos cilios situados arredor e dentro do citostoma creando unha corrente de auga e part\u00edculas cara ao seu interior. As part\u00edculas de alimento vanse acumulando na citofarinxe e cando hai suficiente cantidade f\u00f3rmase un vac\u00faolo dixestivo. Os vac\u00faolos dixestivos formados percorren un circu\u00edto espec\u00edfico a trav\u00e9s do citoplasma (da parte posterior \u00e1 anterior da c\u00e9lula) durante o cal o seu contido se dixire encimaticamente, e o alimento dixerido abs\u00f3rbese cara ao citoplasma mentres o vac\u00faolo reduce o seu tama\u00f1o. Os restos sen dixerir, cando se chega ao final do circu\u00edto, son expulsados a trav\u00e9s dun poro anal.\nPara facilitar a captura das s\u00faas presas \"Paramecium\" pode disparar tricocistes, org\u00e1nulos de forma baciliforme que se sit\u00faan en ringleiras e que se disparan en forma de filamentos rematados en punta de frecha e segregan un produto ; este comportamento tam\u00e9n se utiliza como sistema de defensa.\nH\u00e1bitat.\n\u00c9 un protozoo moi com\u00fan que se encontra en pozas e estanques de auga doce, cales, regatos, r\u00edos, lagos e encoros. En xeral a s\u00faa presenza \u00e9 abundante en augas estancadas que conte\u00f1en materia org\u00e1nica en descomposici\u00f3n e que, por tanto, son ricas en substancias nutritivas e abundantes en microorganismos. Recentemente, informouse de novas especies de paramecios atopadas en augas salgadas.\nXenoma.\nO xenoma de \"Paramecium\" foi secuenciado (na especie \"Paramecium tetraurelia\"), e presenta evidencias de tres duplicaci\u00f3ns de todo o xenoma.\nTam\u00e9n presenta algunhas variaci\u00f3ns con respecto ao c\u00f3digo xen\u00e9tico est\u00e1ndar. En \"Paramecium\" (e noutros ciliados como \"Stylonychia\"), s\u00f3 hai un cod\u00f3n de parada da traduci\u00f3n de prote\u00ednas, que \u00e9 UGA (normalmente hai tres), entanto que os cod\u00f3ns UAG e UAA, que noutros seres son tam\u00e9n de parada, nos paramecios est\u00e1n reasignados como cod\u00f3ns con sentido que codifican amino\u00e1cidos.\nEndosimbiose.\nNo \"Paramecium bursaria\" prod\u00facese un caso de endosimbiose. Este protozoo vive en simbiose con algas verdes unicelulares do x\u00e9nero \"Chlorella\", que se encontran no seu citoplasma e lle dan cor verde ao protozoo . Ademais, \"P. aurelia\" ten endosimbiontes bacterianos.\nEspecies.\nNa actualidade reco\u00f1\u00e9cense 14 especies dentro do x\u00e9nero \"Paramecium\", a\u00ednda que foron nomeadas m\u00e1is, que se consideran dubidosas. Os estudos xen\u00e9ticos est\u00e1n restruturando a clasificaci\u00f3n deste x\u00e9nero. As principais especies son:"}
{"id": "217412", "revid": "27155", "url": "https://gl.wikipedia.org/wiki?curid=217412", "title": "Paramecium", "text": ""}
{"id": "217414", "revid": "98629", "url": "https://gl.wikipedia.org/wiki?curid=217414", "title": "The Dictator", "text": "The Dictator \u00e9 un filme estadounidense dirixido por Larry Charles que se estreou no 2012. Est\u00e1 producido, guionizado e protagonizado polo actor brit\u00e1nico Sacha Baron Cohen.\nSinopse.\nO Xeneral Almirante Haffaz Aladeen (Sacha Baron Cohen) \u00e9 un ditador capaz de arriscar a s\u00faa vida para impedir que a democracia se estableza no pa\u00eds \u00f3 que oprime. Rico en petr\u00f3leo e bastante illado, o estado norteafricano de Wadiya leva sendo gobernado polo anti-occidental Aladeen dende que este ti\u00f1a seis anos, cando foi nomeado L\u00edder Supremo trala desafortunada morte do seu pai. Dende que accedeu \u00f3 poder absoluto, o conselleiro de m\u00e1is confianza de Aladeen \u00e9 o seu t\u00edo Tamir (Ben Kingsley), quen exerce de Xefe da Polic\u00eda Segreda, Xefe de Seguridade e Provedor de Mulleres. Para desgraza para Aladeen e os seus conselleiros, Occidente comezou a meter os foci\u00f1os nos asuntos de Wadiya, e Tamir convence a Aladeen de que vaia a Nova York a solucionar a cuesti\u00f3n."}
{"id": "217415", "revid": "98629", "url": "https://gl.wikipedia.org/wiki?curid=217415", "title": "Gran Premio de Su\u00edza de 1952", "text": "O Gran Premio de Su\u00edza de 1952 foi unha carreira de F\u00f3rmula D\u00faas, celebrada o 18 de maio de 1952 en Su\u00edza. Esta carreira foi a primeira carreira do Campionato do Mundo de Pilotos de , que se disputou baixo as regras da F\u00f3rmula D\u00faas en e , en lugar da normativa da F\u00f3rmula Un usada normalmente. O piloto italiano Piero Taruffi ga\u00f1ou a s\u00faa \u00fanica carreira de campionato pilotando un Ferrari."}
{"id": "217426", "revid": "89787", "url": "https://gl.wikipedia.org/wiki?curid=217426", "title": "Gran Premio de B\u00e9lxica de 1952", "text": "O Gran Premio de B\u00e9lxica de 1952 foi unha carreira de F\u00f3rmula D\u00faas celebrada o 22 de xu\u00f1o de 1952 no Circu\u00edto de Spa-Francorchamps en Spa, B\u00e9lxica. Foi a terceira carreira do Campionato do Mundo de Pilotos 1952, disputouse baixo as regras da F\u00f3rmula D\u00faas en 1952 e 1953, en lugar da normativa da F\u00f3rmula Un usada normalmente."}
{"id": "217431", "revid": "22570", "url": "https://gl.wikipedia.org/wiki?curid=217431", "title": "Vorticela", "text": "As vorticelas son protozoos ciliados do x\u00e9nero Vorticella, do que se co\u00f1ecen unhas 16 especies. Son protozoos cun ped\u00fanculo ou talo contr\u00e1ctil, polo que son s\u00e9siles (fixados ao substrato) e con forma de camp\u00e1 invertida, a\u00ednda que tam\u00e9n te\u00f1en unha fase de vida libre. Clasif\u00edcanse como per\u00edtricos. O ped\u00fanculo cont\u00e9n unha fibrila contr\u00e1ctil chamada mionema. Cando son estimuladas, o mionema ac\u00f3rtase, causando que o ped\u00fanculo se enrosque como un resorte. As especies de \"Vorticella\" viven principalmente en augas doces encoradas e correntes onde hai moitos protistas e bacterias.\nEst\u00e1 rodeada por unha pel\u00edcula. Ten tres ringleiras de cilios arredor da beira da camp\u00e1, que se moven creando un v\u00f3rtice (de onde v\u00e9n o nome do x\u00e9nero), que arrastra a comida (bacterias e alg\u00fan pequeno flaxelado) cara ao funil oral superior. O alimento entra no funil e f\u00f3rmase un vac\u00faolo alimenticio, dix\u00edrese a comida e os refugallos son expulsados por un orificio da parte superior chamado citopixio. Presenta macron\u00facleo con forma de ferradura e micron\u00facleo, e vac\u00faolos contr\u00e1ctiles que expulsan o exceso de auga. Cando o ped\u00fanculo se contrae os cilios do peristoma d\u00f3branse cara ao interior da camp\u00e1.\nReprod\u00facense por xemaci\u00f3n, durante a cal a c\u00e9lula experimenta unha fisi\u00f3n lonxitudinal e s\u00f3 unha das c\u00e9lulas fillas queda co ped\u00fanculo. A c\u00e9lula filla que queda libre conv\u00e9rtese nun telotroco, que nada ata que encontra un substrato axeitado ao que fixarse e desenvolve o seu propio ped\u00fanculo. Poden tam\u00e9n reproducirse por conxugaci\u00f3n, unha forma de reproduci\u00f3n sexual na que dous individuos se unen pola fenda oral e intercambian ADN.\nOs telotrocos son as formas nadadoras m\u00f3biles. Cando se contraen e retorcen, a pel\u00edcula que os cobre enr\u00fagase como un acorde\u00f3n na parte posterior.\nHai especies parecidas \u00e1s vorticelas, que se clasifican noutro x\u00e9nero, como as do x\u00e9nero \"Carchesium\", pero que son ramificadas ou coloniais.\nAs especies de \"Vorticella\" \u00e1s veces permanecen en grupos considerados \"colonias\", pero non son verdadeiras colonias porque cada c\u00e9lula ten o seu propio ped\u00fanculo. Isto permite que se separen do grupo en calquera momento, xeralmente porque se transforman en telotrocos cando as condici\u00f3ns ambientais empeoran.\nAs vorticelas, igual ca outros ciliados, te\u00f1en un c\u00f3digo xen\u00e9tico que se aparta algo do est\u00e1ndar, xa que o cod\u00f3n de parada UAA codifica o amino\u00e1cido glutamato en vez de parar a traduci\u00f3n de prote\u00ednas. Para distinguir entre especies de vorticelas agora util\u00edzanse os estudos comparativos do xene do ARNr da subunidade menor do seu ribosoma.\nUnha das especies m\u00e1is com\u00fans \u00e9 \"V. campanula\", que parece ser que xa foi observada por Antoni van Leeuwenhoek."}
{"id": "217432", "revid": "27155", "url": "https://gl.wikipedia.org/wiki?curid=217432", "title": "Vorticella", "text": ""}
{"id": "217441", "revid": "56817", "url": "https://gl.wikipedia.org/wiki?curid=217441", "title": "Sernande, Bouzoa, Taboada", "text": "Sernande \u00e9 un lugar da parroquia de Bouzoa no concello lugu\u00e9s de Taboada, na comarca de Chantada. Ti\u00f1a 24 habitantes no ano 2011 segundo datos do Instituto Galego de Estat\u00edstica, dos cales 11 eran homes e 13 mulleres.\nDista 7\u00a0km da capital municipal. Ao redor dela sit\u00faanse os lugares de Sus\u00e1 e Bouzoa, Carboeiro (da parroquia de Cerdeda) e parte da parroquia de San Marti\u00f1o de Mato."}
{"id": "217443", "revid": "98629", "url": "https://gl.wikipedia.org/wiki?curid=217443", "title": "Gaara", "text": " tam\u00e9n co\u00f1ecido como , \u00e9 un personaxe ficticio do manga e anime \"Naruto\", creado por Masashi Kishimoto. Kishimoto creou a Gaara para que fose un personaxe que se polarizara co protagonista da serie, Naruto Uzumaki, xa que ambos personaxes naceron en circunstancias semellantes, pero desenvolveron personalidades bastante diferente debido a que medraron nun ambiente con m\u00faltiples problemas.\nTanto no manga como no anime, Gaara \u00e9 un ninja pertencente \u00e1 Aldea Oculta da Area, ademais de ser o fillo do antigo l\u00edder de dita aldea, o Cuarto Kazekage. Mentres se atopaba no ventre da s\u00faa nai, o seu pai intentou convertelo nunha arma humana mediante a introduci\u00f3n dunha besta con cola. Como consecuencia, foi rexeitado polos alde\u00e1ns da s\u00faa aldea, o que posteriormente o levou a converterse nun asasino desapiadado, matando a calquera sen ning\u00fan remorso, \u00f3 igual que trataba \u00f3s seus irm\u00e1ns, Kankur\u014d e Temari, con desprezo. Por\u00e9n, a s\u00faa batalla contra Naruto permitiu que cambiase o seu punto de vista, polo que comezou a axudar \u00f3s demais para emular a actitude de Naruto. Durante a segunda parte da serie, Gaara conv\u00e9rtese no Quinto Kazekage da s\u00faa aldea. Gaara tam\u00e9n apareceu en diversos medios relacionados con \"Naruto\", inclu\u00edndo a segunda pel\u00edcula baseada na serie, as\u00ed como a terceira animaci\u00f3n orixinal e m\u00faltiples videoxogos.\nNumerosas publicaci\u00f3ns adicadas \u00f3 anime e manga comentado respecto \u00f3 personaxe. IGN comentou que a disparidade entre Naruto e Gaara parec\u00eda \u00abemocionante\u00bb e \u00abun pouco arrepiante\u00bb. Anime News Network mencionou que a batalla entre Naruto e Gaara foi o punto m\u00e1is cr\u00edtico e importante de toda a serie. De acordo coa base de datos sobre os lectores de \"Naruto\", Gaara logrou ser popular, coloc\u00e1ndose en posici\u00f3ns altas en diversas enquisas, chegando a acadar posici\u00f3ns entre os dez primeiros postos. Asemade, variedades de pezas mercadot\u00e9cnicas baseadas na aparencia de Gaara foron lanzadas \u00e1 venda, dos que se incl\u00faen peluches e chaveiros.\nCreaci\u00f3n e concepci\u00f3n.\nMasashi Kishimoto, o autor da serie de \"Naruto\", creou a Gaara como un \"doppelg\u00e4nger\" do protagonista, Naruto Uzumaki, as\u00ed como para marcar un contraste entre ambos personaxes. El e Naruto posen certas similitudes en cuanto \u00f3 seu pasado, xa que foi rexeitado polos alde\u00e1ns debido a que \u00e9 o \"jinch\u016briki\" do \"bij\u016b\" Shukaku, unha cuesti\u00f3n que Kishimoto describe como \u00abmoi semellante \u00e1 de Naruto\u00bb. O desenvolvemento do estado emocional de Gaara, o cal consistiu en pasar de ser un neno cari\u00f1oso e t\u00edmido a ser un personaxe s\u00e1dico e retra\u00eddo, o autor realizouno coa intenci\u00f3n de crear unha simpat\u00eda polo personaxe con respecto \u00f3s seus lectores, pois \u00e9 contrastado coa actitude alegre e problem\u00e1tica que adquiriu Naruto. Ademais, o seu dese\u00f1o foi f\u00edxose pensando en asemellalo a un tanuki, pois Kishimoto pensou que iso o far\u00eda un bo rival para o \"Ky\u016bbi\" que cont\u00e9n Naruto, posto que varias caracter\u00edsticas do foron consideradas por Kishimoto como opostas \u00e1s do \"Ky\u016bbi\". A historia do pasado de Gaara volveuse unha das favoritas do mangaka na primeira parte, e mesmo revisou varias veces as ilustraci\u00f3ns en tales cap\u00edtulos, pois quer\u00eda que os lectores entenderan mellor o estado mental de Gaara.\nPersonalidade.\nCo paso do tempo, Gaara adquiriu un comportamento s\u00e1dico e unha extraordinaria sede de sangue. O seu impulso por matar \u00e9 unha das s\u00faas principais caracter\u00edsticas \u00f3 comezo da serie. Despois do seu ingreso nos \u00abExames \"Ch\u016bnin\"\u00bb, Gaara demostrou pouco interese en dita proba, pero a\u00ednda manti\u00f1a a necesidade de matar ou ferir gravemente a calquera que se cruzase no seu cami\u00f1o. Mentres combate a diversos opo\u00f1entes poderosos durante o proceso dos exames, Gaara comeza a crer que debe matar a calquera que perciba como m\u00e1is forte que el, xa que \u00abser\u00edan unha ameaza para a s\u00faa supervivencia\u00bb.\nA busca de Gaara por combater inimigos poderosos perm\u00edtelle cruzarse no cami\u00f1o de Naruto Uzumaki. Reco\u00f1ecendo que Naruto \u00e9 un opo\u00f1ente formidable, Gaara ameaza a vida dun dos seus compa\u00f1eiros para obrigalo a pelexar. As\u00ed, intenta facer da pelexa un concurso para ver que filosof\u00eda \u00e9 a correcta, posto que Gaara cre que se debe pelexar s\u00f3 por un mesmo, mentres que Naruto pensa todo o contrario. No proceso, Naruto derrota a Gaara e como resultado diso, este \u00faltimo adquire a perspectiva de Naruto, crendo que pelexar polos demais permite producir unha maior enerx\u00eda e forza, en vez de pelexar por un mesmo. Por tal raz\u00f3n, Gaara fai as paces cos seus compa\u00f1eiros e coas persoas que afastara da s\u00faa vida. \u00d3 mesmo tempo, a caracter\u00edstica principal de Gaara transf\u00f3rmase nun desexo por protexer a cantas persoas poida, facendo isto para lograr atopar a verdadeira forza. Esta transformaci\u00f3n culmina cando substit\u00fae o posto do seu pai, chegando a ser o Kazekage de Sunagakure durante a segunda parte da serie e sost\u00e9n que o seu maior anhelo \u00e9 dar a vida polos habitantes da s\u00faa aldea."}
{"id": "217449", "revid": "98629", "url": "https://gl.wikipedia.org/wiki?curid=217449", "title": "Prades, Pireneos Orientais", "text": "Prades (en catal\u00e1n Prada de Conflent ou simplemente \"Prada\") \n\u00e9 unha comuna francesa situada no departamento dos Pireneos Orientais, na rexi\u00f3n de Occitania. \u00c9 a capital do distrito de Prades e do cant\u00f3n de Prades.\nA vila \u00e9 capital da comarca norcatal\u00e1 de Conflent. Dende hai anos \u00e9 a sede da Universitat Catalana d'Estiu.\nXeograf\u00eda.\nO concello ocupa unha boa parte da depresi\u00f3n de Prades, no percorrido do r\u00edo Tet. O termo municipal chega ao sur ata o cerro de Creu (contrafortes septentrionais do Canig\u00f3), e ao norte ata o val da Castellana. A vila disp\u00f3n dunha estaci\u00f3n de autobuses e dunha estaci\u00f3n de tren, \u00e1mbalas d\u00faas situadas moi preto unha da outra.\nPatrimonio.\nA nivel monumental salienta a igrexa parroquial de San Pedro (s\u00e9culo XVII), constru\u00edda no mesmo luigar que a anterior igrexa adicada a San Salvador unha, a San Pedro e a San Xo\u00e1n, xa mencionada no s\u00e9culo IX; o campanario, rom\u00e1nico e cadrado, \u00e9 do s\u00e9culo XII; o altar maior ten un notable retablo de madeira policromada obra de Josep Sunyer (1699)."}
{"id": "217452", "revid": "89787", "url": "https://gl.wikipedia.org/wiki?curid=217452", "title": "Gran Premio de Francia de 1952", "text": "O Gran Premio de Francia de 1952 foi unha carreira de F\u00f3rmula D\u00faas, celebrada en Rouen-les-Essarts o 6 de xullo de 1952. Foi a cuarta carreira da tempada de F\u00f3rmula Un de , disputouse baixo as regras da F\u00f3rmula D\u00faas en e , en lugar da normativa da F\u00f3rmula Un usada normalmente."}
{"id": "217453", "revid": "27155", "url": "https://gl.wikipedia.org/wiki?curid=217453", "title": "L\u00e1mina basal", "text": ""}
{"id": "217454", "revid": "92340", "url": "https://gl.wikipedia.org/wiki?curid=217454", "title": "Horace Andy", "text": "Horace Andy, nado en Kingston o 19 de febreiro de 1951, \u00e9 un cantante xamaicano de reggae.\nTraxectoria.\nTivo destacado \u00e9xitos como \"Government Land\", \"You Are My Angel\" ou \"Skylarking\". Andy comezou a gravar discos a finais da d\u00e9cada de 1960. Rastafari devoto como moitos outros cantantes do reggae, en moitas das letras das s\u00faas canci\u00f3ns falan sobre a relixi\u00f3n e xustiza social. Desde mediados os anos 90 Andy atopou unha nova xeraci\u00f3n de fans grazas aos seus traballos con Massive Attack, un dos grupos pioneiros do trip-hop."}
{"id": "217456", "revid": "8354", "url": "https://gl.wikipedia.org/wiki?curid=217456", "title": "Giacomo Leopardi", "text": "Giacomo Leopardi, nado en Recanati o 29 de xu\u00f1o de 1798 e finado en N\u00e1poles o 14 de xu\u00f1o de 1837, foi un importante escritor, poeta e fil\u00f3sofo Italiano. \u00c9 considerado por gran parte dos italianos como o seu poeta maior do Romanticismo.\nTraxectoria.\nLeopardi viviu durante a s\u00faa infancia en Recanati, Provincia de Macerata. \u00c9 famoso, principalmente, polo seu pesimismo."}
{"id": "217457", "revid": "89787", "url": "https://gl.wikipedia.org/wiki?curid=217457", "title": "Gran Premio do Reino Unido de 1952", "text": "O Gran Premio do Reino Unido de 1952 foi unha carreira de automobilismo de F\u00f3rmula D\u00faas, celebrada o 19 de xullo de 1952 no circu\u00edto de Silverstone, Silverstone, Inglaterra. Foi a quinta carreira da tempada de F\u00f3rmula Un de , disputouse baixo as regras da F\u00f3rmula D\u00faas en e , en lugar da normativa da F\u00f3rmula Un usada normalmente."}
{"id": "217458", "revid": "72012", "url": "https://gl.wikipedia.org/wiki?curid=217458", "title": "Liam O'Flaherty", "text": "Liam O'Flaherty, tam\u00e9n co\u00f1ecido como Liam \u00d3 Flaithearta (en lingua irlandesa), nado o 28 de agosto de 1896 en Inishmore e finado o 7 de setembro de 1984 en Dubl\u00edn, foi un escritor de contos e novelista irland\u00e9s, e tam\u00e9n unha das m\u00e1is importantes figuras do Rexurdimento literario irland\u00e9s."}
{"id": "217462", "revid": "56817", "url": "https://gl.wikipedia.org/wiki?curid=217462", "title": "Trofeo Memorial Quinocho 2008", "text": "A XIII edici\u00f3n do Trofeo Memorial Quinocho celebrouse en Vigo o 15 de agosto de 2008 a partido \u00fanico. O campi\u00f3n foi o Celta de Vigo."}
{"id": "217464", "revid": "35303", "url": "https://gl.wikipedia.org/wiki?curid=217464", "title": "Memorial Quinocho 2008", "text": ""}
{"id": "217466", "revid": "56817", "url": "https://gl.wikipedia.org/wiki?curid=217466", "title": "Trofeo Cidade de Vigo 2009", "text": "A XXXIX edici\u00f3n do Trofeo Cidade de Vigo celebrouse en Vigo o 20 de agosto de 2009 a partido \u00fanico. O campi\u00f3n foi o Celta de Vigo."}
{"id": "217468", "revid": "56817", "url": "https://gl.wikipedia.org/wiki?curid=217468", "title": "Trofeo Cidade de Vigo 2008", "text": "A XXXVIII edici\u00f3n do Trofeo Cidade de Vigo celebrouse en Vigo o 23 de agosto de 2008 a partido \u00fanico. O campi\u00f3n foi o Celta de Vigo."}
{"id": "217472", "revid": "27155", "url": "https://gl.wikipedia.org/wiki?curid=217472", "title": "Modificaci\u00f3n postraducional", "text": "As modificaci\u00f3ns postraducionais (MPT) son as modificaci\u00f3ns qu\u00edmicas que sofren as prote\u00ednas despois da s\u00faa traduci\u00f3n nos ribosomas. \u00c9 un dos pasos finais na s\u00edntese de prote\u00ednas e, por tanto, da expresi\u00f3n x\u00e9nica, para moitas prote\u00ednas. Moitas prote\u00ednas non poder\u00edan exercer as s\u00faas funci\u00f3ns se non sofren estes cambios.\nUnha prote\u00edna ou cadea polipept\u00eddica \u00e9 unha cadea de amino\u00e1cidos. Durante a s\u00edntese de prote\u00ednas, poden incorporarse \u00e1 prote\u00edna en formaci\u00f3n 20 amino\u00e1cidos diferentes. Despois da traduci\u00f3n, a modificaci\u00f3n postraducional dun amino\u00e1cido ampl\u00eda as posibles funci\u00f3ns da prote\u00edna ao unirlle outro grupo qu\u00edmico funcional (como acetato, fosfato, varios l\u00edpidos e carbohidratos), ou cambiar a natureza qu\u00edmica do amino\u00e1cido (por exemplo, citrulinaci\u00f3n), ou provocando cambios estruturais (por exemplo, formaci\u00f3n de pontes disulfuro).\nAdemais, os encimas poden eliminar amino\u00e1cidos do extremo N-terminal da prote\u00edna, ou cortar a cadea pept\u00eddica polo medio. Por exemplo, a hormona pept\u00eddica insulina sofre dous cortes antes de que se formen as pontes disulfuro, e elim\u00ednase un prop\u00e9ptido da parte media da cadea; a prote\u00edna resultante consta de d\u00faas cadeas polipept\u00eddicas conectadas por pontes disulfuro. Tam\u00e9n, a maior\u00eda dos polip\u00e9ptidos nacentes empezan co amino\u00e1cido metionina porque o cod\u00f3n de inicio do ARNm codifica ese amino\u00e1cido, pero este amino\u00e1cido xeralmente \u00e9 separado da prote\u00edna durante as modificaci\u00f3ns postraducionais.\nOutras modificaci\u00f3ns, como a fosforilaci\u00f3n, son parte habitual dos mecanismos para controlar o estado de funcionamento da prote\u00edna, por exemplo activando ou inactivando un encima.\nA modificaci\u00f3n postraducional das prote\u00ednas \u00e9 detectada por espectrometr\u00eda de masas ou pola t\u00e9cnica do \"Eastern blotting\".\nEstat\u00edstica das modificaci\u00f3ns postraducionais.\nRecentemente, compil\u00e1ronse as estat\u00edsticas de cada modificaci\u00f3n postraducional detectada experimentalmente ou supostamente utilizando informaci\u00f3n de proteoma amplo da base de datos Swiss-Prot. Estas estat\u00edsticas poden atoparse en https://web.archive.org/web/20120830234041/http://selene.princeton.edu/PTMCuration/."}
{"id": "217473", "revid": "27155", "url": "https://gl.wikipedia.org/wiki?curid=217473", "title": "Base de Schiff", "text": ""}
{"id": "217474", "revid": "55340", "url": "https://gl.wikipedia.org/wiki?curid=217474", "title": "Shikamaru Nara", "text": " \u00e9 un personaxe do manga e anime \"Naruto\".\n\"Shika\" (\u9e7f) significa cervo e \"-maru\" (\u4e38) \u00e9 \"cami\u00f1o\", \"c\u00edrculo\" ou \"ben desenvolto\", pero \u00e9 comunmente usado como sufixo nos nomes de homes; \"Nara\" \u00e9 unha cidade do Xap\u00f3n, antiga capital do pa\u00eds, na que os cervos andan ao dout\u00e1n e que deu nome \u00e1 era na cal o Budismo se introduciu no Xap\u00f3n.\nPersonalidade e Habilidades.\n\u00f3 comezo, \u00e9 un Genin que se graduou xunto con Naruto Uzumaki e os outros. \u00c9 un xenio frouxo e despreocupado que foi promovido \u00f3 nivel Ch\u016bnin menos dun ano despois da graduaci\u00f3n. Pertence a un clan de manipuladores de sombras e de pastores de cervos, as\u00ed que a s\u00faa t\u00e9cnica especial \u00e9 o Kagemane no Jutsu (T\u00e9cnica de Imitaci\u00f3n de Sombra).\nShikamaru \u00e9 unha persoa pouco entusiasta que preferir\u00eda tomar unha soneca a emocionarse por algo e \u00f3 que lle gustan os xogos de estratexia que gustan \u00f3s vellos, como o Sh\u014dgi (xadrez xapon\u00e9s) e o Go. Cando se ve nunha situaci\u00f3n de acci\u00f3n, inc\u00f3moda ou que requira alg\u00fan esforzo da s\u00faa parte, acostuma a dicir o \"Mendokuse\" (problem\u00e1tico) que \u00e9 o asunto, a persoa ou o obxecto."}
{"id": "217475", "revid": "56817", "url": "https://gl.wikipedia.org/wiki?curid=217475", "title": "Trofeo Cidade de Vigo 2007", "text": "A XXXVII edici\u00f3n do Trofeo Cidade de Vigo celebrouse en Vigo o 8 de agosto de 2007 a partido \u00fanico. O campi\u00f3n foi o Atl\u00e9tico de Madrid."}
{"id": "217478", "revid": "89787", "url": "https://gl.wikipedia.org/wiki?curid=217478", "title": "Trofeo Cidade de Vigo 2006", "text": "A XXXVI edici\u00f3n do Trofeo Cidade de Vigo celebrouse en Vigo o 6 de outubro de 2006 a partido \u00fanico. O campi\u00f3n foi o Celta de Vigo."}
{"id": "217480", "revid": "35560", "url": "https://gl.wikipedia.org/wiki?curid=217480", "title": ".kz", "text": ".kz \u00e9 o Dominio de Nivel Superior xeogr\u00e1fico (ccTLD) para Casaquist\u00e1n."}
{"id": "217481", "revid": "89787", "url": "https://gl.wikipedia.org/wiki?curid=217481", "title": "Vampir\u00e9lidos", "text": "Os vampir\u00e9lidos (Vampyrellidae) son un grupo de protozoos que pos\u00faen pseud\u00f3podos filosos e carecen de cunchas. \"Vampyrella\" \u00e9 un x\u00e9nero t\u00edpico do grupo, que tam\u00e9n cont\u00e9n outros x\u00e9neros como \"Platyreta\" e \"Arachnula\".\n\u00c1s veces os vampir\u00e9lidos denom\u00ednanse Aconchulinida, que foi descrito como unha orde.. Noutras clasificaci\u00f3ns consid\u00e9rase o grupo Vampyrellida como orde.\nCaracter\u00edsticas.\nCando nadan libremente as c\u00e9lulas son esf\u00e9ricas dun di\u00e1metro duns 30 \u03bcm, con pseud\u00f3podos filosos dirixidos radialmente pero tam\u00e9n con outros distintivos curtos e con forma de maza, polo que son parecidos a heliozoos. Ao moverse a c\u00e9lula est\u00edrase e adopta unha forma ameboide, cunha distinci\u00f3n n\u00edtida entre a periferia clara e os pseud\u00f3podos e unha parte interior verdosa. Nesta forma entra no interior das c\u00e9lulas das algas e alim\u00e9ntase no seu interior. Os vampir\u00e9lidos caracter\u00edzanse por ter mitocondrias con cristas tubulares. Alg\u00fans outros vampir\u00e9lidos son parasitos de fungos. Como tales, estes vampir\u00e9lidos poden ser un importante control contra os fungos parasitos do trigo e outros cereais.\nA maior\u00eda das amebas filosas est\u00e1n inclu\u00eddas nos grupos dos vampir\u00e9lidos e nucle\u00e1riidos. A\u00ednda que se consideran posibles membros dos Cercozoa, as s\u00faas relaci\u00f3ns con outros protistas son discutidas e incertas."}
{"id": "217482", "revid": "27155", "url": "https://gl.wikipedia.org/wiki?curid=217482", "title": "Vampir\u00e9lido", "text": ""}
{"id": "217483", "revid": "27155", "url": "https://gl.wikipedia.org/wiki?curid=217483", "title": "Vampyrellidae", "text": ""}
{"id": "217484", "revid": "23204", "url": "https://gl.wikipedia.org/wiki?curid=217484", "title": "H\u00f3ckey a pat\u00edns nos Xogos Ol\u00edmpicos de 1992 (rolda preliminar)", "text": "A rolda preliminar da competici\u00f3n de h\u00f3ckey a pat\u00edns dos Xogos Ol\u00edmpicos de 1992 disputouse entre os d\u00edas 26 e o 30 de xullo.\nSistema de competici\u00f3n.\nNesta fase, os 12 equipos participantes agrup\u00e1ronse en dous grupos de seis equipos cada un repartidos segundo os seus resultados no Campionato do Mundo de 1991. Cada un dos dous grupos disputou os partidos nunha \u00fanica sede contra o resto dos equipos do seu grupo, xogando cada equipo un total de cinco partidos, o que sup\u00f3n un partido diario. Finalmente, os tres equipos mellor clasificados pasaron \u00e1s semifinais.\nGrupo A.\nEste grupo estivo integrado polas selecci\u00f3ns da Arxentina, os Estados Unidos, Italia, Portugal, Su\u00edza e o Xap\u00f3n. T\u00f3dolos partidos foron disputados no Pavell\u00f3 Ol\u00edmpic de Vic da localidade catal\u00e1 de Vic. Ao final desta fase clasific\u00e1ronse os combinados de Italia, Portugal e a Arxentina.\nGrupo B.\nEste grupo estivo integrado polas selecci\u00f3ns de Alema\u00f1a, Angola, Australia, o Brasil, Espa\u00f1a e os Pa\u00edses Baixos. T\u00f3dolos partidos foron disputados no Pavell\u00f3 Ol\u00edmpic de l'Ateneu Agr\u00edcola da localidade catal\u00e1 de Sant Sadurn\u00ed d'Anoia. Ao final desta fase clasific\u00e1ronse os combinados de Espa\u00f1a, o Brasil e os Pa\u00edses Baixos."}
{"id": "217485", "revid": "65337", "url": "https://gl.wikipedia.org/wiki?curid=217485", "title": "La Serena", "text": "La Serena \u00e9 unha cidade, un municipio, unha comuna chilena e a capital da IV rexi\u00f3n de Coquimbo. La Serena \u00e9 unha das cidades que ten vistas ao mar da costa co Oc\u00e9ano Pac\u00edfico. A s\u00faa fundaci\u00f3n foi o 26 de agosto de 1549, torn\u00e1ndose unha das cidades m\u00e1is antigas do pa\u00eds. No 2012, a comuna ti\u00f1a unha poboaci\u00f3n de aproximadamente 250.000 habitantes. A comuna, xunto con Coquimbo, forma a conurbaci\u00f3n do Gran La Serena."}
{"id": "217486", "revid": "23204", "url": "https://gl.wikipedia.org/wiki?curid=217486", "title": "Lebu", "text": "Lebu \u00e9 un municipio (\"comuna\") e cidade de Chile, que tam\u00e9n \u00e9 a capital da provincia de Arauco, na Rexi\u00f3n de Biob\u00edo, localizada a uns 145 quil\u00f3metros ao sur da cidade capital rexional de Concepci\u00f3n. Segundo os resultados preliminares do censo 2012, a comuna ten uns 23.787 habitantes coa maior\u00eda na urbe, e a s\u00faa \u00e1rea \u00e9 de 57\u00a0km\u00b2.\nO nome da cidade de Lebu d\u00e9bese ao seu r\u00edo, chamado polos mapuches \u00abLeufu\u00bb, que significa \u00abr\u00edo\u00bb. Pouco a pouco, o nome inicial foi entrando en progresiva castelanizaci\u00f3n como segue: \u00abLeuvu\u00bb, \u00abLebo\u00bb, \u00abLevo\u00bb, \u00abLeubu\u00bb o \u00abLeb\u00fa\u00bb, at\u00e9 quedar ao final como \u00abLebu\u00bb. Limita ao norte coa comuna de Arauco, Los \u00c1lamos e Curanilahue, ao oeste co Oc\u00e9ano Pac\u00edfico.\nOs xentilicios da comuna son lebuense e lebulense."}
{"id": "217488", "revid": "23204", "url": "https://gl.wikipedia.org/wiki?curid=217488", "title": "Rock Lee", "text": " \u00e9 un dos personaxes da serie de manga e anime \"Naruto\".\n\u00c9 un genin de Konoha que accede \u00f3 exame de Ch\u016bnin con Neji Hy\u016bga e Tenten, todos eles disc\u00edpulos de Maito Gai.\nRock Lee \u00e9 unha homenaxe a Bruce Lee; non ten Kekkei Genkai, nin pode loitar m\u00e1is que a base de Taijutsu. O seu so\u00f1o \u00e9 demostrar que pode ser un gran ninja dominando soamente o Taijutsu (t\u00e9cnicas de corpo a corpo). Superou a s\u00faa inicial inferioridade fronte \u00f3s outros ninjas a base da s\u00faa gran forza de vontade. \u00c9 tam\u00e9n moi formal, sensible, educado e respectuoso, pero cando toma sake (licor xapon\u00e9s) e se emborracha conv\u00e9rtese nun mestre do boxeo borracho (Suiken, en xapon\u00e9s), un estilo do Kung Fu."}
{"id": "217489", "revid": "23204", "url": "https://gl.wikipedia.org/wiki?curid=217489", "title": "L\u00f3\u00f0urr", "text": "L\u00f3\u00f0urr \u00e9 a deus da mitolox\u00eda n\u00f3rdica. No poema da \"Edda po\u00e9tica\" \"V\u00f6lusp\u00e1\", as\u00edgnaselle a misi\u00f3n de animar \u00f3s primeiros humanos, pero f\u00f3ra diso el case nunca \u00e9 mencionado, e permanece oculto. Os estudosos t\u00e9\u00f1eno identificado con Loki, V\u00e9, Vili e Freyr, pero non hai consenso para ningunha destas teor\u00edas."}
{"id": "217498", "revid": "27155", "url": "https://gl.wikipedia.org/wiki?curid=217498", "title": "Estrutura primaria das prote\u00ednas", "text": "A estrutura primaria das prote\u00ednas e dos p\u00e9ptidos \u00e9 a secuencia li\u00f1al de amino\u00e1cidos que compo\u00f1en a cadea proteica. O termo \"estrutura primaria\" foi acu\u00f1ado por Linderstr\u00f8m-Lang en 1951. Por convenci\u00f3n, a estrutura primaria da prote\u00edna ind\u00edcase empezando polo seu extremo amino terminal e acabando no carboxilo terminal. A diferenza das outras estruturas das prote\u00ednas (secundaria, terciaria, cuaternaria), a estrutura primaria non \u00e9 unha disposici\u00f3n no espazo da cadea, sen\u00f3n a s\u00faa secuencia de amino\u00e1cidos.\nEstrutura primaria dos polip\u00e9ptidos.\nOs amino\u00e1cidos que forman as prote\u00ednas te\u00f1en cadeas laterais con diferentes propiedades qu\u00edmicas. Poden ser hidr\u00f3fobas, polares sen carga, con carga negativa (cadeas laterais \u00e1cidas), ou con carga positiva (cadeas laterais b\u00e1sicas). Ademais as cadeas laterais poden ser m\u00e1is ou menos voluminosas, o que pode crear impedimentos est\u00e9ricos \u00e1 hora de formar as estruturas superiores \u00e1 primaria. Por tanto, o tipo, cantidade e posici\u00f3n dos amino\u00e1cidos, \u00e9 dicir, a s\u00faa estrutura primaria, determina en grande medida as estruturas secundaria e terciaria que poder\u00e1 adoptar ese p\u00e9ptido. Por\u00e9n, o pregamento das prote\u00ednas \u00e9 tan complexo, que infl\u00faen tam\u00e9n outros factores, e co\u00f1ecer a s\u00faa secuencia de amino\u00e1cidos non abonda para predicir a s\u00faa forma ou a estrutura precisa dun tramo da prote\u00edna.\nCertas estruturas secundarias e terciarias son incompatibles coa abundancia de certos amino\u00e1cidos na estrutura primaria dunha cadea polipept\u00eddica. Por exemplo, a h\u00e9lice alfa non se pode formar se unha cadea pos\u00fae moitos residuos de \u00e1cido glut\u00e1mico xuntos porque a pH celular se repeler\u00edan as s\u00faas cargas negativas, e pola mesma raz\u00f3n se ten moitos residuos de arxinina ou lisina (repeler\u00edanse as cargas positivas). Tampouco se pode formar se est\u00e1n moi xuntos os amino\u00e1cidos asparaxina, serina, treonina e leucina debido ao gran volume e \u00e1 forma das s\u00faas cadeas laterias, que supo\u00f1en impedimentos est\u00e9ricos ao pregamento. Tampouco se pode formar se a estrutura primaria ten moitas prolinas, porque a cadea lateral deste amino\u00e1cido non est\u00e1 libre e non pode facer as rotaci\u00f3ns e as pontes de hidr\u00f3xeno necesarias para que se forme a h\u00e9lice alfa.\nO mesmo ocorre coa conformaci\u00f3n en folla beta, que s\u00f3 \u00e9 posible se os amino\u00e1cidos te\u00f1en cadeas laterais pouco voluminosas. Por exemplo, a fibro\u00edna da seda ten unha grande abundancia na s\u00faa estrutura primaria dos amino\u00e1cidos glicina e alanina, que son os menos voluminosos, e non empecen a formaci\u00f3n da folla beta.\nEn xeral, os polip\u00e9ptidos son pol\u00edmeros non ramificados, polo que a s\u00faa estrutura primaria pode normalmente especificarse pola s\u00faa secuencia de amino\u00e1cidos.\nPor\u00e9n, as prote\u00ednas poden ter enlaces cruzados, xeralmente por pontes disulfuro entre amino\u00e1cidos ciste\u00edna, polo que \u00e9 moi importante ver cantas e en que posici\u00f3n est\u00e1n as ciste\u00ednas na estrutura primaria, xa que isto determinar\u00e1 a posibilidade de formar pontes disulfuro nas estruturas superiores. Por exemplo, as alfa-queratinas te\u00f1en unha estrutura primaria con moitas ciste\u00ednas, o que lles permite establecer pontes disulfuro entre cadeas adxacentes, que quedan fortemente unidas.\nNos encimas a composici\u00f3n de amino\u00e1cidos \u00e9 tam\u00e9n moi importante, xa que no seu centro activo debe haber amino\u00e1cidos con cadeas laterais cos grupos qu\u00edmicos axeitados para colocar en posici\u00f3n o substrato e intervir na cat\u00e1lise.\nNas prote\u00ednas os amino\u00e1cidos son L-amino\u00e1cidos, pero en caso de que os amino\u00e1cidos estean na forma D, a prote\u00edna non pode ser cortada pola maior\u00eda das proteases. Estes amino\u00e1cidos D son introducidos por modificaci\u00f3ns postraducionais e aparecen en bacterias e alg\u00fans gaster\u00f3podos mari\u00f1os (\"Conus\").\nModificaci\u00f3ns postraducionais.\nA secuencia de amino\u00e1cidos dunha prote\u00edna corresp\u00f3ndese coa secuencia de cod\u00f3ns do ARNm que leva aos ribosomas a informaci\u00f3n xen\u00e9tica para traducir a prote\u00edna, segundo as correspondencias do c\u00f3digo xen\u00e9tico. Por\u00e9n, unha cadea polipept\u00eddica pode sufrir modificaci\u00f3ns posteriores \u00e1 s\u00faa traduci\u00f3n, que cambian as propiedades da prote\u00edna, e que se chaman modificaci\u00f3ns postraducionais, e que son necesarias para o funcionamento da prote\u00edna final. Moitas destas modificaci\u00f3ns postraducionais te\u00f1en lugar no ret\u00edculo endoplasm\u00e1tico ou no aparato de Golgi. Moitas outras reacci\u00f3ns (por exemplo, cianilaci\u00f3n) non se dan nos sistemas biol\u00f3xicos, e s\u00f3 son aplicadas polos qu\u00edmicos nos laboratorios.\nAs modificaci\u00f3ns postraducionais poden consistir en:\nModificaci\u00f3ns proteol\u00edticas da estrutura primaria.\nAdemais das modificaci\u00f3ns postraducionais que xa se mencionaron, a modificaci\u00f3n m\u00e1is importante da estrutura primaria \u00e9 o corte ou \"clivaxe\" da cadea pept\u00eddica, realizado por proteases. As prote\u00ednas son a mi\u00fado sintetizadas en forma dun precursor inactivo; normalmente, te\u00f1en un segmento N-terminal ou C-terminal que bloquea o sitio activo da prote\u00edna, inhibindo a s\u00faa funci\u00f3n. A prote\u00edna act\u00edvase cando \u00e9 cortada e se lle elimina ese segmento.\nAlgunhas prote\u00ednas mesmo te\u00f1en a capacidade de clivarse a si mesmas. Xeralmente, o grupo hidroxilo dunha serina (raramente dunha treonina) ou o grupo tiol dun residuo de ciste\u00edna ataca o carbono carbon\u00edlico do enlace pept\u00eddico precedente, formando un intermediato enlazado tetraedricamente (intermediato hidroxioxazolidina (Ser/Thr) ou hidroxitiazolidina (Cys)). Este intermediato tende a reverter \u00e1 forma amida, expo\u00f1endo o grupo atacante, xa que a forma amida \u00e9 xeralmente favorecida por raz\u00f3ns de enerx\u00eda libre, (presumiblemente debido \u00e1 forte estabilizaci\u00f3n de resonancia do grupo pept\u00eddico). Por\u00e9n, outras interacci\u00f3ns moleculares adicionais poden facer que a forma amida sexa menos estable; orixin\u00e1ndose un enlace \u00e9ster (Ser/Thr) ou tio\u00e9ster (Cys) en lugar do enlace pept\u00eddico. Esta reacci\u00f3n qu\u00edmica denom\u00ednase cambio N-O acil.\nO enlace \u00e9ster/tio\u00e9ster pode cortarse de varias maneiras:\nHistoria da estrutura primaria das prote\u00ednas.\nA proposta de que as prote\u00ednas eran cadeas li\u00f1ais de \u03b1-amino\u00e1cidos fix\u00e9rona case simultaneament dous cient\u00edficos en 1902, na 74\u00aa reuni\u00f3n da Sociedade de Cient\u00edficos e M\u00e9dicos Alem\u00e1ns, en Karlsbad. Franz Hofmeister fixo a proposta pola ma\u00f1\u00e1, base\u00e1ndose nas s\u00faas observaci\u00f3ns da reacci\u00f3n de biuret nas prote\u00ednas. Poucas horas despois f\u00edxoa Emil Fischer, que acumulara gran cantidade de datos que apoiaban o modelo de p\u00e9ptidos enlazados. Completou o modelo en 1882 o qu\u00edmico franc\u00e9s E. Grimaux, que estableceu que as prote\u00ednas conti\u00f1an enlaces amida (enlaces pept\u00eddicos).\nA pesar destes datos e de evidencias posteriores de que as prote\u00ednas dixeridas proteoliticamente rend\u00edan s\u00f3 oligop\u00e9ptidos, a idea de que as prote\u00ednas eran cadeas li\u00f1ais non ramificadas, pol\u00edmeros de amino\u00e1cidos non foi aceptada inmediatamente. Alg\u00fans reputados cient\u00edficos como William Astbury dubidaban de que os enlaces covalentes fosen fortes dabondo como para manter unidas mol\u00e9culas tan longas; consider\u00e1base que a axitaci\u00f3n t\u00e9rmica romper\u00eda en cachos mol\u00e9culas tan longas. Hermann Staudinger tivo que facer fronte a reticencias similares na d\u00e9cada de 1920 cando afirmou que o caucho estaba composto de macromol\u00e9culas.\nEstando as\u00ed as cousas, xurdiron varias hip\u00f3teses alternativas. A hip\u00f3tese da prote\u00edna coloidal afirmaba que as prote\u00ednas eran ensamblaxes coloidais de pequenas mol\u00e9culas. Esta hip\u00f3tese foi desbotada na d\u00e9cada de 1920 polas medidas de ultracentrifugaci\u00f3n feitas por Theodor Svedberg, que mostraban que as prote\u00ednas ti\u00f1an un peso molecular ben definido e reproducible, e polas medici\u00f3ns electrofor\u00e9ticas de Arne Tiselius, que indicaban que as prote\u00ednas eran unha soa mol\u00e9cula. Unha segunda hip\u00f3tese, a hip\u00f3tese ciclol formulada por Dorothy Wrinch, propo\u00f1\u00eda que o polip\u00e9ptido li\u00f1al sufr\u00eda un rearranxo qu\u00edmico ciclol C=O + HN formula_1 C(OH)-N que formaba enlaces cruzados entre os grupos amida do seu esqueleto, formando un \"tecido\" bidimensional. Varios investigadores propuxeron outros modelos de estruturas primarias das prote\u00ednas, como o modelo dicetopiperacina de Emil Abderhalden e o modelo pirrol/piperidina de Troensegaard en 1942. A\u00ednda que nunca atinguiron moito creto, estes modelos alternativos non foron finalmente desbotados ata que Frederick Sanger conseguiu secuenciar a insulina e Max Perutz e John Kendrew determinaron cristalograficamente a hemoglobina."}
{"id": "217501", "revid": "89787", "url": "https://gl.wikipedia.org/wiki?curid=217501", "title": "Kosmos 106", "text": "Kosmos 106 (\u041a\u043e\u0441\u043c\u043e\u0441 106 en ruso), tam\u00e9n denominado DS-P1-I N\u00ba 1, foi un sat\u00e9lite artificial sovi\u00e9tico lanzado o 25 de xaneiro de 1966 mediante un foguete Kosmos 2I desde Kapustin Yar.\nCaracter\u00edsticas.\nKosmos 106 foi o primeiro membro da serie de sat\u00e9lites DS-P1-I, adicados a servir como obxectivos dos radares militares terrestres para a s\u00faa calibraci\u00f3n. Foi o \u00fanico sat\u00e9lite DS-P1-I lanzado por un foguete Kosmos 2M e foi inxectado nunha \u00f3rbita inicial de 564\u00a0km de apoxeo e 290\u00a0km de perixeo, cunha inclinaci\u00f3n orbital de 48,4 graos e un per\u00edodo de 92,8 minutos.\nKosmos 106 reentrou na atmosfera o 14 de novembro de 1966."}
{"id": "217502", "revid": "4817", "url": "https://gl.wikipedia.org/wiki?curid=217502", "title": "Cosmos 106", "text": ""}
{"id": "217503", "revid": "5863", "url": "https://gl.wikipedia.org/wiki?curid=217503", "title": "CRZA", "text": ""}
{"id": "217504", "revid": "89787", "url": "https://gl.wikipedia.org/wiki?curid=217504", "title": "Kosmos 148", "text": "Kosmos 148 (\u041a\u043e\u0441\u043c\u043e\u0441 148 en ruso), tam\u00e9n denominado DS-P1-I N\u00ba 2, foi un sat\u00e9lite artificial sovi\u00e9tico lanzado o 16 de marzo de 1967 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 148 foi o segundo membro da serie de sat\u00e9lites DS-P1-I, adicados a servir como obxectivos dos radares militares terrestres para a s\u00faa calibraci\u00f3n. Foi lanzado por un foguete Kosmos 2I e inxectado nunha \u00f3rbita inicial de 436\u00a0km de apoxeo e 275\u00a0km de perixeo, cunha inclinaci\u00f3n orbital de 71,0 graos e un per\u00edodo de 91,3 minutos.\nKosmos 148 reentrou na atmosfera o 7 de maio de 1967."}
{"id": "217505", "revid": "4817", "url": "https://gl.wikipedia.org/wiki?curid=217505", "title": "Cosmos 148", "text": ""}
{"id": "217506", "revid": "89787", "url": "https://gl.wikipedia.org/wiki?curid=217506", "title": "Kosmos 204", "text": "Kosmos 204 (\u041a\u043e\u0441\u043c\u043e\u0441 204 en ruso), tam\u00e9n denominado DS-P1-I N\u00ba 3, foi un sat\u00e9lite artificial sovi\u00e9tico lanzado o 5 de marzo de 1968 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 204 foi o terceiro membro da serie de sat\u00e9lites DS-P1-I, adicados a servir como obxectivos dos radares militares terrestres para a s\u00faa calibraci\u00f3n. Foi lanzado por un foguete Kosmos 2I e inxectado nunha \u00f3rbita inicial de 436\u00a0km de apoxeo e 275\u00a0km de perixeo, cunha inclinaci\u00f3n orbital de 71,0 graos e un per\u00edodo de 91,3 minutos.\nKosmos 204 reentrou na atmosfera o 2 de marzo de 1969."}
{"id": "217507", "revid": "32797", "url": "https://gl.wikipedia.org/wiki?curid=217507", "title": "Kosmos 242", "text": "Kosmos 242 (\u041a\u043e\u0441\u043c\u043e\u0441 242 en ruso), tam\u00e9n denominado DS-P1-I N\u00ba 4, foi un sat\u00e9lite artificial sovi\u00e9tico lanzado o 20 de setembro de 1968 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 242 foi o cuarto membro da serie de sat\u00e9lites DS-P1-I, adicados a servir como obxectivos dos radares militares terrestres para a s\u00faa calibraci\u00f3n. Foi lanzado por un foguete Kosmos 2I e inxectado nunha \u00f3rbita inicial de 440\u00a0km de apoxeo e 280\u00a0km de perixeo, cunha inclinaci\u00f3n orbital de 71,0 graos e un per\u00edodo de 91,3 minutos.\nKosmos 242 reentrou na atmosfera o 13 de novembro de 1968."}
{"id": "217508", "revid": "4817", "url": "https://gl.wikipedia.org/wiki?curid=217508", "title": "Cosmos 242", "text": ""}
{"id": "217509", "revid": "32797", "url": "https://gl.wikipedia.org/wiki?curid=217509", "title": "Kosmos 275", "text": "Kosmos 275 (\u041a\u043e\u0441\u043c\u043e\u0441 275 en ruso), tam\u00e9n denominado DS-P1-I N\u00ba 5, foi un sat\u00e9lite artificial sovi\u00e9tico lanzado o 28 de marzo de 1969 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 275 foi o quinto membro da serie de sat\u00e9lites DS-P1-I, adicados a servir como obxectivos dos radares militares terrestres para a s\u00faa calibraci\u00f3n. Foi lanzado por un foguete Kosmos 2I e inxectado nunha \u00f3rbita inicial de 805\u00a0km de apoxeo e 284\u00a0km de perixeo, cunha inclinaci\u00f3n orbital de 71,0 graos e un per\u00edodo de 95,2 minutos.\nKosmos 275 reentrou na atmosfera o 7 de febreiro de 1970."}
{"id": "217510", "revid": "4817", "url": "https://gl.wikipedia.org/wiki?curid=217510", "title": "Cosmos 275", "text": ""}
{"id": "217511", "revid": "89787", "url": "https://gl.wikipedia.org/wiki?curid=217511", "title": "Muiris \u00d3 S\u00failleabh\u00e1in", "text": "Muiris \u00d3 S\u00failleabh\u00e1in, nado o 19 de febreiro de 1904 na Illa de Gran Blasket e finado o 25 de xu\u00f1o de 1950 en Connemara, foi un escritor e Garda S\u00edoch\u00e1na irland\u00e9s, famoso polas memorias da s\u00faa infancia na Illa de Gran Blasket e en An Daingean no Condado de Kerry."}
{"id": "217512", "revid": "32797", "url": "https://gl.wikipedia.org/wiki?curid=217512", "title": "Kosmos 308", "text": "Kosmos 308 (\u041a\u043e\u0441\u043c\u043e\u0441 308 en ruso), tam\u00e9n denominado DS-P1-I N\u00ba 6, foi un sat\u00e9lite artificial sovi\u00e9tico lanzado o 4 de novembro de 1969 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 308 foi o sexto membro da serie de sat\u00e9lites DS-P1-I, adicados a servir como obxectivos dos radares militares terrestres para a s\u00faa calibraci\u00f3n. Foi lanzado por un foguete Kosmos 2I e inxectado nunha \u00f3rbita inicial de 422\u00a0km de apoxeo e 281\u00a0km de perixeo, cunha inclinaci\u00f3n orbital de 71,0 graos e un per\u00edodo de 91,3 minutos.\nKosmos 308 reentrou na atmosfera o 4 de xaneiro de 1970."}
{"id": "217513", "revid": "4817", "url": "https://gl.wikipedia.org/wiki?curid=217513", "title": "Cosmos 308", "text": ""}
{"id": "217514", "revid": "35560", "url": "https://gl.wikipedia.org/wiki?curid=217514", "title": ".la", "text": ".la \u00e9 o Dominio de Nivel Superior xeogr\u00e1fico (ccTLD) para Laos."}
{"id": "217516", "revid": "22570", "url": "https://gl.wikipedia.org/wiki?curid=217516", "title": "Gran Premio de B\u00e9lxica de 2012", "text": "O Gran Premio de B\u00e9lxica de 2012, formalmente 2012 Formula 1 Shell Belgian Grand Prix, \u00e9 unha carreira de F\u00f3rmula Un que est\u00e1 previsto que se celebre o 2 de setembro de 2012, no Circu\u00edto de Spa-Francorchamps de Spa, B\u00e9lxica. \u00c9 a duod\u00e9cima rolda do Campionato Mundial de F\u00f3rmula 1 de 2012.\nInforme.\nNico Rosberg e Mark Webber perderon cinco lugares na grella, como sanci\u00f3n por cambiar a s\u00faa caixa de cambios antes da carreira."}
{"id": "217517", "revid": "32797", "url": "https://gl.wikipedia.org/wiki?curid=217517", "title": "Kosmos 327", "text": "Kosmos 327 (\u041a\u043e\u0441\u043c\u043e\u0441 327 en ruso), tam\u00e9n denominado DS-P1-I N\u00ba 8, foi un sat\u00e9lite artificial sovi\u00e9tico lanzado o 18 de marzo de 1970 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 327 foi o oitavo membro da serie de sat\u00e9lites DS-P1-I, adicados a servir como obxectivos dos radares militares terrestres para a s\u00faa calibraci\u00f3n. Foi lanzado por un foguete Kosmos 2I e inxectado nunha \u00f3rbita inicial de 855\u00a0km de apoxeo e 279\u00a0km de perixeo, cunha inclinaci\u00f3n orbital de 71,0 graos e un per\u00edodo de 95,7 minutos.\nKosmos 327 reentrou na atmosfera o 19 de xaneiro de 1971."}
{"id": "217518", "revid": "4817", "url": "https://gl.wikipedia.org/wiki?curid=217518", "title": "Cosmos 327", "text": ""}
{"id": "217519", "revid": "32797", "url": "https://gl.wikipedia.org/wiki?curid=217519", "title": "Kosmos 362", "text": "Kosmos 362 (\u041a\u043e\u0441\u043c\u043e\u0441 362 en ruso), tam\u00e9n denominado DS-P1-I N\u00ba 9, foi un sat\u00e9lite artificial sovi\u00e9tico lanzado o 16 de setembro de 1970 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 362 foi o noveno membro da serie de sat\u00e9lites DS-P1-I, adicados a servir como obxectivos dos radares militares terrestres para a s\u00faa calibraci\u00f3n. Foi lanzado por un foguete Kosmos 2I e inxectado nunha \u00f3rbita inicial de 854\u00a0km de apoxeo e 281\u00a0km de perixeo, cunha inclinaci\u00f3n orbital de 71,0 graos e un per\u00edodo de 95,6 minutos.\nKosmos 362 reentrou na atmosfera o 13 de outubro de 1971."}
{"id": "217520", "revid": "4817", "url": "https://gl.wikipedia.org/wiki?curid=217520", "title": "Cosmos 362", "text": ""}
{"id": "217523", "revid": "23562", "url": "https://gl.wikipedia.org/wiki?curid=217523", "title": "Vuelta Ciclista a Espa\u00f1a", "text": ""}
{"id": "217538", "revid": "5312", "url": "https://gl.wikipedia.org/wiki?curid=217538", "title": "Alberto Garz\u00f3n", "text": "Alberto Carlos Garz\u00f3n Espinosa, nado en Logro\u00f1o o 9 de outubro de 1985, \u00e9 un economista e pol\u00edtico espa\u00f1ol ligado \u00e1 Izquierda Unida. Dende xaneiro de 2020 \u00e9 o ministro de Consumo do goberno de Espa\u00f1a, presidido por Pedro S\u00e1nchez.\nTraxectoria.\nFoi investigador na Universidade Pablo de Olavide de Sevilla, as\u00ed como membro do colectivo \"Econom\u00eda cr\u00edtica y cr\u00edtica de la econom\u00eda\". Militante de Izquierda Unida, dende as elecci\u00f3ns xerais de 2011 en Espa\u00f1a \u00e9 deputado no Congreso dos Deputados pola dita formaci\u00f3n.\nMembro da Uni\u00f3n de Juventudes Comunistas de Espa\u00f1a e militante de Izquierda Unida dende 2003, Garz\u00f3n \u00e9 licenciado en Econom\u00eda pola Universidade de M\u00e1laga, cun mestrado en Econom\u00eda Internacional e Desenvolvemento pola Universidade Complutense de Madrid Tam\u00e9n \u00e9 membro de ATTAC (organizaci\u00f3n que promove o control democr\u00e1tico dos mercados financeiros).\nO 2 de outubro de 2011 foi elixido para encabezar a lista de Izquierda Unida Los Verdes-Convocatoria por Andaluc\u00eda por M\u00e1laga para as Elecci\u00f3ns xerais de Espa\u00f1a, resultando elixido deputado, sendo o deputado m\u00e1is novo do congreso nesa lexislatura.\nO 29 de novembro de 2011, Garz\u00f3n e mais o seu compa\u00f1eiro de filas Cayo Lara convert\u00e9ronse nos primeiros deputados espa\u00f1ois en renunciar ao sistema de pensi\u00f3ns privado que se lles concede aos membros do Congreso.\nEn 2019, tanto nas elecci\u00f3ns xerais de abril coma nas de novembro, Garz\u00f3n foi cabeza de lista de Unidas Podemos pola circunscrici\u00f3n de M\u00e1laga, sendo elixido en ambas ocasi\u00f3ns deputado.\nAp\u00f3s as elecci\u00f3ns xerais de novembro, formouse en Espa\u00f1a un goberno de coalici\u00f3n (o primeiro da historia) entre o PSOE e Unidas Podemos, presidido por Pedro S\u00e1nchez. Garz\u00f3n pasou a ocupar o cargo de ministro de Consumo o 13 de xaneiro de 2020, d\u00eda en que prometeu o cargo."}
{"id": "217567", "revid": "1131", "url": "https://gl.wikipedia.org/wiki?curid=217567", "title": "Serra da Capelada", "text": "A serra da Capelada \u00e9 unha serra galega localizada na provincia da Coru\u00f1a, concretamente nos concellos de Cedeira e Ortigueira e sobre todo na parte occidental do concello de Cari\u00f1o, a rentes do oc\u00e9ano Atl\u00e1ntico con elevados cant\u00eds, un dos cales \u00e9 considerado o acantilado m\u00e1is alto da Europa continental, con m\u00e1is de 600 metros de ca\u00edda. A serra remata no cabo Ortegal. Tres son os montes principais desta serra: o monte Herbeira (613 m), o monte Limo (558 m) e mais o monte Miranda.\nEst\u00e1 considerada unha serra de enorme importancia para o estudo xeol\u00f3xico."}
{"id": "217571", "revid": "23562", "url": "https://gl.wikipedia.org/wiki?curid=217571", "title": "Vuelta ciclista a Espa\u00f1a 2007", "text": ""}
{"id": "217572", "revid": "56817", "url": "https://gl.wikipedia.org/wiki?curid=217572", "title": "Trofeo Cidade de Vigo 1971", "text": "A I edici\u00f3n do Trofeo Cidade de Vigo celebrouse en Vigo entre o 27 e o 29 de agosto de 1971 en forma de torneo triangular. O campi\u00f3n foi o Panathinaikos."}
{"id": "217573", "revid": "89787", "url": "https://gl.wikipedia.org/wiki?curid=217573", "title": "Stentor", "text": "Stentor \u00e9 un x\u00e9nero de protozoos ciliados heter\u00f3trofos, representativo do grupo dos heterotricos. Te\u00f1en xeralmente forma de corno ou trompeta, e unha lonxitude duns 2 mil\u00edmetros, polo que est\u00e1n entre os organismos unicelulares m\u00e1is grandes. Poden vivir fixados ou nadar libremente.\nO nome procede do heraldo grego da guerra de Troia Est\u00e9ntor (\u03a3\u03c4\u03ad\u03bd\u03c4\u03c9\u03c1, Stentor), que ti\u00f1a sona de ter unha voz moi alta (estent\u00f3rea) que se sobrepo\u00f1\u00eda \u00e1s demais, de xeito an\u00e1logo \u00e1s trompetas (forma deste protozoo), que se sobrepo\u00f1en a outros instrumentos.\nCaracter\u00edsticas.\nO corpo celular ten forma de corno cun anel de cilios prominentes arredor da beira da \"camp\u00e1\" anterior (peristoma), que varren a comida (bacterias, algas, outros protozoos e mesmo rot\u00edferos) e axudan a nadar, e que ten no centro o citostoma por onde entra a comida. Ademais, ten cilios pequenos por todo o corpo dispostos en ringleiras (cinetias). O corpo ten unha aparencia estriada debido a que presenta bandas alternantes de ectoplasma pigmentado e non pigmentado. O pigmento denom\u00ednase estentorina e perm\u00edtelle ao protozoo ser sensible \u00e1 luz.\nAlg\u00fans destes organismos poden atinguir varios mm e ser visibles a simple vista. \"Stentor\" pode ter diversas cores; por exemplo, \"S. coeruleus\" \u00e9 azul. Como moitos protozos de auga doce presenta vac\u00faolos contr\u00e1ctiles osmorregulatorios, que almacenan e expulsan o exceso de auga que entra no seu corpo.\nTe\u00f1en capacidade de rexeneraci\u00f3n, xa que pequenos fragmentos da c\u00e9lula poden crecer orixinando a c\u00e9lula completa . Div\u00eddense por fisi\u00f3n binaria; o primeiro que se forma \u00e9 a zona oral da c\u00e9lula filla (a outra conserva a s\u00faa zona oral), o macron\u00facleo faise ovoide e div\u00eddese en dous. Tam\u00e9n poden realizar a conxugaci\u00f3n, na cal se xuntan pola zona oral e intercambian micron\u00facleos.\nCada c\u00e9lula ten un macron\u00facleo xeralmente alongado en forma de varios n\u00f3dulos unidos por filamentos e varios micronucleos (ata 40).\nEcolox\u00eda.\nSon com\u00fans en todo o mundo en ambientes de augas doces como lagos e r\u00edos, e s\u00f3 \"S. multiformis\" foi atopado en augas mari\u00f1as, doces e ambientes terrestres. Viven normalmente sobre algas e detritos, xa que o extremo oposto \u00e1 camp\u00e1 segrega unha substancia pega\u00f1enta para adherirse. Algunhas especies de \"Stentor\" poden vivir simbioticamente con certas especies de algas verdes (\"Chlorella\"). \"Stentor\" reacciona \u00e1s perturbacions externas contra\u00e9ndose formando unha b\u00f3la. A contracci\u00f3n prod\u00facena unhas fibras contr\u00e1ctiles chamadas mionemas, que percorren todo o corpo desde o peristoma ao extremo oposto. Unhas poucas especies poden formar quistes de repouso..\nSistem\u00e1tica.\nO x\u00e9nero cont\u00e9n 20 especies descritas.\nA especie tipo do x\u00e9nero \u00e9 \"Stentor muelleri\" Ehrenberg, 1831. De acordo coas recentes an\u00e1lises de filoxenia molecular, o x\u00e9nero parece ser monofil\u00e9tico, e relacionado co x\u00e9nero \"Blepharisma\" ."}
{"id": "217574", "revid": "89787", "url": "https://gl.wikipedia.org/wiki?curid=217574", "title": "Jaime Rey de Roa", "text": "Jaime Rey de Roa, nado en Arz\u00faa o 29 de xullo de 1942 e finado en Santiago de Compostela o 25 de xu\u00f1o de 2016, foi un naturalista e pol\u00edtico galego.\nTraxectoria.\nFillo de Emilio Rey S\u00e1nchez. Licenciado en Dereito na Universidade de Santiago de Compostela e na do Escorial. Foi conselleiro de Agricultura, Gander\u00eda e Montes (1982-1983) e de Agricultura, Pesca e Alimentaci\u00f3n (1983-1984). Foi presidente da Xunta Reitora do Parque Natural do Complexo Dunar de Corrubedo e Lagoas de Carregal e Vix\u00e1n, secretario de Adena / WWF en Galicia e presidente da Asociaci\u00f3n Nacional Frisona. Coordinou o suplemento medio ambiental Ozono publicado por \"El Correo Gallego\". Recibiu o Premio Xunta de Galicia de Medio Ambiente e Conservaci\u00f3n da Natureza e o Premio Bandeira Europea do Medio Ambiente."}
{"id": "217575", "revid": "23204", "url": "https://gl.wikipedia.org/wiki?curid=217575", "title": "Humberto I", "text": "Humberto I de Savoia, co\u00f1ecido en italiano \"Umberto I di Savoia\", nado en Tur\u00edn o 14 de marzo de 1844 e finado en Monza o 29 de xullo de 1900, foi Rei de Italia entre 1878 e 1900.\nUmberto Rainerio Carlo Emanuele Giovanni Maria Ferdinando Eugenio, Pr\u00edncipe do Piemonte, naceu en Tur\u00edn, a capital do Reino de Piemonte-Sarde\u00f1a. Foi fillo do Pr\u00edncipe V\u00edtor Manuel de Savoia, futuro monarca de Piemonte e que anos atr\u00e1s lograr\u00eda converterse no primeiro Rei de Italia, e da s\u00faa curm\u00e1 Mar\u00eda Adelaida de Habsburgo-Lorena, Arquiduquesa de Austria.\nA s\u00faa educaci\u00f3n estivo nas mans de Massimo Taparelli, Marqu\u00e9s de Azeglio e de Pasquale Stanislao Mancini. En abril de 1868, o pr\u00edncipe Humberto casou coa s\u00faa curm\u00e1 a Princesa Margarida Tareixa de Savoia. O matrimonio tivo un fillo, V\u00edctor Manuel (1869-1947).\nDesde marzo de 1858, Humberto de Savoia seguiu a carreira militar no ex\u00e9rcito sardo, comenzando co rango de capit\u00e1n. Estivo presente na batalla de Solferino en 1859, e en 1866 estivo ao mando dunha divisi\u00f3n na batalla de Custoza, a\u00ednda que sen intervir directamente nesta.\nO 9 de xaneiro de 1878, tras a morte do seu pai V\u00edtor Manuel II, Humberto de Savoia converteuse en Rei de Italia co nome de Humberto I.\nReinado.\nHumberto I adoptou o t\u00edtulo Humberto I de Italia e non seguiu a tradici\u00f3n que lle ter\u00eda correspondido, de ser Humberto IV (de Savoia), co fin de reforzar a s\u00faa imaxe como soberano efectivo dos seus s\u00fabditos en todo o Reino de Italia e non s\u00f3 dos nativos de Piemonte-Sarde\u00f1a. Con ese mesmo obxectivo, Humberto consentiu que os restos do seu padre foran soterrados en Roma, no Pante\u00f3n de Roma, e non no mausoleo real da bas\u00edlica de Superga, situado sobre un dos outeiros que arrodean Tur\u00edn, onde desde mediados do s\u00e9culo XVIII eran sepultados todos os membros da dinast\u00eda Savoia.\nEn novembro dese mesmo ano sa\u00edu ileso dun atentado que sufriu en N\u00e1poles por parte do anarquista Giovanni Passannante, pero que deixou gravemente ferido o Primeiro Ministro, Benedetto Cairoli. O atacante foi detido e condenado a morte, pena que foi conmutada por Humberto I a cadea perpetua.\nO 24 de outubro de 1896, o Pr\u00edncipe V\u00edctor Manuel, herdeiro do trono italiano, contraeu matrimonio coa Princesa montenegrina Jelena Petrovi\u0107-Njego\u0161 en Roma.\nPol\u00edtica exterior.\nDurante o seu reinado, Italia uniuse \u00e1 Alema\u00f1a e Austria-Hungr\u00eda formando parte da Tripla Alianza, decisi\u00f3n que non foi apoiada pola opini\u00f3n p\u00fablica, a causa do dominio que exerceu o Imperio austroh\u00fangaro no norte de Italia e que restou popularidade ao monarca italiano. De feito, esta clase de alianza era considerada at\u00e9 certo punto \"contranatural\" polos pol\u00edticos e intelectuais italianos, que se ben admiraban a potencia do Imperio Alem\u00e1n, non olvidaban que o irredentismo italiano a\u00ednda estaba vixente e reclamaba a anexi\u00f3n do Trentino e do V\u00e9neto, rexi\u00f3ns poboadas por italianos pero baixo soberan\u00eda de Austria. Sumado isto \u00e1s vellas tensi\u00f3ns hist\u00f3ricas que sent\u00edan os intelectuais que apoiaron a unificaci\u00f3n de Italia e que relacionaban esta co antigo Imperio Romano, destru\u00eddo por diversas tribos xermanas.\nA pol\u00edtica exterior italiana baixo o reinado de Humberto I caracterizouse tam\u00e9n por unha insistencia en participar do imperialismo mostrado por outras potencias europeas na Repartici\u00f3n de \u00c1frica. Non obstante, Italia iniciou o seu colonialismo cando outros pa\u00edses xa ti\u00f1an imperios ultramarinos consolidados (como resultado da tard\u00eda unificaci\u00f3n italiana), mentres que a econom\u00eda italiana era a\u00ednda d\u00e9bil para afrontar os gastos de aventuras coloniais en comparaci\u00f3n a outros pa\u00edses europeos m\u00e1is pr\u00f3speros. Isto non impediu que baixo o reinado de Humberto I se formase o imperio colonial italiano, baseado nos territorios de Eritrea e Somalia, obtidos baixo inspiraci\u00f3n do primeiro ministro Francesco Crispi, un imperialista convencido.\nPol\u00edtica interna.\nO reinado de Humberto I caracterizouse tam\u00e9n pola orientaci\u00f3n pol\u00edtica fortemente conservadora do monarca, moi hostil aos sindicatos obreiros que xurd\u00edan nas cidades industriais do norte de Italia. O movemento socialista causaba que o rei, desde inicios da d\u00e9cada de 1890, se apoiase nos sectores m\u00e1is conservadores dos pol\u00edticos e do ex\u00e9rcito, desconfiando do liberalismo e do parlamentarismo herdado de seu pai, a\u00ednda que a industrializaci\u00f3n italiana progresara daquela con gran rapidez e era xa unha realidade nas rexi\u00f3ns setentrionais do pa\u00eds.\nUnha grave crise naceu cando en maio de 1898 se deron masivas protestas populares en Mil\u00e1n relacionadas cunha subida de prezos do trigo e certos impostos novos que gravaron o proletariado urbano. As protestas foron reprimidas de xeito violento nas r\u00faas milanesas polo ex\u00e9rcito, empregando incluso artiller\u00eda contra manifestantes desarmados, baixo as ordes do xeneral Fiorenzo Bava Beccaris.\nA represi\u00f3n deixou un saldo dun centenar de mortos e pasou \u00e1 historia italiana como o Masacre de Bava-Beccaris, pero a reacci\u00f3n do rei Humberto en Roma foi convocar o xeneral represor e felicitalo publicamente pola s\u00faa \"\"valent\u00eda en defender a Casa Real\", acusando os obreiros de \"inimigos da Coroa\"\". Estes acontecementos deterioraron o apoio popular cara a Humberto I en particular e o prestixio da Casa de Savoia en xeral, de feito a ali\u00f1aci\u00f3n do rei en favor da represi\u00f3n violenta contra os obreiros convert\u00e9rono nun branco da propaganda socialista e anarquista.\nAsasinato.\nHumberto I acudiu \u00e1 cidade de Monza, na Lombard\u00eda, a un evento deportivo en xullo de 1900. O d\u00eda 29 de xullo de 1900, tras cear na Vila Real situada en Monza, Humberto I foi asasinado polo anarquista Gaetano Bresci, quen irrompeu na Vila Real e matou o monarca con cinco disparos de rev\u00f3lver.\nTras esta inesperada morte, seu fillo V\u00edtor Manuel sucedeuno no trono de Italia. O rei Humberto I foi enterrado no Pante\u00f3n de Roma ao igual que o seu antecesor."}
{"id": "217578", "revid": "32797", "url": "https://gl.wikipedia.org/wiki?curid=217578", "title": "Kosmos 391", "text": "Kosmos 391 (\u041a\u043e\u0441\u043c\u043e\u0441 391 en ruso), tam\u00e9n denominado DS-P1-I N\u00ba 10, foi un sat\u00e9lite artificial sovi\u00e9tico lanzado o 14 de xaneiro de 1971 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 391 foi o d\u00e9cimo membro da serie de sat\u00e9lites DS-P1-I, adicados a servir como obxectivos dos radares militares terrestres para a s\u00faa calibraci\u00f3n. Foi lanzado por un foguete Kosmos 2I e inxectado nunha \u00f3rbita inicial de 828\u00a0km de apoxeo e 277\u00a0km de perixeo, cunha inclinaci\u00f3n orbital de 71,0 graos e un per\u00edodo de 95,3 minutos.\nKosmos 391 reentrou na atmosfera o 21 de febreiro de 1972."}
{"id": "217579", "revid": "4817", "url": "https://gl.wikipedia.org/wiki?curid=217579", "title": "Cosmos 391", "text": ""}
{"id": "217580", "revid": "32797", "url": "https://gl.wikipedia.org/wiki?curid=217580", "title": "Kosmos 440", "text": "Kosmos 440 (\u041a\u043e\u0441\u043c\u043e\u0441 440 en ruso), tam\u00e9n denominado DS-P1-I N\u00ba 11, foi un sat\u00e9lite artificial sovi\u00e9tico lanzado o 24 de setembro de 1971 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 440 foi o und\u00e9cimo membro da serie de sat\u00e9lites DS-P1-I, adicados a servir como obxectivos dos radares militares terrestres para a s\u00faa calibraci\u00f3n. Foi lanzado por un foguete Kosmos 2I e inxectado nunha \u00f3rbita inicial de 814\u00a0km de apoxeo e 282\u00a0km de perixeo, cunha inclinaci\u00f3n orbital de 71,0 graos e un per\u00edodo de 95,2 minutos.\nKosmos 440 reentrou na atmosfera o 29 de outubro de 1972."}
{"id": "217581", "revid": "4817", "url": "https://gl.wikipedia.org/wiki?curid=217581", "title": "Cosmos 440", "text": ""}
{"id": "217583", "revid": "865", "url": "https://gl.wikipedia.org/wiki?curid=217583", "title": "Mitsubishi A6M Zero", "text": ""}
{"id": "217585", "revid": "22570", "url": "https://gl.wikipedia.org/wiki?curid=217585", "title": "H\u00f3ckey a pat\u00edns nos Xogos Ol\u00edmpicos de 1992 (fase final)", "text": "A fase final da competici\u00f3n de h\u00f3ckey a pat\u00edns dos Xogos Ol\u00edmpicos de 1992 tivo lugar entre os d\u00edas 1 e 7 de agosto, d\u00eda no que se disputaron os partidos que definiron o podio.\nSistema de competici\u00f3n.\nNesta fase da competici\u00f3n tomaron parte os seis mellores equipos da rolda preliminar (os tres primeiros clasificados de cada grupo), que xogaron unha ligui\u00f1a de todos contra todos entre os d\u00edas 1 e 5 de agosto, polo que cada equipo participante xogou un total de 5 encontros nas semifinais. Ao final das semifinais os dous primeiros clasificados da ligui\u00f1a pasaron a disputar o partido pola medalla de ouro, mentres que o 3\u00ba e o 4\u00ba clasificados pasaron a disputar o partido polo bronce, \u00e1mbolos dous partidos xog\u00e1ronse o 7 de agosto.\nT\u00f3dolos partidos das semifinais xog\u00e1ronse no Palau d'Esports Reus Deportiu da cidade catal\u00e1 de Reus, mentres que os partidos polas medallas disput\u00e1ronse no Palau Blaugrana da capital catal\u00e1."}
{"id": "217586", "revid": "85894", "url": "https://gl.wikipedia.org/wiki?curid=217586", "title": "Angol", "text": "Angol (do mapudungun: \"Subir a gatas\") \u00e9 unha cidade e comuna de Chile, capital da Provincia de Malleco na Rexi\u00f3n de Araucan\u00eda. O seu principal acceso esta en Huequ\u00e9n (localidade de entrada). Est\u00e1 situada ao p\u00e9 da cordilleira de Nahuelbuta e \u00e9 atravesada polo r\u00edo Vergara. Sit\u00faase a 569 quil\u00f3metros ao sur de Santiago.\nHistoria.\nOs Conf\u00edns.\nEn 1553 Don Jaime Antonio Morales Bustos fundou a cidade de Os Conf\u00edns de Angol, sendo abandonada polo Tello, tres meses m\u00e1is tarde o 26 de decembro de 1553, logo da Batalla de Tucapel, na cal o conquistador espa\u00f1ol Pedro de Valdivia perdeu a vida fronte ao ex\u00e9rcito mapuche. No ano 1560, a cidade foi refundada e trasladada ao norte polo Gobernador Garc\u00eda Furtado de Mendoza co nome de \"San Andr\u00e9s dos Infantes\", pero foi atacada e destru\u00edda no ano 1600 polos mapuche. No ano 1611 foi trasladada un pouco m\u00e1is ao sur co nome de San Lu\u00eds de Angol, pero non prosperou. No ano 1637 o Gobernador Francisco Laso de la Vega, a refundouna co nome de \"San Francisco de la Vega de Angol\", pero no ano 1641, foi abandonada definitivamente como parte dos acordos logrados no Parlamento de Quil\u00edn.\nFundaci\u00f3n.\nA actual cidade de Angol, foi fundada definitivamente por Cornelio Saavedra Rodriguez, o 7 de decembro de 1862, sendo a sede da Subdelegaci\u00f3n 7\u00aa, Angol do Departamento de nacemento, pertencente \u00e1 antiga Provincia de Arauco.\nEn 1869, cr\u00e9ase o Departamento de Angol, a partir da 7\u00aa subdelegaci\u00f3n do Departamento de nacemento. En 1875, a antiga Provincia de Arauco, div\u00eddese en tres: a nova Provincia de Arauco, a Provincia de Biob\u00edo e o Territorio de Colonizaci\u00f3n de Angol.\nEn 1887, f\u00f3rmanse a provincia de Malleco e a provincia de Caut\u00edn, a partir do Departamento de Imperial da nova Provincia de Arauco e o Territorio de Angol. Angol pasa a ser capital da provincia de Malleco.\u00b4\nEn 1891, coa lei de Comuna Auton\u00f3ma e o Decreto de Creaci\u00f3n de Municipalidades, no Departamento de Angol, cr\u00e9ase a Municipalidade dos Salgueiros, que administra as subdeelgaciones 7\u00aa, 8\u00aa e 9\u00aa do Departamento de Angol. A Municipalidade de Angol, administra as subdelegaci\u00f3ns 1\u00aa, 2\u00aa, 3\u00aa, 4\u00aa, 5\u00aa e 6\u00aa do departamento.\nEn 1928, debido aos DFL 8582 e 8583 do 30 de decembro de 1927, a provincia de Malleco div\u00eddese entre as provincias de Biob\u00edo e Caut\u00edn. As\u00ed, o novo Departamento de Angol pasa a integrar a nova provincia de Biob\u00edo, con capital en Los \u00c1ngeles. Posteriormente, cr\u00e9ase a provincia de Malleco, con capital Angol.\nNo ano 1949 un sismo denominado Terremoto de Angol foi rexistrado o 19 de abril dese ano \u00e1s 00:48 horas (hora local). Tivo unha magnitude de 7,3 graos na escala de Richter e X graos na escala de Mercalli.\nFoi apreciado entre Talca e Osorno, as maiores cidades afectadas foron Angol, Temuco e Los \u00c1ngeles. Morreron 35 persoas, houbo 155 feridos e 2.065 damnificados.\nNa d\u00e9cada de 1970, se regionaliza o pa\u00eds, supr\u00edmense os departamentos, e as provincias de Malleco e Caut\u00edn, conforman a Rexi\u00f3n de Araucan\u00eda, con capital rexional e da provincia de Caut\u00edn Temuco e como capital da provincia de Malleco Angol.\nTerremoto de 2010.\nO 27 de febreiro de 2010 un forte sismo ocorrido \u00e1s 03:34:17 hora local (UTC-3) , que alcanzou unha magnitude de 8,3 M de acordo ao Servizo Sismol\u00f3gico de Chile e de 8,8 M segundo o Servizo Xeol\u00f3xico dos Estados Unidos cun posterior Tsunami que afectou a gran parte do pa\u00eds. Angol foi a comuna m\u00e1is afectada da Rexi\u00f3n de Araucan\u00eda, o sismo tivo unha intensidade 8.5 M en Angol, xa que a maior\u00eda dos seus locais comerciais, como tam\u00e9n o hospital da cidade, foron totalmente esnaquizados do mesmo xeito que a ponte principal de Angol, que se levantou uns cent\u00edmetros produto do terremoto e m\u00e1is de 600 vivendas resultaron danadas, 400 das cales recibiron orde de demolici\u00f3n. A Igrexa Inmaculada Concepci\u00f3n, situada fronte \u00e1 Praza de Armas, sufriu danos estruturais do mesmo xeito que outros edificios patrimoniais da comuna, con todo realiz\u00e1ronse esforzos para a s\u00faa restauraci\u00f3n.\nA poboaci\u00f3n mant\u00edvose sen auga e luz por dous d\u00edas, abastec\u00e9ndose s\u00f3 con auga de r\u00edos e pozos para a comida e outras necesidades, os pacientes do hospital foron trasladados ao recentemente inaugurado Cesfam Pedra da Aguia, hospital de campa\u00f1a entregado polo ex\u00e9rcito de E.E.Ou.Ou e a outras cidades. Actualmente os mozos de Angol at\u00f3panse no Voluntariado organizado pola OMJ (Oficina Municipal da Mocidade) para entregar comida, roupa etc. \u00e1s persoas m\u00e1is afectadas de Angol.\nAt\u00e9 o d\u00eda de hoxe a\u00ednda hai danos producidos polo terremoto do 27 de febreiro do 2010.\nEntre os cales est\u00e1n r\u00faas partidas, edificios locais, vivendas derrubadas que non tiveron ningunha soluci\u00f3n por parte das autoridades de Angol.\nAdministraci\u00f3n.\nAngol pertence ao Distrito Electoral n\u00ba 48 e \u00e1 14\u00aa Circunscrici\u00f3n Senatorial (\"Araucan\u00eda Norte\").\n\u00c9 representada na C\u00e1mara de Deputados do Congreso Nacional polos deputados Mario Venegas C\u00e1rdenas, do PDC e Gonzalo Areas H\u00f6dar UDI. \u00c1 s\u00faa vez, \u00e9 representada no Senado polos senadores Jaime Quintana do PPD e Alberto Espi\u00f1a de RN.\nA Ilustre Municipalidade de Angol \u00e9 dirixida polo Obdulio Valdebenito (DC), o cal \u00e9 asesorado polos concelleiros:\nDemograf\u00eda.\nSegundo os datos colleitados no Censo do Instituto Nacional de Estat\u00edsticas, a comuna pos\u00fae unha superficie de 1.194\u00a0km2 e unha poboaci\u00f3n de 48.996 habitantes, dos cales son 25.226 mulleres e 23.770 homes.\nAngol acolle ao 5,63% da poboaci\u00f3n total da rexi\u00f3n. Un 10,60% (5.195 habitantes) corresponde a poboaci\u00f3n rural e un 89,40% (43.801 habitantes) a poboaci\u00f3n urbana, cabe destacar a presenza \u00e1rabe e italiana na cidade.\nDeportes.\nA cidade de Angol conta co Club de Deportes Malleco Unido co\u00f1ecidos popularmente como \"Los Rojos Leones de Nahuelbuta\".\nFoi fundado o 25 de marzo de 1974 e xoga na Segunda Divisi\u00f3n Profesional de Chile.\nEn 1985 consegue a s\u00faa \u00fanica estrela ao obter o t\u00edtulo de Campi\u00f3n do Campionato de Apertura da Segunda Divisi\u00f3n do F\u00fatbol Chileno. En 2009, tras non clasificar para a Terceira Divisi\u00f3n, volve \u00e1 s\u00faa asociaci\u00f3n de orixe tras 35 anos, pero o Club decide entrar en receso.\nMalleco Unido xoga no Estadio Municipal Alberto Larraguibel Morais de Angol os encontros de local.\nCidade Conurbana.\nO Angol actual \u00e9 produto da conurbaci\u00f3n do Angol fundacional e o poboado de Huequ\u00e9n.\nMedios de comunicaci\u00f3n.\n\"Diario Renacer de Malleco\": Creado na d\u00e9cada de 1970, comezou sendo de moi baixa calidade de impresi\u00f3n, ata que foi adquirido no 2003 por El Mercurio. O 20 de xaneiro de 2009, despediuse -sen previo aviso - a todos os empregados que traballaban no diario, anunciando que o diario cesar\u00eda as s\u00faas funci\u00f3ns o d\u00eda seguinte. O m\u00e9rcores 21 de xaneiro do 2009, publicouse o \u00faltimo exemplar do diario."}
{"id": "217588", "revid": "1131", "url": "https://gl.wikipedia.org/wiki?curid=217588", "title": "Re\u00f1aca", "text": "Re\u00f1aca \u00e9 unha praia e un barrio tur\u00edstico-residencial chileno situado ao norte da comuna de Vi\u00f1a del Mar e ao sur da comuna de Conc\u00f3n, \u00e9 un dos resorts m\u00e1is exclusivos da Rexi\u00f3n de Valpara\u00edso. A s\u00faa praia cada ano pasa a ser o epicentro da diversi\u00f3n de ver\u00e1n."}
{"id": "217589", "revid": "89787", "url": "https://gl.wikipedia.org/wiki?curid=217589", "title": "Manuel Pav\u00f3n", "text": "Manuel Pav\u00f3n Castro, co\u00f1ecido como Lolo Pav\u00f3n, nado en Santa Fe (Granada) o 27 de febreiro de 1984, \u00e9 un futbolista profesional espa\u00f1ol que actualmente xoga no Fuenlabrada.\nTraxectoria.\nIniciouse futbolisticamente no equipo da s\u00faa localidade natal, Santa Fe, para pasar posteriormente \u00e1s categor\u00edas inferiores do Granada CF, Abandonou o club en idade xuvenil para xogar na Divisi\u00f3n de Honra da categor\u00eda co CD Logro\u00f1\u00e9s, logo co Real Madrid e, finalmente, no Club Deportivo Numancia. A tempada 2005-06 xogou na Terceira Divisi\u00f3n co filial soriano.\nDurante o mercado de inverno da tempada 2006-07 o club soriano cedeuno ao Granada CF, en Segunda B, at\u00e9 final de tempada. Pav\u00f3n, con todo, non tivo sorte no seu regreso ao club granadino e dispuxo de poucos minutos de xogo.\nNa tempada 2007-08 regresou ao CD Numancia para formar parte do primeiro equipo. Esa campa\u00f1a foi un dos habituais nas ali\u00f1aci\u00f3ns do club que logrou o campionato de Segunda Divisi\u00f3n e o consecuente ascenso a Primeira. O 26 de outubro de 2008 debutou na m\u00e1xima categor\u00eda, ante o Racing de Santander, en Los Pajaritos.\nTralo descenso dos numantinos ao ano seguinte \u00e1 divisi\u00f3n de Prata, Pav\u00f3n continuar\u00eda xogando no equipo soriano at\u00e9 a tempada 2011-12. Tras finalizar o seu contrato co equipo castel\u00e1n, viaxa a Lugo para adestrar co equipo de Quique Seti\u00e9n a proba, anunciando que finalmente asinar\u00e1 co equipo albivermello para continuar a xogar na Segunda Divisi\u00f3n."}
{"id": "217590", "revid": "5132", "url": "https://gl.wikipedia.org/wiki?curid=217590", "title": "Manuel Pav\u00f3n Castro", "text": ""}
{"id": "217591", "revid": "23204", "url": "https://gl.wikipedia.org/wiki?curid=217591", "title": "Pl\u00e1sticos Ferro", "text": "Pl\u00e1sticos Ferro, co\u00f1ecido pola s\u00faa marca comercial Ferroplast, \u00e9 unha empresa de fabricaci\u00f3n e tratamento de pl\u00e1stico con sede na Coru\u00f1a. Grupo Pl\u00e1sticos Ferro (GPF) \u00e9 a primeira empresa do sector en Espa\u00f1a e a terceira en Europa, con oito f\u00e1bricas e catorce centros lox\u00edsticos.\nHistoria.\nFerroplast foi creada en Muras (Lugo) na d\u00e9cada de 1960 por Jos\u00e9 Ferro Rodeiro. O seu fundador era propietario da marca Flan Chino Mandar\u00edn. Jos\u00e9 Ferro mercou unha pequena central hidroel\u00e9ctrica na que se comezou a utilizar pl\u00e1stico para fabricar culleres e bonecos deste produto de sobremesa. Co tempo o negocio foi medrando facendo tubos e accesorios de PVC para a construci\u00f3n. En 1980, morreu o fundador da empresa e os herdeiros pasaron a chamala Pl\u00e1sticos Ferro SL.\nEn 2003 mercou Tuyper por 64 mill\u00f3ns de euros, pasando a ser a primeira empresa do sector en Espa\u00f1a.\nFerroplast xurdiu nun concello pequeno, afastado dos centros econ\u00f3micos e industriais. A empresa soubo combinar a fabricaci\u00f3n de produtos de alto valor engadido que fac\u00eda menos importante os custos de transporte no prezo do produto cunha enerx\u00eda barata. Ademais, conta coa s\u00faa propia planta hidroel\u00e9ctrica, o que lle permite ser competitiva no mercado."}
{"id": "217595", "revid": "98629", "url": "https://gl.wikipedia.org/wiki?curid=217595", "title": "Metatarso", "text": "O metatarso \u00e9 o conxunto de \u00f3sos situados na parte central do p\u00e9 entre as dedas e o tarso, que se comp\u00f3n de cinco \u00f3sos metatarsianos (\"ossa metatarsalia\"), que se numeran desde a cara medial (interna) do p\u00e9, de modo que o primeiro \u00e9 o que se contin\u00faa coas falanxes da deda gorda.\nOs metatarsianos son uns \u00f3sos longos formados por un corpo prism\u00e1tico triangular con tres caras, a superior e d\u00faas laterais, e dous extremos, anterior e posterior, este \u00faltimo con cinco caras, das cales tres son articulares (excepto o 1\u00ba e o 5\u00ba, que s\u00f3 te\u00f1en d\u00faas). Entre eles est\u00e1n situados os m\u00fasculos inter\u00f3seos. Nos metatarsianos ins\u00edrense diversos ligamentos e tend\u00f3ns musculares.\nO primeiro metatarsiano \u00e9 m\u00e1is curto e robusto ca os demais. O segundo \u00e9 o m\u00e1is longo. Cada metatarsiano pos\u00fae unha base proximal, un corpo e unha cabeza distal. A base de cada metatarsiano \u00e9 o extremo proximal de maior tama\u00f1o, que, segundo os casos, se articulan coas cu\u00f1as e o cuboide. As cabezas artic\u00falanse coas falanxes do p\u00e9 proximais. Os metatarsianos mostran unha lixeira torsi\u00f3n do seu eixe.\nArtic\u00falanse polo extremo posterior uns con outros e con \u00f3sos do tarso: o 1\u00ba coa 1\u00aa cu\u00f1a; o 2\u00ba coa 2\u00aa cu\u00f1a; o 3\u00ba coa 3\u00aa cu\u00f1a, e o 4\u00ba e 5\u00ba co cuboide. Polo extremo anterior artic\u00falanse coas falanxes das dedas.\nMetatarsianos, \u00f3sos do metatarso.\nPrimeiro metatarsiano.\n\u00c9 voluminoso e m\u00e1is curto ca os demais. A s\u00faa base presenta unha superficie articular semilunar, c\u00f3ncava e de eixe maior vertical, e d\u00faas eminencias, unha medial e outra lateral. A eminencia medial ch\u00e1mase tub\u00e9rculo medial, sit\u00faase na beira posterior medial deste \u00f3so. A eminencia lateral denom\u00ednase tuberosidade do primeiro metatarsiano (con inserci\u00f3ns tendinosas para o m\u00fasculo tibial anterior e parte do peroneo longo), \u00e9 m\u00e1is sa\u00ednte ca a anterior. O primeiro metatarsiano ten \u00f3sos sesamoides. Nel ins\u00edrense os ligamentos que o unen \u00e1 cu\u00f1a e ao segundo metatarsiano.\nSegundo metatarsiano.\nPresenta unha cara articular pegada \u00e1 superficie articular. Prol\u00f3ngase por atr\u00e1s entre as tres cu\u00f1as. Presenta catro superficies articulares na base.\nTerceiro metatarsiano.\n\u00c9 m\u00e1is curto ca o segundo. Na base s\u00f3 se articula coa 3\u00aa cu\u00f1a e os dous metatarsianos veci\u00f1os.\nCuarto metatarsiano.\n\u00c9 o que segue ao terceiro metatarsiano. pola base artic\u00falase co cuboide, 3\u00aa cu\u00f1a e os dous metatarsianos veci\u00f1os.\nQuinto metatarsiano.\n\u00c9 o m\u00e1is externo (lateral). Artic\u00falase pola base co cuboide e o 4\u00ba metatarsiano. Ten unha tuberosidade que se proxecta cara a atr\u00e1s e onde se insire o m\u00fasculo peroneo curto.\nLesi\u00f3ns.\nAs fracturas de metatarso son frecuentes nos deportes, especialmente no f\u00fatbol. As fracturas de tensi\u00f3n son frecuentes na preparaci\u00f3n e pr\u00e1ctica deportiva e nas marchas militares. O 2\u00ba e 3\u00ba metatarsianos est\u00e1n fixados cando se cami\u00f1a, polo que son lugares com\u00fans de lesi\u00f3ns. O 5\u00ba metatarsiano pode fracturarse se o p\u00e9 \u00e9 sobresupinado durante a locomoci\u00f3n.\nXogadores de f\u00fatbol con lesi\u00f3ns de metatarsianos foron David Beckham (por unha entrada de Aldo Dusher daquela no Deportivo da Coru\u00f1a), Wayne Rooney, Steven Gerrard, Roy Keane, Xabi Alonso e Michael Owen, entre outros. Alg\u00fans destes casos foron atribu\u00eddos ao novo dese\u00f1o m\u00e1is lixeiro das botas de f\u00fatbol, que d\u00e1 menor protecci\u00f3n, polo que se est\u00e1n a probar novos dese\u00f1os."}
{"id": "217596", "revid": "23204", "url": "https://gl.wikipedia.org/wiki?curid=217596", "title": "Campionato do Mundo &quot;A&quot; de h\u00f3ckey a pat\u00edns 1953", "text": "A novena edici\u00f3n do Campionato do Mundo \"A\" de h\u00f3ckey a pat\u00edns masculino tivo lugar na localidade de Xenebra (Su\u00edza) entre os d\u00edas 29 de maio e o 6 de xu\u00f1o de 1953. Nesta edici\u00f3n participaron un total de 13 selecci\u00f3ns divididas en dous grupos (o grupo A con sete equipos e o grupo B con seis). Disput\u00e1ronse un total de 46 partidos e marc\u00e1ronse un total de 282 goles, o que sup\u00f3n unha media de 6,13 goles por partido.\nSistema de competici\u00f3n.\nDurante a primeira fase da competici\u00f3n os equipos disputaron unha ligui\u00f1a na que se enfrontaron ao resto de equipos do seu grupo a partido \u00fanico, os dous mellores equipos de cada grupo clasific\u00e1ronse para a ligui\u00f1a final, na que a selecci\u00f3n de Italia se proclamou campioa por diante dos combinados de Portugal (prata) e Espa\u00f1a (bronce), mentres que Su\u00edza finalizou a competici\u00f3n na cuarta posici\u00f3n. Os equipos que non se clasificaron para a ligui\u00f1a final disputaron un encontro contra o equipo que finalizou na s\u00faa mesma posici\u00f3n do outro grupo para decidir a clasificaci\u00f3n final, a\u00ednda que ao ser equipos impares, a selecci\u00f3n de Exipto non ga\u00f1ou ning\u00fan partido e pechou a clasificaci\u00f3n coas seis derrotas da primeira fase.\nEquipos participantes.\nDas 13 selecci\u00f3ns participantes no torneo, 11 foron de Europa, 1 de Am\u00e9rica e 1 de \u00c1frica."}
{"id": "217599", "revid": "624", "url": "https://gl.wikipedia.org/wiki?curid=217599", "title": "\u00c1ngel Ruiz Fidalgo", "text": "\u00c1ngel Ruiz Fidalgo, nado en Arcos de la Polvorosa (Zamora) o 8 de xullo de 1928, \u00e9 un enxe\u00f1eiro agr\u00f3nomo e pol\u00edtico galego.\nTraxectoria.\nEnxe\u00f1eiro Agr\u00f3nomo pola Universidade Polit\u00e9cnica de Madrid e diplomado en Econom\u00eda da Empresa e en Dereito Tributario e Asesor\u00eda Fiscal. Ingresou no Corpo Nacional de Enxe\u00f1eiros Agr\u00f3nomos do Estado (1957) e foi xefe Agron\u00f3mica de Pontevedra do Ministerio de Agricultura. En 1962, foi designado delegado do Servizo de Concentraci\u00f3n Parcelaria en Galicia. Posteriormente ocupou os cargos de xefe do Servizo do Catastro de R\u00fasticos do Ministerio de Econom\u00eda e Facenda en Ourense (1967-80); xerente territorial do Centro de Xesti\u00f3n Catastral do Ministerio de Econom\u00eda e Facenda en Ourense (1980-86); Conselleiro de Agricultura, Gander\u00eda, Montes e Medio Ambiente (1986-87) e inspector xefe de Impostos Inmobiliarios do Ministerio de Facenda en Ourense (1988-93). Desde setembro de 1993 \u00e9 presidente da Xunta Reitora do Parque Natural Limia Baixa-Serra do Xur\u00e9s en Ourense. Foi conselleiro da Caixa de Aforros de Ourense (1964-1972), vogal da Comisi\u00f3n Provincial de Urbanismo (1982-86), vogal da Comisi\u00f3n Superior de Urbanismo de Galicia (1994-99) e vogal do Xurado Provincial de Expropiaci\u00f3n de Ourense (1988-93)."}
{"id": "217600", "revid": "98629", "url": "https://gl.wikipedia.org/wiki?curid=217600", "title": "Mad Max 2, o guerreiro da estrada", "text": "Mad Max 2, o guerreiro da estrada (en ) \u00e9 un filme australiano dirixido por George Miller que se estreou en 1981. \u00c9 o segundo filme da saga \"Mad Max\", protagonizada por Mel Gibson.\nSinopse.\nTras un holocausto nuclear, a gasolina converteuse nun ben escaso e moi cobizado. Mad Max, heroe solitario, inicia unha loita sen cuartel para axudar a unha colonia de superviventes constantemente atacada por un grupo de violentos guerreiros que intenta arrebatarlles un tanque de gasolina. Max decide axudar \u00f3s defensores do tanque."}
{"id": "217601", "revid": "56817", "url": "https://gl.wikipedia.org/wiki?curid=217601", "title": "Abruci\u00f1os", "text": "O top\u00f3nimo Abruci\u00f1os pode referirse a:"}
{"id": "217602", "revid": "1093", "url": "https://gl.wikipedia.org/wiki?curid=217602", "title": "Ram\u00f3n D\u00edaz del R\u00edo", "text": "Ram\u00f3n D\u00edaz del R\u00edo J\u00e1udenes, nado en Vigo o 11 de decembro de 1940 e finado na mesma cidade o 20 de novembro de 2023, foi un enxe\u00f1eiro naval e pol\u00edtico galego.\nTraxectoria.\nEstudou o bacharelato nos Maristas e despois marchou \u00e1 Escola Naval Militar de Mar\u00edn. Sen rematou, marchou a Madrid, onde se licenciou na Escola T\u00e9cnica Superior de Enxe\u00f1eiros Navais (1968). Despois traballou en diversas empresas do sector naval\u02d0 comezou en Hijos de Barreras como xefe de reparaci\u00f3n, e despois marchou de subdirector a Sapiga, unha empresa pesqueira coa que tivo contacto coa pesca nos caladoiros atl\u00e1nticos (Terra Nova e Sur\u00e1frica). Posteriormente acceder\u00e1 ao posto de director.\nMilitante de Alianza Popular foi conselleiro de Pesca (1982-1983) e de Industria, Enerx\u00eda e Comercio (1984-1985) da Xunta de Galicia. Foi elixido deputado nas elecci\u00f3ns ao Parlamento de Galicia 1985, pero deixou o seu escano en 1987 cando foi elixido deputado nas elecci\u00f3ns ao Parlamento Europeo de 1987. De 1988 a 1989 foi vicepresidente da delegaci\u00f3n para as relaci\u00f3ns cos pa\u00edses do Magreb do Parlamento Europeo. En 1996 foi nomeado director xerente da Fundaci\u00f3n Provigo.\nVida persoal.\nTivo sete irm\u00e1ns. Casou e tivo tres fillos. "}
{"id": "217603", "revid": "1888", "url": "https://gl.wikipedia.org/wiki?curid=217603", "title": "Ram\u00f3n D\u00edaz del R\u00edo J\u00e1udenes", "text": ""}
{"id": "217604", "revid": "34681", "url": "https://gl.wikipedia.org/wiki?curid=217604", "title": "Gironda", "text": ""}
{"id": "217605", "revid": "72012", "url": "https://gl.wikipedia.org/wiki?curid=217605", "title": "Peig Sayers", "text": "Peig Sayers, nada no ano 1873 en D\u00fan Chaoin (Condado de Kerry) e finada no ano 1958 en An Daingean, foi unha escritora e seancha\u00ed (contacontos) irlandesa.\nObra.\nSayers \u00e9 principalmente co\u00f1ecida pola s\u00faa autobiograf\u00eda, \"Peig\", ISBN 0-8156-0258-8, a\u00ednda que tam\u00e9n son importantes os contos e historias tradicionais que recompilou na s\u00faa publicaci\u00f3n \"Machnamh Seanmhn\u00e1/An Old Woman's Reflections\", ISBN 978-0-19-281239-1."}
{"id": "217615", "revid": "85894", "url": "https://gl.wikipedia.org/wiki?curid=217615", "title": "Juan Manuel P\u00e1ramo Neyra", "text": "Juan Manuel P\u00e1ramo Neyra, nado en Lugo o 15 de marzo de 1939, \u00e9 un enxe\u00f1eiro e pol\u00edtico espa\u00f1ol.\nTraxectoria.\nFoi presidente da Autoridade Portuaria da Coru\u00f1a (1982-1983 e 1996-1999) e decano do colexio de Enxe\u00f1eiros de Cami\u00f1os, Canais e Portos (1988-1996 e desde 2000). Presidiu o Partido Liberal en Galicia e despois o Partido Dem\u00f3crata Liberal e foi membro do seu comit\u00e9 executivo nacional (1982-1989). Foi deputado no Parlamento de Galicia por Coalici\u00f3n Popular (1985-1989) e conselleiro de Pesca, Marisqueo e Cultivos Mari\u00f1os (1986-1987). Foi tenente de alcalde de Santiago de Compostela e Director xeral da COTOP. Foi profesor da Universidade da Coru\u00f1a."}
{"id": "217616", "revid": "1888", "url": "https://gl.wikipedia.org/wiki?curid=217616", "title": "Xo\u00e1n Manuel P\u00e1ramo Neira", "text": ""}
{"id": "217617", "revid": "1888", "url": "https://gl.wikipedia.org/wiki?curid=217617", "title": "Juan Manuel P\u00e1ramo Neira", "text": ""}
{"id": "217618", "revid": "96723", "url": "https://gl.wikipedia.org/wiki?curid=217618", "title": "Bel\u00e9n Prado", "text": "Mar\u00eda Bel\u00e9n Prado Sanjurjo, nada en Ourense o 27 de maio de 1968, \u00e9 unha avogada e pol\u00edtica galega do PPdeG.\nTraxectoria.\nLicenciada en Dereito pola Universidade Complutense (1991) e en Xur\u00eddico Empresarial pola Universidade San Pablo (CEU) (1992). Foi asesora do Servizo xur\u00eddico da Comisi\u00f3n Europea, asesora na Sede da Confederaci\u00f3n Espa\u00f1ola de Organizaci\u00f3ns Empresariais (CEOE) en Bruxelas (1993-1994). Foi Subdirectora da Delegaci\u00f3n da Xunta de Galicia en Bruxelas (Fundaci\u00f3n Galicia-Europa) (1997-2001), Directora xeral de Funci\u00f3n P\u00fablica da Xunta de Galicia (2002-2004) e Conselleira de Asuntos Sociais, Emprego e Relaci\u00f3ns Laborais da Xunta de Galicia (2004). Despois foi Viceconselleira da Conseller\u00eda de Sanidade da Comunidade de Madrid (xaneiro de 2006). \u00c9 deputada polo Partido Popular na Asemblea de Madrid desde outubro de 2008.\nCesada como viceconselleira de Sanidad do goberno rexional de Madrid coa chegada ao Conseller\u00eda de Javier Maldonado no 2014. Entre 2015 e 2018 foi viceconselleira de Pol\u00edtica Social."}
{"id": "217619", "revid": "1888", "url": "https://gl.wikipedia.org/wiki?curid=217619", "title": "Bel\u00e9n Prado Sanjurjo", "text": ""}
{"id": "217620", "revid": "1888", "url": "https://gl.wikipedia.org/wiki?curid=217620", "title": "Xos\u00e9 Antonio Gil Sotres", "text": ""}
{"id": "217621", "revid": "12452", "url": "https://gl.wikipedia.org/wiki?curid=217621", "title": "Conseller\u00eda de Traballo e Servizos Sociais", "text": ""}
{"id": "217622", "revid": "5863", "url": "https://gl.wikipedia.org/wiki?curid=217622", "title": "Miguel Mart\u00ednez Losada", "text": "Miguel Jos\u00e9 Mart\u00ednez Losada, nado na Coru\u00f1a en 1946 e finado o 7 de abril de 2015, foi un qu\u00edmico e pol\u00edtico galego do PSdeG-PSOE.\nTraxectoria.\nLicenciado en Ciencias Qu\u00edmicas pola Universidade Complutense de Madrid. Foi qu\u00edmico na empresa Down Chemical (1970-1973) e traballou como funcionario do Instituto Nacional de Seguridade do Ministerio de Traballo. Foi membro do consello de administraci\u00f3n da Compa\u00f1\u00eda de Radio-Televisi\u00f3n de Galicia (1984-1986) e gobernador civil de Pontevedra (1986-1987). Foi conselleiro de Traballo e Benestar Social da Xunta de Galicia (1987-1990) e deputado no Parlamento de Galicia (1990-1993). Foi director do Centro de Seguridade e Sa\u00fade Laboral da Coru\u00f1a (2005-2008). En 2008 foi nomeado director do Instituto de Seguridade e Sa\u00fade Laboral de Galicia (Issga)."}
{"id": "217624", "revid": "98629", "url": "https://gl.wikipedia.org/wiki?curid=217624", "title": "Chris Marker", "text": "Chris Marker, nado co nome de Christian Fran\u00e7ois Bouche-Villeneuve en Neuilly-sur-Seine o 29 de xullo de 1921 e finado en Par\u00eds o 29 de xullo de 2012, foi un escritor, fot\u00f3grafo e director de cine franc\u00e9s, a quen se lle atrib\u00fae a invenci\u00f3n do ensaio f\u00edlmico\".\nTraxectoria.\nComezou o seu traballo como parte do grupo da \"rive gauche\" francesa, paralelo pero distinto da \"nouvelle vague\", coa que compartir\u00edan posteriormente temas e traballos. A s\u00faa obra \u2014case invariablemente documental coa \u00fanica excepci\u00f3n da peza de ciencia ficci\u00f3n \"La Jet\u00e9e\"\u2014 resultou influente, pero case desco\u00f1ecida para o gran p\u00fablico. \"La Jet\u00e9e\", \"Sans Soleil\" e os seus ensaios f\u00edlmicos sobre Akira Kurosawa (\"AK\") e Andrei Tarkovskii (\"Une journ\u00e9e d'Andrei Arsenevitch\") son os m\u00e1is co\u00f1ecidos e accesibles.\nAmais do relativo hermetismo dos seus traballos, o desco\u00f1ecemento acerca da figura de Marker foi alimentado por el mesmo; negouse case sistematicamente a conceder entrevistas, e ofrec\u00eda versi\u00f3ns contraditorias sobre os feitos da s\u00faa vida e mocidade.\nPrimeiras obras.\nComezou a traballar no cinema a comezos da d\u00e9cada de 1950. O primeiro traballo del que se conserva \u00e9 \"Olympia 52\", un documental sobre os Xogos Ol\u00edmpicos de Inverno de Oslo 1952 que dirixiu, guionizou e rodou en 16 mm, con produci\u00f3n de Anatole Dauman.\nEn 1953 dirixiu a curtametraxe \"Les statues meurent aussi\" xunto a Alain Resnais, quen formaba xunto con Marker e Agn\u00e8s Varda o n\u00facleo da \"rive gauche\". \"Les statues...\" foi unha obra pioneira do anticolonialismo, explorando a trav\u00e9s dunha intensa narraci\u00f3n en \"off\" o destino das obras de arte africanas asimiladas ao circu\u00edto da explotaci\u00f3n comercial en Europa, sen que as acompa\u00f1ase o esforzo por reproducir e conservar o contorno cultural que as producira. Introducidas \u00e1 forza nun sistema cultural no que a relaci\u00f3n co obxecto art\u00edstico \u00e9 a de \"contemplaci\u00f3n desinteresada\", os obxectos de arte de \u00c1frica atravesan unha transformaci\u00f3n que as separa do seu contexto orixinal, no que formaban parte das pr\u00e1cticas sociais e rituais dos nativos; \u00e1 s\u00faa vez, a s\u00faa transformaci\u00f3n transforma a vida dos africanos, que producen os seus obxectos ao ritmo e gusto que lles imp\u00f3n a s\u00faa comercializaci\u00f3n por parte dos colonizadores brancos. Resnais e Marker combinaron na obra os temas culturais da cr\u00edtica ao etnocentrismo coa marcada politizaci\u00f3n que caracterizar\u00eda o cinema deste \u00faltimo nas s\u00faas seguintes obras. Acusaba a influencia do \"museo imagxinario\" teorizado por Andr\u00e9 Malraux: por medio da idea de que o sistema colonial se autolexitima politicamente, ao manter un punto de vista anti-hist\u00f3rico sobre as tradici\u00f3ns e o patrimonio dos pobos dos que se adxudica a administraci\u00f3n, a pel\u00edcula un\u00eda nun mesmo movemento a denuncia do imperialismo cultural e a cr\u00edtica das disfunci\u00f3ns econ\u00f3micas derivadas dese tipo de r\u00e9xime. Foi por isto censurada en Francia durante bastante tempo.\nEn 1955 colaborou de novo con Resnais asist\u00edndoo na direcci\u00f3n de \"Nuit et Brouillard\", con gui\u00f3n de Jean Cayrol, que estivera prisioneiro nun campo de concentraci\u00f3n durante a segunda guerra mundial. O documental, de est\u00e9tica mesurada, non se concentra no horror visceral da guerra e o exterminio, como far\u00eda despois \"Shoah\", sen\u00f3n que explora, mediante a montaxe de material de arquivo, os medios que o r\u00e9xime desenvolveu para facer invisible esta experiencia; a n\u00e9boa do t\u00edtulo alude tanto ao sixilo con que se levaban a cabo as deportaci\u00f3ns aos campos como ao voluntario veo que o pobo alem\u00e1n botou sobre a degradaci\u00f3n a que os seus veci\u00f1os e compa\u00f1eiros foron sometidos.\nTras un hiato duns anos, Marker regresou \u00e1 direcci\u00f3n plasmando as s\u00faas experiencias pol\u00edticas e etnogr\u00e1ficas nos pa\u00edses revolucionarios en respectivos documentais sobre China e a Uni\u00f3n Sovi\u00e9tica: \"Dimanche \u00e0 Pekin\" (1956) e \"Lettre de Siberie\" (1957). Con estes traballos desenvolveu a pegada persoal da s\u00faa obra posterior: o comentario en \"off\", a montaxe dial\u00e9ctica ao modo de Serg\u00e9i Eisenstein \u2014unha escena de \"Lettre de Siberie\" honra as teor\u00edas sovi\u00e9ticas sobre a montaxe reproducindo tres veces consecutivas a mesma acci\u00f3n, acompa\u00f1\u00e1ndoa unha vez de comentario prosovi\u00e9tico, unha segunda dun non comprometido, e finalmente dun antisovi\u00e9tico\u2014, a xustaposici\u00f3n de pasado e presente, a documentaci\u00f3n f\u00edlmica das contradici\u00f3ns \u2014entre innovaci\u00f3n e tradici\u00f3n, ou entre esperanza e represi\u00f3n\u2014 na li\u00f1a da s\u00faa filiaci\u00f3n pol\u00edtica; a produci\u00f3n de Dauman deulle gran liberdade para desenvolver unha linguaxe f\u00edlmica propia. Proseguiu o seu traballo nesta li\u00f1a en \"Description d'un combat\" (1960) sobre o conflito israel\u00ed, e \"\u00a1Cuba s\u00ed!\" (1961), unha mirada amable pero preocupada sobre a Cuba inmediatamente posterior \u00e1 revoluci\u00f3n. Durante eses anos escribiu ademais gui\u00f3ns para un documental sobre Django Reinhardt, o premiado documental \"L Amerique insolite\" do seu compatriota Fran\u00e7ois Reichenbach e outras curtametraxes.\n\"La Jet\u00e8e\" e o salto \u00e1 fama.\nO seu reco\u00f1ecemento internacional chegoulle coa curtametraxe \"La Jet\u00e9e\" (1962), que conta experimentos cient\u00edficos sobre viaxes no tempo nun mundo postapocal\u00edptico. Serviu de inspiraci\u00f3n entre outros a Terry Gilliam en \"Twelve Monkeys\".\nEn 1977 Marker rematou de montar \"Le Fond de l'air est rouge\", unha das s\u00faas obras m\u00e1is ambiciosas, onde analiza os movementos sociais que xurdiron en moitos pa\u00edses do mundo a finais da d\u00e9cada de 1960, ademais de reflexionar, unha vez m\u00e1is, sobre as imaxes e a memoria.\nEn 1982, \"Sans soleil\" superou os l\u00edmites do que se co\u00f1ece como \"documental\". \u00c9 un ensaio, unha montaxe que une partes de documentais e de ficci\u00f3n con comentarios filos\u00f3ficos, co que crea unha atmosfera on\u00edrica e de ciencia ficci\u00f3n. Os principais temas son o Xap\u00f3n, a memoria e a viaxe. O t\u00edtulo est\u00e1 tomado dun ciclo de canci\u00f3ns de Modest Mussorgsky. Neste filme comezou a mostrar o seu interese pola tecnolox\u00eda dixital, o que o levou a dirixir as pel\u00edculas \"Level 5\" (1997) e \"IMMEMORY\" (1998), un CD-ROM multimedia interactivo producido polo centro Georges Pompidou."}
{"id": "217632", "revid": "5863", "url": "https://gl.wikipedia.org/wiki?curid=217632", "title": "Juan Luis P\u00eda Mart\u00ednez", "text": "Juan Luis P\u00eda Mart\u00ednez, nado en Ferrol o 27 de setembro de 1928 e finado en Ortigueira o 24 de decembro de 1988, foi un avogado e pol\u00edtico galego.\nTraxectoria.\nConcelleiro de Ortigueira dende 1964, foi nomeado alcalde en xaneiro de 1976 e continuou como alcalde ata as primeiras elecci\u00f3ns democr\u00e1ticas. Ingresou en Alianza Popular en 1980. Foi deputado no Parlamento de Galicia (1981-1985), director xeral de Administraci\u00f3n Local (1982-1983), conselleiro de Xustiza e Interior (1983), director xeral de Xustiza e Gobernaci\u00f3n (1983-1986) e director xeral de Xustiza (1986).\nVida persoal.\nCasou con Emilia Iglesias Otero."}
{"id": "217633", "revid": "89787", "url": "https://gl.wikipedia.org/wiki?curid=217633", "title": "Pan de Neda", "text": "O pan de Neda \u00e9 un tipo de pan fabricado en Neda (provincia da Coru\u00f1a) sen denominaci\u00f3n de orixe a\u00ednda que reco\u00f1ecido pola Xunta de Galicia pola s\u00faa calidade e importancia social e econ\u00f3mica. O pan de Neda \u00e9 co\u00f1ecido dende a Idade Media a\u00ednda que foi variando de composici\u00f3n co tempo. Cada ano o primeiro domingo de setembro dende 1989 cel\u00e9brase a festa do Pan de Neda por iniciativa da asociaci\u00f3n de veci\u00f1os de Ancos. Actualmente a festa \u00e9 organizada polo Concello de Neda e os panadeiros.\nHistoria.\nA historia do pan de Neda est\u00e1 vencellada \u00e1 da construci\u00f3n dunha base naval e de estaleiros na r\u00eda de Ferrol por parte do rei Filipe II de Espa\u00f1a, para facer fronte aos ataques costeiros, como o do pirata ingl\u00e9s Francis Drake, que en 1589 atacou a cidade da Coru\u00f1a.\nPara abastecer \u00e1 armada, xurdiron en Neda as Reais f\u00e1bricas de biscoito, aproveitando a fari\u00f1a mo\u00edda coas augas do r\u00edo Belelle, que xa contaba con mu\u00ed\u00f1os desde a Idade Media. Estes biscoitos ou \"bolachas\" eran unha especie de pan que se manti\u00f1a comestible durante meses, necesario para as longas traves\u00edas ata Am\u00e9rica. Cheg\u00e1banse a producir cinco mil quintais de pan ao mes.\nDurante os s\u00e9culos XVII, XVIII e principios do XIX, Neda e Xuvia estaban consideradas o h\u00f3rreo de Galiza. Ent\u00f3n a r\u00eda de Xuvia era navegable. No s\u00e9culo XVIII produciuse en Ferrol a que est\u00e1 considerada a primeira folga de Espa\u00f1a cando aos traballadores tentaron trocarlles o pan de Neda por pan feito no propio estaleiro. Existe unha captaci\u00f3n que leva a auga do r\u00edo Belelle cruzando a r\u00eda pola ponte do ferrocarril ata o arsenal militar.\nAs augas do Belelle xa ti\u00f1an sona como as mellores do pa\u00eds para a fiadur\u00eda, moenda de pan e sa\u00fade. En 1917, \"El Ideal Gallego\" publica un folleto de 16 p\u00e1xinas titulado \"Estudio anal\u00edtico, qu\u00edmico y bacteriol\u00f3gico del agua de La Fervenza\", escrito polo director do laboratorio municipal de Ferrol, Santiago de la Iglesia. Nel deix\u00e1base constancia cient\u00edfica da boa calidade das augas do Belelle e da s\u00faa pureza atopando nela fungos do x\u00e9nero dos \"Pencilium\".\nAta os anos 50 continuaron a funcionar os mu\u00ed\u00f1os no r\u00edo Belelle. Dende ent\u00f3n o pan de Neda foi perdendo pouco a pouco a s\u00faa importancia a\u00ednda que mantivo a s\u00faa sona local. En 1989, a Asociaci\u00f3n de Veci\u00f1os de Ancos organizou unha festa para dar a co\u00f1ecer e promover os produtos. Tanto o pan como as bolas, empanadas ou doces.\nO pan de Neda difer\u00e9nciase do pan de Cea en moitas caracter\u00edsticas. Ademais de ter un sabor m\u00e1is forte e ser un tipo de pan que se pode comer nada m\u00e1is sacado do forno, nun ou dous d\u00edas ga\u00f1a en corpo e adquire a s\u00faa consistente miga, f\u00e1cil de desfacer pero con corpo. O pan cons\u00e9rvase mantendo esas caracter\u00edsticas unha ou d\u00faas semanas e incluso m\u00e1is tempo. Os bolos te\u00f1en forma redonda de dous e m\u00e1is quilos."}
{"id": "217634", "revid": "32797", "url": "https://gl.wikipedia.org/wiki?curid=217634", "title": "Kosmos 497", "text": "Kosmos 497 (\u041a\u043e\u0441\u043c\u043e\u0441 497 en ruso), tam\u00e9n denominado DS-P1-I N\u00ba 13, foi un sat\u00e9lite artificial sovi\u00e9tico lanzado o 30 de xu\u00f1o de 1972 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 497 foi o d\u00e9cimo terceiro membro da serie de sat\u00e9lites DS-P1-I, adicados a servir como obxectivos dos radares militares terrestres para a s\u00faa calibraci\u00f3n. Foi lanzado por un foguete Kosmos 2I e inxectado nunha \u00f3rbita inicial de 812\u00a0km de apoxeo e 282\u00a0km de perixeo, cunha inclinaci\u00f3n orbital de 71,0 graos e un per\u00edodo de 95,2 minutos.\nKosmos 497 reentrou na atmosfera o 7 de novembro de 1973."}
{"id": "217635", "revid": "4817", "url": "https://gl.wikipedia.org/wiki?curid=217635", "title": "Cosmos 497", "text": ""}
{"id": "217646", "revid": "32797", "url": "https://gl.wikipedia.org/wiki?curid=217646", "title": "Kosmos 615", "text": "Kosmos 615 (\u041a\u043e\u0441\u043c\u043e\u0441 615 en ruso), tam\u00e9n denominado DS-P1-I N\u00ba 14, foi un sat\u00e9lite artificial sovi\u00e9tico lanzado o 13 de decembro de 1973 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 615 foi o d\u00e9cimo cuarto membro da serie de sat\u00e9lites DS-P1-I, adicados a servir como obxectivos dos radares militares terrestres para a s\u00faa calibraci\u00f3n. Foi lanzado por un foguete Kosmos 2I e inxectado nunha \u00f3rbita inicial de 834\u00a0km de apoxeo e 270\u00a0km de perixeo, cunha inclinaci\u00f3n orbital de 71,0 graos e un per\u00edodo de 95,7 minutos.\nKosmos 615 reentrou na atmosfera o 17 de decembro de 1975."}
{"id": "217647", "revid": "4817", "url": "https://gl.wikipedia.org/wiki?curid=217647", "title": "Cosmos 615", "text": ""}
{"id": "217648", "revid": "32797", "url": "https://gl.wikipedia.org/wiki?curid=217648", "title": "Kosmos 662", "text": "Kosmos 662 (\u041a\u043e\u0441\u043c\u043e\u0441 662 en ruso), tam\u00e9n denominado DS-P1-I N\u00ba 15, foi un sat\u00e9lite artificial sovi\u00e9tico lanzado o 26 de xu\u00f1o de 1974 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 662 foi o d\u00e9cimo quinto membro da serie de sat\u00e9lites DS-P1-I, adicados a servir como obxectivos dos radares militares terrestres para a s\u00faa calibraci\u00f3n. Foi lanzado por un foguete Kosmos 2I e inxectado nunha \u00f3rbita inicial de 838\u00a0km de apoxeo e 282\u00a0km de perixeo, cunha inclinaci\u00f3n orbital de 71,0 graos e un per\u00edodo de 95,5 minutos.\nKosmos 662 reentrou na atmosfera o 28 de agosto de 1976."}
{"id": "217649", "revid": "4817", "url": "https://gl.wikipedia.org/wiki?curid=217649", "title": "Cosmos 662", "text": ""}
{"id": "217650", "revid": "32797", "url": "https://gl.wikipedia.org/wiki?curid=217650", "title": "Kosmos 750", "text": "Kosmos 750 (\u041a\u043e\u0441\u043c\u043e\u0441 750 en ruso), tam\u00e9n denominado DS-P1-I N\u00ba 16, foi un sat\u00e9lite artificial sovi\u00e9tico lanzado o 17 de xullo de 1975 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 750 foi o d\u00e9cimo sexto membro da serie de sat\u00e9lites DS-P1-I, adicados a servir como obxectivos dos radares militares terrestres para a s\u00faa calibraci\u00f3n. Foi lanzado por un foguete Kosmos 2I e inxectado nunha \u00f3rbita inicial de 830\u00a0km de apoxeo e 281\u00a0km de perixeo, cunha inclinaci\u00f3n orbital de 71,0 graos e un per\u00edodo de 95,4 minutos.\nKosmos 750 reentrou na atmosfera o 29 de setembro de 1977."}
{"id": "217651", "revid": "4817", "url": "https://gl.wikipedia.org/wiki?curid=217651", "title": "Cosmos 750", "text": ""}
{"id": "217652", "revid": "56817", "url": "https://gl.wikipedia.org/wiki?curid=217652", "title": "Carlos del \u00c1lamo", "text": "Jos\u00e9 Carlos del \u00c1lamo Jim\u00e9nez, nado en Madrid en 1951, \u00e9 un enxe\u00f1eiro e pol\u00edtico do PP.\nTraxectoria.\nEnxe\u00f1eiro de montes pola Universidade Polit\u00e9cnica de Madrid, realizou dous cursos de Doutoramento na Escola T\u00e9cnica Superior de Enxe\u00f1eiros de Montes. Foi profesor de Medio Ambiente nas Universidades de Santiago, Vigo, Madrid e na Internacional Men\u00e9ndez Pelayo. Desempe\u00f1ou cargos no Instituto para a Conservaci\u00f3n da Natureza (ICONA) en Teruel e Galicia. Foi director xeral de Montes e Medio Ambiente Natural da Xunta de Galicia (1990-1996). En xu\u00f1o de 1996 foi nomeado director xeral de Conservaci\u00f3n da Natureza do Ministerio de Medio Ambiente e vicepresidente do Organismo Aut\u00f3nomo de Parques Nacionais. En 1997 foi nomeado conselleiro de Medio Ambiente. \u00c9 decano do Colexio de Enxe\u00f1eiros de Montes de Madrid. En 1997 recibiu a Medalla de Prata de Galicia."}
{"id": "217653", "revid": "1888", "url": "https://gl.wikipedia.org/wiki?curid=217653", "title": "Jos\u00e9 Carlos del \u00c1lamo Jim\u00e9nez", "text": ""}
{"id": "217654", "revid": "1888", "url": "https://gl.wikipedia.org/wiki?curid=217654", "title": "Carlos del \u00c1lamo Jim\u00e9nez", "text": ""}
{"id": "217655", "revid": "32797", "url": "https://gl.wikipedia.org/wiki?curid=217655", "title": "Kosmos 801", "text": "Kosmos 801 (\u041a\u043e\u0441\u043c\u043e\u0441 801 en ruso), tam\u00e9n denominado DS-P1-I N\u00ba 17, foi un sat\u00e9lite artificial sovi\u00e9tico lanzado o 5 de febreiro de 1976 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 801 foi o d\u00e9cimo s\u00e9timo membro da serie de sat\u00e9lites DS-P1-I, adicados a servir como obxectivos dos radares militares terrestres para a s\u00faa calibraci\u00f3n. Foi lanzado por un foguete Kosmos 2I e inxectado nunha \u00f3rbita inicial de 796\u00a0km de apoxeo e 268\u00a0km de perixeo, cunha inclinaci\u00f3n orbital de 71,0 graos e un per\u00edodo de 95,3 minutos.\nKosmos 801 reentrou na atmosfera o 5 de xaneiro de 1978."}
{"id": "217656", "revid": "4817", "url": "https://gl.wikipedia.org/wiki?curid=217656", "title": "Cosmos 801", "text": ""}
{"id": "217657", "revid": "32797", "url": "https://gl.wikipedia.org/wiki?curid=217657", "title": "Kosmos 849", "text": "Kosmos 849 (\u041a\u043e\u0441\u043c\u043e\u0441 849 en ruso), tam\u00e9n denominado DS-P1-I N\u00ba 18, foi un sat\u00e9lite artificial sovi\u00e9tico lanzado o 18 de agosto de 1976 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 849 foi o d\u00e9cimo oitavo membro da serie de sat\u00e9lites DS-P1-I, adicados a servir como obxectivos dos radares militares terrestres para a s\u00faa calibraci\u00f3n. Foi lanzado por un foguete Kosmos 2I e inxectado nunha \u00f3rbita inicial de 889\u00a0km de apoxeo e 276\u00a0km de perixeo, cunha inclinaci\u00f3n orbital de 71,0 graos e un per\u00edodo de 96,0 minutos.\nKosmos 849 reentrou na atmosfera o 24 de abril de 1978."}
{"id": "217658", "revid": "85894", "url": "https://gl.wikipedia.org/wiki?curid=217658", "title": "\u00c1ngel Villanueva Cend\u00f3n", "text": "Manuel \u00c1ngel Villanueva Cend\u00f3n, nado en Ourense en 1935 e finado na mesma cidade o 10 de xaneiro de 2015, foi un empresario e pol\u00edtico galego do PPdeG.\nTraxectoria.\nNaceu na c\u00e9ntrica r\u00faa de Alba, na actualidade chamada de cardeal Quiroga, nunha familia de relevancia en Ourense. A s\u00faa famlia materna era de Mel\u00f3n.\nLicenciouse en Dereito na Universidade Complutense de Madrid, se ben nunca chegou a exercer como avogado. Comezou o seu labor empresarial xestionando a empresa familiar de ferraxer\u00eda, dende onde arrincou a s\u00faa carreira p\u00fablica ao pasar a ser dirixente da Confederaci\u00f3n de Empresarios de Ourense e, posteriormente, concelleiro da cidade de Ourense logo das primeiras elecci\u00f3ns democr\u00e1ticas de 1979: o seu partido, a Coalici\u00f3n Democr\u00e1tica, quedou en segundo lugar nos comicios, por detr\u00e1s da UCD, e o centrista Jos\u00e9 Luis L\u00f3pez Iglesias foi elixido alcalde. Villanueva Cend\u00f3n figuraba de n\u00famero 5 nunha candidatura encabezada por Celso V\u00e1zquez-Gul\u00edas.\nDo concello saltou ao Parlamento galego, ao encabezar a lista pola provincia de Ourense nas primeiras elecci\u00f3ns auton\u00f3micas, en 1981. Neses comicios, Alianza Popular quedou por detr\u00e1s da UCD en Ourense, pero no c\u00f3mputo xeral ga\u00f1ou as elecci\u00f3ns e Xerardo Fern\u00e1ndez Albor foi investido presidente. Como consecuencia diso, Villanueva Cend\u00f3n en 1982 foi nomeado conselleiro de Turismo e Deportes no primeiro goberno de Albor, e a partir de 1983 foi conselleiro de Turismo, Xuventude e Deportes logo de modific\u00e1rense as competencias da conseller\u00eda.\nVolveu ser reelixido como deputado pola provincia de Ourense nas elecci\u00f3ns galegas de 1985, ao figurar de n\u00famero 2 nunha candidatura de coalici\u00f3n entre o seu partido e Centristas de Galicia, e que \u00eda encabezada precisamente polo l\u00edder centrista Victorino N\u00fa\u00f1ez. Trala vitoria da Coalici\u00f3n Popular foi nomeado Conselleiro de Presidencia. Abandonou ese posto en 1987, cando prosperou a moci\u00f3n de censura encabezada por Gonz\u00e1lez Laxe contra o goberno de Albor. Non se presentou \u00e1 reelecci\u00f3n nos comicios de 1989, onde tivo lugar a primeira maior\u00eda absoluta de Manuel Fraga, debido a problemas de sa\u00fade.\nVida persoal.\nFoi sobri\u00f1o de Justo Villanueva, dirixente do Partido Radical durante a II Rep\u00fablica.\nFaleceu a causa dunha insuficiencia respiratoria, e foi soterrado en Mel\u00f3n."}
{"id": "217659", "revid": "4817", "url": "https://gl.wikipedia.org/wiki?curid=217659", "title": "Cosmos 849", "text": ""}
{"id": "217660", "revid": "1888", "url": "https://gl.wikipedia.org/wiki?curid=217660", "title": "Manuel \u00c1ngel Villanueva Cend\u00f3n", "text": ""}
{"id": "217661", "revid": "12452", "url": "https://gl.wikipedia.org/wiki?curid=217661", "title": "Manuel Anxo Villanueva Cend\u00f3n", "text": ""}
{"id": "217662", "revid": "32797", "url": "https://gl.wikipedia.org/wiki?curid=217662", "title": "Kosmos 901", "text": "Kosmos 901 (\u041a\u043e\u0441\u043c\u043e\u0441 901 en ruso), tam\u00e9n denominado DS-P1-I N\u00ba 19, foi un sat\u00e9lite artificial sovi\u00e9tico lanzado o 5 de abril de 1977 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 901 foi o d\u00e9cimo noveno membro da serie de sat\u00e9lites DS-P1-I, adicados a servir como obxectivos dos radares militares terrestres para a s\u00faa calibraci\u00f3n. Foi lanzado por un foguete Kosmos 2I e inxectado nunha \u00f3rbita inicial de 845\u00a0km de apoxeo e 279\u00a0km de perixeo, cunha inclinaci\u00f3n orbital de 71,0 graos e un per\u00edodo de 95,5 minutos.\nKosmos 901 reentrou na atmosfera o 28 de xu\u00f1o de 1978."}
{"id": "217663", "revid": "4817", "url": "https://gl.wikipedia.org/wiki?curid=217663", "title": "Cosmos 901", "text": ""}
{"id": "217664", "revid": "88628", "url": "https://gl.wikipedia.org/wiki?curid=217664", "title": "Dositeo Rodr\u00edguez", "text": "Dositeo Rodr\u00edguez Rodr\u00edguez, nado en Ribas de Sil o 17 de setembro de 1935 e finado en Santiago de Compostela o 27 de marzo de 2020, foi un avogado e pol\u00edtico galego do PPdeG.\nTraxectoria.\nLicenciado en Dereito e profesor mercantil, era interventor da Administraci\u00f3n do Estado. Foi interventor adxunto do Ministerio de Sanidade. Traballaba en Lugo na Universidade de Santiago de Compostela cando foi designado en 1979 xerente polo daquela reitor Su\u00e1rez N\u00fa\u00f1ez. Naqueles tempos, Rodr\u00edguez era militante da UCD ao igual que Su\u00e1rez N\u00fa\u00f1ez, que fora senador. Logo da substituci\u00f3n de Su\u00e1rez N\u00fa\u00f1ez polo novo reitor, Carlos Pajares, Rodr\u00edguez permaneceu no posto uns meses ata que dimitiu en 1984.\nMarchou traballar a Madrid pero regresou para a administraci\u00f3n auton\u00f3mica, primeiro como asesor do Presidente Albor, e logo como asesor do conselleiro de Indutria, Santos Oujo, durante o goberno tripartito. Durante a \u00e9poca de Manuel Fraga incorporouse como interventor xeral da Xunta de Galicia e como conselleiro da Presidencia e Administraci\u00f3n P\u00fablica (1990-1999). Ademais do seu asento no goberno foi elixido deputado no Parlamento galego polo PPdeG (1993-1999).\nPresentouse en 1999 como candidato a alcalde de Santiago de Compostela polo Partido Popular, pero non conseguiu a alcald\u00eda e permaneceu como concelleiro e voceiro do Grupo Municipal Popular no concello e vicepresidente da Deputaci\u00f3n da Coru\u00f1a (2003). Abandonou estes cargos todos en 2006.\nFoi membro do padroado da Fundaci\u00f3n Camilo Jos\u00e9 Cela. En 2013 o goberno designouno membro do Consello de Contas en substituci\u00f3n do falecido Xos\u00e9 Ant\u00f3n Orza, e permaneceu no seu posto durante dous anos, ata o ver\u00e1n de 2015, dado que fora imputado pola s\u00faa xesti\u00f3n na Fundaci\u00f3n Camilo Jos\u00e9 Cela. En xaneiro de 2020 foi absolto dos cargos.\nVida persoal.\nFaleceu aos 84 anos de idade como consecuencia da epidemia de coronavirus que afectou Galicia a comezos do ano 2020."}
{"id": "217665", "revid": "1888", "url": "https://gl.wikipedia.org/wiki?curid=217665", "title": "Dositeo Rodr\u00edguez Rodr\u00edguez", "text": ""}
{"id": "217666", "revid": "2559761", "url": "https://gl.wikipedia.org/wiki?curid=217666", "title": "Xaime Pita", "text": ""}
{"id": "217667", "revid": "32797", "url": "https://gl.wikipedia.org/wiki?curid=217667", "title": "Kosmos 919", "text": "Kosmos 919 (\u041a\u043e\u0441\u043c\u043e\u0441 919 en ruso), tam\u00e9n denominado DS-P1-I N\u00ba 20, foi un sat\u00e9lite artificial sovi\u00e9tico lanzado o 5 de abril de 1977 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 919 foi o vix\u00e9simo e \u00faltimo membro da serie de sat\u00e9lites DS-P1-I, adicados a servir como obxectivos dos radares militares terrestres para a s\u00faa calibraci\u00f3n. Foi lanzado por un foguete Kosmos 2I e inxectado nunha \u00f3rbita inicial de 847\u00a0km de apoxeo e 278\u00a0km de perixeo, cunha inclinaci\u00f3n orbital de 71,0 graos e un per\u00edodo de 95,6 minutos.\nKosmos 919 reentrou na atmosfera o 28 de xu\u00f1o de 1978.\nV\u00e9xase tam\u00e9n.\nOutros artigos.\nref name=n2yo&gt;"}
{"id": "217668", "revid": "4817", "url": "https://gl.wikipedia.org/wiki?curid=217668", "title": "Cosmos 919", "text": ""}
{"id": "217669", "revid": "15490", "url": "https://gl.wikipedia.org/wiki?curid=217669", "title": "Jos\u00e9 Gonz\u00e1lez Dopeso", "text": "Jos\u00e9 Gonz\u00e1lez Dopeso, nado na Coru\u00f1a o 28 de maio de 1916 e finado na Coru\u00f1a o 11 de decembro de 1989, foi un avogado e pol\u00edtico galego.\nTraxectoria.\nLicenciado en Dereito pola Universidade de Valladolid. Foi letrado da Organizaci\u00f3n Sindical (1940-1945). Foi concelleiro da Coru\u00f1a entre 1952 e 1958. Foi presidente do Espa\u00f1ol de Santa Luc\u00eda, da Federaci\u00f3n Galega de Boxeo e do Club de Tenis da Coru\u00f1a, ademais de vicepresidente do Deportivo da Coru\u00f1a e da Federaci\u00f3n Galega de Tenis. Tam\u00e9n presidiu o Fabril na \u00e9poca en que este se fusionou co Club Deportivo Xuvenil e pasou a ser filial do Deportivo da Coru\u00f1a. Foi elixido deputado no Parlamento de Galicia pola Coru\u00f1a na I lexislatura (1981-1985), por Alianza Popular. En 1982 foi nomeado conselleiro de Xustiza e Interior. Foi fundador e presidente de Amigos de La Coru\u00f1a (1972) e abandonou Alianza Popular en 1987 e presentouse \u00e1 alcald\u00eda da Coru\u00f1a por Uni\u00f3n Coru\u00f1esa."}
{"id": "217670", "revid": "1888", "url": "https://gl.wikipedia.org/wiki?curid=217670", "title": "Xos\u00e9 Gonz\u00e1lez Dopeso", "text": ""}
{"id": "217671", "revid": "1888", "url": "https://gl.wikipedia.org/wiki?curid=217671", "title": "Juan Rodr\u00edguez Yuste", "text": "Juan Rodr\u00edguez Yuste, nado en Jerez de los Caballeros (Badaxoz) o 4 de xu\u00f1o de 1939 e finado en Pontevedra o 20 de agosto de 2023, foi un economista e pol\u00edtico galego.\nTraxectoria.\nCriouse en Sevilla e con 21 anos trasladouse a Pontevedra onde se instalou. \u00c9 doutor en Ciencias Econ\u00f3micas. Foi profesor da Universidade de Vigo e da UNED. Foi subdirector xeral e director xeral da Conseller\u00eda de Econom\u00eda e Facenda (1986-1990), director xeral de Planificaci\u00f3n Econ\u00f3mica e Relaci\u00f3ns coa Uni\u00f3n Europea da Conseller\u00eda de Econom\u00eda e Facenda (1991-1997), secretario xeral de Relaci\u00f3ns coa Uni\u00f3n Europea e Acci\u00f3n Exterior da Xunta de Galicia (1997-1999) e director da Fundaci\u00f3n Galicia-Europa. En 1999 foi nomeado conselleiro de Industria e Comercio, sendo a partir de 2003 conselleiro de Innovaci\u00f3n, Industria e Comercio."}
{"id": "217672", "revid": "75439", "url": "https://gl.wikipedia.org/wiki?curid=217672", "title": "\u00c1lvaro Otero", "text": "\u00c1lvaro Otero, nado en Bueu en 1967, \u00e9 un xornalista e escritor galego.\nTraxectoria.\nEstudou xornalismo na Universidade Complutense de Madrid. Reside en Vigo, onde traballa como xornalista."}
{"id": "217673", "revid": "27155", "url": "https://gl.wikipedia.org/wiki?curid=217673", "title": "Elastina", "text": "A elastina \u00e9 unha prote\u00edna con funci\u00f3ns estruturais que lle d\u00e1 elasticidade aos tecidos conectivos, a diferenza do col\u00e1xeno que lles proporciona resistencia. Est\u00e1 situada na matriz extracelular. A elastina permite que os tecidos do corpo recuperen a s\u00faa forma despois de que se estiren ou contraian; por exemplo, axuda a que a pel volva \u00e1 s\u00faa posici\u00f3n orixinal se \u00e9 beliscada ou apertada, ou que as arterias se contraian e expandan en cada latexo card\u00edaco.\nA elastina \u00e9 un pol\u00edmero insoluble formado por tropoelastina soluble. A tropoelastina \u00e9 unha prote\u00edna duns 70 kDa codificada nos humanos polo xene ELN do cromosoma 7. A elastina est\u00e1 presente en todos os vertebrados.\nNos mam\u00edferos (e nos vertebrados en xeral), p\u00f3dese encontrar predominantemente al\u00ed onde o tecido sofre repetidos ciclos de extensi\u00f3n-relaxaci\u00f3n. Exemplos t\u00edpicos son as arterias, ligamentos, pulm\u00f3ns, pel, vexiga urinaria e cartilaxe el\u00e1stica. A elastina sup\u00f3n entre o 58 e o 75% do peso das arterias caninas secas e desgraxadas.\nPresenta unhas sorprendentes cualidades el\u00e1sticas, quizais a m\u00e1is evidente sexa a s\u00faa alta resistencia \u00e1 fatiga. As fibras el\u00e1sticas das arterias humanas (especialmente do arco a\u00f3rtico) funcionan toda a vida dunha persoa, soportando miles de mill\u00f3ns de ciclos de extensi\u00f3n-relaxaci\u00f3n.\nEstrutura.\nEst\u00e1 formada por unha cadea de amino\u00e1cidos con d\u00faas rexi\u00f3ns: unha hidrof\u00f3bica constitu\u00edda polos amino\u00e1cidos apolares valina, prolina e glicina, e outra hidr\u00f3fila cos amino\u00e1cidos lisina e alanina, formando estruturas de tipo h\u00e9lice alfa. Esta \u00faltima rexi\u00f3n \u00e9 a que confiere a elasticidade caracter\u00edstica \u00e1 elastina. Hai moitos enlaces cruzados entre residuos de lisina. Encontrouse que no xene da elastina se forman m\u00faltiples variantes de transcrici\u00f3n, que codifican diferentes isoformas. A desorde conformacional que se observa na elastina \u00e9 unha caracter\u00edstica distintiva da s\u00faa estrutura e funci\u00f3n.\nDeleci\u00f3ns e mutaci\u00f3ns no xene ELN est\u00e1n asociados coa estenose a\u00f3rtica supravalvular e a enfermidade autos\u00f3mica dominante cutis laxa. Outros defectos da elastina est\u00e1n asociados coa s\u00edndrome de Marfan e o enfisema causado pola deficiencia en \u03b11-antitripsina.\nS\u00edntese.\nAs fibras el\u00e1sticas est\u00e1n compostas de elastina e fibrilina. A bios\u00edntese da elastina segue a mesma ruta celular ca o col\u00e1xeno; vai desde o ret\u00edculo endoplasm\u00e1tico, dir\u00edxese ao aparato de Golgi e desde al\u00ed sae en ves\u00edculas secretoras. Non sofre tantas modificaci\u00f3ns postraducionais coma o col\u00e1xeno, por\u00e9n, na matriz extracelular d\u00e1se un cambio importante. A elastina f\u00f3rmase unindo moitas mol\u00e9culas solubles de tropoelastina. Na matriz \u00e9 captada polas microfibrilas (constitu\u00eddas por fibrilina 1 e fibrilina 2 basicamente) que se encontran asociadas \u00e1 lisil oxidase (ou lisil hidroxilase). Este encima enc\u00e1rgase de hidroxilar a lisina (utilizando vitamina C como cosubstrato) permitindo as\u00ed o enlace entre os dominios alfa da prote\u00edna (un proceso similar ao entrecruzamento do col\u00e1xeno). Isto orixina unha matriz proteica masiva e insoluble, con enlaces cruzados duradeiros entre as lisinas. As redes de fibras de elastina est\u00e1n inicialmente nun estado \"ca\u00f3tico\". A tendencia a aumentar a entrop\u00eda far\u00e1 que, ao aplicarse forza sobre elas, se produza un ordenamento de ditas fibras que atinguen un bo grao de compactaci\u00f3n.\nAproximadamente o 90% dos seus amino\u00e1cidos son de cadea lateral apolar e existen certas secuencias que se encontran repetidas como VPG, VPGG, GVGVP, IPGVG, VAPGVG. A m\u00e1is com\u00fan \u00e9 a secuencia GVGVP, que aparece en fragmentos que conte\u00f1en ata 11 pentap\u00e9ptidos consecutivos (VPGVG)11.\nBaseados nas secuencias que se encontran repetidas na elastina natural f\u00f3rmanse os pol\u00edmeros tipo-elastina (ELP), dos cales o de maior sona \u00e9 o poli-(VPGVG).\nUns tipos de enlaces que se forman na tropoelastina son os que establecen a desmosina e a isodesmosina, que son amino\u00e1cidos exclusivos da elastina. Deste modo, a elastina forma matrices entrelazadas."}
{"id": "217675", "revid": "98629", "url": "https://gl.wikipedia.org/wiki?curid=217675", "title": "Duck Soup", "text": "Duck Soup (en galego \"Sopa de parrulo\") \u00e9 un filme americano de 1933 protagonizado por Groucho Marx, Chico Marx, Harpo Marx e Zeppo Marx, e coas intervenci\u00f3ns de Margaret Dumont, Louis Calhern, Raquel Torres e Edmund Breese. Foi o derradeiro filme dos Irm\u00e1ns Marx para a Paramount e o derradeiro de Zeppo Marx. Foi dirixido por Leo McCarey.\nSinopse.\nRufus T. Firefly \u00e9 un personaxe que chega a ser presidente de Freedonia unha vez que o antigo presidente \u00e9 destitu\u00eddo do cargo por problemas na administraci\u00f3n e desavinzas cos arist\u00f3cratas do lugar, en particular, a rica vi\u00fava Gloria Teasedale. Hai ameazas de guerra co pa\u00eds veci\u00f1o, Sylvania, e a\u00ednda que se trata de facer a paz, Firefly rex\u00e9itaa.\nOs encargados de espialo son Chicolini e Pinky, que fan o que poden, pagados polo pa\u00eds rival para secuestralo ou roubarlle as estratexias de guerra. Por\u00e9n, tras un xu\u00edzo por traiz\u00f3n a Chicolini, son persuadidos de un\u00edrense ao ex\u00e9rcito de Freedonia."}
{"id": "217676", "revid": "27249", "url": "https://gl.wikipedia.org/wiki?curid=217676", "title": "Polpa", "text": "Polpa pode referirse a:"}
{"id": "217677", "revid": "98629", "url": "https://gl.wikipedia.org/wiki?curid=217677", "title": "Fibro\u00edna", "text": "A fibro\u00edna \u00e9 unha prote\u00edna producida polo verme da seda (larva do lepid\u00f3ptero \"Bombyx mori\") e as ara\u00f1as , que \u00e9 o compo\u00f1ente principal do f\u00edo de seda.\nO f\u00edo de seda componse de d\u00faas prote\u00ednas principais: a fibro\u00edna e a sericina. A fibro\u00edna forma o centro estrutural da seda; e a sericina, o material pega\u00f1ento que a rodea, pero que se perde ao cocer os casulos do verme para extraer o f\u00edo de seda.\nA prote\u00edna fibro\u00edna ten un peso molecular de entre 350.000 e 415.000 daltons. est\u00e1 constitu\u00edda por capas superpostas de l\u00e1minas beta antiparalelas, que est\u00e1n separadas alternadamente 0,35 nm nunha capa e 0,57\u00a0nm na seguinte. A s\u00faa estrutura primaria componse principalmente da secuencia de amino\u00e1cidos repetida (Gly-Ser-Gly-Ala-Gly-Ala) no verme da seda. A alta proporci\u00f3n de glicina (Gly) e alanina (Ala), que son amino\u00e1cidos con cadeas laterais pequenas, fan posible a embalaxe herm\u00e9tica das l\u00e1minas, o que contrib\u00fae \u00e1 dar a estrutura r\u00edxida da seda, que non se pode estirar (resistencia \u00e1 tracci\u00f3n), para o cal haber\u00eda que romper enlaces covalentes. As l\u00e1minas permanecen xuntas por enlaces febles doadamente modificables, o que lle d\u00e1 \u00e1 seda a s\u00faa flexibilidade. A combinaci\u00f3n de rixidez e resistencia fan que o material sexa aplicable en varias \u00e1reas, como a biomedicina e a fabricaci\u00f3n t\u00e9xtil.\nA fibro\u00edna disponse formando tres posibles estruturas, chamadas seda I, II e III.\nA fibro\u00edna foi caracterizada por difracci\u00f3n de raios X e outras t\u00e9cnicas \nA fibro\u00edna, ademais de na industria t\u00e9xtil da seda, ten moitas posibles aplicaci\u00f3ns. Est\u00fadase a s\u00faa\naplicaci\u00f3n para fabricar membranas que se poden utilizar como matrices para aplicaci\u00f3ns biom\u00e9dicas, para dirixir a rexeneraci\u00f3n de tecidos ou ap\u00f3sitos para queimados, e comprobouse que xeran pouca resposta inflamatoria. Tam\u00e9n se fabricaron nanofibras de fibro\u00edna para cultivos celulares, que poder\u00edan ter aplicaci\u00f3ns biom\u00e9dicas .\nO xene da fibro\u00edna foi clonado e prepar\u00e1ronse mapas de restrici\u00f3n.. O xene da fibro\u00edna foi clonado experimentalmente en bacterias e mesmo en cabras, que a producen no seu leite."}
{"id": "217679", "revid": "1131", "url": "https://gl.wikipedia.org/wiki?curid=217679", "title": "Galicia Diplom\u00e1tica", "text": "Galicia Diplom\u00e1tica foi unha revista editada en Santiago de Compostela entre 1882 e 1893.\nDescrici\u00f3n.\nSubtitulada \"Revista semanal de Archivos y Bibliotecas, Historia, Arqueolog\u00eda, Her\u00e1ldica, Literatura, Ciencia y Artes\", apareceu o 9 de xullo de 1882. Foi a primeira revista hist\u00f3rica de Galicia. Fundada e dirixida por Bernardo Barreiro, entre os seus colaboradores estaban Jos\u00e9 Villaamil Castro, Alfredo Vicenti, Pablo P\u00e9rez Costanti, Pedro Rodr\u00edguez, Francisco Mar\u00eda de la Iglesia, Eduardo Pondal e Valent\u00edn Lamas Carvajal. Ti\u00f1a unha secci\u00f3n literaria na que se reproduciron cantigas, poemas e biograf\u00edas. Publicou gravados de Enrique Mayer."}
{"id": "217680", "revid": "89787", "url": "https://gl.wikipedia.org/wiki?curid=217680", "title": "Polpa (froita)", "text": "A polpa das froitas \u00e9 un tecido vexetal que, debido \u00e1 s\u00faa apetecibilidade por conter substancias alimenticias, ten como obxecto favorecer a dispersi\u00f3n das sementes. Por iso a polpa de diferentes tipos de froitas e verduras desempe\u00f1a un importante papel na nutrici\u00f3n de numerosos animais, inclu\u00eddo o home.\nCaracter\u00edsticas.\nMoitas plantas poden diseminar as s\u00faas sementes nun raio importante serv\u00edndose de animais. Para iso, revisten as, a mi\u00fado, non dixer\u00edbeis sementes cunha zumarenta e nutritiva polpa. Os animais que se alimentan dos froitos depositan as s\u00faas sementes, sen telas dixerido, nun lugar m\u00e1is ou menos afastado de onde apa\u00f1aron o froito. Deste xeito as especies vexetais est\u00e9ndense de forma m\u00e1is r\u00e1pida.\nA diferenza das noces, onde a semente \u00e9 o verdadeiro alimento para os animais, no caso das froitas esta inx\u00edrese de forma accidental. Isto ten a vantaxe de que, para a mesma cantidade de sementes para diseminar, son menos as que ten que crear a propia planta, xa que non s\u00f3 as que se esqueceron e se perderon poden xerminar. Ademais non te\u00f1en unha casca dura que protexa \u00e1 semente.\nPola contra, grazas \u00e1 polpa, moitas especies animais s\u00e9ntense atra\u00eddas pola semente (en realidade, pola froita) e contrib\u00faen \u00e1 s\u00faa diseminaci\u00f3n. Cando a semente se dep\u00f3n xunto co excremento, este sup\u00f3n un medio de cultivo con nutrientes. No caso das drupas pequenas (cereixas, olivas), que son devoradas maioritariamente polos paxaros, a polpa sep\u00e1rase da semente co peteiro e non se dixire, simplemente se desbota.\nProcesos industriais.\nNa industria da alimentaci\u00f3n a polpa \u00e9 un produto intermedio, non adecuado para o consumo, que se utiliza para marmeladas, xeleas, recheos, lambetadas ou bebidas.\nMediante presi\u00f3n da polpa da froita cons\u00e9guese zume de froita ou, no caso de verduras, zume de verdura."}
{"id": "217681", "revid": "56817", "url": "https://gl.wikipedia.org/wiki?curid=217681", "title": "Anthony Winchester", "text": "Anthony David Winchester, nado o 15 de maio de 1983 en Seymour, Indiana, \u00e9 un xogador profesional de baloncesto estadounidense que xoga para o San Sebasti\u00e1n Gipuzkoa BC na Liga ACB. Cunha altura de 1,93 metros, xoga na posici\u00f3n de escolta e aleiro."}
{"id": "217682", "revid": "1888", "url": "https://gl.wikipedia.org/wiki?curid=217682", "title": "La Estrella Compostelana", "text": "La Estrella Compostelana foi o nome de d\u00faas publicaci\u00f3ns:"}
{"id": "217683", "revid": "56817", "url": "https://gl.wikipedia.org/wiki?curid=217683", "title": "La Estrella Compostelana (1867)", "text": "La Estrella Compostelana foi un semanario editado en Santiago de Compostela entre 1867 e 1868.\nTraxectoria.\nApareceu en outubro de 1867 como continuaci\u00f3n de \"El Correo de Galicia\". Editado por Antonio de Leiva, estaba dirixido por Jos\u00e9 Salgado Rodr\u00edguez e na s\u00faa redacci\u00f3n participaron Jos\u00e9 Mar\u00eda Portal Gonz\u00e1lez, F\u00e9lix Moreno Astray e Bernardo Barreiro. Foi un defensor dos intereses da cidade e inclu\u00eda composici\u00f3ns po\u00e9ticas, artigos de apolox\u00eda eclesi\u00e1stica e referencias a temas sociais. Publicou o suplemento \"El Estudiante, Revista festiva de la Estrella\". Cesou a s\u00faa edici\u00f3n en marzo de 1868."}
{"id": "217684", "revid": "98629", "url": "https://gl.wikipedia.org/wiki?curid=217684", "title": "Exclave", "text": "Un exclave, en xeograf\u00eda pol\u00edtica, designa un territorio que pertence politicamente a outro, pero que non est\u00e1 conectado por terra con este (coa excepci\u00f3n das illas)."}
{"id": "217685", "revid": "22570", "url": "https://gl.wikipedia.org/wiki?curid=217685", "title": "Polpa de remolacha", "text": "A polpa de remolacha \u00e9 un subproduto da industria do azucre nas rexi\u00f3ns de clima temperado. De feito, a principal fonte de azucre alimentario nestas rexi\u00f3ns \u00e9 a remolacha azucreira. Para a extracci\u00f3n do azucre, as ra\u00edces da remolacha son esmagadas e o zume doce as\u00ed obtido recup\u00e9rase por osmose. O residuo, rico en celulosa, recibe o nome de polpa de remolacha, utiliz\u00e1ndose para a alimentaci\u00f3n dos ruminantes (capaces, grazas \u00e1s bacterias do seu aparello dixestivo, de dixerir a celulosa).\nPode utilizarse como unha pasta rica en auga (con do 15 ao 20 % de materia seca), debendo ser, en xeral, ensilada, ou como polpa desecada envasada en \"tortas\" que logo poden incorporarse aos pensos compostos.\nA\u00ednda que a polpa de remolacha \u00e9 unha excelente fonte de celulosa dixer\u00edbel e de azucres sol\u00fabeis para os ruminantes, o seu uso como alimento fresco para as vacas leiteiras cuxo leite se destina a converterse en queixo, \u00e9, por\u00e9n, delicado, debido \u00e1 presenza frecuente de esporas das bacterias but\u00edricas, que poden afectar \u00e1s calidades dos queixos.\nNa ceba dos cordeiros, a substituci\u00f3n parcial dos cereais do penso por polpa de remolacha para a ceba intensiva pode ter, segundo recentes investigaci\u00f3ns, un efecto favor\u00e1bel sobre as condici\u00f3ns do rume, paliando os efectos negativos asociados ao elevado consumo de cereais (aparici\u00f3n de diferentes patolox\u00edas dixestivas, en especial a acidose ruminal)."}
{"id": "217686", "revid": "1888", "url": "https://gl.wikipedia.org/wiki?curid=217686", "title": "Diario de Santiago", "text": "Diario de Santiago foi o nome de varias publicaci\u00f3ns:"}
{"id": "217687", "revid": "98629", "url": "https://gl.wikipedia.org/wiki?curid=217687", "title": "Gran Premio de Alema\u00f1a de 1952", "text": "O Gran Premio de Alema\u00f1a de 1952 foi unha carreira de automobilismo de F\u00f3rmula D\u00faas, celebrada o 3 de agosto de 1952 no circu\u00edto de N\u00fcrburgring Nordschleife. Foi a sexta carreira da tempada de F\u00f3rmula Un de que se disputou baixo as regras da F\u00f3rmula D\u00faas en e , en lugar da normativa da F\u00f3rmula Un usada normalmente.\nInforme.\nA carreira resultou ser m\u00e1is ben unha procesi\u00f3n, con Ascari liderrando por diante de Farina nas primeiras 16 voltas. A d\u00faas voltas da chegada, tivo que entrar en boxes para repostar, sa\u00edndo 10 segundos por detr\u00e1s de Farina, este p\u00faxose nervioso na seguinte volta e Ascari adiantouno a s\u00f3 un quil\u00f3metro e medio da meta e ga\u00f1ou por varios segundos logo dunha carreira doutro xeito aburrida. Fischer e Taruffi completaron os catro primeiros postos para Ferrari seguidos do Gordini de Behra e o Ferrari de Laurent. Ascari, ti\u00f1a o m\u00e1ximo de puntos anotados na tempada (s\u00f3 os catro mellores resultados contaban para o campionato), ga\u00f1ou o campionato do mundo, convert\u00e9ndose no primeiro piloto en ga\u00f1ar o campionato a falta de d\u00faas carreiras."}
{"id": "217688", "revid": "85894", "url": "https://gl.wikipedia.org/wiki?curid=217688", "title": "F\u00e9lix Moreno Astray", "text": "F\u00e9lix Moreno Astray, nado en Santiago de Compostela en 1841 e finado en Alc\u00e1zar de San Juan o 21 de abril de 1880, foi un sacerdote, xornalista e escritor galego.\nTraxectoria.\nNa s\u00faa \u00e9poca de seminarista fundou e dirixiu o \"\u00c1lbum Literario de Galicia\". E ao rematar os estudos dirixiu \"El Diario\" e colaborou en \"La Estrella Compostelana\". Ordenouse sacerdote e en Santiago de Compostela fundou unha imprenta onde editou \"El Diario de Santiago\" e a revista teol\u00f3xica \"El Cura de Aldea\". A partir da Revoluci\u00f3n de 1868 abandonou a relixi\u00f3n cat\u00f3lica e dedicouse a predicar a relixi\u00f3n presbiteriana. Inscribiuse na Igrexa Evanx\u00e9lica de Madrid para formarse como pastor. En 1870 marchou como misioneiro \u00e1 arquidiocese de Toledo e na vila de Camu\u00f1as, coa axuda do alcalde republicano federal Luis Villase\u00f1or, permaneceu varios anos logrando converter a noventa familias. En 1874 trasladouse a Alc\u00e1zar de San Juan e fundou o peri\u00f3dico \"El Correo de La Mancha\" (1874-1875).\nInfluencia noutros autores.\nA obra de F\u00e9lix Moreno Astray gozou dun certo reco\u00f1ecemento entre os seus contempor\u00e1neos. Al\u00e9n de ser citado entre os precursores do galeguismo por Murgu\u00eda, a s\u00faa obra foi fonte de inspiraci\u00f3n para intelectuais como Alfredo Bra\u00f1as, quen menciona a s\u00faa \"Historia de la ciudad compostelana\" en \"El regionalismo\"."}
{"id": "217690", "revid": "85894", "url": "https://gl.wikipedia.org/wiki?curid=217690", "title": "Arufe, Loureiro, Cerdedo-Cotobade", "text": "Arufe \u00e9 un lugar da parroquia de Loureiro, no concello pontevedr\u00e9s de Cerdedo-Cotobade. Segundo o IGE en 2011 estaba deshabitado. S\u00f3 mant\u00e9n restos de casas con h\u00f3rreos e algunha fonte. A ruta de sendeirismo \"O Foxo de lobo\" pasa por aqu\u00ed."}
{"id": "217691", "revid": "98629", "url": "https://gl.wikipedia.org/wiki?curid=217691", "title": "Gran Premio dos Pa\u00edses Baixos de 1952", "text": "O Gran Premio dos Pa\u00edses Baixos de 1952 foi unha carreira de automobilismo de F\u00f3rmula D\u00faas, celebrada o 17 de agosto de 1952 no circu\u00edto de Zandvoort. Foi a s\u00e9tima carreira da tempada de F\u00f3rmula Un de que se disputou baixo as regras da F\u00f3rmula D\u00faas en e , en lugar da normativa da F\u00f3rmula Un usada normalmente.\nInforme.\nMike Hawthorn brillou nas pr\u00e1cticas, obtendo un posto na primeira fila da grella co seu pequeno Cooper-Bristol[ e loitando valientemente cos Ferrari durante cinco voltas antes de que a situaci\u00f3n volvera a normalidade. Alberto Ascari liderou con Nino Farina e Luigi Villoresi outra procesi\u00f3n de Ferraris, con Hawthorn cuarto. Stirling Moss chegou a ir s\u00e9timo no ERA antes de ter que retirarse."}
{"id": "217692", "revid": "56817", "url": "https://gl.wikipedia.org/wiki?curid=217692", "title": "Carabu\u00f1a", "text": "Unha carabu\u00f1a, tam\u00e9n denominada cagu\u00f1a, caroa, coia, croia, garouba, gou\u00f1a e pedra, \u00e9 a semente dura dalgunhas froitas (drupas), como pexegos, cereixas, olivas etc.\nEn bot\u00e1nica p\u00f3dese definir como un endocarpo le\u00f1oso.\nO endocarpo \u00e9 a capa m\u00e1is interna do pericarpo, \u00e9 dicir, a parte do froito que rodea \u00e1s sementes. Nas drupas \u00e9 unha estrutura moi dura que rodea a unha \u00fanica semente, de a\u00ed os nomes populares.\nNon todos os endocarpos son le\u00f1osos, e por iso carabu\u00f1a non \u00e9 sin\u00f3nimo de pebida. Nas bagas, como o arando (\"Vaccinium spp.\") ou a grosella (\"Ribes spp.\"), o endocarpo \u00e9 moi brando e cont\u00e9n multitude de pequenas sementes. Nos hesperidios, como as laranxas e os lim\u00f3ns, o endocarpo son gallos sucosos que conte\u00f1en as pebidas, e \u00e9 a \u00fanica parte que se consome, pois o mesocarpo dos c\u00edtricos \u00e9 unha fibra branca. Nas n\u00faculas, como os pistachos, o endocarpo adoita ser unha casca dura que se debe quitar para consumilas. Finalmente, nos pomos, como a maz\u00e1 e a pera, o endocarpo \u00e9 cori\u00e1ceo, e denom\u00ednase carozo."}
{"id": "217693", "revid": "23204", "url": "https://gl.wikipedia.org/wiki?curid=217693", "title": "Las Condes", "text": "Las Condes \u00e9 un municipio e comuna do Gran Santiago. En 2002, a comuna ti\u00f1a un total de 249.893 habitantes. A s\u00faa \u00e1rea \u00e9 de 99\u00a0km2.\nXeograf\u00eda.\nO distrito at\u00f3pase nunha zona de transici\u00f3n no val da capital e a precordilleira dos Andes. O terreo \u00e9 predominantemente chan e sucado \u00e1s veces por lixeiros outeiros e desniveis propios da zona; o terreo comeza a elevarse a medida que se ascende a precordilleira. Existen cerros como o Calan ou o Apoquindo, e \u00f3 leste est\u00e1n os Andes.\nA maior altura habitable da comuna at\u00f3pase nos 975 m, no sector de San Carlos de Apoquindo."}
{"id": "217696", "revid": "72012", "url": "https://gl.wikipedia.org/wiki?curid=217696", "title": "P\u00e1draic \u00d3 Conaire", "text": "P\u00e1draic \u00d3 Conaire, nado o 20 de febreiro de 1882 en Galway (Condado de Galway) e finado o 6 de outubro de 1928 en Dubl\u00edn, foi un escritor e xornalista irland\u00e9s."}
{"id": "217698", "revid": "56817", "url": "https://gl.wikipedia.org/wiki?curid=217698", "title": "An Ch\u00e9ad Chloch", "text": "An Ch\u00e9ad Chloch (en galego \"A primeira pedra\") \u00e9 unha colecci\u00f3n de relatos curtos do escritor P\u00e1draic \u00d3 Conaire, que foi publicada por vez primeira no ano 1914. Son oito contos, alg\u00fans dos cales bas\u00e9anse nas historias do Novo Testamento e outros no pa\u00eds ficticio de Aibit\u00edneach.\n\"An Ch\u00e9ad Chloch\" est\u00e1 considerado como un dos libros m\u00e1is importantes da literatura irlandesa moderna."}
{"id": "217699", "revid": "1131", "url": "https://gl.wikipedia.org/wiki?curid=217699", "title": "Mesquita de San Petersburgo", "text": "A mesquita de San Petersburgo (en ruso \u0421\u043e\u0431\u043e\u0440\u043d\u0430\u044f \u043c\u0435\u0447\u0435\u0442\u044c \u0421\u0430\u043d\u043a\u0442-\u041f\u0435\u0442\u0435\u0440\u0431\u0443\u0440\u0433\u0430, Sob\u00f3rnaia metxet Sankt-Peterburg, en t\u00e1rtaro Sankt-Peterburg \u015f\u0259h\u0259re cami\u011f m\u0259\u00e7ete) era a mesquita m\u00e1is grande de Europa a principios do s\u00e9culo XX, xa que o minarete m\u00e1is alto dos dous que ten alcanza os 49 metros, e a s\u00faa \u00fanica c\u00fapula mide 39 metros de alto. Ten capacidade para cinco mil fieis. A mesquita at\u00f3pase no centro da cidade rusa de San Petersburgo e p\u00f3dese ver a c\u00fapula azul desde a ponte da Trindade, al\u00e9n do r\u00edo Nev\u00e1.\nHistoria.\nEn 1882, Salimgarei T\u00e8vkelev foi nomeado mufti de Orenburg e acordou co ministro Dmitri Tolstoi o proxecto dunha mesquita para San Petersburgo. En 1906, o ministro formou unha comisi\u00f3n especial encabezada por Gataullin Baiaz\u00edtov para recadar 750.000 rublos nos dez anos que se previu que durar\u00eda a construci\u00f3n da mesquita. Organiz\u00e1ronse colectas polas poboaci\u00f3ns de Rusia, moitos patrocinadores contribu\u00edron con doaz\u00f3ns, e a comisi\u00f3n inxectou at\u00e9 142.000 rublos en valores e selos. O maior doante foi Said Abdul Ahad, emir de Bukhara, xa que achegou todos os gastos da edificaci\u00f3n.\nA localizaci\u00f3n da mesquita era simb\u00f3lica, de face \u00e1 Fortaleza de San Pedro e San Pablo, no centro da cidade. O 3 de xullo de 1907, en Peterhof, o emperador Nicolao II de Rusia outorgou o permiso para a compra do terreo. No outono, a comisi\u00f3n aprobou o proxecto do arquitecto Nikolai Vas\u00edliev e o enxe\u00f1eiro Stepan Kritxinski, coa supervisi\u00f3n da construci\u00f3n por parte do acad\u00e9mico Alexander Von Hohen. A fachada do edificio constru\u00eduse coa combinaci\u00f3n de adornos orientais e de mosaico azul turquesa.\nO 3 de febreiro de 1910 tivo lugar a cerimonia de inicio das obras, dirixida por Baiaz\u00edtov e coa asistencia de personalidades do goberno, do clero e a sociedade civil. Entre outros, asistiron o emir de Bukhara, Harusin, N\u00f3vikov, os embaixadores de Turqu\u00eda e Persia; Muhamediar Sult\u00e0nov, mufti de Orenburg, e Tevk\u00e8lev, l\u00edder do partido musulm\u00e1n na Duma.\nA primeira pedra p\u00faxose en 1910 para conmemorar o vix\u00e9simo quinto aniversario do reinado de Sayyid Abd ao-Akhad Khan en Bukhara. Por aquel ent\u00f3n, a comunidade musulm\u00e1 da capital rusa superaba as oito mil almas. A estrutura era capaz de aloxar \u00e1 s\u00faa maior parte. O arquitecto Nikolai Vas\u00edliev dese\u00f1ouna inspir\u00e1ndose no Gur-e Amir, o mausoleo de Tamerl\u00e1n en Samarcanda. En 1921 terminouse a construci\u00f3n.\nAs paredes fix\u00e9ronse con granito gris e a c\u00fapula e os dous minaretes cubr\u00edronse de mosaicos de cer\u00e1mica de cor azul ceo. Na construci\u00f3n da mesquita traballaron artes\u00e1ns de toda a Asia central. As fachadas decor\u00e1ronse con frases do Cor\u00e1n escritas con caligraf\u00eda \u00e1rabe. As columnas do interior est\u00e1n realizadas con m\u00e1rmore verde. A mesquita at\u00f3pase tapizada con alfombras artesanais tecidas en diversos lugares de Asia central. Os fieis quedan separados segundo o sexo mentres te\u00f1en lugar as pregarias e as mulleres ocupan o primeiro piso.\nCoa segunda guerra mundial, en 1940 a mesquita foi pechada \u00f3s fieis e usouse de almac\u00e9n. A petici\u00f3n popular, a mesquita reabriu como centro de culto en 1956. En 1980 fix\u00e9ronse importantes obras de restauraci\u00f3n."}
{"id": "217700", "revid": "56817", "url": "https://gl.wikipedia.org/wiki?curid=217700", "title": "It Is Us", "text": "\"It Is Us\" \u00e9 unha canci\u00f3n da banda estadounidense de grunge Mudhoney, editada como sinxelo do seu \u00e1lbum \"Under a Billion Suns\" o 8 de maio do 2006."}
{"id": "217702", "revid": "56817", "url": "https://gl.wikipedia.org/wiki?curid=217702", "title": "Lista de episodios de Naruto", "text": "\"Naruto\" \u00e9 unha serie de anime baseada na serie de manga hom\u00f3nima do autor Masashi Kishimoto. A serie foi dirixida por Hayato Date e producida por Studio Pierrot e TV Tokyo. 135 episodios est\u00e1n baseados nos primeiros vinte seis volumes do manga, e 85 episodios son exclusivos do anime. A serie c\u00e9ntrase en Naruto Uzumaki, un xove e rebuldeiro ninja de Konohagakure que busca constantemente o reco\u00f1ecemento do demais e aspira a converterse en Hokage, o ninja da s\u00faa vila que \u00e9 considerado o m\u00e1is forte de todos.\nOs 220 episodios que compo\u00f1en a primeira parte da serie foron emitidos entre o 3 de outubro de 2002 e o 8 de febreiro de 2007 a trav\u00e9s da TV Tokyo do Xap\u00f3n."}
{"id": "217703", "revid": "72012", "url": "https://gl.wikipedia.org/wiki?curid=217703", "title": "M\u00e1irt\u00edn \u00d3 Dire\u00e1in", "text": "M\u00e1irt\u00edn \u00d3 Dire\u00e1in, nado o 29 de novembro de 1910 en Sruth\u00e1n, Inis M\u00f3r (Oile\u00e1in \u00c1rann) e finado o 19 de marzo de 1988 en Dubl\u00edn, foi un poeta e ensa\u00edsta irland\u00e9s. Foi membro da instituci\u00f3n Aosd\u00e1na e secretario da Conradh na Gaeilge."}
{"id": "217704", "revid": "92340", "url": "https://gl.wikipedia.org/wiki?curid=217704", "title": "Llywarch Llaety", "text": "Llywarch Llaety (fl. c. 1140 - 1160) foi un poeta cortes\u00e1n gal\u00e9s.\nTraxectoria.\nS\u00f3 fica un poema seu, do cal a copia m\u00e1is antiga aparece no manuscrito Hendregadredd, en loanza de Llywelyn ap Madog, fillo e herdeiro do pr\u00edncipe Madog ap Maredudd de Powys. Este poema consta de dezasete \"englynion\".\nCabe a posibilidade de que Llywarch Llaety sexa a mesma persoa que o poeta Llywarch y Nam, quen tam\u00e9n compuxo un poema na honra de Llywelyn ap Madog."}
{"id": "217705", "revid": "5863", "url": "https://gl.wikipedia.org/wiki?curid=217705", "title": "M\u00e1irt\u00edn \u00d3 Cadhain", "text": "M\u00e1irt\u00edn \u00d3 Cadhain, nado no ano 1906 en An Spid\u00e9al (Condado de Galway) e finado o 18 de outubro de 1970 en Dubl\u00edn, foi un escritor de contos, novelista, xornalista e mestre irland\u00e9s, considerado como unha das figuras m\u00e1is importantes da literatura en lingua irlandesa do s\u00e9culo XX."}
{"id": "217706", "revid": "65337", "url": "https://gl.wikipedia.org/wiki?curid=217706", "title": "Gwynfardd Brycheiniog", "text": "Gwynfardd Brycheiniog (fl. c. 1170-80) foi un poeta cortes\u00e1n gal\u00e9s.\nTraxectoria.\nGwynfardd foi famoso polos seus eloxios na honra de San David e Rhys ap Gruffydd. \u00c9 o primeiro poeta de nome co\u00f1ecido do sur de Gales e o \u00fanico do sueste. \u00c9 pos\u00edbel que participase na Eisteddfodd de Aberteifi de 1176.\nDel s\u00f3 se conservan dous poemas (con 346 versos en total): 'Mawl yr Arglwydd Rhys', unha loanza a Rhys ap Gruffydd conservada no manuscrito Hendregadredd, e 'Canu i Ddewi' na honra de San David e que consta no Llyfr Coch Hergest."}
{"id": "217707", "revid": "65337", "url": "https://gl.wikipedia.org/wiki?curid=217707", "title": "Llygad G\u0175r", "text": "Llygad G\u0175r (fl. 1268) foi un poeta gal\u00e9s da corte de Llywelyn ap Gruffudd.\nTraxectoria.\nNos seus poemas considera Gales como un pa\u00eds unido so o goberno de Llywelyn. S\u00f3 conservamos cinco textos ao seu nome.\nS\u00f3 conservamos cinco textos ao seu nome: catro deles est\u00e1n dedicados aos se\u00f1ores de Powys Fadog, como Gruffudd ap Madog (dous poemas) e o seu fillo Llywelyn ap Gruffudd ap Madog (un), e Hywel ap Madog (unha farwnad), irm\u00e1n de Gruffudd."}
{"id": "217708", "revid": "5312", "url": "https://gl.wikipedia.org/wiki?curid=217708", "title": "Feitos do \u00a1Cu-Cut!", "text": "Denom\u00ednanse Feitos do \u00a1Cu-Cut!, tam\u00e9n co\u00f1ecidos como La Cuartelada, os incidentes que tiveron lugar en Barcelona o 25 de novembro de 1905, cando oficiais do ex\u00e9rcito espa\u00f1ol asaltaron e destru\u00edron a redacci\u00f3n e os talleres do semanario sat\u00edrico \"\u00a1Cu-Cut!\" e, posteriormente, tam\u00e9n os do xornal \"La Veu de Catalunya.\"\n\u00a1Cu-Cut! era unha revista sat\u00edrica de ideolox\u00eda catalanista de comezos do s\u00e9culo XX.\nO 25 de novembro de 1905 un centenar de militares asaltou a redacci\u00f3n desta revista e a de \"La Veu de Catalunya\" como reacci\u00f3n a unha caricatura antimilitarista de Joan Junceda que alud\u00eda \u00e1 vitoria da Lliga Regionalista nas elecci\u00f3ns municipais. O presidente do goberno, Eugenio Montero R\u00edos, dimitiu e \u00f3 ano seguinte aprobar\u00edase a lei de xurisdici\u00f3ns, polo que os delitos contra a patria ou o ex\u00e9rcito ser\u00edan xulgados pola xustiza militar.\nA ra\u00edz do rexeitamento desta lei os partidos catalanistas unir\u00edanse no que ser\u00eda Solidaritat Catalana. Desde ent\u00f3n o mapa electoral catal\u00e1n cambiou substancialmente: foi a fin dos partidos din\u00e1sticos da Restauraci\u00f3n borb\u00f3nica e o triunfo dos partidos de oposici\u00f3n \u00f3 r\u00e9xime. O xogo pol\u00edtico repartiuse entre a Lliga Regionalista e os partidos republicanos."}
{"id": "217709", "revid": "72012", "url": "https://gl.wikipedia.org/wiki?curid=217709", "title": "Tom\u00e1s \u00d3 Criomhthain", "text": "Tom\u00e1s \u00d3 Criomhthain, nado no ano 1856 na Illa de Gran Blasket e finado en 1937, foi un escritor irland\u00e9s en lingua irlandesa."}
{"id": "217711", "revid": "27155", "url": "https://gl.wikipedia.org/wiki?curid=217711", "title": "Inte\u00edna", "text": "Unha inte\u00edna \u00e9 un segmento dunha prote\u00edna que se pode escindir por si mesma da cadea proteica e volve a unir as porci\u00f3ns restantes (as exte\u00ednas) por medio dun enlace pept\u00eddico. O concepto de inte\u00edna/exte\u00edna nas prote\u00ednas \u00e9 en gran medida an\u00e1logo ao concepto intr\u00f3n/ex\u00f3n nos xenes, polo que as inte\u00ednas foron chamadas os \"intr\u00f3ns das prote\u00ednas\".\nO empalme ou splicing de prote\u00ednas mediado por inte\u00ednas ten lugar despois da traduci\u00f3n da prote\u00edna nos ribosomas a partir do seu ARNm, polo que \u00e9 un fen\u00f3meno postraducional. Esta prote\u00edna precursora inicial sa\u00edda do ribosoma cont\u00e9n tres segmentos: unha N-exte\u00edna seguida da inte\u00edna e despois unha C-exte\u00edna (N e C fan referencia \u00e1 proximidade da exte\u00edna aos extremos N e C-terminais da prote\u00edna). Despois de que ten lugar o splicing, o resultado tam\u00e9n se chama exte\u00edna (prote\u00edna definitiva sen a inte\u00edna).\nAs inte\u00ednas conte\u00f1en xeralmente dous dominios, un para o autosplicing, e outro que \u00e9 un dominio endonuclease para a propagaci\u00f3n. Os elementos para o autosplicing est\u00e1n nas porci\u00f3ns N- e C-exte\u00ednas, e a endonuclease est\u00e1 na inte\u00edna e interv\u00e9n na propagaci\u00f3n da inte\u00edna no xenoma. O dominio endonuclease non sempre est\u00e1 presente.\nHistoria.\nA primeira inte\u00edna descubriuse en 1988 por medio da comparaci\u00f3n de secuencias x\u00e9nicas entre a ATPase vacuolar de \"Neurospora crassa\" e de cenoria (sen inte\u00edna) e o xene hom\u00f3logo do l\u00e9vedo \"Saccharomyces cerevisiae\" (con inte\u00edna) que foi primeiro descrito como un posible transportador de i\u00f3ns calcio. En 1990 Hirata \"et al.\" demostraron que a secuencia extra do xene do l\u00e9vedo fora transcrito ao ARNm e s\u00f3 era eliminado na prote\u00edna despois da s\u00faa traduci\u00f3n. Desde ent\u00f3n, as inte\u00edas atop\u00e1ronse nos tres dominios de seres vivos (eucariotas, bacterias e arqueas) e tam\u00e9n en virus.\nMoitas das inte\u00ednas atopadas tam\u00e9n conte\u00f1en un dominio endonuclease que exerce unha funci\u00f3n na propagaci\u00f3n da inte\u00edna . De feito, moitos xenes te\u00f1en segmentos codificantes de inte\u00ednas non relacionados inseridos en diferentes posici\u00f3ns. Por estas e outras raz\u00f3ns, as inte\u00ednas (ou m\u00e1is apropiadamente, os segmentos x\u00e9nicos que codifican as inte\u00ednas) son \u00e1s veces chamados \"elementos xen\u00e9ticos ego\u00edstas\" ou \"elementos xen\u00e9ticos parasitos\" .\nNas bases de datos que conte\u00f1en todas as inte\u00ednas co\u00f1ecidas (Inbase), hai 113 delas que est\u00e1n presentes nos eucariotas e te\u00f1en lonxitudes m\u00ednimas de 138 amino\u00e1cidos e m\u00e1ximas de 844. A primeira inte\u00edna atopada estaba codificada no xene VMA de \"Saccharomyces cerevisiae\". Despois encontr\u00e1ronse noutros fungos (ascomicetos, basidiomicetos, cigomicetos e quitridios) e en diversas prote\u00ednas. Unha prote\u00edna remotamente emparentada coas prote\u00ednas que conte\u00f1en inte\u00ednas co\u00f1ecidas, pero estreitamente emparentada coas prote\u00ednas \"hedgehog\" dos metazoos, ti\u00f1a a secuencia de inte\u00edna de Glomeromycota. Moitas das inte\u00ednas recentemente descritas conte\u00f1en endonucleases e algunhas delas aparentemente son activas . A abundancia de inte\u00ednas nos fungos indica que se produciu unha transferencia lateral de xenes que conte\u00f1en inte\u00ednas. Nas bacterias e arqueas, co\u00f1\u00e9cense, respectivamente, 289 e 182 inte\u00ednas ata agora (ano 2002). Non \u00e9 sorprendente que a maior\u00eda das inte\u00ednas de bacterias e arqueas estean inseridas en prote\u00ednas metab\u00f3licas dos \u00e1cidos nucleicos, igual que nos fungos..\nMecanismo.\nO mecanismo para realizar o splicing \u00e9 un proceso natural an\u00e1logo da t\u00e9cnica que produce prote\u00ednas de tama\u00f1o medio chamada ligaz\u00f3n qu\u00edmica nativa, que foi desenvolvida ao mesmo tempo que se descubr\u00edan as inte\u00ednas.\nO proceso comeza cun cambio de posici\u00f3n N-O ou N-S cando a cadea lateral do primeiro residuo (unha serina, treonina, ou ciste\u00edna) da porci\u00f3n da inte\u00edna da prote\u00edna precursora fai un ataque nucleof\u00edlico ao enlace pept\u00eddico do residuo inmediatamente anterior (que \u00e9 o residuo final da N-exte\u00edna) para formar un intermediato \u00e9ster (ou tio\u00e9ster) li\u00f1al. Ocorre unha transesterificaci\u00f3n cando a cadea lateral do primeiro residuo da C-exte\u00edna ataca o (tio)\u00e9ster acabado de formar para liberar o extremo N-terminal da inte\u00edna. Isto orixina un intermediario ramificado no cal est\u00e1n unidas a N-exte\u00edna e a C-exte\u00edna, a\u00ednda que non por enlace pept\u00eddico. O \u00faltimo residuo da inte\u00edna \u00e9 sempre unha asparaxina, e o \u00e1tomo de nitr\u00f3xeno da amida desta cadea lateral corta o enlace pept\u00eddico entre a inte\u00edna e a C-exte\u00edna, orixinando un segmento de inte\u00edna totalmente libre cunha imida c\u00edclica terminal. Finalmente, o grupo amino libre da C-exte\u00edna ataca agora o (tio)\u00e9ster que une as N- e C-exte\u00ednas. Un cambio de posici\u00f3n O-N ou S-N produce un enlace pept\u00eddico e a prote\u00edna ligada funcional.\nInte\u00ednas en biotecnolox\u00eda.\nAs inte\u00ednas son moi eficientes no splicing de prote\u00ednas, e te\u00f1en importantes aplicaci\u00f3ns en biotecnolox\u00eda. Identific\u00e1ronse m\u00e1is de 200 inte\u00ednas; con tama\u00f1os que van de 100 a 800 amino\u00e1cidos. Utiliz\u00e1ronse t\u00e9cnicas de enxe\u00f1ar\u00eda xen\u00e9tica coas inte\u00ednas para darlle aplicaci\u00f3ns especiais como a semis\u00edntese de prote\u00ednas e a marcaxe selectiva de elementos proteicos, que \u00e9 \u00fatil para estudos de resonancia magn\u00e9tica nuclear de prote\u00ednas grandes.\nA inhibici\u00f3n farmac\u00e9utica da escisi\u00f3n das inte\u00ednas pode ser unha ferramenta \u00fatil para o desenvolvemento de f\u00e1rmacos; a prote\u00edna que cont\u00e9n a inte\u00edna non poder\u00e1 levar a cabo a s\u00faa funci\u00f3n normal se a inte\u00edna non se escinde, xa que a s\u00faa estrutura quedar\u00e1 distorsionada.\nSuxeriuse que as inte\u00ednas poder\u00edan ser \u00fatiles para conseguir a expresi\u00f3n alot\u00f3pica de certas prote\u00ednas moi hidr\u00f3fobas codificadas normalmente polo xenoma mitocondrial, por exemplo na terapia x\u00e9nica . O car\u00e1cter hidrof\u00f3bico destas prote\u00ednas \u00e9 un obst\u00e1culo para a s\u00faa importaci\u00f3n \u00e1s mitocondrias. Xa que logo, a inserci\u00f3n dunha inte\u00edna non hidrof\u00f3bica pode permitir que te\u00f1a lugar esta importaci\u00f3n. A escisi\u00f3n das inte\u00ednas despois da s\u00faa importaci\u00f3n restaurar\u00eda despois a forma normal da prote\u00edna.\nO uso de etiquetas de afinidade para purificar prote\u00ednas recombinantes foi moi utilizado, xa que permite a acumulaci\u00f3n de prote\u00ednas recombinantes con poucas impurezas, pero a etiqueta de afinidade debe ser eliminada por proteases no paso final. O paso extra da prote\u00f3lise crea o problema da especificidade da protease para eliminar a etiqueta de afinidade da prote\u00edna recombinante. Tam\u00e9n debe eliminarse o seu produto de dixesti\u00f3n. Este problema pode ser evitado fusionando a etiqueta de afinidade a unha inte\u00edna que se pode autoescindir nun medio controlado. A primeira xeraci\u00f3n de vectores de expresi\u00f3n deste tipo usaba unha inte\u00edna de VMA (Sce VMA) de \"Saccharomyces cerevisiae\" modificada. Chong et al. (1997) utilizaron o dominio de uni\u00f3n \u00e1 quitina de \"Bacillus circulans\" como etiqueta de afinidade e fusionaron esa etiqueta na inte\u00edna Sce VMA modificada. A inte\u00edna modificada experimenta unha reacci\u00f3n de autoclivaxe no seu enlace pept\u00eddico N-terminal por 1,4-ditiotreitol (DTT), \u03b2-mercaptoetanol (\u03b2-ME) ou cistina a baixa temperatura e nun amplo rango de pH. Despois da expresi\u00f3n da prote\u00edna recombinante, o homoxenado celular p\u00e1sase por unha columna que cont\u00e9n quitina. Isto permite que o dominio de uni\u00f3n \u00e1 quitina da prote\u00edna quim\u00e9rica se una \u00e1 columna. Ademais, cando se baixa a temperatura e as mol\u00e9culas descritas antes pasan pola columna, a prote\u00edna quim\u00e9rica sofre autosplicing e s\u00f3 se el\u00fae a prote\u00edna diana. Esta nova t\u00e9cnica elimina o paso da prote\u00f3lise e a Sce VMA modificada queda na columna unida \u00e1 quitina polo dominio de uni\u00f3n \u00e1 quitina .\nRecentemente, as inte\u00ednas empezaron a utilizarse para purificar prote\u00ednas base\u00e1ndose en p\u00e9ptidos autoagregados. Os polip\u00e9ptidos similares \u00e1 elastina (ELPs) son unha \u00fatil ferramenta biotecnol\u00f3xica. Fusionados con prote\u00ednas diana, tenden a formar agregados dentro das c\u00e9lulas . Isto elimina o paso cromatogr\u00e1fico necesario para a purificaci\u00f3n das prote\u00ednas. Os polip\u00e9ptidos similares \u00e1 elastina utiliz\u00e1ronse na prote\u00edna de fusi\u00f3n da inte\u00edna, para que os agregados puidesen ser illados sen cromatograf\u00eda (por centrifugaci\u00f3n) e despois a inte\u00edna e a etiqueta puidesen ser clivadas dunha maneira controlada para liberar a prote\u00edna diana na soluci\u00f3n. Este illamento de prote\u00ednas pode facerse usando un fluxo continuou, que rende gran cantidade de prote\u00edna, facendo que o proceso sexa m\u00e1is eficiente economicamente c\u00f3s m\u00e9todos convencionais . Outros grupos de investigadores utilizaron etiquetas autoagregantes m\u00e1is pequenas para illar a prote\u00edna diana. Utiliz\u00e1ronse os pequenos p\u00e9ptidos anfip\u00e1ticos 18A e ELK16 para formar prote\u00edna agregante autoclivante .\nNomenclatura das inte\u00ednas.\nA primeira parte do nome dunha inte\u00edna est\u00e1 baseada nunha abreviaci\u00f3n da nomenclatura binomial do nome cient\u00edfico da especie na que foi atopada, e o segundo est\u00e1 baseado no nome do xene correspondente da exte\u00edna. Por exemplo, a inte\u00edna encontrada en \"Thermoplasma acidophilum\" e asociada coa subunidade A da ATPase vacuolar (VMA) denom\u00ednase \"Tac VMA\".\nNormalmente, como neste exemplo, s\u00f3 se usan tres letras para especificar o organismo, pero isto pode variar. Poden engadirse m\u00e1is letras para indicar a cepa. Se est\u00e1 codificada m\u00e1is dunha inte\u00edna no xene correspondente, d\u00e1selle a cada unha un sufixo num\u00e9rico empezando polo extremo 5' do xene e acabando no 3' ou, outras veces, segundo a orde en que foron identificadas (por exemplo, \"Msm dnaB-1\").\nAo segmento do xene que codifica a inte\u00edna d\u00e1selle xeralmente o mesmo nome ca \u00e1 inte\u00edna, pero para evitar confusi\u00f3n o nome da inte\u00edna normalmente vai en mai\u00fascula (por exemplo, Pfu RIR1-1), entanto que o nome do segmento x\u00e9nico correspondente vai en cursiva (por exemplo, Pfu \"rir1-1\").\nMiniinte\u00ednas e inte\u00ednas grandes.\nAs inte\u00ednas grandes son as que constan dun dominio de splicing (situado na N- e C-exte\u00ednas) e un dominio endonuclease. As miniinte\u00ednas carecen do dominio endonuclease.\nMoitas inte\u00ednas conte\u00f1en un dominio de xene de endonuclease (\"homing endonuclease gene\", HEG) ademais dos dominios de splicing. Este dominio \u00e9 responsable da propagaci\u00f3n da inte\u00edna ao cortar o ADN dun alelo sen inte\u00edna no cromosoma hom\u00f3logo, o que desencadea a actuaci\u00f3n do sistema de reparaci\u00f3n do ADN de roturas de dobre febra, que reparar\u00e1 a rotura, e as\u00ed copia o ADN codificante da inte\u00edna no alelo que antes non a ti\u00f1a. Por\u00e9n, o dominio HEG non \u00e9 necesrio para o splicing da inte\u00edna, e pode perderse, formando unha miniinte\u00edna ou inte\u00edna m\u00ednima. Varios estudos demostraron a natureza modular das inte\u00ednas ao engadir e eliminar os dominios HEG e determinar a actividade dos novos que se forman.\nInte\u00ednas divididas.\n\u00c1s veces, as inte\u00ednas da prote\u00edna precursora proceden de dous xenes. Neste caso, a inte\u00edna dise que \u00e9 unha inte\u00edna dividida ou separada (\"split intein\"). Por exemplo, en cianobacterias, a subunidade catal\u00edtica \u03b1 DnaE da ADN polimerase III, est\u00e1 codificada por dous xenes separados, \"dnaE-n\" e \"dnaE-c\". O produto x\u00e9nico \"dnaE-n\" consiste nunha secuencia N-exte\u00edna seguida dunha secuencia de inte\u00edna de 123 amino\u00e1cidos, e, por outra parte, o produto x\u00e9nico \"dnaE-c\" consiste nunha secuencia de inte\u00edna de 36 amino\u00e1cidos seguida da secuencia da C-exte\u00edna."}
{"id": "217712", "revid": "27155", "url": "https://gl.wikipedia.org/wiki?curid=217712", "title": "Exte\u00edna", "text": ""}
{"id": "217715", "revid": "27155", "url": "https://gl.wikipedia.org/wiki?curid=217715", "title": "N-exte\u00edna", "text": ""}
{"id": "217716", "revid": "27155", "url": "https://gl.wikipedia.org/wiki?curid=217716", "title": "C-exte\u00edna", "text": ""}
{"id": "217717", "revid": "56817", "url": "https://gl.wikipedia.org/wiki?curid=217717", "title": "An tOile\u00e1nach", "text": "An tOile\u00e1nach (en lingua galega \"O Insular\") \u00e9 un libro obra do escritor irland\u00e9s Tom\u00e1s \u00d3 Criomhthain. Foi rematado en 1923 e publicado en 1929. Est\u00e1 considerado como unha das mellores obras en lingua irlandesa e reflicte moi ben a forma de vida das persoas que antigamente viv\u00edan na xa abandonada Illa de Gran Blasket. Tam\u00e9n \u00e9 interesante dende o punto de vista ling\u00fc\u00edstico, pois amosa o xeito de falar tradicional dos habitantes das Illas Blasket."}
{"id": "217719", "revid": "89787", "url": "https://gl.wikipedia.org/wiki?curid=217719", "title": "Sogama", "text": "Sogama, a Sociedade galega do medio ambiente, \u00e9 unha empresa p\u00fablica da Xunta de Galicia ao 51% e o outro 49% de Gas Natural Fenosa. Foi creada en 1992 polo Decreto 111/1992 e depende da Conseller\u00eda de Medio Ambiente, Territorio e Infraestruturas.\nInfraestruturas.\nSogama ten 37 plantas de transferencia de lixo (20 de titularidade de Sogama, 11 da Deputaci\u00f3n de Ourense, 5 da Xunta e unha da mancomunidade do Morrazo) para atender a 294 concellos. Nestas plantas transf\u00edrese o lixo recollido polos cami\u00f3ns dos concellos a colectores selados de 20 toneladas que ser\u00e1n trasladados a Cerceda en cami\u00f3ns ou trens para o seu tratamento. Os concellos pagan por cada tonelada que entregan.\nSogama faise cargo do lixo xeral, o lixo que non se entrega separado para reciclado. Os concellos xa te\u00f1en contratada con outras empresas a reciclaxe do vidro, cart\u00f3n e papel, materiais que xa non chegan a Sogama. Nun colector amarelo faise a recollida dos envases lixeiros: pl\u00e1sticos, latas, bricks e similares que ser\u00e1n separados en Cerceda o que se financia co punto verde, impostos que se pagan a trav\u00e9s dos fabricantes de envoltas.\nInstalaci\u00f3ns.\nSogama ten unha superficie de 665.000\u00a0m2 e unha capacidade para recibir de 500.000 a 550.000 toneladas anuais. A planta de Sogama en Cerceda recibe 800.000 toneladas anuais.\nO lixo chega en cami\u00f3ns ou trens (a planta ten terminal propia de tren), al\u00ed faise unha separaci\u00f3n previa con im\u00e1ns da parte met\u00e1lica e por cintas transportadoras e tambores xiratorios. A parte que xa non pode ser aproveitada m\u00e1is \u00e9 triturada para a s\u00faa posterior incineraci\u00f3n e aproveitamento enerx\u00e9tico. Sogama consome m\u00e1is electricidade da que produce. As cinzas son enterradas no vertedoiro de Areosa de 330.000\u00a0m2.\nEn outubro de 2008, Sogama foi acusada da morte de tres milleiros de troitas do r\u00edo Leng\u00fcelle. En xaneiro de 2009, o Seprona e Augas de Galicia confirmaron o vertido contaminante procedente do vertedoiro de Areosa.\nEn 2009, preto de 30 persoas foron imputadas polo xulgado n\u00famero 1 da Coru\u00f1a polos vertidos ao Leng\u00fcelle entre as cales est\u00e1 o ex director t\u00e9cnico de Sogama e o xefe de Danigal (empresa encargada da reciclaxe dos medicamentos recollidos no programa Sigre que remataban no vertedoiro de Areosa sen tratamento alg\u00fan).\nA finais do 2011, a Xunta anunciou a \"Sogama do sur\", un proxecto para constru\u00edr outra incineradora no sur de Galiza. O lugar elixido foi O Irixo, O Carballi\u00f1o.\nEn abril de 2012, ADEGA denunciou que Sogama vi\u00f1a falsificando as anal\u00edticas dende 2003 ata 2008. O r\u00edo Leng\u00fcelle \u00e9 afluente do r\u00edo Tambre, que fornece de auga a Santiago de Compostela.\nPor tonelada de lixo enviada a Sogama para o seu tratamento os concellos deben pagar case 60 euros. En outubro de 2013 Sogama anunciou o incremento do 34% nos custos de tratamento do lixo polo que os concellos deber\u00e1n pagar 82,1 euros por tonelada."}
{"id": "217721", "revid": "2074", "url": "https://gl.wikipedia.org/wiki?curid=217721", "title": "Conflito polo nome Macedonia", "text": ""}
{"id": "217724", "revid": "4817", "url": "https://gl.wikipedia.org/wiki?curid=217724", "title": "DS-P1-M", "text": "DS-P1-M foi o nome dun modelo de sat\u00e9lites artificiais sovi\u00e9ticos que serviron como obxectivos para probas de sistemas antisat\u00e9lite (ASAT) e antim\u00edsiles.\nOs sat\u00e9lites DS-P1-M non eran meros obxectivos pasivos, sen\u00f3n que rexistraban a direcci\u00f3n e velocidade do impacto, entre outras variables. As primeiras probas cos sat\u00e9lites comezaron en agosto de 1970 e o sistema estivo activo entre 1973 e 1983. Os DS-P1-M foron constru\u00eddos pola Oficina de Dese\u00f1o de Yuzhnoye e lanz\u00e1ronse en total 15, dous deles errados."}
{"id": "217726", "revid": "1888", "url": "https://gl.wikipedia.org/wiki?curid=217726", "title": "Germ\u00e1n Adrio Ma\u00f1\u00e1", "text": "Germ\u00e1n Adrio Ma\u00f1\u00e1, nado en Santa Baia de Arealonga (Vilagarc\u00eda de Arousa) o 16 de marzo de 1880 e finado en Pontevedra o 12 de novembro de 1936, foi un mestre e pol\u00edtico galego.\nTraxectoria.\nMestre, director e propietario do Colexio X. Afiliado \u00e1 UGT e membro do PSOE, foi concelleiro en Vilagarc\u00eda de Arousa. Co golpe de Estado do 18 de xullo de 1936 foi detido. Sometido a consello de guerra, foi condenado a morte. Foi fusilado no quil\u00f3metro 1 da estrada de Campa\u00f1\u00f3."}
{"id": "217728", "revid": "27155", "url": "https://gl.wikipedia.org/wiki?curid=217728", "title": "Plasmin\u00f3xeno", "text": "O plasmin\u00f3xeno ou profibrinolisina \u00e9 unha glicoprote\u00edna sintetizada polo f\u00edgado, presente no plasma sangu\u00edneo e a maior parte do flu\u00eddo extracelular como o precursor inactivo dun encima protease chamado plasmina e da anxiostatina. O plasmin\u00f3xeno \u00e9 o compo\u00f1ente central do sistema fibrinol\u00edtico do organismo, \u00e9 dicir, o sistema que interv\u00e9n na disoluci\u00f3n de co\u00e1gulos sangu\u00edneos de animais craniados e outros organismos eucariotas. En humanos, a concentraci\u00f3n de plasmin\u00f3xeno est\u00e1 entre 1,5 e 2 \u00b5mol/L.\nEvoluci\u00f3n.\nP\u00e9nsase que o plasmin\u00f3xeno prov\u00e9n de antepasados moleculares encim\u00e1ticos do tipo serina proteases como a tripsina. A semellanza dos compo\u00f1entes que conforman o sitio activo das proteases tripsina e plasmin\u00f3xeno util\u00edzase como proba da existencia dun devanceiro molecular com\u00fan. A estrutura actual que lle d\u00e1 \u00e1 porci\u00f3n plasmina do plasmin\u00f3xeno a s\u00faa funci\u00f3n especializada procede da adici\u00f3n de ex\u00f3ns que codifican dominios especificamente fibrinol\u00edticos.\nBioqu\u00edmica.\nO plasmin\u00f3xeno humano \u00e9 unha glicoprote\u00edna dunha soa cadea que cont\u00e9n 791 amino\u00e1cidos cun compo\u00f1ente carbohidrato que sup\u00f3n un 2% e unha masa molecular duns 93.000 daltons. Ten seis dominios estruturais, cada un con propiedades diferentes. O dominio con actividade protease ten un sitio activo moi similar \u00e1 doutras serina proteases, \u00e9 dicir, cos amino\u00e1cidos His603, Asp646 e Ser741.\nA mutaci\u00f3n do amino\u00e1cido alanina na posici\u00f3n 601 (Ala601), cando \u00e9 substitu\u00eddo por unha Thr601, causa un aumento do risco de trombose, polo que se pensa que \u00e9 un amino\u00e1cido esencial na funci\u00f3n do plasmin\u00f3xeno. Cando se estabiliza o extremo N-terminal do plasmin\u00f3xeno, con i\u00f3ns de cloro (Cl-) por exemplo, o plasmin\u00f3xeno \u00e9 dif\u00edcil de activar, de modo que se postula que o amino\u00e1cido \u00e1cido glut\u00e1mico (ou nalg\u00fans plasmin\u00f3xenos non humanos o amino\u00e1cido lisina) xoga un papel importante nos cambios conformacionais da mol\u00e9cula no momento da s\u00faa activaci\u00f3n sobre a superficie da fibrina.\nNos humanos existen d\u00faas glicoformas principais de plasmin\u00f3xeno, o plasmin\u00f3xeno tipo I, que cont\u00e9n dous residuos glicosilados (unidos ao nitr\u00f3xeno do resto Asn289 e ao ox\u00edxeno do resto Thr346), e o plasmin\u00f3xeno tipo II, que cont\u00e9n un s\u00f3 azucre unido ao \u00e1tomo de ox\u00edxeno do residuo Thr346). O plasmin\u00f3xeno tipo II \u00e9 recrutado preferencialmente na superficie celular, e o tipo I aparece preferentemente nos co\u00e1gulos sangu\u00edneos. Na circulaci\u00f3n, o plasmin\u00f3xeno adopta unha conformaci\u00f3n pechada resistente \u00e1 activaci\u00f3n. Sobre os co\u00e1gulos ou sobre a superficie celular, o plasmin\u00f3xeno adopta unha forma aberta que pode ser convertido en plasmina activa por diversos encimas.\nXen\u00e9tica.\nO xene que codifica o plasmin\u00f3xeno enc\u00f3ntrase no cromosoma 6, cont\u00e9n 19 ex\u00f3ns e unhas 52,5 kb.\nEstrutura.\nO xene transcribe unha cadea que cont\u00e9n 5 dominios conformadas en forma de asas internas chamadas \"kringle\" (nome dun pastel dan\u00e9s tipo rosquilla). Estes dominios son ricos no amino\u00e1cido ciste\u00edna, que en cada asa forma 3 pontes disulfuro. Os \"kringles\" son motivos estruturalmente independentes uns doutros e enc\u00f3ntranse comunmente en prote\u00ednas fibrinol\u00edticas e factores de coagulaci\u00f3n, tales como o factor XII, a uroquinase e a protrombina.\nO plasmin\u00f3xeno comprende 7 dominios. Ademais do dominio C-terminal serina protease similar ao da quimotripsina (SP), o plasmin\u00f3xeno cont\u00e9n un dominio N-terminal Pan Apple (PAp) xunto con cinco dominios kringle (KR1-5). O dominio Pan-Apple cont\u00e9n determinantes importantes para manter ao plasmin\u00f3xeno na s\u00faa forma pechada, e os dominios kringle son responsables da uni\u00f3n a residuos de lisina presentes nos receptores e substratos.\nA estrutura cristalina de raios X do plasmin\u00f3xeno pechado indica que os dominios PAp e SP mante\u00f1en a conformaci\u00f3n pechada por medio de interacci\u00f3ns feitas por todos os dominios kringle. Os i\u00f3ns cloruro unen as interfaces PAp / KR4 e SP / KR2, o que explica o papel fisiol\u00f3xico dos i\u00f3ns cloruro s\u00e9rico na estabilizaci\u00f3n do conf\u00f3rmero pechado. Os estudos estruturais tam\u00e9n revelan que esas diferenzas na glicosilaci\u00f3n alteran a posici\u00f3n do KR3. Estes datos axudan a explicar as diferenzas funcionais entre as glicoformas tipo I e tipo II do plasmin\u00f3xeno.\nActivaci\u00f3n.\nO plasmin\u00f3xeno \u00e9 unha mol\u00e9cula encimaticamente inactiva e circula polo corpo desa maneira ata que \u00e9 activado por activadores que o rompen convert\u00e9ndoo en plasmina, a cal actuar\u00e1 principalmente sobre a fibrina. A activaci\u00f3n do plasmin\u00f3xeno ocorre polo xeral sobre a superficie da fibrina, en sitios de uni\u00f3n espec\u00edficos para a mol\u00e9cula, por medio da rotura dun enlace pept\u00eddico entre os amino\u00e1cidos Arg561 e Val562.\nA activaci\u00f3n do plasmin\u00f3xeno est\u00e1 mediada principalmente polos encimas uroquinase e o activador do plasmin\u00f3xeno tisular, e por outros encimas como o \"activador dependente do factor XII\" e o activador endotelial do plasmin\u00f3xeno. A estreptoquinase, un polip\u00e9ptido extra\u00eddo da bacteria \"Streptococcus pyogenes\", \u00e9 un potente activador do plasmin\u00f3xeno, polo que se usa en farmacolox\u00eda como un axente trombol\u00edtico administrado por v\u00eda intravenosa nas terapias do infarto de miocardio. Outros activadores indirectos co\u00f1ecidos do plasmin\u00f3xeno que a\u00ednda non se comercializaron son a saliva do morcego e unha mol\u00e9cula chamada estafiloquinase producida polos estafilococos.\nNo plasmin\u00f3xeno pechado, o acceso ao enlace de activaci\u00f3n (Arg561/Val562), que \u00e9 a diana para a clivaxe realizada polo activador do plasmin\u00f3xeno tisular (tPA) e o activador do plasmin\u00f3xeno uroquinase (uPA), est\u00e1 bloqueada pola posici\u00f3n da secuencia de uni\u00f3n KR3/KR4 e o azucre unido a ox\u00edxeno en Thr346. A posici\u00f3n de KR3 tam\u00e9n impide o acceso \u00e1 asa de activaci\u00f3n. As interacci\u00f3ns interdominio tam\u00e9n bloquean todos os sitios de uni\u00f3n aos ligandos do kringle ademais dos de KR-1, o que suxire que o \u00faltimo dominio goberna o recrutamento de proencimas \u00e1s dianas. An\u00e1lises dunha esturutra intermediaria do plasmin\u00f3xeno suxiren que o cambio conformacional do plasmin\u00f3xeno \u00e1 forma aberta in\u00edciase ao KR-5 retirar transitoriamente o dominio PAp. Estes movementos expo\u00f1en o sitio de uni\u00f3n \u00e1 lisina de KR5 a potenciais ligandos, e suxire un requirimento de que residuos de lisina espacialmente separados causen o recrutamento do plasmin\u00f3xeno e o cambio conformacional, respectivamente.\nPatolox\u00edas.\nUnha diminuci\u00f3n na concentraci\u00f3n de plasmin\u00f3xeno predisp\u00f3n ao individuo a tromboses por unha incapacidade de romper ou disolver os co\u00e1gulos sangu\u00edneos. A deficiencia de plasmin\u00f3xeno \u00e9 unha enfermidade pouco frecuente que pode orixinarse tanto de forma hereditaria coma adquirida. A forma adquirida m\u00e1is frecuente \u00e9 a coagulaci\u00f3n intravascular diseminada.\nEn odontolox\u00eda, a inflamaci\u00f3n do alv\u00e9olo dentario co\u00f1\u00e9cese como alveolite seca e as\u00f3ciase coa extracci\u00f3n dental en mulleres que estiveron usando alg\u00fan anticonceptivo oral. P\u00e9nsase que os estr\u00f3xenos contidos nestes medicamentos aumentan a concentraci\u00f3n do plasmin\u00f3xeno e da actividade fibrinol\u00edtica en xeral.\nUnha elevada concentraci\u00f3n da lipoprote\u00edna (a) est\u00e1 asociada a un risco maior de aterosclerose e de cardiopat\u00eda isqu\u00e9mica debido a que \u00e9 estruturalmente similar ao plasmin\u00f3xeno, de modo que compiten polos sitios activos na fibrina, inhibindo as\u00ed ao plasmin\u00f3xeno e a s\u00faa subsecuente activaci\u00f3n a plasmina, aumentando o establecemento de tromboses e favorecendo a aterosclerose."}
{"id": "217729", "revid": "1131", "url": "https://gl.wikipedia.org/wiki?curid=217729", "title": "Lu\u00eds Huici", "text": "Lu\u00eds Huici Fern\u00e1ndez, nado en Barballor (Zaragoza) en 1896 e finado en Pastoriza (Arteixo) o 20 de agosto de 1936, foi un xastre, pintor, debuxante e gravador galego.\nTraxectoria.\nFillo dun farmac\u00e9utico galego e de nai asturiana. Cando morreu o seu pai foi vivir con s\u00faa nai a Oviedo, onde aprendeu o oficio de xastre. Instalouse na Coru\u00f1a cara a 1920. No seu taller celebr\u00e1base un parladoiro no que participaban \u00c1lvaro Cebreiro, Manuel Crestar, Francisco Miguel Fern\u00e1ndez Moratinos, Lu\u00eds Seoane e Jos\u00e9 Villaverde Velo. Militante de Izquierda Republicana, foi presidente do grupo Amigos de las Artes Nuevas (ADLAN) e pertenceu ao Centro de Estudios Sociales Germinal. Fundou o primeiro cineclub da Coru\u00f1a. Foi redactor de \"El Noroeste\" e as s\u00faas obras public\u00e1ronse en \"La Zarpa\", \"Vida\", \"Galicia\", \"Tonel\", \"Luz\" e \"Alfar\". Foi asasinado en agosto de 1936.\nVida persoal.\nCasou con Aurora Carreras Cao."}
{"id": "217730", "revid": "1888", "url": "https://gl.wikipedia.org/wiki?curid=217730", "title": "Luis Huici Fern\u00e1ndez", "text": ""}
