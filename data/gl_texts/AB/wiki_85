{"id": "196873", "revid": "98629", "url": "https://gl.wikipedia.org/wiki?curid=196873", "title": "Guerra de Bosnia", "text": "Co\u00f1\u00e9cese como guerra de Bosnia o conflito internacional que se desenvolveu na actual Bosnia e Hercegovina do 6 de abril de 1992 ao 14 de decembro de 1995, e que foi causada por unha complexa combinaci\u00f3n de factores pol\u00edticos e relixiosos: exaltaci\u00f3n nacionalista, crises pol\u00edticas, sociais e de seguridade que seguiron ao final da guerra fr\u00eda e a ca\u00edda do comunismo na antiga Iugoslavia.\nAo desintegrarse Iugoslavia en 1991, coa independencia de Croacia e Eslovenia, l\u00edderes nacionalistas serbobosnios como Radovan Karadzi\u0107 e serbios como Slobodan Milo\u0161evi\u0107 marc\u00e1ronse como obxectivo principal que todos os serbios -diseminados poas distintas rep\u00fablicas que compo\u00f1\u00edan Iugoslavia- viviran nun mesmo pa\u00eds. En febreiro de 1992, o pobo de Bosnia e Hercegovina decide en referendo a s\u00faa independencia da Rep\u00fablica Federal Socialista de Iugoslavia, nunha votaci\u00f3n boicoteada polos serbobosnios. A secci\u00f3n do Ex\u00e9rcito Popular Iugoslavo en Bosnia e Hercegovina, fiel ao referendo, organizouse no Ex\u00e9rcito da Rep\u00fablica Bosnia e Hercegovina (ARBiH), mentres que os serbios formaron o Ex\u00e9rcito da Rep\u00fablica Serbia (VRS). Nun principio os serbios ocuparon o 70 % do territorio de Bosnia e Hercegovina pero, ao unir as s\u00faas forzas o Consello Croata de Defensa e o ARBiH, a guerra tomou outro rumbo e as forzas serbias foron derrotadas na Batalla de Bosnia Occidental. A participaci\u00f3n da OTAN, durante 1995, contra as posici\u00f3ns do VRS internacionalizou o conflito, pero s\u00f3 nas s\u00faas etapas finais. A alianza bosniocroata ocupou un 51 % do territorio de Bosnia e Hercegovina e chegou at\u00e9 as portas de Banja Luka. Ao veren perigar a s\u00faa capital de facto, os l\u00edderes serbios firmaron o armisticio e a guerra terminou oficialmente coa sinatura dos Acordos de Dayton, en Par\u00eds, o 14 de decembro de 1995.\nA guerra durou pouco m\u00e1is de tres anos e causou cerca de 100.000 v\u00edtimas entre civ\u00eds e militares e 1,8 mill\u00f3ns de desprazados, segundo informes recentes. Das 97.207 v\u00edtimas totais documentadas, o 65 % foron bosn\u00edacos musulm\u00e1ns e o 25 % serbios. Dentro das v\u00edtimas civ\u00eds, o 83 % correspondeu a bosn\u00edacos.\nDisoluci\u00f3n de Iugoslavia.\nA Guerra en Bosnia-Hercegovina est\u00e1 relacionada coa disoluci\u00f3n de Iugoslavia. A crise apareceu en Iugoslavia co debilitamento do sistema comunista, que \u00e1 s\u00faa vez foi parte de cambios maiores que ocorreron no mundo tras o final da guerra fr\u00eda. No caso iugoslavo, o Partido Comunista de Iugoslavia deste pa\u00eds estaba perdendo a s\u00faa potencia ideol\u00f3xica baixoo o predomino de ideolox\u00edas nacionalistas e separatistas contra finais de 1988 e inicios de 1989. Este cambio not\u00e1base principalmente en Serbia e Croacia, algo menos en Bosnia e Hercegovina, e a\u00ednda menos en Eslovenia \ne en Macedonia.\nEste proceso acelerou o ingreso de Slobodan Milo\u0161evi\u0107 na escena pol\u00edtica de Serbia; un home que empezou a s\u00faa carreira pol\u00edtica como resposta ao despertar de ideolox\u00edas nacionalistas e que se posicionou como l\u00edder moral dos serbios en Kosovo en 1989.\nOs obxectivos pol\u00edticos de Milo\u0161evi\u0107 eran consolidar o seu propio poder e lograr a dominaci\u00f3n da Federaci\u00f3n Iugoslava, inclu\u00edndo a dominaci\u00f3n desta por Serbia, que era a rep\u00fablica m\u00e1is poboada da federaci\u00f3n, polo que se cimentar\u00eda un firme control das pol\u00edticas serbias.\nPara alcanzar estes obxectivos, Milo\u0161evi\u0107 planexou varios procesos que levaron \u00e1 instalaci\u00f3n do seu gabinete pol\u00edtico principalmente en Voivodina e Montenegro. A crise en Iugoslavia profundizouse tras a ca\u00edda do goberno de Kosovo que ti\u00f1a unha maior\u00eda albanesa. Continuando estes procesos, Milo\u0161evi\u0107 tomou o control de case a metade de Iugoslavia e con votos adicionais influ\u00edu facilmente as decisi\u00f3ns do Goberno federal. Esta situaci\u00f3n fixo reaccionar \u00e1s outras rep\u00fablicas, empezando por Eslovenia.\nNo 14\u00ba Congreso do Partido Comunista, levado a cabo o 20 de xaneiro de 1990, Milo\u0161evi\u0107 aplicou o seu dominio por primeira vez, obstru\u00edndo varias emendas constitucionais que a delegaci\u00f3n eslovena propuxo nun intento para restablecer o balance de poder na Federaci\u00f3n. O Congreso terminou coas delegaci\u00f3ns eslovena e croata abandonando a reuni\u00f3n, o que poder\u00eda considerarse como o inicio da disoluci\u00f3n de Iugoslavia.\nA crise agudizose cando elementos nacionalistas tomaron o poder para ir en contra das pol\u00edticas de Milo\u0161evi\u0107; entre eles o croata Franjo Tudjman foi o m\u00e1is prominente. Eslovenia e Croacia iniciaron pouco despois o proceso que levou \u00e1 s\u00faa independencia, o que causou un conflito armado. Este foi especialmente intenso en Croacia, que ti\u00f1a unha substancial poboaci\u00f3n serbia.\nSituaci\u00f3n de preguerra en Bosnia-Hercegovina.\nBosnia e Hercegovina foron historicamente un territorio multi\u00e9tnico. Segundo o censo de 1991, Bosnia-Hercegovina ti\u00f1a unha poboaci\u00f3n de 4\u00a0354\u00a0911 habitantes, divididos as\u00ed:\nHai unha forte correlaci\u00f3n entre identidade \u00e9tnica e relixi\u00f3n:\nNas primeiras elecci\u00f3ns multipartidistas, que tiveron lugar en novembro de 1990 en Bosnia e Hercegovina, venceron os tres maiores partidos \u00e9tnicos no pa\u00eds: o Partido de Acci\u00f3n Democr\u00e1tica bosn\u00edaco, o Partido Democr\u00e1tico Serbio e a Uni\u00f3n Democr\u00e1tica Croata.\nAs partes dividiron o poder entre as distintas etnias: mentres que o Presidente do Goberno da Rep\u00fablica Socialista de Bosnia e Hercegovina era un bosn\u00edaco, o Presidente do Parlamento era un serbio de Bosnia e o Primeiro Ministro un croata.\nPosteriormente trascendeu que serbios e croatas, mediante un pacto secreto (o Acordo de Karadjordjevo) chegaran a un acordo para o repartimento de Bosnia, sen contar coa maior\u00eda bosn\u00edaca.\nCreaci\u00f3n da \"Rep\u00fablica Serbia de Bosnia e Hercegovina\".\nOs membros serbios do parlamento, que eran principalmente os do Partido Democr\u00e1tico Serbio, as\u00ed como outros representantes dos partidos que formaban a \"Asemblea Independente de Membros do Parlamento\", abandonaron o Parlamento central de Saraxevo e formaron a Asemblea do pobo serbio de Bosnia e Hercegovina o 24 de outubro de 1991, que marcou o final da tri\u00e9tnica coalici\u00f3n que rex\u00eda despois das elecci\u00f3ns de 1990. Esta asemblea estableceu a \"Rep\u00fablica Serbia de Bosnia e Hercegovina\" o 9 de xaneiro de 1992, que tomou o nome de Republika Serbia (Rep\u00fablica Serbia) en agosto de 1992. O obxectivo oficial deste acto, que se manifesta no texto orixinal da Constituci\u00f3n da Rep\u00fablica Serbia e que ser\u00eda modificado posteriormente, era preservar a Federaci\u00f3n Iugoslava.\nCreaci\u00f3n da \"Comunidade Croata de Herzeg-Bosnia\".\nDurante as guerras iugoslavas, os obxectivos dos nacionalistas de Croacia foron compartidos polos nacionalistas croatas de Bosnia-Hercegovina. O goberno da Rep\u00fablica de Croacia, a Uni\u00f3n Croata Democr\u00e1tica (HDZ), organizaba e controlaba a rama do partido en Bosnia-Hercegovina. A finais de 1991, os elementos m\u00e1is extremos do partido, baixo a direcci\u00f3n de Mate Boban, Dario Kordi\u0107, Jadranko Prli\u0107, Ignac Ko\u0161troman e dirixentes locais como Anto Valenta, e co apoio de Franjo Tudjman e Gojko \u0160u\u0161ak, tomaran o control efectivo do partido. O 18 de novembro de 1991, a rama do partido en Bosnia-Hercegovina, proclamou a existencia da Comunidade Croata de Herzeg-Bosnia, como unha separaci\u00f3n \"pol\u00edtica, cultural, econ\u00f3mica e territorial\" no territorio de Bosnia-Hercegovina.\nReferendo sobre a independencia de Bosnia e Hercegovina.\nDespois de que Eslovenia e Croacia declararan, en 1991, a s\u00faa independencia da Rep\u00fablica Socialista Federal de Iugoslavia, Bosnia e Hercegovina organizou tam\u00e9n un referendo sobre a s\u00faa independencia. A decisi\u00f3n do Parlamento da Rep\u00fablica Socialista de Bosnia e Hercegovina da celebraci\u00f3n do referendo tomouse despois de que a maior\u00eda de membros serbios abandonaran a asemblea parlamentaria en sinal de protesta.\nEstes serbios de Bosnia, membros da asemblea, convidaron \u00e1 poboaci\u00f3n serbia a boicotear o referendo, celebrado o 29 de febreiro e o 1 de marzo de 1992. A participaci\u00f3n no referendo foi do 67 % e o resultado foi do 99,43 % a favor da independencia. A independencia foi declarada polo Parlamento o 5 de marzo de 1992. O referendo en si mesmo e o asasinato dun serbio nunha voda o d\u00eda antes, utiliz\u00e1ronse polos l\u00edderes pol\u00edticos serbios cosermo unha raz\u00f3n para iniciar bloqueos de estradas en sinal de protesta.\nEmbargamento de armas.\nO 25 de setembro de 1991 o Consello de Seguridade das Naci\u00f3ns Unidas aprobou a Resoluci\u00f3n CSNU 713, que impo\u00f1\u00eda un embargo de armas en toda a antiga Iugoslavia. O bloqueo prexudicaba ao Ex\u00e9rcito da Rep\u00fablica de Bosnia-Hercegovina, principalmente porque Serbia herdara a maior parte do arsenal do antigo Ex\u00e9rcito Popular Iugoslavo e o Ex\u00e9rcito de Croacia pod\u00eda conseguir armas de contrabando a trav\u00e9s da s\u00faa costa. M\u00e1is do 55 % dos dep\u00f3sitos de armas e cuarteis da ex Iugoslavia encontr\u00e1banse en Bosnia debido ao seu terreo monta\u00f1oso, en previsi\u00f3n dunha guerra de guerrillas, pero moitas das f\u00e1bricas de armas estaban baixo control serbio (como a f\u00e1brica Unis Pretis, en Vogo\u0161\u0107a), e outras quedaron inutilizadas debido \u00e1 falta de electricidade e materias primas. O Goberno bosn\u00edaco meteu presi\u00f3n para que se levantara o embargamento, pero opux\u00e9ronse o Reino Unido, Francia e Rusia. O Congreso dos Estados Unidos aprobou d\u00faas resoluci\u00f3ns pedindo a anulaci\u00f3n do embargamento, pero ambas foron vetadas polo Presidente Clinton por temor \u00e1 creaci\u00f3n dunha fisura entre os EUA e os pa\u00edses antes mencionados. Por\u00e9n, os Estados Unidos realizaron varias operaci\u00f3ns inclu\u00edndo grupos islamistas para subministrar armas \u00e1s forzas do Goberno de Bosnia a trav\u00e9s de Croacia.\nA guerra.\nInformaci\u00f3n xeral.\nO Ex\u00e9rcito Popular Iugoslavo (\"Jugoslovenska narodna armija\", JNA) deixou oficialmente Bosnia e Hercegovina o 12 de maio de 1992, pouco despois da independencia, declarada en abril. Por\u00e9n, a maior parte da cadea de mando, armamento, e o persoal militar de maior rango, inclu\u00eddo o xeneral Ratko Mladi\u0107, permaneceron en Bosnia e Hercegovina no Ex\u00e9rcito da Rep\u00fablica Serbia (\"Vojska Republike Srpske\", VRS). \nOs croatas organizaron unha formaci\u00f3n defensiva militar propia, chamada Consello Croata de Defensa (\"Hrvatsko Vije\u0107e Obrane\", HVO), como forzas armadas da autoproclamada Herzeg-Bosnia, e as Forzas Croatas de Defensa (\"Hrvatske Obranbene Snage\", HOS).\nA maior\u00eda dos bosn\u00edacos organiz\u00e1ronse no Ex\u00e9rcito da Rep\u00fablica Bosnia-Hercegovina (\"Republike Armija Bosne i Hercegovine\", RBiH). Este ex\u00e9rcito ti\u00f1a un bo n\u00famero de non bosn\u00edacos (ao redor do 25 %), especialmente no 1\u00ba Corpo en Saraxevo. O comandante adxunto do Ex\u00e9rcito bosn\u00edaco, o xeneral Jovan Divjak, foi a m\u00e1is alta xerarqu\u00eda de etnia serbia no ex\u00e9rcito bosn\u00edaco. O xeneral Stjepan \u0160iber, de etnia croata, foi o segundo comandante adxunto. O presidente Alija Izetbegovi\u0107 tam\u00e9n nomeou o coronel Bla\u017e Kraljevi\u0107, comandante do Consello Croata de Defensa en Hercegovina, como membro do cuartel xeral do Ex\u00e9rcito bosn\u00edaco, sete d\u00edas antes do seu asasinato, co fin de reunir unha fronte multi\u00e9tnica bosn\u00edaca de defensa.\nVarias foron as unidades paramilitares que operaron na guerra de Bosnia: os serbios Aguias Brancas (\"Beli Orlovi\"), os Tigres de Arkan, a Garda Serbia de Voluntarios (\"Srpska Dobrovolja\u010dka Garda\"), os bosn\u00edacos da Liga Patri\u00f3tica (\"Patriotska Liga\") e os Boinas Verdes do Ex\u00e9rcito de Bosnia-Hercegovina (\"Zelene Beretke\") e os croatas das Forzas de Defensa Croata (\"Hrvatske Obrambene Snage\"). Os paramilitares serbios e croatas que participaron como voluntarios recib\u00edan o apoio dos partidos pol\u00edticos nacionalistas neses pa\u00edses. Existen denuncias sobre a participaci\u00f3n das polic\u00edas secretas serbia e croata no conflito. Os serbios recibiron o apoio de combatentes eslavos cristi\u00e1ns doutros pa\u00edses, entre eles Rusia. Os voluntarios gregos foron acusados de tomar parte no masacre de Srebrenica, pois colocaron a bandeira de Grecia en Srebrenica, cando a cidade caeu ante os serbios.\nOs bosn\u00edacos recibiron o apoio de grupos isl\u00e1micos comunmente co\u00f1ecidos como \"guerreiros santos\" (Muyahidines). Houbo tam\u00e9n varios centos de membros do \"Ex\u00e9rcito dos Gardi\u00e1ns da Revoluci\u00f3n Isl\u00e1mica\" que axudaron ao do Goberno de Bosnia durante a guerra. \nInicialmente as forzas serbias atacaron \u00e1 poboaci\u00f3n civil non serbia en Bosnia oriental. Despois de que as cidades e as vilas estaban aseguradas, proced\u00edan \u00e1 expulsi\u00f3n dos seus habitantes (limpeza \u00e9tnica), que en ocasi\u00f3ns inclu\u00edu violaci\u00f3ns e asasinatos. Os serbios ti\u00f1an superioridade (a pesar de contar con menos efectivos) debido ao armamento que recibiron do Ex\u00e9rcito Popular Iugoslavo, e estableceron o control sobre a maior\u00eda das zonas onde eran maior\u00eda relativa, ademais de zonas onde eran unha minor\u00eda significativa nas zonas rurais e rexi\u00f3ns urbanas, exclu\u00edndo as grandes cidades de Saraxevo e Mostar. Os dirixentes militares e pol\u00edticos serbios recibiron a maior\u00eda das acusaci\u00f3ns de crimes de guerra ante o Tribunal Penal Internacional para a ex Iugoslavia (TPII, ou ICTY), moitos dos cales foron condenados despois da guerra nos xu\u00edzos.\nA maior parte da capital, Saraxevo, estivo permanentemente en mans dos bosn\u00edacos, a\u00ednda que o Goberno oficial da Rep\u00fablica de Bosnia-Hercegovina seguiu funcionando con relativa composici\u00f3n multi\u00e9tnica. Nos 44 meses do asedio, o terror contra Saraxevo e os seus residentes variou na s\u00faa intensidade, pero o obxectivo sempre foi o mesmo: infrinxir o maior sufrimento pos\u00edbel aos civ\u00eds a fin de obrigar \u00e1s autoridades bosn\u00edacas a aceptar as demandas dos serbios. O Ex\u00e9rcito da Rep\u00fablica Serbia rodeou a cidade (alternativamente, as forzas serbias situ\u00e1banse nos arredores de Saraievo, o chamado anel ao redor de Saraxevo), despregando tropas e artillar\u00eda nos outeiros dos arredores no que ser\u00eda o sitio m\u00e1is longo na historia da guerra moderna, durante case 4 anos. \nAsin\u00e1ronse numerosos acordos de cesamento do fogo, pero viol\u00e1banse unha e outra vez cando unha das partes consideraba que ti\u00f1a desvantaxe. As Naci\u00f3ns Unidas trataron de deter a guerra en varias ocasi\u00f3ns, pero sen \u00e9xito, e o tan promocionado plan de paz Vance-Owen, que pretend\u00eda dividir o pa\u00eds en tres zonas, tivo pouco impacto.\nCronolox\u00eda.\n1992.\nA primeira v\u00edtima en Bosnia \u00e9 outro punto de discordia entre serbios e bosn\u00edacos. Os serbios consideran que foi Nikola Gardovi\u0107, o pai dun noivo que foi morto na procesi\u00f3n dunha voda serbia dous d\u00edas despois do referendo, o 1 de marzo de 1992, no casco antigo de Saraxevo. Bosn\u00edacos e croatas, por\u00e9n, consideran as primeiras v\u00edtimas da guerra, antes da independencia, a uns civ\u00eds croatas asasinados polo JNA (despois transformado en Ex\u00e9rcito da Rep\u00fablica Serbia e no Ex\u00e9rcito de Serbia e Montenegro), na aldea de Ravno, en setembro de 1991. Os bosn\u00edacos tam\u00e9n consideran a primeira persoa v\u00edtima da guerra a Suada Dilberovi\u0107, que recibiu un disparo durante unha marcha de paz por pistoleiros non identificados o 5 de abril desde un ni\u00f1o de francotiradores serbios no hotel \"Holiday Inn\" de Saraxevo.\nHai que ter en conta que estas actividades non estaban relacionadas a\u00ednda co comezo da guerra no territorio de Bosnia-Hercegovina. O 30 de setembro de 1991, o Ex\u00e9rcito Popular Iugoslavo destru\u00edu o pequeno pobo de Ravno, situado en Hercegovina, habitado por croatas, durante o transcurso do sitio da cidade de Dubrovnik, en Croacia. O 19 de setembro, o JNA trasladou m\u00e1is tropas \u00e1 zona en torno \u00e1 cidade de Mostar, o que foi protestado publicamente polo goberno local. O 13 de outubro de 1991 o futuro presidente da Rep\u00fablica Serbia, Radovan Karad\u017ei\u0107, expresou a s\u00faa opini\u00f3n sobre o futuro de Bosnia e dos musulm\u00e1ns bosn\u00edacos, deixando claras as s\u00faas intenci\u00f3ns de anexionarse todo o territorio pos\u00edbel.\nDurante os meses de marzo, abril e maio de 1992 produc\u00edronse feroces ataques no leste de Bosnia, as\u00ed como na parte noroeste do pa\u00eds. En marzo, os ataques do VRS, xunto con membros do Segundo Comando Militar do antigo Ex\u00e9rcito Popular Iugoslavo, desenvolv\u00e9ronse na parte oriental do pa\u00eds co obxectivo de tomar posici\u00f3ns estratexicamente pertinentes e de levar a cabo un bloqueo de comunicaci\u00f3ns e informaci\u00f3n. Estes ataques deron lugar a un gran n\u00famero de mortos e feridos civ\u00eds.\nO JNA, baixo control serbio, foi capaz de tomar m\u00e1is do 70 % do territorio bosn\u00edaco durante estes meses. Gran parte disto d\u00e9bese ao feito de que estaban moito mellor armados e organizados que os bosn\u00edacos e as forzas croatas de Bosnia. Os ataques tam\u00e9n inclu\u00edron as zonas de composici\u00f3n \u00e9tnica mixta. Doboj, Fo\u010da, Rogatica, Vlasenica, Bratunac, Zvornik, Prijedor, Sanski Most, Kljuc, Br\u010dko, Derventa, Modrica, Bosanska Krupa, Bosanski Brod, Bosanski Novi, Glamoc, Bosanski Petrovac, Cajnice, Bijeljina, Vi\u0161egrad, as\u00ed como zonas de Saraxevo foron todas as zonas onde os serbios establecen o control e expulsaron a bosn\u00edacos e croatas. Tampouco as zonas m\u00e1is etnicamente homox\u00e9neas se salvaron de importantes combates, como Banja Luka, Bosanska Dubica, Bosanska Gradiska, Bile\u0107a, Gacko, Han Pijesak, Kalinovik, Nevesinje, Trebinje e Rudo, que viron como as s\u00faas poboaci\u00f3ns non serbias foron expulsadas. Do mesmo modo, as rexi\u00f3ns da zona central de Bosnia-Hercegovina (Saraxevo, Zenica, Maglaj, Zavidovi\u0107i, Bugojno, Mostar, Konjic etc.) viron a fuxida da s\u00faa poboaci\u00f3n serbia, emigrando a outras zonas baixo control serbio en Bosnia-Hercegovina.\nEn xu\u00f1o de 1992, a UNPROFOR, que orixinalmente se despregara en Croacia, ampliou o seu mandato a Bosnia-Hercegovina, inicialmente para protexer o aeroporto internacional de Saraxevo. En setembro, o papel da UNPROFOR ampliouse co fin de protexer a axuda humanitaria e axudar na execuci\u00f3n das actividades de socorro en toda Bosnia-Hercegovina, as\u00ed como na axuda na protecci\u00f3n dos refuxiados civ\u00eds cando fora requirida pola Cruz Vermella.\nAs cidades de Gornji Vakuf e Novi Travnik foron atacadas polos croatas o 20de xu\u00f1o de 1992, pero o intento de tomalas fracasou. O acordo de Graz entre serbios e croatas causou unha profunda divisi\u00f3n dentro da comunidade croata e \na separaci\u00f3n do grupo, o que conduciu ao conflito cos bosn\u00edacos. Un dos principais dirixentes croatas, Bla\u017e Kraljevi\u0107, partidario da uni\u00f3n, foi asasinado por soldados do HVO en agosto de 1992, o que debilitou moito ao grupo moderado que esperaba manter a alianza de croatas e bosn\u00edacos.\nEn outubro de 1992, os serbios tomaron a cidade de Jajce d expulsaron \u00e1s poboaci\u00f3ns croata e bosn\u00edaca. A ca\u00edda da cidade debeuse en gran parte \u00e1 falta de cooperaci\u00f3n bosn\u00edaco-croata e ao aumento das tensi\u00f3ns, especialmente durante os \u00faltimos catro meses.\n1993.\nO 8 de xaneiro de 1993 os serbios asasinaron o deputado bosn\u00edaco Hakija Turajli\u0107 despois de deter o convoi das Naci\u00f3ns Unidas que o trasladaba desde o aeroporto. Os d\u00edas 15 e 16 de maio, o 96 % dos serbios votou a favor de rexeitar o plan Vance-Owen. Tras o fracaso do plan de paz, que pretend\u00eda dividir o pa\u00eds en tres zonas \u00e9tnicas, xurdiu un conflito armado entre bosn\u00edacos e croatas sobre o 30 % de Bosnia que ocupaban. O plan de paz foi un dos factores que conduciron \u00e1 escalada do conflito, ao evitar Lord Owen o di\u00e1logo coas autoridades croatas m\u00e1is moderadas (pro-Bosnia unificada) e negociar directamente cos elementos m\u00e1is extremos (que pretend\u00edan a separaci\u00f3n).\nGran parte do ano 1993 foi dominada pola guerra bosn\u00edaco-croata que se fixo m\u00e1is grave en outubro de 1992, cando as forzas croatas bosn\u00edacas atacaron \u00e1 poboaci\u00f3n civil en Prozor, queimando as s\u00faas casas e matando a civ\u00eds. En xaneiro de 1993 as forzas croatas de Gornji Vakuf atacaron de novo co fin de conectar Bosnia Central con Hercegovina.\nA limpeza \u00e9tnica do Val de La\u0161va, campa\u00f1a contra os civ\u00eds bosn\u00edacos prevista polos xefes pol\u00edticos e militares da Comunidade Croata de Herzeg-Bosnia de maio de 1992 a marzo de 1993, foi para dar cumprimento aos obxectivos enunciados polos nacionalistas croatas en novembro de 1991. Os bosn\u00edacos do Val de La\u0161va foron obxecto de persecuci\u00f3n por motivos pol\u00edticos, raciais e relixiosos, deliberadamente discriminados no contexto dun ataque xeneralizado na rexi\u00f3n \u00e1 poboaci\u00f3n civil e sufriu asasinatos en masa, violaci\u00f3ns e retenci\u00f3n en campamentos, as\u00ed como a destruci\u00f3n de lugares culturais e propiedades privadas, o que desembocou no masacre de Ahmi\u0107i. Estes feitos foron continuados a mi\u00fado por propaganda anti-bosn\u00edaca, en particular nos municipios de Vitez, Busova\u010da, Novi Travnik e Kiseljak.\nA Comunidade Croata de Herzeg-Bosnia tomou o control de moitos gobernos municipais e servizos en Hercegovina e eliminou ou apresou aos l\u00edderes bosn\u00edacos locais. Herzeg-Bosnia tomou o control dos medios de comunicaci\u00f3n e impuxo ideas e propaganda croata. Introduc\u00edronse novos plans de estudos e o idioma croata nas escolas. Moits bosn\u00edacos e serbios foron retirados de posici\u00f3ns no goberno er as empresas privadas; a axuda humanitaria era xestionada e distribu\u00edda aos bosn\u00edacos e aos serbios en desvantaxe e os bosn\u00edacos en xeral foron cada vez m\u00e1is acosados.\nA alianza bosn\u00edaco-croata mant\u00edvose nalgunhas zonas de Bosnia, en particular en Biha\u0107 (noroeste de Bosnia) e Bosanska Posavina (norte), onde ambos os grupos estaban sendo moi castigados polas forzas serbias. Este conflito provocou a creaci\u00f3n dun maior n\u00famero de enclaves \u00e9tnicos e un maior derramamento de sangue.\nMostar tam\u00e9n foi rodeado polas forzas croatas durante nove meses, e gran parte da cidade hist\u00f3rica foi gravemente destru\u00edda polos bombardeos, inclu\u00edda a famosa ponte Stari Most.\nO ARBiH lanzou unha operaci\u00f3n co\u00f1ecida como \"Neretva 93\" contra o Consello Croata de Defensa e as Fozas Croatas de Defensa en setembro de 1993, co fin de poe\u00f1r fin ao sitio de Mostar e recuperar as zonas de Hercegovina que foran inclu\u00eddas na autoproclamada Rep\u00fablica Croata de Herzeg-Bosnia. A operaci\u00f3n foi detida polas autoridades bosn\u00edacas despois de recibir a informaci\u00f3n sobre os incidentes contra civ\u00eds croatas e os prisioneiros de guerra nas aldeas de Grabovica e Uzdol.\nAlg\u00fans dirixentes croatas foron xulgados polo TPII por cargos como crimes de lesa humanidade, violaci\u00f3ns graves dos Convenios de Xenebra e violaci\u00f3ns das leis ou usos da guerra. Dario Kordi\u0107, dirixente pol\u00edtico dos croatas en Bosnia central, foi declarado culp\u00e1bel de crimes de lesa humanidade en Bosnia central, pola limpeza \u00e9tnica levada a cabo, e condenado a 25 anos de prisi\u00f3n. O comandante bosn\u00edaco Sefer Halilovi\u0107 foi acusado dun cargo de violaci\u00f3n das leis e costumes da guerra sobre a base da responsabilidade penal dos incidentes ocorridos durante \"Neretva 93\" e declarado inocente.\nNun intento de protexer aos civ\u00edes, o papel da UNPROFOR ampliouse en 1993 para protexer as \"zonas seguras\" que declarara en torno a Saraxevo, Gora\u017ede, Srebrenica, Tuzla, \u017depa e Biha\u0107.\n1994.\nEn 1994, a OTAN decide participar activamente cando, o 28 de febreiro, os seus avi\u00f3ns F-16 derribaron catro avi\u00f3ns serbios en Bosnia central (incidente de Banja Luka), que violaran a zona de prohibici\u00f3n de voos da ONU.\nA guerra bosn\u00edaco-croata terminou oficialmente o 23 de febreiro de 1994, cando o comandante do HVO, xeneral Ante Roso e o comandante do Ex\u00e9rcito bosn\u00edaco, xeneral Rasim Deli\u0107, asinaron un acordo de alto ao fogo en Zagreb. En marzo de 1994 un acordo de paz mediado polos Estados Unidos entre os belixerantes croatas (representados pola Rep\u00fablica de Croacia) e a Rep\u00fablica de Bosnia-Hercegovina asinouse en Washington e Viena (co\u00f1ecido como Acordo de Washington). En virtude do acordo, o conxunto dos territorios controlados polos croatas de Bosnia e as forzas do Goberno foi dividida en dez cant\u00f3ns aut\u00f3nomos, establecidos na Federaci\u00f3n de Bosnia-Hercegovina. Isto puxo fin \u00e1 guerra entre croatas e bosn\u00edacos, e reduciu as partes belixerantes a d\u00faas. \nA primeira batalla aberta entre croatas e serbios, o HVO e o HOS contra o VRS, sucedeu en Kupres, en Hercegovina Occidental. Os serbobosnios e o JNA contaban cuns 6.000 homes, 3 ou 4 divisi\u00f3ns de artillar\u00eda, un batall\u00f3n blindado e o apoio da aviaci\u00f3n, contra uns 1.500 bosniocroatas de Kupres. Os (por aquel ent\u00f3n) pouco armados bosniocroatas perden esta batalla que ter\u00e1 a s\u00faa segunda parte en 1995 con distinto desenlace.\nOs bosniocroatas e bosn\u00edacos enrolados no HVO e, sobre todo, no HOS -coa lecci\u00f3n aprendida de Ravno e coas armas conseguidas desde Croacia- ser\u00edan a primeira forza que consegue ga\u00f1ar a primeira batalla non encuberta contra os serbios -a primeira Batalla de Mostar- conseguindo expulsalos da parte ocupada de Mostar Oriental.\nDespois do golpe de Mate Boban, e a ca\u00edda inexplic\u00e1bel do norte de Bosnia e a cidad de Jajce, o HVO xa non quere entrar en conflito cos serbios. Por\u00e9n, o HOS segue fiel ao goberno bosn\u00edaco de Saraxevo, o que levar\u00e1 a un conflito interno entre os bosniocroatas e ao atentado posterior sobre o seu l\u00edder Blaz Kraljevic.\n1995.\nA guerra continuou durante a maior parte de 1995. Ese ano os serbobosnios comezaron unha campa\u00f1a sistem\u00e1tica de ataques a \"zonas seguras\", o que puxo \u00e1s forzas da ONU na s\u00faa contra. Isto, unido \u00e1 mellor preparaci\u00f3n e resultados da alianza bosn\u00edaco-croata, reduciu as opci\u00f3ns de vitoria de Karad\u017ei\u0107.\nEn xullo de 1995, as tropas serbias do xeneral Ratko Mladi\u0107 ocuparon a \"zona segura\", controlada pola UNPROFOR, de Srebrenica no leste de Bosnia, onde ao redor de 8.000 civ\u00eds bosn\u00edacos foron asasinados no co\u00f1ecido masacre de Srebrenica. A maior\u00eda das mulleres foron expulsadas e algunhas violadas e asasinadas. O TPII cualificou este suceso como xenocidio, no caso contra Radislav Krsti\u0107.\nDe acordo co acordo bosn\u00edaco-croata, as forzas croatas operaron no oeste de Bosnia (Operaci\u00f3n Ver\u00e1n'95), e a principios de agosto lanzaron a \"Operaci\u00f3n Tormenta\", fac\u00e9ndose cargo da Rep\u00fablica Serbia de Krajina en Croacia, que trouxo consigo unha nova limpeza \u00e9tnica, neste caso de serbios. Con iso, a alianza bosn\u00edaco-croata ga\u00f1ou a iniciativa na guerra, obtendo gran parte de Bosnia occidental dos serbios en varias operaci\u00f3ns, entre elas a \"Operaci\u00f3n Mistral\" e a \"Operaci\u00f3n Sana\". Estas forzas chegaron a ameazar a capital serbia de Bosnia Banja Luka grazas a un ataque terrestre directo.\nA artillar\u00eda serbia que sitiaba Saraxevo levou a cabo o masacre do mercado de Markale, e a OTAN respondeu co inicio da Operaci\u00f3n \"Deliberate Force\", ampliando os ataques a\u00e9reos contra infraestruturas e unidades serbobosnias en setembro.\nNese momento, a comunidade internacional meteu presi\u00f3n a Milo\u0161evi\u0107, Izetbegovi\u0107 e Tudjman para que sentaran na mesa de negociaci\u00f3n e, finalmente, a guerra terminou cos Acordos de Dayton asinados o 21 de novembro de 1995. A versi\u00f3n final do acordo de paz foi asinada o 14 de decembro de 1995, en Par\u00eds.\nBaixas.\nO n\u00famero de mortos tras a guerra foi inicialmente estimado en ao redor de 200.000 polo goberno bosn\u00edaco. Tam\u00e9n se rexistraron ao redor de 1\u00a0326\u00a0000 refuxiados e exiliados.\nA investigaci\u00f3n realizada por Tibeau e Bijak en 2004 determinou uns 102.000 mortos e estimou o seguinte detalle: 55.261 eran civ\u00eds e 47.360, soldados. Dos civ\u00eds: 16.700 eran serbios, mentres que 38.000 foron bosn\u00edacos e croatas. Dos soldados, 14.000 foron os serbios, os croatas foron 6.000, e os bosn\u00edacos 28.000.\nOutra investigaci\u00f3n levouna a cabo o Centro de Investigaci\u00f3n e Documentaci\u00f3n de Saraxevo (RDC), baseada na creaci\u00f3n de listas e bases de datos, en lugar de proporcionar estimaci\u00f3ns. Estudos demogr\u00e1ficos do TPII na Unidade da Haia, proporcionan un n\u00famero similar de mortos, pero un tanto diferente en distribuci\u00f3n \u00e9tnica. A partir de outubro de 2006, o reconto do n\u00famero de v\u00edtimas chegou a 97.884. Outras investigaci\u00f3ns seguen en curso.\nO 21 de xu\u00f1o de 2007, o Centro de Investigaci\u00f3n e Documentaci\u00f3n de Saraxevo publicou a m\u00e1is ampla investigaci\u00f3n sobre as baixas da guerra de Bosnia-Hercegovina titulado \"O libro bosnio dos Mortos\" -unha base de datos que revela 97.207 nomes de cidad\u00e1ns mortos e desaparecidos durante a guerra de 1992-1995. Un equipo internacional de expertos avaliou os resultados antes de que foran publicados. M\u00e1is de 240.000 bases de datos foron recollidas, tratadas, estudadas e avaliadas polo equipo internacional de expertos, obtendo o n\u00famero final de m\u00e1is de 97.000 nomes de v\u00edtimas, pertencentes a todas as nacionalidades. Das 97.207 mortes documentadas en Bosnia-Hercegovina, o 83 % das v\u00edtimas civ\u00eds foron bosn\u00edacos, o 10 % serbios e m\u00e1is do 5 %, croatas, seguido por un pequeno n\u00famero doutros, como albaneses ou roman\u00eds. A porcentaxe de v\u00edtimas bosn\u00edacas poder\u00eda ser superior, pois hai superviventes de Srebrenica que informaron que os seus seres queridos eran 'soldados' para accederen aos servizos sociais e outros beneficios do goberno. A cifra total de mortos poder\u00eda aumentar at\u00e9 un m\u00e1ximo doutros 10.000 para todo o pa\u00eds debido \u00e1s investigaci\u00f3ns en curso.\nAs grandes discrepancias en todas estas estimaci\u00f3ns son polo xeral debido \u00e1 contradici\u00f3n das definici\u00f3ns dos que poden ser considerados v\u00edtimas da guerra. Algunhas investigaci\u00f3ns computan s\u00f3 as v\u00edtimas directas da actividade militar, mentres que outros computan tam\u00e9n v\u00edtimas indirectas, como os que morreron como consecuencia das duras condici\u00f3ns de vida, fame, fr\u00edo, enfermidades ou outros accidentes causados indirectamente pola guerra. Tam\u00e9n se utilizaron cifras m\u00e1is altas cando moitas das v\u00edtimas se computaron d\u00faas ou tres veces, tanto en civ\u00eds como en militares, ademais de que pouco ou nada de comunicaci\u00f3n e coordinaci\u00f3n pode haber entre estas listas en condici\u00f3ns de guerra. A manipulaci\u00f3n dos n\u00fameros \u00e1 hoxe en d\u00eda moi utilizada polo revisionismo hist\u00f3rico para cambiar o car\u00e1cter e o alcance da guerra en Bosnia-Hercegovina. Por\u00e9n, a maior\u00eda dos estudos independentes non foron acreditados por ning\u00fan dos gobernos involucrados no conflito e non hai resultados oficiais que sexan acept\u00e1beis para todas as partes.\nNon debe esquecerse que tam\u00e9n houbo baixas significativas por parte das tropas internacionais en Bosnia-Hercegovina. Uns 320 soldados da UNPROFOR morreron durante este conflito.\nCrimes de guerra.\nLimpeza \u00e9tnica.\nA limpeza \u00e9tnica foi un fen\u00f3meno com\u00fan na guerra. Polo xeral, isto implicaba a intimidaci\u00f3n, a expulsi\u00f3n forzosa ou o asasinato da etnia indesexada, as\u00ed como a destruci\u00f3n dos vestixios f\u00edsicos do grupo \u00e9tnico, como os lugares de culto, cemiterios e edificios culturais e hist\u00f3ricos. De acordo con numerosos fallos do Tribunal Penal Internacional para a ex Iugoslavia, as forzas serbias e croatas realizaron limpeza \u00e9tnica nos seus territorios, planificadas polos seus l\u00edderes pol\u00edticos co fin de crear estados etnicamente puros (Rep\u00fablica Serbia e Rep\u00fablica Croata de Herzeg-Bosnia). Por outra parte, as forzas serbias cometeron o masacre de Srebrenica ao final da guerra, cualificado polo Tribunal como xenocidio. As\u00ed mesmo, forzas bosn\u00edacas -sobre todo paramilitares chegados de pa\u00edses \u00e1rabes, muyahidines- levaron a cabo tam\u00e9n limpieza \u00e9tnica en aldeas de maior\u00eda serbia.\nViolaci\u00f3ns en masa.\nDurante a guerra de Bosnia, realiz\u00e1ronse abusos sexuais de nenas e mulleres que m\u00e1is tarde se co\u00f1ecer\u00edan como \"fen\u00f3meno de violaci\u00f3ns en masa\". Entre 20.000 e 44.000 mulleres foron sistematicamente violadas polas forzas serbias. Estes feitos foron realizados en Bosnia oriental, durante os masacres de Foca, e en Grbavica, durante o sitio de Saraxevo. En menor medida, existe constancia de que tam\u00e9n unidades bosn\u00edacas realizaron esta pr\u00e1ctica con mulleres serbias en Kamenica, Rogatica, Kukavice, Milici, Klisa, Zvornik e outras cidades. O tribunal non xulgou estes feitos por consider\u00e1rense illados. Por\u00e9n, tras este conflito a violaci\u00f3n foi reco\u00f1ecida por primeira vez como unha arma de guerra, empreada como ferramenta de limpeza \u00e9tnica e xenocidio.\nXenocidio.\nUn xu\u00edzo tivo lugar ante a Corte Internacional de Xustiza, a ra\u00edz dunha demanda presentada en 1993 por Bosnia e Hercegovina contra Serbia e Montenegro acus\u00e1ndoa de xenocidio. A Corte Internacional de Xustiza (CIJ), na s\u00faa sentenza de 26 de febreiro de 2007 determinou que Serbia non tivo responsabilidade polo xenocidio cometido polas forzas serbias de Bosnia no masacre de Srebrenica en 1995. A CIJ chegou \u00e1 conclusi\u00f3n, por\u00e9n, de que Serbia non actuou para impedir o masacre de Srebrenica e castigar aos considerados respons\u00e1beis, sobre todo ao xeneral Ratko Mladi\u0107 e ao Primeiro Ministro serbobosn\u00edaco Radovan Karad\u017ei\u0107. Ambos os dous est\u00e1n acusados polo Tribunal Penal Internacional para a ex Iugoslavia dos cargos de crimes de guerra e xenocidio.\nOs dous m\u00e1ximos respons\u00e1beis do xenocidio foron capturados polo goberno de Serbia ante a presi\u00f3n da comunidade internacional: o Presidente da Rep\u00fablica Serbia, Radovan Karad\u017ei\u0107, o 21 de xullo de 2008; e o Comandante en Xefe do ex\u00e9rcito serbobosn\u00edaco, Ratko Mladi\u0107, o 26 de maio de 2011."}
{"id": "196874", "revid": "22570", "url": "https://gl.wikipedia.org/wiki?curid=196874", "title": "Os Enxertados, Caaveiro, A Capela", "text": "Os Enxertados \u00e9 un lugar da parroquia de Caaveiro no concello coru\u00f1\u00e9s da Capela na comarca do Eume. Ti\u00f1a 16 habitantes no ano 2010 segundo datos do Instituto Nacional de Estad\u00edstica dos cales 10 eran homes e 6 eran mulleres."}
{"id": "196875", "revid": "22570", "url": "https://gl.wikipedia.org/wiki?curid=196875", "title": "Paiz\u00e1s, Caaveiro, A Capela", "text": "Paiz\u00e1s \u00e9 un lugar da parroquia de Caaveiro no concello coru\u00f1\u00e9s da Capela na comarca do Eume. Ti\u00f1a 7 habitantes no ano 2010 segundo datos do Instituto Nacional de Estad\u00edstica dos cales 3 eran homes e 4 eran mulleres."}
{"id": "196876", "revid": "56817", "url": "https://gl.wikipedia.org/wiki?curid=196876", "title": "Arteria dorsal da esc\u00e1pula", "text": "A arteria dorsal da esc\u00e1pula \u00e9 unha arteria do membro superior humano. Abastece o m\u00fasculo elevador da esc\u00e1pula, os m\u00fasculos romboides e o m\u00fasculo trapecio.\nAdoita ser unha p\u00f3la da arteria subclavia, pero \u00e1s veces \u00e9 unha p\u00f3la da arteria cervical transversa. Discorre xunto ao m\u00fasculo elevador da esc\u00e1pula, subindo ata o \u00e1ngulo superior da esc\u00e1pula. Despois descende para abastecer os dous m\u00fasculos romboides, percorrendo o bordo axilar da esc\u00e1pula ata o \u00e1ngulo inferior."}
{"id": "196877", "revid": "85894", "url": "https://gl.wikipedia.org/wiki?curid=196877", "title": "O Pazo, Caaveiro, A Capela", "text": "O Pazo \u00e9 un lugar da parroquia de Caaveiro no concello coru\u00f1\u00e9s da Capela na comarca do Eume. Ti\u00f1a 2 habitantes no ano 2010 segundo datos do Instituto Nacional de Estad\u00edstica dos cales 1 era home e 1 era muller."}
{"id": "196878", "revid": "12452", "url": "https://gl.wikipedia.org/wiki?curid=196878", "title": "Podicipediforme", "text": ""}
{"id": "196879", "revid": "22570", "url": "https://gl.wikipedia.org/wiki?curid=196879", "title": "A Porta, Caaveiro, A Capela", "text": "A Porta \u00e9 un lugar da parroquia de Caaveiro no concello coru\u00f1\u00e9s da Capela na comarca do Eume. Ti\u00f1a 42 habitantes no ano 2010 segundo datos do Instituto Nacional de Estad\u00edstica dos cales 17 eran homes e 25 eran mulleres."}
{"id": "196881", "revid": "65337", "url": "https://gl.wikipedia.org/wiki?curid=196881", "title": "Won norcoreano", "text": "O won norcoreano (en coreano: \uc870\uc120\ubbfc\uc8fc\uc8fc\uc758\uc778\ubbfc\uacf5\ud654\uad6d \uc6d0, \"Chos\u014fn Minjuju\u016di Inmin Konghwaguk w\u014fn\") ou simplemente won (\uc6d0) \u00e9 a moeda oficial de Corea do Norte. Div\u00eddese en 100 chon (\uc804). A entidade encargada de emitir o won norcoreano \u00e9 o Banco central da Rep\u00fablica Democr\u00e1tica Popular de Corea.\nEtimolox\u00eda.\nA palabra \"won\" \u00e9 un termo cognado que deriva do iuan chin\u00e9s e o ien xapon\u00e9s. Este tres moedas te\u00f1en en com\u00fan o mesmo s\u00edmbolo chin\u00e9s: \u5713, que denota a propiedade redonda dun obxecto (as moedas). O won div\u00eddese en 100 chon ou \"jeon\", que significa \"di\u00f1eiro\", o cal ten o mesmo orixe que en chin\u00e9s para referirse ao bronce e o cobre, cos que estaban fabricadas as moedas chinesas.\nHistoria.\nO won converteuse na moeda de Corea do Norte o 6 de decembro de 1947, substitu\u00edndo ao ien coreano que era a\u00ednda unha moeda en circulaci\u00f3n. A taxa de cambio estableceuse en 100 yen por 1 KPW 1959.\nO won norcoreano em\u00edtese exclusivamente para cidad\u00e1ns norcoreanos, mentres que o Banco de Comercio (\ubb34\uc5ed\uc740\ud589) emitiu unha moeda diferente para visitantes estranxeiros, como moitos outros estados socialistas fixeron no pasado. Con todo, Corea do Norte fixo d\u00faas variedades de divisas: unha para visitantes de pa\u00edses socialistas que estaban coloreadas en vermello, e outra para visitantes de pa\u00edses capitalistas, que estaban coloreadas en azul e/ou verde. Con todo a pr\u00e1ctica actual dos visitantes \u00e9 pagar directamente con divisas fortes como o euro ou o d\u00f3lar.\nEn 2001 o goberno norcoreano aboliu a taxa de cambio de 2,16 won por d\u00f3lar (que se di que estaba baseada na data de nacemento de Kim Jong-il: o 16 de febreiro), e o tipo de cambio dos bancos norcoreanos ach\u00e9gase m\u00e1is \u00e1 tarifa do mercado negro. Unha taxa de cambio m\u00e1is recente fixouse en 142,45 won = 1 USD. Con todo, a gran inflaci\u00f3n que sofre o pa\u00eds ha erosionado o valor do won at\u00e9 o punto que se pensa que o seu valor real \u00e9 parecido ao do won surcoreano."}
{"id": "196882", "revid": "1308", "url": "https://gl.wikipedia.org/wiki?curid=196882", "title": "Podiceps cristatus", "text": ""}
{"id": "196883", "revid": "5132", "url": "https://gl.wikipedia.org/wiki?curid=196883", "title": "W\u014fn norcoreano", "text": ""}
{"id": "196884", "revid": "89787", "url": "https://gl.wikipedia.org/wiki?curid=196884", "title": "S/2010 J 2", "text": "S/2010 J 2 \u00e9 un sat\u00e9lite natural de X\u00fapiter. Foi descuberto por Christian Veillet o 8 de setembro do ano 2010 mediante o Telescopio Canada-Francia-Hawaiano (CFHT) de 3.5 metros sito en Mauna Kea, Hawaii.\nO seu nome e consonte a designaci\u00f3n internacional: sat\u00e9lite, (S); data de descubrimento, 2010; e o n\u00famero 2 indica que \u00e9 o segundo sat\u00e9lite de X\u00fapiter (J, do ingl\u00e9s Jupiter) atopado ese ano..\nV\u00e9xase tam\u00e9n.\nOutros artigos.\n&lt;br&gt;"}
{"id": "196886", "revid": "85894", "url": "https://gl.wikipedia.org/wiki?curid=196886", "title": "O Porto do Corgo, Caaveiro, A Capela", "text": "O Porto do Corgo \u00e9 un lugar da parroquia de Caaveiro no concello coru\u00f1\u00e9s da Capela na comarca do Eume. Ti\u00f1a 2 habitantes no ano 2010 segundo datos do Instituto Nacional de Estad\u00edstica dos cales 1 era home e 1 era muller."}
{"id": "196887", "revid": "56817", "url": "https://gl.wikipedia.org/wiki?curid=196887", "title": "Tub\u00e9rculo conoide da clav\u00edcula", "text": "O tub\u00e9rculo conoide da clav\u00edcula ou tuberosidade coracoide \u00e9 unha formaci\u00f3n \u00f3sea situada na parte posterior da superficie inferior da clav\u00edcula. En posici\u00f3n anat\u00f3mica est\u00e1 por encima da ap\u00f3fise coracoide da esc\u00e1pula. Serve para a inserci\u00f3n do ligamento conoide, que participa na articulaci\u00f3n acromioclavicular."}
{"id": "196888", "revid": "47401", "url": "https://gl.wikipedia.org/wiki?curid=196888", "title": "S/2010 J 1", "text": "S/2010 J 1 \u00e9 unha l\u00faa de X\u00fapiter cun di\u00e1metro de arredor de dous quil\u00f3metros, descuberto no ano 2010 por R. Jacobson, M. Brozovic, B. Gladman e Alexandersen M. mediante o Telescopio Hale de 5 metros de espello, sito no Observatorio do Monte Palomar, California.\nO seu nome e consonte a designaci\u00f3n internacional: sat\u00e9lite, (S); data de descubrimento, 2010; o n\u00famero 1 indica que \u00e9 o primeiro sat\u00e9lite de X\u00fapiter (J, do ingl\u00e9s Jupiter) atopado ese ano..\nV\u00e9xase tam\u00e9n.\nOutros artigos.\n&lt;br&gt;"}
{"id": "196889", "revid": "22570", "url": "https://gl.wikipedia.org/wiki?curid=196889", "title": "O Bidueiro, Caaveiro, A Capela", "text": "O Bidueiro \u00e9 un lugar da parroquia de Caaveiro no concello coru\u00f1\u00e9s da Capela na comarca do Eume. Ti\u00f1a 6 habitantes no ano 2010 segundo datos do Instituto Nacional de Estad\u00edstica dos cales 2 eran homes e 4 eran mulleres."}
{"id": "196890", "revid": "23204", "url": "https://gl.wikipedia.org/wiki?curid=196890", "title": "Li\u00f1a trapezoide da clav\u00edcula", "text": "A li\u00f1a trapezoide da clav\u00edcula \u00e9 unha li\u00f1a \u00f3sea da superficie inferior da clav\u00edcula, disposta ao lado do tub\u00e9rculo conoide. Dir\u00edxese cara a atr\u00e1s e cara a f\u00f3ra. Serve para a inserci\u00f3n do ligamento trapezoide."}
{"id": "196891", "revid": "15490", "url": "https://gl.wikipedia.org/wiki?curid=196891", "title": "Antonio Pol", "text": "Antonio Pol Gonz\u00e1lez, nado en Lugo o 11 de xaneiro de 1931 e finado o 25 de novembro de 2013, foi un notario e pol\u00edtico galego.\nTraxectoria.\nCursou o Bacharelato en Lugo onde tam\u00e9n se fixo perito mercantil. \u00c9 licenciado en Dereito e graduado social pola Universidade de Santiago de Compostela. Notario dende 1959, exerceu en Jal\u00f3n (Alacant), Arz\u00faa, Sarria e Valdepe\u00f1as. Foi alcalde de Arz\u00faa (1964-1968) e alcalde de Lugo (1974-1975). Como alcalde de Lugo foi procurador en Cortes. Foi gobernador civil de Salamanca (1975-1977) e Coru\u00f1a (1977). Nas elecci\u00f3ns xerais de 1982 foi elixido deputado pola provincia de Lugo polo Partido Popular. Asumiu a presidencia da xestora do Partido Popular de Ourense en abril de 1986 e meses despois foi elixido presidente provincial. Foi membro do Consello Social da Universidade de Santiago de Compostela (1987-1996). Foi Vicevaledor do Pobo. Recibiu a Medalla Castelao en 2001."}
{"id": "196892", "revid": "1888", "url": "https://gl.wikipedia.org/wiki?curid=196892", "title": "Antonio Pol Gonz\u00e1lez", "text": ""}
{"id": "196893", "revid": "85894", "url": "https://gl.wikipedia.org/wiki?curid=196893", "title": "O Cruceiro, Caaveiro, A Capela", "text": "O Cruceiro \u00e9 un lugar da parroquia de Caaveiro no concello coru\u00f1\u00e9s da Capela na comarca do Eume. Ti\u00f1a 2 habitantes no ano 2010 segundo datos do Instituto Nacional de Estad\u00edstica dos cales 1 era home e 1 era muller."}
{"id": "196894", "revid": "1131", "url": "https://gl.wikipedia.org/wiki?curid=196894", "title": "A Fonte, Caaveiro, A Capela", "text": "A Fonte \u00e9 un lugar da parroquia de Caaveiro no concello coru\u00f1\u00e9s da Capela na comarca do Eume. Estaba despoboado no ano 2010 segundo datos do Instituto Nacional de Estad\u00edstica."}
{"id": "196895", "revid": "98629", "url": "https://gl.wikipedia.org/wiki?curid=196895", "title": "Martini F1", "text": "Cars Martini \u00e9 unha empresa francesa construtora de coches de F\u00f3rmula, fundada por Renato \"Tico\" Martini en 1965, cando Martini e o seu socio Bill Knight fundaron o Winfield Racing School no Circu\u00edto de Nevers Magny-Cours. O primeiro coche de Martini foi o MW3, un coche de F\u00f3rmula 3 constru\u00eddo en 1968.\nA\u00ednda que m\u00e1is co\u00f1ecido polos seus exitosos esforzos en F\u00f3rmula 3, F\u00f3rmula Renault e outras f\u00f3rmulas m\u00e1is baixas durante os anos 1970 e 1980, tam\u00e9n se lles co\u00f1ece por participar nas oito carreiras da tempada de F\u00f3rmula Un de co chasis MK23, o que proporciona Ren\u00e9 Arnoux (m\u00e1is tarde, piloto de Renault e Ferrari), o seu debut na F\u00f3rmula 1.\nMantivo unha presenza tenaz no campionato de F3 francesa durante a d\u00e9cada de 1990, ata que Tico Martini finalmente vendeu o equipo a Guy Ligier en 2004.\nResultados completos na F\u00f3rmula 1.\n() As carreiras en letra grosa indican \"pole position\"; as carreiras en \"cursiva\" indican volta r\u00e1pida."}
{"id": "196896", "revid": "4817", "url": "https://gl.wikipedia.org/wiki?curid=196896", "title": "CALIPSO (sat\u00e9lite)", "text": "CALIPSO (acr\u00f3nimo de \"Cloud-Aerosol Lidar and Infrared Pathfinder Satellite Observation\") \u00e9 un sat\u00e9lite artificial conxunto da NASA e o CNES lanzado o 28 de abril de 2006 mediante un foguete Delta II 7420 desde a base Vandenberg da Forza A\u00e9rea xunto co sat\u00e9lite CloudSat.\nCaracter\u00edsticas.\nCALIPSO, xunto cos sat\u00e9lites CloudSat, Aqua, PARASOL e Aura, forman o chamado A-train, unha serie de sat\u00e9lites de observaci\u00f3n terrestre que traballan conxuntamente para estudar os oc\u00e9anos, as terras e a atmosfera terrestres e que comparten \u00f3rbita.\nO sat\u00e9lite est\u00e1 adicado \u00e1 observaci\u00f3n e determinaci\u00f3n das propiedades das nubes e aerosois presentes na atmosfera.\nInstrumentaci\u00f3n.\nCALIPSO leva tres instrumentos a bordo:"}
{"id": "196897", "revid": "1505", "url": "https://gl.wikipedia.org/wiki?curid=196897", "title": "Calipso", "text": "Calipso pode referirse a:"}
{"id": "196898", "revid": "85894", "url": "https://gl.wikipedia.org/wiki?curid=196898", "title": "O Barreiro, Cabalar, A Capela", "text": "O Barreiro \u00e9 un lugar na parroquia de Cabalar no concello da Capela, na comarca do Eume, na provincia da Coru\u00f1a. No ano 2010 ti\u00f1a 14 habitantes segundo datos do Instituto Nacional de Estad\u00edstica, deles 6 eran homes e 8 eran mulleres."}
{"id": "196899", "revid": "85894", "url": "https://gl.wikipedia.org/wiki?curid=196899", "title": "A Bouza, Cabalar, A Capela", "text": "A Bouza \u00e9 un lugar na parroquia de Cabalar no concello da Capela, na comarca do Eume, na provincia da Coru\u00f1a. No ano 2010 ti\u00f1a 27 habitantes segundo datos do Instituto Nacional de Estad\u00edstica, deles 14 eran homes e 13 eran mulleres."}
{"id": "196900", "revid": "4817", "url": "https://gl.wikipedia.org/wiki?curid=196900", "title": "Calipso (m\u00fasica)", "text": ""}
{"id": "196901", "revid": "22570", "url": "https://gl.wikipedia.org/wiki?curid=196901", "title": "A Bu\u00ed\u00f1a, Cabalar, A Capela", "text": "A Bu\u00ed\u00f1a \u00e9 un lugar na parroquia de Cabalar no concello da Capela, na comarca do Eume, na provincia da Coru\u00f1a. No ano 2010 ti\u00f1a 36 habitantes segundo datos do Instituto Nacional de Estad\u00edstica, deles 18 eran homes e 18 eran mulleres."}
{"id": "196902", "revid": "75439", "url": "https://gl.wikipedia.org/wiki?curid=196902", "title": "Luther Head", "text": "Luther Dale Head, nado o 26 de novembro de 1982 en Chicago, Illinois, \u00e9 un xogador americano de baloncesto profesional que actualmente xoga no CB Valladolid da Liga ACB.\nTraxectoria profesional.\nHouston Rockets.\nNa tempada 2005-06, Head xogou en 80 partidos, sendo titular en 27. Rematou a tempada acadando 8.8 puntos e 2.7 asistencias por partido. Tras a tempada, Head foi inclu\u00eddo no segundo mellor equipo de rookies da NBA.\nNa tempada 2006-07, fixo 10.8 puntos, 3.2 rebotes e 2.4 asistencias, e amosou ser un gran reserva para os Houston Rockets, especialmente coas ausencias de Tracy McGrady e Yao Ming debido \u00e1s lesi\u00f3ns. O 4 de abril de 2007, coa ausencia de McGrady e Yao, Head anotou 30 puntos, o m\u00e1ximo da s\u00faa carreira, na derrota contra os Golden State Warriors.\nO 19 de febreiro de 2009, Head reuniuse de novo co seu compa\u00f1eiro na Universidade de Illinois Brian Cook, despois de ser adquirido polos Rockets dos Orlando Magic, pero ese encontro durou pouco, xa que o 28 de febreiro os Rockets despediron a Head.\nMiami Heat.\nO 3 de marzo, Head asinou cos Miami Heat. Tras un pequeno per\u00edodo cos Heat, Head mancouse unha man contra os Orlando Magic, o cal lle fixo perder o resto da tempada.\nIndiana Pacers.\nO 17 de setembro de 2009, asinou un contrato cos Indiana Pacers.\nSacramento Kings.\nO 5 de setembro de 2010, asinou un contrato cos Sacramento Kings. No seu primeiro partido cos Kings, sa\u00edu do banco para anotar 14 puntos na vitoria por 117-116 contra os Minnesota Timberwolves o 27 de outubro de 2010. O 19 de marzo de 2011, foi despedido polos Kings."}
{"id": "196903", "revid": "85894", "url": "https://gl.wikipedia.org/wiki?curid=196903", "title": "O Cadaval, Cabalar, A Capela", "text": "O Cadaval \u00e9 un lugar na parroquia de Cabalar no concello da Capela, na comarca do Eume, na provincia da Coru\u00f1a. No ano 2010 ti\u00f1a 13 habitantes segundo datos do Instituto Nacional de Estad\u00edstica, deles 10 eran homes e 3 eran mulleres."}
{"id": "196904", "revid": "85894", "url": "https://gl.wikipedia.org/wiki?curid=196904", "title": "Os Carball\u00e1s, Cabalar, A Capela", "text": "Os Carball\u00e1s \u00e9 un lugar na parroquia de Cabalar no concello da Capela, na comarca do Eume, na provincia da Coru\u00f1a. Segundo o Instituto Nacional de Estad\u00edstica en 2010 ti\u00f1a 6 habitantes (3 homes e 3 mulleres)."}
{"id": "196905", "revid": "98629", "url": "https://gl.wikipedia.org/wiki?curid=196905", "title": "Bosnia (rexi\u00f3n)", "text": "Bosnia (Bosna en serbocroata latino / \u0411\u043e\u0441\u043d\u0430, en serbocroata cir\u00edlico) \u00e9 unha rexi\u00f3n xeogr\u00e1fica dos Alpes Din\u00e1ricos, que comprende a parte norte do actual pa\u00eds de Bosnia e Hercegovina.\nXeograf\u00eda.\nSit\u00faase principalmente nos Alpes Din\u00e1ricos, sendo as s\u00faas fronteiras o suroeste da depresi\u00f3n de Panonia, e os r\u00edos Sava e Drina, marcando as s\u00faas fronteiras norte e leste. No sur, a parte mediterr\u00e1nea, corresponde \u00e1 rexi\u00f3n de Hercegovina.\nA rexi\u00f3n de Bosnia comprende aproximadamente 41.000\u00a0km\u00b2, e ocupa o 80 % da actual Bosnia e Hercegovina. Non existen fronteiras reais entre as rexi\u00f3ns Bosnia e Hercegovina, pero, non oficialmente, Hercegovina ocupa a parte sur deste pa\u00eds.\nAs d\u00faas rexi\u00f3ns formaron unha entidade xeopol\u00edtica desde tempos medievais, e o nome de Bosnia normalmente aparece en datos hist\u00f3ricos e xeopol\u00edticos refer\u00edndose a ambas as rexi\u00f3ns (Bosnia e Hercegovina). O uso oficial do norte inclu\u00edndo ambas as rexi\u00f3ns comezou s\u00f3 no \u00faltimo per\u00edodo de mandato otom\u00e1n.\nHistoria.\nHabitadas desde o s\u00e9culo VII por un conglomerado heterox\u00e9neo de tribos eslavas, as diferentes \u00e1reas da actual Bosnia formaron parte dos diferentes estados croatas, serbios e bosn\u00edacos. O primeiro estado bosn\u00edaco creouse en virtude da prohibici\u00f3n Kulin no s\u00e9culo XII. Esta lei respectouse con m\u00e1is firmeza durante o reinado do monarca Tvrtko, na segunda metade do s\u00e9culo XIV. A partir de ent\u00f3n, naceu o reino de Bosnia (comprendendo a maior parte do actual territorio e do que logo ser\u00eda co\u00f1ecido como Hercegovina).\nDespois de perder a s\u00faa independencia pola anexi\u00f3n ao Imperio Otom\u00e1n en 1463, Bosnia (inclu\u00edndo Hercegovina) constitu\u00eduse en estado (San\u017eak) no imperio durante catro s\u00e9culos. A zona adquiriu o nome de \"Bosnia e Hercegovina\" en 1853 como resultado dun xiro nos acontecementos pol\u00edticos.\nO Imperio austroh\u00fangaro ocupouna en 1878 e anexionouna formalmente trinta anos m\u00e1is tarde, en 1908.\nTras a primeira guerra mundial converteuse nunha parte do Reino dos Serbios, Croatas e Eslovenos, despois Reino de Iugoslavia.\nDurante a segunda guerra mundial, entre 1941 e 1945, Bosnia foi unha parte do (Estado fascista monicreque da Italia de Mussolini), mentres que outras grandes zonas quedaron en poder dos chetniks (milicia nacionalista serbia) ou forzas da resistencia.\nDespois de 1945, Bosnia e Hercegovina converteuse nun dos elementos constitutivos da Rep\u00fablica Federal Socialista de Iugoslavia.\nDurante a desintegraci\u00f3n de Iugoslavia, en 1992, Bosnia e Hercegovina aproveitou o momento e proclamou a s\u00faa propia independencia. Moitos serbios de Bosnia opux\u00e9ronse a esta proclama, alentando a creaci\u00f3n da Rep\u00fablica Serbia (actual entidade serbia na Federaci\u00f3n). As\u00ed, estalou unha guerra sanguenta na que os serbios foron desproporcionadamente m\u00e1is fortes, especialmente ao principio da mesma.\nA guerra conclu\u00edu en 1995 co Acordo de Dayton, polo cal se estableceu Bosnia e Hercegovina como un estado composto de dous elementos constitutivos territoriais (ou entidades) \u2014por un lado a Federaci\u00f3n de Bosnia e Hercegovina e, por outro, a Rep\u00fablica Serbia\u2014, e os tres pobos constitu\u00edntes (bosn\u00edacos, serbios e croatas)."}
{"id": "196906", "revid": "89787", "url": "https://gl.wikipedia.org/wiki?curid=196906", "title": "Francisco Fraga Civeira", "text": "Francisco Jos\u00e9 Fraga Civeira \u00e9 un pol\u00edtico galego que foi alcalde de Pi\u00f1or.\nTraxectoria.\nMembro do PSdeG-PSOE, foi candidato \u00e1 alcald\u00eda de Pi\u00f1or nas elecci\u00f3ns municipais de 1999 e foi portavoz do partido na oposici\u00f3n. Nas elecci\u00f3ns municipais de 2003 logrou a vitoria e foi elixido alcalde co apoio do BNG. Nas municipais de 2007 foi reelixido alcalde con maior\u00eda absoluta. Nese mandato foi vicepresidente executivo da FEGAMP. Nas municipais de 2011 volveu ser reelixido alcalde con maior\u00eda absoluta. \nNas municipais de 2015 volveu a sela candidatura m\u00e1is votada, pero perdeu a maior\u00eda absoluta por un estreito marxe. Desta forma, perdeu a alcald\u00eda en favor do PPdeG \u00f3 alcanzar estes un acordo con dous ed\u00eds independentes. Foi elixido deputado na Deputaci\u00f3n de Ourense, sendo portavoz dende novembro de 2016. Por\u00e9n, foi destitu\u00eddo en decembro de 2018 tras apoiar publicamente a Pachi V\u00e1zquez, do cal sempre foi un dos seus principais af\u00edns, trala marcha deste do PSdeG. \nDesta forma, pasou a formar parte do partido Espazo Com\u00fan que V\u00e1zquez presentou en febreiro de 2019. Encabezou esta formaci\u00f3n nas municipais dese ano en Pi\u00f1or logrando 3 concelleiros e un 35% dos votos, se ben non consigueu recuperala alcald\u00eda dado que o PPdeG logrou a maior\u00eda absoluta. Nas Elecci\u00f3ns ao Parlamento de Galicia de 2020 foi o cabeza de lista da candidatura da coalici\u00f3n formada por Espazo Com\u00fan e Recortes Cero-Os Verdes , conseguindo resultados testimoniais."}
{"id": "196908", "revid": "17467", "url": "https://gl.wikipedia.org/wiki?curid=196908", "title": "Francisco Jos\u00e9 Fraga Cibeira", "text": ""}
{"id": "196909", "revid": "85894", "url": "https://gl.wikipedia.org/wiki?curid=196909", "title": "A Casti\u00f1eira, Cabalar, A Capela", "text": "A Casti\u00f1eira \u00e9 un lugar na parroquia de Cabalar no concello da Capela, na comarca do Eume, na provincia da Coru\u00f1a. No ano 2010 ti\u00f1a 14 habitantes segundo datos do Instituto Nacional de Estad\u00edstica, deles 8 eran homes e 6 eran mulleres."}
{"id": "196910", "revid": "85894", "url": "https://gl.wikipedia.org/wiki?curid=196910", "title": "O Coto, Cabalar, A Capela", "text": "O Coto \u00e9 un lugar na parroquia de Cabalar no concello da Capela, na comarca do Eume, na provincia da Coru\u00f1a. No ano 2010 ti\u00f1a 4 habitantes segundo datos do Instituto Nacional de Estad\u00edstica, deles 2 eran homes e 2 eran mulleres."}
{"id": "196911", "revid": "85894", "url": "https://gl.wikipedia.org/wiki?curid=196911", "title": "Os Enxertados, Cabalar, A Capela", "text": "Os Enxertados \u00e9 un lugar na parroquia de Cabalar no concello da Capela, na comarca do Eume, na provincia da Coru\u00f1a. No ano 2010 ti\u00f1a 5 habitantes segundo datos do Instituto Nacional de Estad\u00edstica, deles 3 eran homes e 2 eran mulleres."}
{"id": "196912", "revid": "1131", "url": "https://gl.wikipedia.org/wiki?curid=196912", "title": "Os Enxertados", "text": "O top\u00f3nimo galego Os Enxertados pode referirse a:"}
{"id": "196913", "revid": "22570", "url": "https://gl.wikipedia.org/wiki?curid=196913", "title": "Fi\u00fante, Cabalar, A Capela", "text": "Fi\u00fante \u00e9 un lugar na parroquia de Cabalar no concello da Capela, na comarca do Eume, na provincia da Coru\u00f1a. No ano 2010 ti\u00f1a 5 habitantes segundo datos do Instituto Nacional de Estad\u00edstica, deles 3 eran homes e 2 eran mulleres."}
{"id": "196914", "revid": "89787", "url": "https://gl.wikipedia.org/wiki?curid=196914", "title": "Konstantin Novoselov", "text": "Konstantin Novoselov, nado como Konstantin Sergeevich Novoselov (en ) en Nizhnii Tagil (URSS) o 23 de agosto de 1974, \u00e9 un f\u00edsico ruso-brit\u00e1nico co\u00f1ecido polos seus traballos sobre o grafeno xunto con Andre Geim, polos cales recibiron o Premio Nobel de F\u00edsica en 2010.\n \u00c9 membro do grupo de traballo de mesosc\u00f3pica da Universidade de Manchester como investigador da Royal Society.\nTraxectoria.\nNovoselov publicou m\u00e1is de 60 traballos de investigaci\u00f3n en temas como supercondutividade (Efecto Hall), movementos sub-at\u00f3micos das paredes de dominio magn\u00e9tico, da invenci\u00f3n da Cinta de Geco, e o grafeno."}
{"id": "196915", "revid": "85894", "url": "https://gl.wikipedia.org/wiki?curid=196915", "title": "Formariz, Cabalar, A Capela", "text": "Formariz \u00e9 un lugar na parroquia de Cabalar no concello da Capela, na comarca do Eume, na provincia da Coru\u00f1a. No ano 2010 ti\u00f1a 32 habitantes segundo datos do Instituto Nacional de Estad\u00edstica, deles 12 eran homes e 20 eran mulleres."}
{"id": "196916", "revid": "128862", "url": "https://gl.wikipedia.org/wiki?curid=196916", "title": "Primeira Divisi\u00f3n do Uruguai", "text": "A Primeira Divisi\u00f3n do Uruguai \u00e9 o torneo mais importante do f\u00fatbol profesional no Uruguai, organizado pola Asociaci\u00f3n Uruguaia de F\u00fatbol. A\u00ednda que o primeiro campionato ligueiro de f\u00fatbol neste pa\u00eds disputouse en 1900, at\u00e9 1931 todos foron torneos de afeccionados. Foi a partir da edici\u00f3n de 1932 cando nace o profesionalismo no f\u00fatbol do Uruguai.\nA primeira divisi\u00f3n do campionato uruguaio de f\u00fatbol est\u00e1 dominada tradicionalmente por dous equipos, o Club Atl\u00e9tico Pe\u00f1arol e o Club Nacional de Football, \u00e1mbolos dous da cidade de Montevideo. Os dous clubs mante\u00f1en unha rivalidade ac\u00e9rrima. O Pe\u00f1arol acadou 47 t\u00edtulos nas s\u00faas 109 participaci\u00f3ns, mentres que o Nacional acadou 45 t\u00edtulos en 110 tempadas.\nO actual campi\u00f3n \u00e9 o Nacional, que acadou o campionato tras ga\u00f1ar o Torneo Apertura e a T\u00e1boa Anual, e vencendo nun encontro final \u00f3 Pe\u00f1arol, de xeito que ga\u00f1ou o t\u00edtulo da tempada 2014-15.\nFormato.\nDende a tempada 2005-06 o campionato x\u00f3gase segundo o formato europeo, \u00e9 dicir, comezando no segundo semestre do ano e rematando no primeiro semestre do ano seguinte. A pesar de que o campionato est\u00e1 dividido en dous torneos dende 1994 (Apertura e Clausura), 1 s\u00f3 dos 16 equipos participantes pode ser campi\u00f3n cada tempada. Cada torneo consta de 15 xornadas, xa que corresponde cunha volta completa segundo o sistema de liga europeo.\nPara decidir o campi\u00f3n da tempada, despois dos 2 torneos l\u00e9vanse a cabo a finais polo campionato, nas que se enfrontan como nunha semifinal os 2 campi\u00f3ns dos 2 torneos, e logo o ga\u00f1ador fronte \u00f3 l\u00edder da t\u00e1boa anual que resulta de sumar os puntos acadados nos torneos Apertura e Clausura. A \"semifinal\" \u00e9 un \u00fanico encontro, mentres que a final \u00e9 a dobre encontro, con ida e volta.\nCando un equipo \u00e9 o ga\u00f1ador dos 2 torneos, ese equipo \u00e9 campi\u00f3n sen necesidade de xogar ning\u00fan encontro mais. No caso de que un equipo ga\u00f1e un torneo, e outro equipo ga\u00f1e o outro torneo e ademais sexa o l\u00edder da T\u00e1boa Anual, p\u00f3dense dar 2 situaci\u00f3ns:"}
{"id": "196917", "revid": "98629", "url": "https://gl.wikipedia.org/wiki?curid=196917", "title": "Saul Perlmutter", "text": "Saul Perlmutter, nado en Champaign-Urbana (Illinois) o 22 de setembro de 1959, \u00e9 un astrof\u00edsico estadounidense do Laboratorio Nacional de Lawrence Berkeley, \u00e9 profesor de f\u00edsica na Universidade de California, en Berkeley. Membro da Academia Estadounidense das Artes e as Ciencias foi elixido en 2003 a trav\u00e9s da asociaci\u00f3n americana para o avance cient\u00edfico. Membro da Academia Nacional de Ciencias dos Estados Unidos, imparte clases na Universidade de California.\nPerlmutter compartiu en 2006 o premio Shaw en Astronom\u00eda e o Premio Nobel de F\u00edsica 2011 con Adam Riess e Brian Schmidt por proporcionar probas sobre a aceleraci\u00f3n da expansi\u00f3n do universo.\nFormaci\u00f3n.\nPerlmutter graduouse na Universidade Harvard en 1981 \"magna cum laude\". Doutorouse en Ciencias F\u00edsicas en Berkeley en 1986.\nA tese de Perlmutter tratou da hip\u00f3tese sobre a existencia da estrela N\u00e9mese, dirixido por Richard A. Muller.\nActividades cient\u00edficas.\nPerlmutter liderou o Proxecto Supernova Cosmology no Laboratorio Nacional Lawrence Berkeley. Foron xunto co equipo de investigaci\u00f3n High-Z Supernova quen acharon evidencias de que a expansi\u00f3n do universo est\u00e1 a acelerarse en base \u00e1 observaci\u00f3n das estrelas supernova de clase Ia do universo profundo.\nAs supernovas clase Ia f\u00f3rmanse a partir de estrelas ananas brancas que incrementan a s\u00faa masa a partir dunha compa\u00f1eira coa que forman un sistema binario ou m\u00faltiple, de tal forma que o incremento da masa, crea unha situaci\u00f3n cr\u00edtica mais al\u00e1 do l\u00edmite de Chandrasekhar, producindo unha inestabilidade e explotando.\nCrese en xeral que as supernovas clase Ia te\u00f1en esencialmente unha mesma intensidade enerx\u00e9tica e lum\u00ednica, e pode asumirse que en todos os casos ven a ser practicamente o mesmo, polo que se ten calibrado unha medida est\u00e1ndar da luminosidade intr\u00ednseca.\nRealizando medici\u00f3ns de magnitude aparente pode inferirse no co\u00f1ecemento da distancia \u00e1 que se acha a estrela, pod\u00e9ndose comparar co corremento a vermello do espectro \u00e9 posible co\u00f1ecer ademais a velocidade da supernova.\nO proxecto Supernova Cosmology, conclu\u00edu do mesmo xeito que os seus competidores, en que as distantes supernovas \u00edan m\u00e1is atrasadas no seu movemento que a propia expansi\u00f3n do universo, en consecuencia, esta estase acelerando desde hai miles de mill\u00f3ns de anos, desde canto sucedeu o evento supernova.\nEsta conclusi\u00f3n est\u00e1 a ser apoiada por outras li\u00f1as de investigaci\u00f3n.\nPerlmutter tam\u00e9n lidera as investigaci\u00f3ns no proxecto Supernova/Probas de aceleraci\u00f3n, onde est\u00e1n a colaborar na construci\u00f3n dun sat\u00e9lite dedicado a localizar e estudar m\u00e1is estrelas supernovas a gran distancia. Desa maneira poder\u00e1n constru\u00edr unha teor\u00eda m\u00e1is consolidada acerca da aceleraci\u00f3n na expansi\u00f3n do universo.\nTam\u00e9n \u00e9 part\u00edcipe do programa Berkeley de medici\u00f3n da Temperatura da Superficie da Terra, que axudar\u00e1 a comprender o recente quecemento global a trav\u00e9s da realizaci\u00f3n de an\u00e1lise de datos clim\u00e1ticos."}
{"id": "196918", "revid": "23562", "url": "https://gl.wikipedia.org/wiki?curid=196918", "title": "Central Uruguay Railway Cricket Club", "text": ""}
{"id": "196919", "revid": "98629", "url": "https://gl.wikipedia.org/wiki?curid=196919", "title": "Refuxio Elena", "text": "O refuxio Elena (italiano: \"Rifugio Elena\"; franc\u00e9s: \"Refuge H\u00e9l\u00e8ne\") \u00e9 un refuxio de monta\u00f1a dos Alpes Graios, situado na comuna de Courmayeur (Val de Aosta, Italia), no Val Ferret. Est\u00e1 a unha altitude de 2.062 metros.\nHistoria.\nFoi constru\u00eddo pouco despois da primeira guerra mundial, mais unha avalancha destru\u00eduno en 1965. Foi reconstru\u00eddo en 1995.\nDatos e caracter\u00edsticas.\nAt\u00f3pase no Val Ferret, na localidade de \"Arnouvaz\" xusto debaixo da Col Ferret (2.643 m). \u00c9 doado chegar a el por un amplo cami\u00f1o. Ten unha excelente gastronom\u00eda e \u00e9 un lugar de descanso para as excursi\u00f3ns ao Bivacchi Fiorio e ao Colli Petit Ferret e Grand Ferret.\nLeva o nome da ra\u00ed\u00f1a Elena de Montenegro, esposa do rei de Italia Vittorio Emanuele III.\nAcceso.\nO acceso faise a partir do Val Ferret. Unha vez na localidade de Arnouvaz (1.769 m) seguir o cami\u00f1o e despois dunha hora ch\u00e9gase ao refuxio."}
{"id": "196920", "revid": "98629", "url": "https://gl.wikipedia.org/wiki?curid=196920", "title": "Adam Riess", "text": "Adam Riess, nado en Washington, D.C. en decembro de 1969, \u00e9 un astrof\u00edsico estadounidense, co\u00f1ecido polas s\u00faas investigaci\u00f3ns en cosmolox\u00eda a trav\u00e9s do estudo das supernovas. Membro da Universidade Johns Hopkins e do Instituto de Ciencias do Telescopio Espacial (Space Telescope Science Institute). Riess \u00e9 Premio Nobel de F\u00edsica 2011 xunto con Saul Perlmutter e Brian Schmidt polos seus traballos que demostran a aceleraci\u00f3n da expansi\u00f3n do universo. Tam\u00e9n en 2006 foi galardoado co premio Shaw de astronom\u00eda por esta mesma causa.\nTraxectoria.\nRiess graduouse no Instituto de Tecnolox\u00eda de Massachusetts en 1992. Doutorouse en F\u00edsica pola Universidade Harvard en 1996 e a s\u00faa tese foi supervisada por Robert Kirshner e presentou os resultados nas medidas de \u00f3 redor dunha vintena de estrelas supernova clase Ia situadas no universo profundo, realizando un m\u00e9todo para calcular distancias, as\u00ed como a s\u00faa calibraci\u00f3n, desa forma, axudou a corrixir a extinci\u00f3n lum\u00ednica como consecuencia da densidade de po estelar, medindo inhomoxeneidades no tecido cosmol\u00f3xico e en consecuencia chegou \u00e1 conclusi\u00f3n de que o universo en expansi\u00f3n est\u00e1 a ser acelerado desde hai polo menos dez mil mill\u00f3ns de anos.\nTraballos de investigaci\u00f3n.\nRiess foi bolseiro Miller na Universidade de California (Berkeley) antes de ingresar no Instituto de Ciencias do Telescopio Espacial (Space Telescope Science Institute) en 1999. Chegando en 2005 \u00e1 s\u00faa posici\u00f3n actual na Universidade Johns Hopkins.\nRiess iniciou as s\u00faas investigaci\u00f3ns en 1998 no equipo de investigaci\u00f3n High-Z Supernova onde achegou evidencias de que a expansi\u00f3n do universo estase a acelerar, corroborado posteriormente polo proxecto Supernova de Cosmolox\u00eda (Supernovae Cosmology Proyect) liderado por Perlmutter.\nRiess liderou o equipo de investigaci\u00f3n antes mencionado para traballar co telescopio espacial Hubble para obter datos dunha vintena das supernovas m\u00e1is distantes.\nO seu equipo indagou at\u00e9 profundidades de m\u00e1is de 10\u00a0000 mill\u00f3ns de anos-luz. O obxectivo foi atopar e detectar nunha fase temper\u00e1 alg\u00fan decaemento na expansi\u00f3n c\u00f3smica a trav\u00e9s da observaci\u00f3n de estrelas supernovas distantes para comparar os seus brillos relativos e a extinci\u00f3n do brillo destas. Desta forma conf\u00edrmase a interpretaci\u00f3n do modelo te\u00f3rico sobre a existencia de enerx\u00eda e materia escura.\nPremios e distinci\u00f3ns.\nSchmidt e todos os membros do equipo High-Z (definidos como co-autores dos traballos de Riess en 1998) compartiron o Premio Gruber 2007 en Cosmolox\u00eda dotado con medio mill\u00f3n de d\u00f3lares norteamericanos, xunto co equipo de investigaci\u00f3n Proxecto Supernova Cosmolox\u00eda (o equipo definido como co-autores de Perlmutter en 1999) polos seus descubrimentos na aceleraci\u00f3n da expansi\u00f3n do universo."}
{"id": "196922", "revid": "89787", "url": "https://gl.wikipedia.org/wiki?curid=196922", "title": "Brian Schmidt", "text": "Brian P. Schmidt, nado en Missoula (Montana) o 24 de febreiro de 1967 , \u00e9 un astrof\u00edsico estadounidense, profesor distinguido do Consello de Investigaci\u00f3ns Cient\u00edficas de Australia, forma parte da Universidade Nacional de Australia e do Observatorio astron\u00f3mico de Monte Stromlo, tam\u00e9n \u00e9 membro do Centro Nacional de Investigaci\u00f3n de Astronom\u00eda e Astrof\u00edsica de Australia e \u00e9 co\u00f1ecido polo uso da investigaci\u00f3n de estrelas supernovas no estudo cosmol\u00f3xico.\nActualmente exerce como membro destacado do Consello de Investigaci\u00f3ns Cient\u00edficas de Australia.\nSchmidt compartiu en 2006 o premio Shaw en astronom\u00eda e en 2011 o Premio Nobel de F\u00edsica con Saul Perlmutter e Adam Riess por achegar evidencias a favor da aceleraci\u00f3n na expansi\u00f3n do universo.\nTraxectoria.\nInstalouse en Australia en 1994 tras casar coa s\u00faa esposa Jenny M. Gordon, sendo estudante de econ\u00f3micas na Universidade Harvard.\nActividades cient\u00edficas.\nSchmidt foi un bolseiro postdoctoral do Centro Astrof\u00edsico Smithsonian de Harvard (1993-94) antes de marchar \u00f3 Observatorio Astron\u00f3mico de Monte Stromlo en 1995.\nSchmidt liderou o equipo de investigaci\u00f3n High-Z Supernova onde realizou unha medici\u00f3n da expansi\u00f3n do universo at\u00e9 chegar a oito mil mill\u00f3ns de anos-luz no pasado.\nEn 1998 este equipo investigador xunto co Proxecto Supernova Cosmology, acharon evidencias de que o universo estaba a acelerarse na s\u00faa expansi\u00f3n. Sendo nomeado como \"o acontecemento m\u00e1is rompedor do ano\" segundo a revista Science.\nSchmidt actualmente lidera o proxecto de cartograf\u00eda celeste para o proxecto do telescopio espacial e forma parte da Rede de Estudo do Ceo Austral (Southern Sky Survey).\nPremios e reco\u00f1ecementos.\nSchmidt e outros membros de equipo High-Z (definidos como coautores de Riess en 1998) compartiron en 2007 o Premio Gruber en Cosmolox\u00eda, dotado con medio mill\u00f3n de d\u00f3lares estadounidenses e con Saul Perlmutter do Laboratorio Nacional Lawerence Berkeley e o Proxecto Supernova Cosmology (o equipo definido como coautores de Perlmutter en 1999) polos seus descubrimentos na aceleraci\u00f3n da expansi\u00f3n do universo."}
{"id": "196923", "revid": "22570", "url": "https://gl.wikipedia.org/wiki?curid=196923", "title": "Refuxio de Go\u00fbter", "text": "O refuxio de Go\u00fbter \u00e9 un refuxio de monta\u00f1a dos Alpes franceses situado no macizo do Mont Blanc, no departamento de Alta Savoia (R\u00f3dano-Alpes, Francia). Est\u00e1 a unha altitude de 3.817 metros.\nHistoria.\nA estrutura actual foi constru\u00edda en 1962 polo Club Alpino Franc\u00e9s, que pos\u00fae a propiedade. Cando se creou o refuxio decidiuse o nome debido \u00e1 presenza da Aiguille du Go\u00fbter.\nEn xullo de 2010 iniciouse a construci\u00f3n dun segundo refuxio, situado a uns 200 m. ao sur do actual. Esta nova estrutura contar\u00e1 con 120 camas e substituir\u00e1 por completo ao refuxio actual. Est\u00edmase que as obras rematen en 2012.\nAcceso.\nAt\u00f3pase ao longo da v\u00eda normal de acceso ao Mont Blanc, at\u00f3pase a continuaci\u00f3n do refuxio de T\u00eate Rousse (3.167 m.)."}
{"id": "196924", "revid": "22570", "url": "https://gl.wikipedia.org/wiki?curid=196924", "title": "Refuxio de T\u00eate Rousse", "text": "O refuxio de T\u00eate Rousse \u00e9 un refuxio de monta\u00f1a dos Alpes franceses situado no macizo do Mont Blanc, no departamento de Alta Savoia (R\u00f3dano-Alpes, Francia). Est\u00e1 a unha altitude de 3.167 metros.\nHistoria.\nO primeiro refuxio inaugurouse en 1936. No ano 2005 foi completamente reconstru\u00eddo.\nAcceso.\nAt\u00f3pase ao longo da v\u00eda normal de acceso ao Mont Blanc, a unhas tres horas desde a estaci\u00f3n terminal do tranv\u00eda do Mont Blanc \"Nid d'Aigle\" e a cami\u00f1o do refuxio de Go\u00fbter."}
{"id": "196925", "revid": "83328", "url": "https://gl.wikipedia.org/wiki?curid=196925", "title": "Ronald Ross", "text": "Sir Ronald Ross, nado en Almora (India) o 13 de maio de 1857 e finado en Londres o 16 de setembro de 1932, foi un naturalista, m\u00e9dico, matem\u00e1tico, zo\u00f3logo, entom\u00f3logo escoc\u00e9s, quen relacionou a malaria cos mosquitos.\nTraxectoria.\nEstudou medicina no Hospital de St. Bartholomew de Londres. M\u00e9dico militar en 1881, once anos despois comezou a investigar a transmisi\u00f3n e o control da malaria. Mentres dirix\u00eda unha expedici\u00f3n por \u00c1frica Occidental en 1889, identificou a presenza de mosquitos portadores da enfermidade e organizou o seu exterminio a grande escala.\nEn 1895 Ross puxo en marcha unha serie de experimentos que demostraron que a malaria \u00e9 transmitida por mosquitos; descubriu tam\u00e9n o ciclo vital do parasito da malaria no mosquito Anopheles. Por este descubrimento foi galardoado en 1902 co Premio Nobel de Fisiolox\u00eda e Medicina.\nEn 1913 foi nomeado m\u00e9dico de enfermidades tropicais do King's College Hospital, en Londres. Pouco despois foi nomeado director xefe do Instituto e Hospital para Enfermidades Tropicais Ross de Londres. Ross foi elixido membro da Royal Society en 1901 e nomeado Sir en 1911.\nTam\u00e9n publicou poemas, novelas e estudos matem\u00e1ticos."}
{"id": "196926", "revid": "15490", "url": "https://gl.wikipedia.org/wiki?curid=196926", "title": "Camillo Golgi", "text": "Bartolomeo Camillo Emilio Golgi, nado en Corteno Golgi (Italia) o 7 de xullo de 1843 e finado en Pavia o 21 de xaneiro de 1926, foi un m\u00e9dico e cit\u00f3logo italiano.\nTraxectoria.\nFillo dun funcionario do departamento m\u00e9dico, estudou medicina na Universidade de Pavia, onde se graduou en 1865. Traballou alg\u00fan tempo na cl\u00ednica psiqui\u00e1trica do crimin\u00f3logo Cesar Lombroso, pero pronto se interesou pola histolox\u00eda. En 1872 comezou a traballar no pavill\u00f3n de incur\u00e1beis dun hospital de Abbiategrasso. Exerceu como profesor de anatom\u00eda nas Universidades de Tur\u00edn e Siena e como catedr\u00e1tico de histolox\u00eda na de Pavia, da que chegou a ser decano da Facultade de Medicina e reitor.\nA pesar dos escasos medios con que contaba, logrou importantes resultados cos seus experimentos, entre os que destaca o m\u00e9todo da tintura mediante nitrato de prata, que supuxo unha revoluci\u00f3n no estudo en laboratorio dos tecidos nerviosos. Empregando este m\u00e9todo, identificou unha clase de c\u00e9lula nerviosa dotada dunhas extensi\u00f3ns (ou dendritas) mediante as cales se conectan entre si outras c\u00e9lulas nerviosas. Este descubrimento permitiu a Wilhelm von Waldeyer-Haltz formular a hip\u00f3tese de que as c\u00e9lulas nerviosas son as unidades estruturais b\u00e1sicas do sistema nervioso, hip\u00f3tese que m\u00e1is tarde demostrar\u00eda Santiago Ram\u00f3n y Cajal, quen desenvolveu a teor\u00eda neuronal.\nEn 1876, tralo seu regreso \u00e1 Universidade de Pavia, continuou o exame das c\u00e9lulas nerviosas, e obtivo probas da existencia dunha rede irregular de fibri\u00f1as, cavidades e gr\u00e1nulos, que na s\u00faa honra pasaron a denominarse aparato de Golgi e que desempe\u00f1a un papel esencial en operaci\u00f3ns celulares como a construci\u00f3n da membrana, o almacenamento de l\u00edpidos e prote\u00ednas ou o transporte de part\u00edculas \u00f3 longo da membrana plasm\u00e1tica.\nEntre 1885 e 1893 dedicou as s\u00faas investigaci\u00f3ns \u00f3 estudo do paludismo, e chegou a resultados tan importantes como a distinci\u00f3n entre o paludismo terciano e cuartano, en canto patolox\u00edas provocadas por d\u00faas especies diferentes dun mesmo protozoo parasito denominado Plasmodium, as\u00ed como a identificaci\u00f3n do acceso febril como orixinado pola liberaci\u00f3n por parte do devandito organismo de esporas no fluxo sangu\u00edneo.\nEn 1906 Golgi recibiu o Premio Nobel de Medicina conxuntamente con Santiago Ram\u00f3n y Cajal (1852-1934) polos seus estudos sobre a estrutura do sistema nervioso.\nMorreu en Pavia, Italia, en xaneiro de 1926."}
{"id": "196927", "revid": "5863", "url": "https://gl.wikipedia.org/wiki?curid=196927", "title": "Tranv\u00eda do Mont Blanc", "text": "O tranv\u00eda do Mont Blanc (franc\u00e9s: \"Tramway du Mont-Blanc\") ou TMB \u00e9 unha li\u00f1a de ferrocarril cremalleira do macizo do Mont Blanc, no departamento de Alta Savoia en Francia.\nAs espectaculares vistas do Mont Blanc proporcionadas polo tranv\u00eda fano moi popular entre os turistas. Ademais, os monta\u00f1eiros e excursionistas utilizan o tranv\u00eda porque as s\u00faas paradas serven de punto de partido para moitas rutas, inclu\u00edndo a ruta normal francesa do Mont Blanc, que comeza na terminal do tranv\u00eda, \"Nid d'Aigle\", e contin\u00faa cara o refuxio de T\u00eate Rousse.\nLocalizaci\u00f3n.\nA li\u00f1a une desde a conexi\u00f3n coa SNCF na estaci\u00f3n de \"La Fayet\" en Saint-Gervais-les-Bains coa estaci\u00f3n de \"Nide d'Aigle\" no glaciar de Bionnassay, a 2.372 metros. A intenci\u00f3n inicial era que a li\u00f1a alcanzase a Aiguille du Go\u00fbter (3.863 m.)."}
{"id": "196928", "revid": "89787", "url": "https://gl.wikipedia.org/wiki?curid=196928", "title": "Charles Louis Alphonse Laveran", "text": "Charles Louis Alphonse Laveran, nado en Par\u00eds o 18 de xu\u00f1o de 1845 e finado en Par\u00eds o 18 de maio de 1922, foi un m\u00e9dico franc\u00e9s, premio Nobel de Medicina en 1907.\nTraxectoria.\nEstudou na Escola Militar de Medicina de Estrasburgo e serviu como cirurxi\u00e1n do ex\u00e9rcito na guerra franco-prusiana. En 1878 foi enviado a Alxeria como membro da Escola Militar de Medicina de Val-de-Gr\u00e2ce, onde se dedicou a estudar o paludismo. Froito destes estudos foi o descubrimento do plasmodio, parasito produtor da enfermidade, a\u00ednda que non conseguiu determinar o mecanismo de transmisi\u00f3n da malaria, que ser\u00eda descuberto por Ronald Ross uns anos m\u00e1is tarde.\nO 6 de novembro de 1880 observou por primeira vez no microscopio -nun preparado de sangue dun enfermo de paludismo-, corp\u00fasculos m\u00f3biles, que debuxou e describiu de maneira detallada. \"Tr\u00e1tase de c\u00e9lulas pigmentadas, redondas ou curvadas en forma de media l\u00faa, que se moven como amebas\".\nEn 1894 pasou a prestar servizos no Instituto Pasteur de Par\u00eds, que chegou a dirixir m\u00e1is tarde. En 1907 fundou o Laboratorio de Enfermidades Tropicais do mesmo Instituto.\nRecibiu o Premio Nobel de Medicina en 1907 \u00aben reco\u00f1ecemento do seu traballo relativo \u00f3 papel desempe\u00f1ado polos protozoos na orixe das enfermidades\u00bb."}
{"id": "196929", "revid": "23204", "url": "https://gl.wikipedia.org/wiki?curid=196929", "title": "Emil Theodor Kocher", "text": "Emile Theodor Kocher, nado en Burgdorf, (Cant\u00f3n de Berna) o 25 de agosto de 1841 e finado en Berna o 27 de xullo de 1917, foi un m\u00e9dico su\u00edzo.\nTraxectoria.\nEstudou en Berna, Par\u00eds, Berl\u00edn e Londres, obtendo o doutoramento en Berna en 1865. En 1872 sucedeu a Georg Albert Lucke como profesor de cirurx\u00eda da Universidade de Berna e director da Cl\u00ednica Universitaria Cir\u00farxica de Berna, cargos que ocupou at\u00e9 1911.\nPublicou traballos relativos \u00e1 gl\u00e1ndula tiroide (ideando un m\u00e9todo para o seu transplante), tratamentos antis\u00e9pticos, infecci\u00f3ns cir\u00farxicas, feridas de bala e osteomielites aguda. Descubriu un m\u00e9todo para reducir a luxaci\u00f3n do ombreiro e introduciu novas t\u00e9cnicas nas operaci\u00f3ns de hernia e de cancro de est\u00f3mago. Realizou melloras t\u00e9cnicas a numerosos tipos de operaci\u00f3ns cir\u00farxicas do pulm\u00f3n, o est\u00f3mago e a ves\u00edcula biliar.\nEn 1878 practicou con \u00e9xito a primeira extirpaci\u00f3n do bocio, operaci\u00f3n que tivo ocasi\u00f3n de repetir m\u00e1is de 2.000 veces dado que viv\u00eda nunha das zonas m\u00e1is boci\u00f3xenas do mundo. En 1912 preparou un coaguleno esterilizado que, inxectado, aumenta a coagulaci\u00f3n do sangue e serve para previr e tratar hemorraxias internas.\nOs seus \u00e9xitos no campo da cirurx\u00eda foron debidos en boa parte pola mellora do instrumental e pola utilizaci\u00f3n sistem\u00e1tica da asepsia. D\u00e9beselle a invenci\u00f3n das pinzas hemost\u00e1ticas de grampas que levan o seu nome. Considerado como o mellor cirurxi\u00e1n da s\u00faa \u00e9poca, foi elixido presidente do Primeiro Congreso Internacional de Cirurx\u00eda (1905)\nEn 1909 out\u00f3rgaselle o Premio Nobel de Medicina polos seus traballos sobre a fisiolox\u00eda, patolox\u00eda e cirurx\u00eda da gl\u00e1ndula tiroide. Co importe do premio axudou a fundar o Instituto Kocher en Berna, escola de cirurx\u00eda na que se formaron grandes cirurxi\u00e1ns."}
{"id": "196930", "revid": "23204", "url": "https://gl.wikipedia.org/wiki?curid=196930", "title": "Albrecht Kossel", "text": "Ludwig Karl Martin Leonhard Albrecht Kossel, nado en Rostock o 16 de setembro de 1853 e finado en Heidelberg o 5 de xullo de 1927 foi un m\u00e9dico alem\u00e1n.\nTraxectoria.\nFillo de Albrecht Kossel, c\u00f3nsul de Prusia e a s\u00faa esposa Clara. Estudou medicina na Universidade de Rostock e en 1872 contin\u00faa os seus estudos na Universidade de Estrasburgo, onde recibe lecci\u00f3ns de Bary, Waldeyer, Kundt, Baeyer e Felix Hoppe-Seyler. Obt\u00e9n a licenciatura en 1878.\nDirixiu o Instituto de Fisiolox\u00eda de Berl\u00edn. M\u00e1is tarde accede \u00e1 C\u00e1tedra de Fisiolox\u00eda de Marburgo, sendo titular da mesma en Heidelberg, cidade onde falece en 1927.\nDescubriu os acedos nucleicos. A este bioqu\u00edmico alem\u00e1n foille outorgado o Premio Nobel de Medicina en 1910 polas s\u00faas contribuci\u00f3ns no desciframento da qu\u00edmica de \u00e1cidos nucleicos e prote\u00ednas, descubrindo os \u00e1cidos nucleicos, bases na mol\u00e9cula de ADN, que constit\u00fae a substancia xen\u00e9tica da c\u00e9lula.\nA s\u00faa vocaci\u00f3n investigadora introduciuno na \u00e1rea da fisiolox\u00eda celular e seguindo os descubrimentos de Miescher comezou a desenvolver unha serie de estudos que lle levaron a importantes conclusi\u00f3ns sobre a s\u00edntese das prote\u00ednas, a destacar a importancia das encimas e a intu\u00edr o papel dos \u00e1cidos nucleicos na herdanza. Establece as bases da estrutura do ADN, \u00f3 estudar as nucle\u00ednas (nucleoprote\u00ednas) mostrando que consist\u00edan nunha porci\u00f3n proteica e outra non proteica (acedos nucleicos).\nPosteriormente, describe os seus compo\u00f1entes, distinguindo entre adenina, citosina, guanina, timina e uracilo. Kossel estableceu as bases que conduciron a esclarecer a estrutura do ADN."}
{"id": "196931", "revid": "1987", "url": "https://gl.wikipedia.org/wiki?curid=196931", "title": "Allvar Gullstrand", "text": "Allvar Gullstrand, nado en Landskrona o 5 de xu\u00f1o de 1862 e finado en Estocolmo o 28 de xullo de 1930, foi un oftalm\u00f3logo sueco.\nTraxectoria.\nIniciou os seus estudos en Landskrona para logo inscribirse na facultade de medicina da Universidade de Uppsala e graduarse na Universidade de Estocolmo en 1888. En 1891, obtivo o nomeamento como profesor docente na \u00e1rea de Oftalmolox\u00eda no Instituto Karolinska, en 1894 a xefatura de Oftalmolox\u00eda na Universidade de Uppsala. Abandonou a cirurx\u00eda oftalmol\u00f3xica en 1914, para dedicarse \u00e1 investigaci\u00f3n sobre instrumentos \u00f3pticos como Profesor de Fisiolox\u00eda \u00d3ptica na mesma universidade.\nGullstrand contribu\u00edu cumpridamente \u00e1 oftalmolox\u00eda cl\u00ednica e \u00e1 cirurx\u00eda oftalmol\u00f3xica mediante as s\u00faas teor\u00edas e investigaci\u00f3ns: Dese\u00f1ou a l\u00e1mpada de hendidura e o oftalmoscopio libre de reflexo, desenvolveu t\u00e9cnicas cir\u00farxicas para o tratamento do simbl\u00e9faron e unhas lentes correctoras para empregar despois das intervenci\u00f3ns de cataratas e redefiniu a teor\u00eda da acomodaci\u00f3n.\nFoi galardoado co Premio Nobel de Medicina en 1911 polas s\u00faas investigaci\u00f3ns matem\u00e1ticas sobre a refracci\u00f3n da luz a trav\u00e9s do medio transparente do ollo vivo. Gullstrand foi o \u00fanico individuo que rexeitou e aceptou un premio Nobel o mesmo ano. Ademais de ser un oftalm\u00f3logo cl\u00ednico, tam\u00e9n foi un brillante investigador."}
{"id": "196934", "revid": "23204", "url": "https://gl.wikipedia.org/wiki?curid=196934", "title": "Charles Robert Richet", "text": "Charles Robert Richet, nado en Par\u00eds o 20 de agosto de 1850 e finado na mesma cidade o 4 de febreiro de 1935, foi un m\u00e9dico franc\u00e9s.\nTraxectoria.\nFillo de Alfredo Richet e da s\u00faa esposa Eugenia. Estudou na s\u00faa cidade natal, graduouse como Doutor de Medicina en 1869, Doutor en Ciencias en 1878 e como o seu pai, profesor, neste caso da C\u00e1tedra de Fisiolox\u00eda na Facultade de Medicina de Par\u00eds a partir de 1887.\nDurante 24 anos, desde 1878 a 1902, foi editor da \"Revista Cient\u00edfica\" e desde 1917, co-editor do \"Xornal de Fisiolox\u00eda e Patolox\u00eda Xeral\". Publicou artigos sobre fisiolox\u00eda, qu\u00edmica e patolox\u00eda experimental.\nEn fisiolox\u00eda traballou sobre os mecanismos da termorregulaci\u00f3n en animais de sangue quente. Antes das s\u00faas investigaci\u00f3ns (1885-1895) sobre polipnea e tremor debido a temperaturas, pouco era co\u00f1ecido sobre os m\u00e9todos polos cales os animais privados da s\u00faa transpiraci\u00f3n cut\u00e1nea poden protexerse do exceso de calor e como animais arrefriados pod\u00edan quentarse a si mesmos.\nEn terap\u00e9utica experimental, Richet demostrou que o sangue de animais vacinados contra unha infecci\u00f3n, protexe contra a mesma (novembro de 1888). Aplicando estes principios \u00e1 tuberculose, fixo a primeira inxecci\u00f3n seroterap\u00e9utica no home, o 6 de decembro de 1890.\nInventou a palabra anafilaxe para nomear a sensibilidade desenvolta por un organismo despois de recibir unha inxecci\u00f3n parenteral dun coloide, substancia proteica ou toxina (1902), podendo as\u00ed afirmar que a inxecci\u00f3n parenteral de substancias proteicas modifica profunda e permanentemente a constituci\u00f3n qu\u00edmica dos flu\u00eddos corporais.\nAs aplicaci\u00f3ns da anafilaxe en medicina son extremadamente numerosas. M\u00e1is adiante demostrou os fen\u00f3menos da anafilaxe pasiva e a anafilaxe \"in vitro\". A maior\u00eda dos traballos de fisiolox\u00eda de Charles Richet, publicados en diversas revistas cient\u00edficas foron recompilados e publicados en \"*Travaux du Laboratoire da Facult\u00e9 de M\u00e9decine de Paris\" (Alcan, Par\u00eds, 6 vols. 1890-1911).\nCatedr\u00e1tico de Fisiolox\u00eda e profesor da Sorbona, Membro do Instituto de Francia, Presidente da Sociedade de Biolox\u00eda, o 11 de decembro de 1913 foi galardoado co Premio Nobel de Medicina polas s\u00faas investigaci\u00f3ns sobre anafilaxe.\nRichet foi tam\u00e9n un dos m\u00e1is representativos pioneiros da investigaci\u00f3n chamada no seu tempo \"metaps\u00edquica\", termo substitu\u00eddo despois polo acu\u00f1ado por Max Dessoir: Parapsicolox\u00eda. Richet publicou as s\u00faas conclusi\u00f3ns no seu voluminoso \"Tratado de Metaps\u00edquica. Corenta anos de traballos ps\u00edquicos\", as\u00ed como en \"O porvir e a premonici\u00f3n\", traducidos ambos os \u00f3 castel\u00e1n pola Ed. Araluce: en 1923 o primeiro, con eloxioso pr\u00f3logo do inmun\u00f3logo catal\u00e1n Jaime Ferr\u00e1n, e en 1932 o segundo.\nAs\u00ed mesmo, dedicou parte do seu tempo a escribir obras de arte dram\u00e1tica e foi un forte defensor da lingua internacional esperanto."}
{"id": "196941", "revid": "34681", "url": "https://gl.wikipedia.org/wiki?curid=196941", "title": "Jules Bordet", "text": "Jules Jean Baptiste Vincent Bordet, nado en Soignies o 13 de xu\u00f1o de 1870 e finado o 6 de abril de 1961, foi un m\u00e9dico inmun\u00f3logo e microbi\u00f3logo belga. O x\u00e9nero de bacterias \"Bordetella\" recibe ese nome polo seu.\nTraxectoria.\nLicenciouse en F\u00edsica na Universidade Libre de Bruxelas e empezou a traballar no Instituto Pasteur de Par\u00eds en 1894. En 1899 fundou o Instituto Pasteur en Bruxelas.\nNo ano 1919 conced\u00e9uselle o Premio Nobel de Fisiolox\u00eda e Medicina polo achado da capacidade bactericida do soro do sangue dos mam\u00edferos, acci\u00f3n mediada por dous compo\u00f1entes, un termoestable, os anticorpos e outro termol\u00e1bil, co\u00f1ecido como complemento, e pola definici\u00f3n da ligaz\u00f3n no complexo ant\u00edxeno-anticorpo, a chamada fixaci\u00f3n de complemento, para producir inmunidade.\nFoi o descubridor do bacilo que produce a tose ferina, o \"Bordetella pertussis\" e desenvolveu unha vacina contra a enfermidade.\nEn 1933 preside o Consello Cient\u00edfico do Instituto Pasteur de Par\u00eds\nHonras.\nEn Bruxelas at\u00f3pase o gran hospital que se chama \"Jules Bordet\"."}
{"id": "196942", "revid": "65337", "url": "https://gl.wikipedia.org/wiki?curid=196942", "title": "Schack August Steenberg Krogh", "text": "Schack August Steenberg Krogh, nado en Grenaa o 15 de novembro de 1874 e finado en Copenhague o 13 de setembro de 1949, foi un fisi\u00f3logo dan\u00e9s.\nTraxectoria.\nDe etnia xitana, cursou estudos na Universidade de Copenhague, da que foi profesor de fisiolox\u00eda animal desde 1916 at\u00e9 1945.\nComezou as s\u00faas investigaci\u00f3ns en Groenlandia, relativas \u00f3 sistema respiratorio dalg\u00fans animais e do home. Durante as s\u00faas investigaci\u00f3ns desenvolveu un microton\u00f3metro para medir a tensi\u00f3n do os\u00edxeno e do anh\u00eddrido carb\u00f3nico no sangue arterial. Posteriormente as s\u00faas investigaci\u00f3ns dirix\u00edronse cara \u00f3 estudo das actividades funcionais dos vasos capilares.\nObtivo o Premio Nobel de Medicina por establecer o mecanismo que regula o intercambio gaseoso na respiraci\u00f3n e por descubrir a fisiolox\u00eda dos vasos capilares."}
{"id": "196951", "revid": "89787", "url": "https://gl.wikipedia.org/wiki?curid=196951", "title": "-642", "text": ""}
{"id": "196952", "revid": "56817", "url": "https://gl.wikipedia.org/wiki?curid=196952", "title": "-647", "text": "Outros.\nHistoria ano a ano"}
{"id": "196953", "revid": "22570", "url": "https://gl.wikipedia.org/wiki?curid=196953", "title": "Cap\u00edtulo (relixi\u00f3n)", "text": "En relixi\u00f3n, un cap\u00edtulo (do lat\u00edn, \"capit\u016dlum\", \u00e1 s\u00faa vez diminutivo de \"caput\") \u00e9 un certo tipo de corpos eclesi\u00e1sticos nas igrexas Cat\u00f3lica, Anglicana e Luterana, dotados de personalidade xur\u00eddica e de autonom\u00eda no \u00e1mbito da s\u00faa xurisdici\u00f3n.\nOrixe do termo.\nXa na Regra de Santo Agosti\u00f1o, un \u00abcap\u00edtulo\u00bb era a reuni\u00f3n coti\u00e1 dos c\u00f3engos, na que estaba mandado ler un \"capitulum\" de devandita regra.\nTam\u00e9n est\u00e1 mandado, segundo a Regra de San Bieito, que os monxes re\u00fananse a diario nun encontro para falar sobre os asuntos do mosteiro, escoiten un serm\u00f3n ou unha lectura, ou para recibir instruci\u00f3ns de parte do abade.\nComo devanditos encontros comezan coa lectura dunha pasaxe do libro da Regra, o encontro mesmo adquiriu o alcume de \u00abcap\u00edtulo\u00bb, e o lugar onde se desenvolve \u00abaula capitular\u00bb ou \u00absala capitular\u00bb.\nClases de cap\u00edtulos.\nO termo adquiriu amplitude cando foi aplicado tam\u00e9n a outros encontros:\nFoi as\u00ed que o termo evolucionou, destes cap\u00edtulos conventuais e dos encontros dos monxes sobre os asuntos comerciais relacionados cos seus mosteiros ou ordes, cara a asembleas an\u00e1logas doutro tipo de eclesi\u00e1sticos. T\u00e9\u00f1ense ent\u00f3n tam\u00e9n:\nNeste sentido, un cap\u00edtulo \u00e9 unha asociaci\u00f3n de cl\u00e9rigos dunha igrexa determinada, que forman unha persoa moral cuxos membros reciben o apelativo de c\u00f3engos e, institu\u00eddos pola autoridade eclesi\u00e1stica, te\u00f1en como obxectivo a promoci\u00f3n e solemnizaci\u00f3n do culto divino nunha igrexa determinada formando un coro. No cap\u00edtulo catedralicio, con todo, o coro \u00e9 secundario dado que a s\u00faa misi\u00f3n fundamental \u00e9 a de asistir \u00f3 bispo no goberno da s\u00faa diocese, a modo de senado e consello diocesano, e para suplilo en devandito goberno no caso de que a sede quede vacante.\nCap\u00edtulo de relixiosos.\nEntre os relixiosos na actualidade, un cap\u00edtulo \u00e9 a asemblea daqueles que foron lexitimamente convocados para tratar sobre os intereses e os negocios com\u00fans. As normas emanadas por un cap\u00edtulo permanecen en vigor, se non recibiron unha confirmaci\u00f3n ou mandato da Santa S\u00e9, s\u00f3 ata o cap\u00edtulo sucesivo o cal pode confirmalas, modificalas ou derrogalas.\nPoden ser xerais, provinciais ou locais/conventuais, dependendo de que os que os compo\u00f1an sexan representantes de toda a congregaci\u00f3n, dunha provincia, ou simplemente dun convento ou casa.\nA expresi\u00f3n cap\u00edtulo xeral pasou a designar unha asemblea mon\u00e1stica xeral, \u00e1 que asist\u00edan xeralmente representantes de todos os mosteiros dunha orde ou ben de todas as casas dunha congregaci\u00f3n. Tr\u00e1tase dunha instituci\u00f3n antiga que se remonta ao s\u00e9culo III entre os observantes da Regra de San Pacomio.\nCon todo, non foron xeneralizados ata a s\u00faa institucionalizaci\u00f3n en 1215 polo papa Inocencio III, o cal dispuxo que as ordes relixiosas celebrasen un polo menos cada tres anos. O Concilio de Trento confirmou esta pr\u00e1ctica. Dende ent\u00f3n, todas as ordes e congregaci\u00f3ns relixiosas te\u00f1en o seu cap\u00edtulo en per\u00edodos fixos.\nO cap\u00edtulo xeral pos\u00fae a suprema autoridade sobre a orde, pero non pode modificar as constituci\u00f3ns da mesma sen autorizaci\u00f3n da Santa S\u00e9.\nDependendo de que os cap\u00edtulos real\u00edcense nos momentos establecidos polas constituci\u00f3ns ou por calquera outra ocasi\u00f3n especial, os cap\u00edtulos div\u00eddense en \u00abordinarios\u00bb e \u00abextraordinarios\u00bb."}
{"id": "196954", "revid": "56817", "url": "https://gl.wikipedia.org/wiki?curid=196954", "title": "-689", "text": "Outros.\nHistoria ano a ano"}
{"id": "196955", "revid": "56817", "url": "https://gl.wikipedia.org/wiki?curid=196955", "title": "-633", "text": ""}
{"id": "196956", "revid": "624", "url": "https://gl.wikipedia.org/wiki?curid=196956", "title": "-634", "text": ""}
{"id": "196957", "revid": "56817", "url": "https://gl.wikipedia.org/wiki?curid=196957", "title": "-622", "text": "Outros.\nHistoria ano a ano"}
{"id": "196958", "revid": "56817", "url": "https://gl.wikipedia.org/wiki?curid=196958", "title": "-603", "text": "Outros.\nHistoria ano a ano"}
{"id": "196959", "revid": "98629", "url": "https://gl.wikipedia.org/wiki?curid=196959", "title": "Baptisterio", "text": "Co nome de baptisterio des\u00edgnanse as pequenas igrexas e capelas destinadas \u00e1 administraci\u00f3n do bautismo, xa estean illadas das grandes bas\u00edlicas (a\u00ednda que sempre pr\u00f3ximas a estas), encostadas a elas ou dentro das mesmas. Constru\u00edronse en edificio \u00e1 parte na \u00e9poca do emperador romano Constantino, sendo xa raro atopalos as\u00ed a partir do s\u00e9culo VII. En cambio, dispux\u00e9ronse como capela en todas as parroquias a partir de devandito s\u00e9culo. Co\u00f1\u00e9cese tam\u00e9n co nome de baptisterio \u00f3 lugar ou secci\u00f3n da igrexa dedicado \u00f3 bautismo, no cal sit\u00faase a p\u00eda bautismal.\nCando os baptisterios se erix\u00edan en edificio separado elev\u00e1banse sobre planta circular ou poligonal e coro\u00e1banse cunha c\u00fapula de id\u00e9ntica planta que se sosti\u00f1a por arcos apoiados nunha columnata conc\u00e9ntrica ao muro. O seu interior adorn\u00e1base con mosaicos e pinturas e no centro do plano alz\u00e1base a gran p\u00eda bautismal de pedra. Case todos os baptisterios dedic\u00e1ronse a Xo\u00e1n o Bautista e non se fundaban sen\u00f3n nas cidades que ti\u00f1an bispo.\nO baptisterio paleocristi\u00e1n de San Giovanni in Fonte, na Catedral de N\u00e1poles, consid\u00e9rase o m\u00e1is antigo de Occidente. \u00c9 soado e t\u00edpico, entre outros, o baptisterio da Bas\u00edlica de San Xo\u00e1n de Latr\u00e1n que data da \u00e9poca de Constantino. Con el compite o mausoleo de Santa Constanza que probablemente serviu tam\u00e9n de baptisterio na mesma \u00e9poca; o primeiro elev\u00e1base sobre planta octogonal e o segundo, sobre planta circular.\nTam\u00e9n se erixiron desde o s\u00e9culo XV numerosos baptisterios illados en Francia, no Norte de \u00c1frica, en Exipto, en Siria e nalgunhas outras rexi\u00f3ns de Oriente. En Espa\u00f1a, apenas se co\u00f1ecen baptisterios con esta caracter\u00edstica."}
{"id": "196960", "revid": "56817", "url": "https://gl.wikipedia.org/wiki?curid=196960", "title": "Notacantiformes", "text": "Os Notacantiformes (Notacanthiformes) son unha orde de peixes tele\u00f3steos, da superorde dos Elopomorfos (Elopomorpha), que comprende especies de peixes mari\u00f1os con forma de angu\u00eda, chamados angu\u00edas espi\u00f1osas e halosaurios.\nCaracter\u00edsticas.\nAletas pectorais en posici\u00f3n relativamente alta; aletas p\u00e9lvicas en posici\u00f3n abdominal, con 7-11 radios, habitualmente conectadas por unha membrana. Aleta anal de base longa, unida \u00f3 que queda da caudal. Vexiga natatoria presente. Algunhas especies te\u00f1en fot\u00f3foros.\nClasificaci\u00f3n.\nITIS consid\u00e9rao como a suborde Notacanthoidei, da orde Albuliformes. Outros autores, como FishBase, base\u00e1ndose na desaparici\u00f3n da aleta caudal, consid\u00e9rannos orde propia.\nDiv\u00eddese en d\u00faas familias:"}
{"id": "196961", "revid": "56817", "url": "https://gl.wikipedia.org/wiki?curid=196961", "title": "-602", "text": "Outros.\nHistoria ano a ano"}
{"id": "196962", "revid": "88215", "url": "https://gl.wikipedia.org/wiki?curid=196962", "title": "Serie A de Ecuador", "text": "A Primeira Categor\u00eda Serie A \u00e9 o campionato nacional de f\u00fatbol profesional en Ecuador, organizado anualmente pola Federaci\u00f3n Ecuatoriana de F\u00fatbol dende 1957. O torneo consta de 12 equipos, que xogan d\u00faas fases. A primeira fase disp\u00fatase no primeiro semestre do ano, e consta de 22 xornadas, \u00e9 dicir, 2 voltas. A segunda fase disp\u00fatase no segundo semestre do ano, e consta doutras 22 xornadas. \u00d3 remate das d\u00faas fases, disp\u00fatase unha final entre os ga\u00f1adores das d\u00faas fases, para determinar cal \u00e9 o campi\u00f3n do torneo.\nO actual campi\u00f3n \u00e9 o Deportivo Quito, que acadou en 2011 o seu 5\u00ba t\u00edtulo; mentres que os clubs m\u00e1is laureados na historia da competici\u00f3n son o Barcelona SC e o CD El Nacional con 13 t\u00edtulos, seguidos do CS Emelec e do LDU Quito con 10 t\u00edtulos.\nOs equipos ecuatorianos non tiveron moito \u00e9xito \u00f3 longo da historia da Copa Libertadores, a m\u00e1xima competici\u00f3n continental en Suram\u00e9rica. O Barcelona SC xogou d\u00faas finais, nos anos 1990 e 1998, caendo en \u00e1mbalas d\u00faas finais, fronte \u00f3 Club Olimpia e \u00f3 CR Vasco da Gama. Posteriormente, en 2008 o LDU Quito disputou a final fronte \u00f3 Fluminense FC, acadando nesa ocasi\u00f3n por vez primeira un equipo ecuatoriano o \u00e9xito continental."}
{"id": "196964", "revid": "1822", "url": "https://gl.wikipedia.org/wiki?curid=196964", "title": "Notacanthiformes", "text": ""}
{"id": "196965", "revid": "22570", "url": "https://gl.wikipedia.org/wiki?curid=196965", "title": "Fornelos, Cabalar, A Capela", "text": "Fornelos \u00e9 un lugar na parroquia de Cabalar no concello da Capela, na comarca do Eume, na provincia da Coru\u00f1a. No ano 2010 ti\u00f1a 12 habitantes segundo datos do Instituto Nacional de Estad\u00edstica, deles 5 eran homes e 7 eran mulleres."}
{"id": "196966", "revid": "4817", "url": "https://gl.wikipedia.org/wiki?curid=196966", "title": "Akatsuki", "text": "Akatsuki pode referirse a:"}
{"id": "196967", "revid": "22570", "url": "https://gl.wikipedia.org/wiki?curid=196967", "title": "A Gr\u00faa, Cabalar, A Capela", "text": "A Gr\u00faa \u00e9 un lugar na parroquia de Cabalar no concello da Capela, na comarca do Eume, na provincia da Coru\u00f1a. No ano 2010 ti\u00f1a 22 habitantes segundo datos do Instituto Nacional de Estad\u00edstica, deles 13 eran homes e 9 eran mulleres."}
{"id": "196968", "revid": "23204", "url": "https://gl.wikipedia.org/wiki?curid=196968", "title": "Vicen\u00e7 Navarro", "text": "Vicen\u00e7 Navarro L\u00f3pez, nado en Barcelona en 1937, \u00e9 un economista, soci\u00f3logo e politic\u00f3logo catal\u00e1n. \u00c9 catedr\u00e1tico de Ciencias Sociais pola Universidade Pompeu Fabra.\nTraxectoria.\nLicenciouse en Medicina en 1962 na Universidade Pompeu Fabra, pero ese mesmo ano debe abandonar Espa\u00f1a como consecuencia da s\u00faa actividade antifranquista. As\u00e9ntase en Suecia, onde estuda econom\u00eda en Uppsala e Estocolmo, e posteriormente no Reino Unido, proseguindo os seus estudos en Londres, Oxford e Edimburgo. Dende 1967 e durante 35 anos foi profesor da Universidade Johns Hopkins, en Baltimore, Estados Unidos.\nCentrado en estudos arredor do estado do benestar, Navarro \u00e9 enormemente cr\u00edtico coa estrutura econ\u00f3mica neoliberalista, arredor da cal ten publicado numerosos artigos en xornais e revistas como \"P\u00fablico\", \"Rebeli\u00f3n.org\" ou \"El Plural\", ademais de libros como o acabado de sa\u00edr \"Hay alternativas\", de distribuci\u00f3n libre, onde prop\u00f3n, xunto con Alberto Garz\u00f3n e Juan Torres L\u00f3pez, unha serie de medidas afastadas da ret\u00f3rica oficial para crear emprego e benestar no estado espa\u00f1ol. Adicionalmente, ten asesorado a distintos gobernos, como os de Cuba, Estados Unidos, Chile ou Suecia, sobre pol\u00edtica sanitaria."}
{"id": "196969", "revid": "16394", "url": "https://gl.wikipedia.org/wiki?curid=196969", "title": "Vicen\u00e7 Navarro L\u00f3pez", "text": ""}
{"id": "196970", "revid": "22570", "url": "https://gl.wikipedia.org/wiki?curid=196970", "title": "Guillurfe, Cabalar, A Capela", "text": "Guillurfe \u00e9 un lugar na parroquia de Cabalar no concello da Capela, na comarca do Eume, na provincia da Coru\u00f1a. No ano 2010 ti\u00f1a 8 habitantes segundo datos do Instituto Nacional de Estad\u00edstica, deles 5 eran homes e 3 eran mulleres."}
{"id": "196971", "revid": "56817", "url": "https://gl.wikipedia.org/wiki?curid=196971", "title": "Sacofarinxiformes", "text": "Os Sacofarinxiformes (Saccopharyngiformes) son unha orde de peixes tele\u00f3steos, dentro da superorde Superorde Elopomorfos (Elopomorpha). Comprende un pequeno n\u00famero de especies abisais de estra\u00f1o aspecto a\u00ednda que con certas semellanzas coas angu\u00edas.\nCaracter\u00edsticas.\nPerderon alg\u00fans \u00f3sos do cranio e do corpo. Carecer de escamas, aletas p\u00e9lvicas e de vexiga natatoria. Te\u00f1en unhas mand\u00edbulas proporcionalmente moi grandes, ata o punto de que algunhas especies son quen de consumir peixes de maior tama\u00f1o ca eles. A li\u00f1a lateral non pos\u00fae poros sen\u00f3n uns grupos de t\u00fabulos.\nComen peixes, cop\u00e9podos, camar\u00f3ns e plancto. Utiliza a boca como unha rede, abr\u00e9ndoa mentres nada cara \u00e1 presa e envi\u00e1ndoa enteira.\nClasificaci\u00f3n.\nDiv\u00eddese en catro familias:"}
{"id": "196972", "revid": "85894", "url": "https://gl.wikipedia.org/wiki?curid=196972", "title": "A Igrexa, Cabalar, A Capela", "text": "A Igrexa \u00e9 un lugar na parroquia de Cabalar no concello da Capela, na comarca do Eume, na provincia da Coru\u00f1a. No ano 2010 ti\u00f1a 3 habitantes segundo datos do Instituto Nacional de Estad\u00edstica, deles 2 eran homes e 1 era muller.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "196973", "revid": "23204", "url": "https://gl.wikipedia.org/wiki?curid=196973", "title": "Candorca, San Marti\u00f1o de Lanz\u00f3s, Vilalba", "text": "Candorca \u00e9 un lugar da parroquia de San Marti\u00f1o de Lanz\u00f3s, no concello lugu\u00e9s de Vilalba, na comarca da Terra Ch\u00e1."}
{"id": "196974", "revid": "85894", "url": "https://gl.wikipedia.org/wiki?curid=196974", "title": "O Machuco, Cabalar, A Capela", "text": "O Machuco \u00e9 un lugar na parroquia de Cabalar no concello da Capela, na comarca do Eume, na provincia da Coru\u00f1a. No ano 2010 ti\u00f1a 4 habitantes segundo datos do Instituto Nacional de Estad\u00edstica, deles 2 eran homes e 2 eran mulleres."}
{"id": "196975", "revid": "22570", "url": "https://gl.wikipedia.org/wiki?curid=196975", "title": "Mart\u00edn, Cabalar, A Capela", "text": "Mart\u00edn \u00e9 un lugar na parroquia de Cabalar no concello da Capela, na comarca do Eume, na provincia da Coru\u00f1a. No ano 2010 ti\u00f1a 18 habitantes segundo datos do Instituto Nacional de Estad\u00edstica, deles 7 eran homes e 11 eran mulleres."}
{"id": "196976", "revid": "1131", "url": "https://gl.wikipedia.org/wiki?curid=196976", "title": "O Penedo, Cabalar, A Capela", "text": "O Penedo \u00e9 un lugar na parroquia de Cabalar no concello da Capela, na comarca do Eume, na provincia da Coru\u00f1a. No ano 2010 estaba despoboado segundo datos do Instituto Nacional de Estad\u00edstica."}
{"id": "196977", "revid": "85894", "url": "https://gl.wikipedia.org/wiki?curid=196977", "title": "Casa Lousada, San Marti\u00f1o de Lanz\u00f3s, Vilalba", "text": "Casa Lousada \u00e9 un lugar da parroquia de San Marti\u00f1o de Lanz\u00f3s, no concello lugu\u00e9s de Vilalba, na comarca da Terra Ch\u00e1."}
{"id": "196978", "revid": "1822", "url": "https://gl.wikipedia.org/wiki?curid=196978", "title": "Saccopharyngiformes", "text": ""}
{"id": "196979", "revid": "22570", "url": "https://gl.wikipedia.org/wiki?curid=196979", "title": "O Pouso, Cabalar, A Capela", "text": "O Pouso \u00e9 un lugar na parroquia de Cabalar no concello da Capela, na comarca do Eume, na provincia da Coru\u00f1a. No ano 2010 ti\u00f1a 5 habitantes segundo datos do Instituto Nacional de Estad\u00edstica, deles 1 era home e 4 eran mulleres."}
{"id": "196980", "revid": "22570", "url": "https://gl.wikipedia.org/wiki?curid=196980", "title": "Os Roxedoiros, Cabalar, A Capela", "text": "Os Roxedoiros \u00e9 un lugar na parroquia de Cabalar no concello da Capela, na comarca do Eume, na provincia da Coru\u00f1a. No ano 2010 ti\u00f1a 9 habitantes segundo datos do Instituto Nacional de Estad\u00edstica, deles 5 eran homes e 4 eran mulleres."}
{"id": "196982", "revid": "22570", "url": "https://gl.wikipedia.org/wiki?curid=196982", "title": "O Teixo, Cabalar, A Capela", "text": "O Teixo \u00e9 un lugar na parroquia de Cabalar no concello da Capela, na comarca do Eume, na provincia da Coru\u00f1a. No ano 2010 ti\u00f1a 5 habitantes segundo datos do Instituto Nacional de Estad\u00edstica, deles 1 era home e 4 eran mulleres."}
{"id": "196983", "revid": "89787", "url": "https://gl.wikipedia.org/wiki?curid=196983", "title": "Rebeli\u00f3n.org", "text": "Rebeli\u00f3n.org \u00e9 un sitio web configurado como un medio de informaci\u00f3n alternativo, que publica artigos, baixo licenza Creative Commons, de contido social, pol\u00edtico, cultural, econ\u00f3mico e ecol\u00f3xico, dende unha perspectiva de esquerdas e anticapitalista.\nCaracter\u00edsticas.\nXurdiu en 1996 en Madrid, como iniciativa dun grupo de xornalistas vinculados ao PCE. Entre os seus colaboradores habituais salientan Noam Chomsky, Marta Harnecker, Vicen\u00e7 Navarro, Hainz Dieterich, Samir Amin, James Petras, Carlos Taibo ou Pascual Serrano."}
{"id": "196985", "revid": "23204", "url": "https://gl.wikipedia.org/wiki?curid=196985", "title": "O Cotelo, San Marti\u00f1o de Lanz\u00f3s, Vilalba", "text": "O Cotelo \u00e9 un lugar da parroquia de San Marti\u00f1o de Lanz\u00f3s, no concello lugu\u00e9s de Vilalba, na comarca da Terra Ch\u00e1."}
{"id": "196986", "revid": "23204", "url": "https://gl.wikipedia.org/wiki?curid=196986", "title": "L\u00faas de Saturno", "text": "A lista de embaixo clasifica as l\u00faas de Saturno segundo o per\u00edodo orbital crecente dende Saturno. As l\u00faas con masa bastante para formar superficialmente un esferoide est\u00e1n en negro. As l\u00faas irregulares est\u00e1n en vermello, laranxa ou gris.\nL\u00faas non confirmadas.\nOs obxectos seguintes (observados pola sonda Cassini) non est\u00e1n confirmados como corpos s\u00f3lidos. Non est\u00e1 claro se estas posibles l\u00faas son reais ou se se trata doutros fen\u00f3menos persistentes no seo do anel F."}
{"id": "196993", "revid": "22570", "url": "https://gl.wikipedia.org/wiki?curid=196993", "title": "A Abelleira, A Capela, A Capela", "text": "A Abelleira \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 1 habitante (1 muller) segundo datos do Instituto Nacional de Estad\u00edstica."}
{"id": "196994", "revid": "5863", "url": "https://gl.wikipedia.org/wiki?curid=196994", "title": "Jos\u00e9 Novo Rodr\u00edguez", "text": "Jos\u00e9 Novo Rodr\u00edguez pode facer referencia a:"}
{"id": "196995", "revid": "56817", "url": "https://gl.wikipedia.org/wiki?curid=196995", "title": "Caraciformes", "text": "Os Caraciformes (\"Characiformes\") son unha orde de peixes tele\u00f3steos, dentro da superorde Ostariofisos (Ostariophysi). Entre outras, incl\u00fae as pira\u00f1as.\nCaracter\u00edsticas.\nComo corresponde \u00e1 superorde, caracter\u00edzanse pola presenza do aparato de Weber. As\u00ed mesmo, pos\u00faen unha pequena adiposidade carnosa entre a aleta dorsal e a cola. A pel est\u00e1 cuberta de escamas ben definidas (algunha especie carece de escamas). Dentes, normalmente, ben desenvolvidos (a maior\u00eda son carn\u00edvoros).\nAletas p\u00e9lvicas con 5-12 radios; aneta anal curta a moderadamente longa.\nSon especies de auga doce, presentes en lagos tropicais e r\u00edos de Suram\u00e9rica, Centroam\u00e9rica e \u00c1frica central. Moitas especies son moi pequenas e de colores vistosas, polo que resultan apreciados para a cr\u00eda en acuarios.\nClasificaci\u00f3n.\nNun principio consitu\u00edan unha \u00fanica familia, os Characidae, dentro da orde dos Cipriniformes, pero actualmente adm\u00edtense 18 familias (FishBase), a maiores doutras xa extinguidas:"}
{"id": "196996", "revid": "22570", "url": "https://gl.wikipedia.org/wiki?curid=196996", "title": "Arnoso, A Capela, A Capela", "text": "Arnoso \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 8 habitantes segundo datos do Instituto Nacional de Estad\u00edstica, deles 5 eran homes e 3 eran mulleres."}
{"id": "196997", "revid": "23204", "url": "https://gl.wikipedia.org/wiki?curid=196997", "title": "O Coto, San Marti\u00f1o de Lanz\u00f3s, Vilalba", "text": "O Coto \u00e9 un lugar da parroquia de San Marti\u00f1o de Lanz\u00f3s, no concello lugu\u00e9s de Vilalba, na comarca da Terra Ch\u00e1."}
{"id": "196998", "revid": "23204", "url": "https://gl.wikipedia.org/wiki?curid=196998", "title": "Escairo, San Marti\u00f1o de Lanz\u00f3s, Vilalba", "text": "Escairo \u00e9 un lugar da parroquia de San Marti\u00f1o de Lanz\u00f3s, no concello lugu\u00e9s de Vilalba, na comarca da Terra Ch\u00e1."}
{"id": "196999", "revid": "23204", "url": "https://gl.wikipedia.org/wiki?curid=196999", "title": "Os Febreiros, San Marti\u00f1o de Lanz\u00f3s, Vilalba", "text": "Os Febreiros \u00e9 un lugar da parroquia de San Marti\u00f1o de Lanz\u00f3s, no concello lugu\u00e9s de Vilalba, na comarca da Terra Ch\u00e1."}
{"id": "197000", "revid": "1888", "url": "https://gl.wikipedia.org/wiki?curid=197000", "title": "Fernando Pensado Barbeira", "text": ""}
{"id": "197001", "revid": "23204", "url": "https://gl.wikipedia.org/wiki?curid=197001", "title": "Ferreiroa, San Marti\u00f1o de Lanz\u00f3s, Vilalba", "text": "Ferreiroa \u00e9 un lugar da parroquia de San Marti\u00f1o de Lanz\u00f3s, no concello lugu\u00e9s de Vilalba, na comarca da Terra Ch\u00e1."}
{"id": "197002", "revid": "89787", "url": "https://gl.wikipedia.org/wiki?curid=197002", "title": "Macr\u00f3fago", "text": "Os macr\u00f3fagos (do grego \"makros\" \"grande\" + \"fagein\" \"comer\") son c\u00e9lulas orixinadas pola diferenciaci\u00f3n dos monocitos sangu\u00edneos nos tecidos. Os macr\u00f3fagos son fagocitos duns 21 microns de di\u00e1metro. Interve\u00f1en na defensa inmunitaria inespec\u00edfica ou innata e colaboran no inicio dos mecanismos de defensa espec\u00edficos ou adaptativos nos animais vertebrados. O seu papel \u00e9 realizar a fagocitose (englobar e dixerir) restos celulares e pat\u00f3xenos, xa sexa como c\u00e9lulas estacionarias nos tecidos ou como c\u00e9lulas m\u00f3biles, que se desprazan por movemento ameboide. Tam\u00e9n estimulan aos linfocitos e a outras c\u00e9lulas inmunes para que respondan aos pat\u00f3xenos, funcionando como c\u00e9lulas presentadoras de ant\u00edxenos. Son c\u00e9lulas \"fagoc\u00edticas\" especializadas que atacan \u00e1s substancias estra\u00f1as, microbios infecciosos e mesmo a c\u00e9lulas cancerosas, inxer\u00edndoas e destru\u00edndoas.\nOs macr\u00f3fagos poden identificarse pola expresi\u00f3n espec\u00edfica de determinadas prote\u00ednas como CD14, CD11b, F4/80 (ratos)/EMR1 (humanos), lisozima M, MAC-1/MAC-3 e CD68 detectada por citometr\u00eda de fluxo ou tinguidura inmunohistoqu\u00edmica..\nOrixe.\nOs macr\u00f3fagos proceden dos monocitos. Estes f\u00f3rmanse na medula \u00f3sea a partir de c\u00e9lulas pluripotenciais da serie granuloc\u00edtico-monoc\u00edtica, estimulados polo factor estimulante das colonias de granulocitos-macr\u00f3fagos (GM-CSF) e outras citocinas como a interleucina 3 (IL-3).\nCando estes factores de crecemento est\u00e1n presentes na medula \u00f3sea, a c\u00e9lula proxenitora prolifera e difer\u00e9nciase en promonocito, c\u00e9lula que en divisi\u00f3ns celulares posteriores producir\u00e1 o monocito. A diferenciaci\u00f3n celular da c\u00e9lula nai est\u00e1 asociada coa expresi\u00f3n de receptores de membrana para citocinas espec\u00edficas. Os monocitos permanecen na medula \u00f3sea menos de 24 horas, despois pasan \u00e1 circulaci\u00f3n sangu\u00ednea e son distribu\u00eddos por todo o corpo. Nesta fase, vense ao microscopio nos frotis de sangre perif\u00e9rico como c\u00e9lulas de maior tama\u00f1o, cuxo di\u00e1metro var\u00eda entre 15 e 30 \u03bcm e pos\u00faen unha alta relaci\u00f3n n\u00facleo/citoplasma. En adultos sans normais, a vida media dun monocito circulante est\u00edmase en 70 horas e est\u00e1n nunha proporci\u00f3n do 1 ao 6% do total de leucocitos nun reconto normal en sangre perif\u00e9rico. Unha vez os monocitos saen dos capilares sangu\u00edneos e se sit\u00faan nos tecidos, transf\u00f3rmanse en macr\u00f3fagos. Esta diferenciaci\u00f3n de monocito a macr\u00f3fago afecta a gran cantidade de cambios como que a c\u00e9lula aumenta o seu tama\u00f1o de 5 a 10 veces, os seus org\u00e1nulos incrementan tanto o seu n\u00famero como a s\u00faa complexidade, adquire capacidade fagoc\u00edtica, produce altas concentraci\u00f3ns de encimas l\u00edticas e empeza a secretar gran variedade de substancias solubles que realizan diferentes funci\u00f3ns. Os macr\u00f3fagos son activados por gran variedade de est\u00edmulos durante a respuesta inmune. A fagocitose de ant\u00edxenos serve como est\u00edmulo inicial; por\u00e9n, os macr\u00f3fagos e a s\u00faa actividade poden aumentarse por citocinas secretadas por linfocitos T colaboradores e produtos bacterianos. Un dos m\u00e1is potentes activadores de macr\u00f3fagos \u00e9 o interfer\u00f3n gamma.\nNalgunhas partes do corpo, como os test\u00edculos, observouse que os macr\u00f3fagos proliferan no \u00f3rgano por divisi\u00f3n. A diferenza dos neutr\u00f3filos (outros fagocitos), que te\u00f1en vida curta, os macr\u00f3fagos poden vivir moito m\u00e1is no corpo ata un m\u00e1ximo de varios meses.\nPoboaci\u00f3ns de macr\u00f3fagos.\nActualmente, unha opini\u00f3n moi compartida \u00e9 que existen varias formas activadas de macr\u00f3fagos. A pesar das diferentes formas que hai de activar aos macr\u00f3fagos, historicamente foron clasificados en dous grupos principais denominados M1 e M2. Os macr\u00f3fagos M1 son c\u00e9lulas efectoras inmunitarias que son agresivas contra os microbios e poden fagocitar e dixerir as c\u00e9lulas moi rapidamente, e producen ademais moitas linfocinas. A medida que se foron descubrindo varias novas formas de activaci\u00f3n dos macr\u00f3fagos, o tipo dos macrofagos M2 utilizouse para describir a todos os outros tipos, inclu\u00edndo os que funcionan na curaci\u00f3n de feridas e na reparaci\u00f3n de tecidos, e aqueles que desactivan a resposta inmunitaria producindo citocinas antiinflamatorias como a IL-10.\nFunci\u00f3ns.\nOs macr\u00f3fagos est\u00e1n entre as principais c\u00e9lulas fagoc\u00edticas do corpo, interve\u00f1en na reacci\u00f3n inflamatoria, na presentaci\u00f3n dos ant\u00edxenos aos linfocitos, na rexeneraci\u00f3n de tecidos e na hemostasia.\nFagocitose.\nUnha importante funci\u00f3n exercicda polos macr\u00f3fagos \u00e9 a eliminaci\u00f3n de residuos celulares necr\u00f3ticos nos pulm\u00f3ns. A eliminaci\u00f3n do material das c\u00e9lulas mortas \u00e9 importante nas inflamaci\u00f3ns cr\u00f3nicas, xa que as fases iniciais da inflamaci\u00f3n est\u00e1n dominados polos granulocitos neutr\u00f3filos, os cales son inxeridos polos macr\u00f3fagos cando se fan vellos.\nA eliminaci\u00f3n do tecido necr\u00f3tico \u00e9 en gran medida realizado polos \"macr\u00f3fagos residentes ou fixos\", que est\u00e1n situados en sitios estrat\u00e9xicos como os pulm\u00f3ns, f\u00edgado, tecido nervioso, \u00f3sos, bazo e tecidos conectivos, e que inxiren os materiais estra\u00f1os como os pat\u00f3xenos, e recrutan a m\u00e1is macr\u00f3fagos se \u00e9 preciso.\nCando un macr\u00f3fago inxire un pat\u00f3xeno, o pat\u00f3xeno queda no interior dun fagosoma (vac\u00faolo fagoc\u00edtico), o cal despois se fusiona cun lisosoma. Isto orixina un fagolisosoma (ou lisosoma secundario ou vac\u00faolo dixestivo), no que o pat\u00f3xeno \u00e9 destru\u00eddo e dixerido por encimas e per\u00f3xidos t\u00f3xicos. Por\u00e9n, algunhas bacterias, como \"Mycobacterium tuberculosis\", desenvolveron unha resistencia a este proceso de dixesti\u00f3n. Os macr\u00f3fagos poden dixerir m\u00e1is de 100 bacterias antes de que finalmente morran debido aos compostos resultantes da dixesti\u00f3n.\nOs macr\u00f3fagos te\u00f1en a capacidade de quimiotaxe, \u00e9 dicir, a de seren atra\u00eddos e desprazarse cara a unha determinada localizaci\u00f3n pola presenza de determinados factores quimiot\u00e1cticos para monocitos como interleucina-I, trombina, factor de crecemento derivado das plaquetas, factor do complemento C5a, fragmentos de col\u00e1xeno, elastina, fibronectina, calicre\u00edna, activador do plasmin\u00f3xeno, inmunoglobulinas e leucotrienos.\nInflamaci\u00f3n.\nOs macr\u00f3fagos forman parte da inmunidade celular innata (a inflamaci\u00f3n), \u00e9 dicir, inician unha resposta natural contra os microorganismos, porque os macr\u00f3fagos expresan receptores de membrana para numerosas mol\u00e9culas bacterianas, por exemplo: receptor para lipopolisac\u00e1rido (CD14), receptores CD11b/CD18, receptores para manosas, e receptor para gl\u00edcidos entre outros. Por tanto, os seus receptores que pos\u00faen unha especificidade a ligandos moi ampla como: lipoprote\u00ednas, prote\u00ednas, poli e oligonucle\u00f3tidos, polisac\u00e1ridos ani\u00f3nicos, fosfol\u00edpidos e outras mol\u00e9culas.\nPresentaci\u00f3n de ant\u00edxenos.\nOs macr\u00f3fagos son c\u00e9lulas vers\u00e1tiles que desempe\u00f1an moitas funci\u00f3ns ademais de funcionaren como limpadores que eliminan as c\u00e9lulas mortas e outros refugallos. Xunto coas c\u00e9lulas dendr\u00edticas, son as principais c\u00e9lulas que funcionan como c\u00e9lula presentadora do ant\u00edxeno. A \"presentaci\u00f3n\" do ant\u00edxeno, \u00e9 b\u00e1sica para iniciar a resposta inmunitaria. Ademais, como c\u00e9lulas secretoras, os monocitos e os macr\u00f3fagos son vitais para a regulaci\u00f3n das respostas inmunes e o desenvolvemento da inflamaci\u00f3n; producen un amplo conxunto de substancias qu\u00edmicas potentes (monocinas ou monoquinas) como encimas, prote\u00ednas do sistema do complemento, e factores regulatorios como a interleucina-1. Ao mesmo tempo, levan na s\u00faa superficie receptores para linfocinas que lles permiten ser \"activadas\" como c\u00e9lulas dedicadas exclusivamente a perseguir microbios ou c\u00e9lulas tumorais.\nDespois de dixerir un pat\u00f3xeno, un macr\u00f3fago debe presentar o ant\u00edxeno aos linfocitos Th. Os ant\u00edxenos son mol\u00e9culas, xeralmente prote\u00ednas situadas na superficie dos pat\u00f3xenos, que o sistema inmunitario utiliza para a s\u00faa identificaci\u00f3n e que fan que se active a resposta inmunitaria. O macr\u00f3fago dixire o ant\u00edxeno durante a fagocitose, fragment\u00e1ndoo en cachos, que son os que ser\u00e1n presentados. Estes fragmentos de ant\u00edxeno son integrados na membrana plasm\u00e1tica do macr\u00f3fago e mostrados na s\u00faa superficie unidos \u00e1s prote\u00ednas da membrana do complexo maior de histocompatibilidade de clase II (CMH ou en ingl\u00e9s e m\u00e1is usado MHC), o que indica \u00e1s outras c\u00e9lulas que o macr\u00f3fago non \u00e9 un pat\u00f3xeno a pesar de ter os ant\u00edxenos estra\u00f1os sobe a s\u00faa superficie.\nA presentaci\u00f3n do ant\u00edxeno na superficie dos macr\u00f3fagos unidos ao MHC de clase II nos ganglios linf\u00e1ticos estimula os linfocitos TH1 (linfocitos T axudantes de tipo 1) a proliferar (principalmente debido \u00e1 secreci\u00f3n de IL-12 por parte do macr\u00f3fago). Estas c\u00e9lulas Th activan os demais linfocitos iniciando a resposta inmunitaria.\nCando os linfocitos B se activan, empezan a producir anticorpos que se unir\u00e1n aos ant\u00edxenos do pat\u00f3xeno, ou respostas celulares. A uni\u00f3n dos anticorpos cos ant\u00edxenos facilita que os pat\u00f3xenos sexan fagocitados polos macr\u00f3fagos, xa que estes te\u00f1en receptores para a porci\u00f3n Fc dos anticorpos, que facilitan a adhesi\u00f3n. Nalg\u00fans casos, os pat\u00f3xenos son moi resistentes \u00e1 adhesi\u00f3n polos macr\u00f3fagos.\nOs macr\u00f3fagos son responsables tam\u00e9n doutra li\u00f1a de defensa contra as c\u00e9lulas tumorais e c\u00e9lulas infectadas por fungos ou parasitos, que ten que ver tam\u00e9n coa s\u00faa relaci\u00f3n coas c\u00e9lulas T. Unha vez que a c\u00e9lula T reco\u00f1eceu o seu particular ant\u00edxeno na superficie de c\u00e9lulas aberrantes, a c\u00e9lula T act\u00edvase, e empeza a producir mediadores qu\u00edmicos co\u00f1ecidos como linfocinas que estimulan aos macr\u00f3fagos a ser m\u00e1is agresivos.\nRexeneraci\u00f3n muscular e doutros tecidos.\nCando comeza a utilizarse un m\u00fasculo de forma potencialmente dani\u00f1a, chegan a el sucesivamente d\u00faas subpoboaci\u00f3ns de macr\u00f3fagos que van intevir na s\u00faa reparaci\u00f3n. A primeira subpoboaci\u00f3n chega cando se incrementa o uso dun m\u00fasculo dabondo como para producir a lise da membrana muscular e inflamaci\u00f3n, e \u00e9 unha subpoboaci\u00f3n fagoc\u00edtica, que pode degradar os contidos das fibras musculares danadas. Esta primeira invasi\u00f3n de macr\u00f3fagos fagoc\u00edticos chega \u00e1 s\u00faa m\u00e1xima concentraci\u00f3n arredor de 24 horas despois da aparici\u00f3n de danos no m\u00fasculo ou sobrecarga, pero a s\u00faa concentraci\u00f3n declina rapidamente despois de 48 horas.\nO segundo grupo de macr\u00f3fagos en chegar non \u00e9 fagoc\u00edtico, e distrib\u00faese preto das fibras rexenerativas. Chegan \u00e1 s\u00faa m\u00e1xima concentraci\u00f3n entre dous e catro d\u00edas despois e esta permanece elevada durante varios d\u00edas mentres ten lugar a reconstruci\u00f3n muscular. A primeira subpoboaci\u00f3n non ten beneficio directo na reparaci\u00f3n do m\u00fasculo, pero a segunda si.\nP\u00e9nsase que os macr\u00f3fagos liberan substancias solubles que infl\u00faen na proliferaci\u00f3n, diferenciaci\u00f3n, crecemento, reparaci\u00f3n, e rexeneraci\u00f3n do m\u00fasculo, pero neste momento o factor liberado non se co\u00f1ece. Un estudo realizado en 2006 demostrou a influencia dos macr\u00f3fagos na rexeneraci\u00f3n muscular do m\u00fasculo s\u00f3leo de ratos. A depleci\u00f3n da poboaci\u00f3n de macr\u00f3fagos fac\u00eda que non se puidese rexenerar o m\u00fasculo.\nA implicaci\u00f3n dos macr\u00f3fagos na reparaci\u00f3n de tecidos non \u00e9 espec\u00edfica do m\u00fasculo; poden acumularse en numerosos tecidos durante a fase de curaci\u00f3n que segue a un dano.\nHemostasia.\nO macr\u00f3fago interv\u00e9n na hemostasia porque produce unha serie de substancias que participan na coagulaci\u00f3n como son: prote\u00edna C, trombomodulina, factor tisular, factor VII, factor XIII e o inhibidor do activador do plasmin\u00f3xeno.\nMacr\u00f3fagos dos tecidos.\nA maior\u00eda dos macr\u00f3fagos est\u00e1n estacionados nos tecidos nos puntos estrat\u00e9xicos nos que \u00e9 probable que ocorra unha invasi\u00f3n microbiana ou acumulaci\u00f3n de po. Este conxunto de macr\u00f3fagos residentes nos tecidos denom\u00ednase sistema de macr\u00f3fagos tisulares ou sistema fagoc\u00edtico mononuclear, que funciona como unha primeira li\u00f1a de defensa contra a infecci\u00f3n. Cando se produce unha infecci\u00f3n, primeiro act\u00faan estes, e despois chegan m\u00e1is macr\u00f3fagos procedentes da transformaci\u00f3n de monocitos sangu\u00edneos extravasados. Cada tipo de macr\u00f3fago, segundo a s\u00faa localizaci\u00f3n, ten un nome espec\u00edfico:\nO estudo dalg\u00fans tipos de macr\u00f3fagos \u00e9 complicado. As investigaci\u00f3ns sobre as c\u00e9lulas de Kupffer son dif\u00edciles de facer, porque s\u00f3 son accesibles \u00e1 an\u00e1lise histioqu\u00edmica por biopsia ou autopsia. Nas ratas e ratos son dif\u00edciles de illar e despois da purificaci\u00f3n s\u00f3 se poden obter dun rato aproximadamente 5 mill\u00f3ns de c\u00e9lulas.\nOs macr\u00f3fagos poden ter funci\u00f3ns par\u00e1crinas nos \u00f3rganos, que son espec\u00edficas para cada \u00f3rgano. Nos test\u00edculos, por exemplo, os macr\u00f3fagos viuse que poden interaccionar coas c\u00e9lulas de Leydig secretando 25-hidroxicolesterol, un oxiesterol que pode ser convertido en testosterona pola c\u00e9lula de Leydig veci\u00f1a. Ademais, os macr\u00f3fagos testiculares poden participar na creaci\u00f3n dun ambiente inmunoloxicamente privilexiado (illado) no test\u00edculo, e na mediaci\u00f3n da infertilidade durante a inflamaci\u00f3n do test\u00edculo.\nEnfermidades.\nDebido ao seu papel na fagocitose, os macr\u00f3fagos est\u00e1n implicados en moitas enfermidades do sistema inmunitario. Por exemplo, participan na formaci\u00f3n de granulomas, danos inflamatorios que poden ser causados por diversas enfermidades. Foron descritos alg\u00fans trastornos, principalmente raros, nos que hai unha fagocitose e funci\u00f3n dos macr\u00f3fagos ineficaz.\nTuberculose.\nUnha vez englobado por un macr\u00f3fago o axente causante da tuberculose, o \"Mycobacterium tuberculosis\", este evita as defensas celulares e mesmo utiliza o macr\u00f3fago para replicarse.\nEnfermidades card\u00edacas.\nOs macr\u00f3fagos son as c\u00e9lulas predominantes na creaci\u00f3n de placas progresivas de aterosclerose.\nInfecci\u00f3n por VIH.\nOs macr\u00f3fagos tam\u00e9n xogan un papel na infecci\u00f3n por VIH/SIDA (causada polo virus da inmunodeficiencia humana). Igual ca as c\u00e9lulas T, os macr\u00f3fagos poden ser infectados polo VIH, e mesmo funcionan como reservorio para que contin\u00fae a replicaci\u00f3n do virus por todo o corpo. O VIH pode entrar no macr\u00f3fago ao ligarse a prote\u00edna gp120 da superficie do virus co receptor de membrana CD4 do macr\u00f3fago e cun segundo receptor de membrana, o CCR5 (un receptor de quimiocina). Serven como reservorio para o virus tanto os macr\u00f3fagos coma os monocitos circulantes.\nC\u00e1ncer.\nCrese que nalg\u00fans casos os macr\u00f3fagos axudan a proliferar \u00e1s c\u00e9lulas cancerosas. Son atra\u00eddos por c\u00e9lulas tumorais faltas de os\u00edxeno (en estado de hipoxia) e promoven a inflamaci\u00f3n cr\u00f3nica. Os compostos inflamatorios como o factor de necrose tumoral (TNF) liberados polos macr\u00f3fagos activan o intrruptor x\u00e9nico factor nuclear kapa B (NF-\u03baB). O NF-\u03baB despois entra no n\u00facleo dunha c\u00e9lula tumoral e activa a produci\u00f3n de prote\u00ednas que dete\u00f1en a apoptose e promoven a proliferaci\u00f3n celular e a inflamaci\u00f3n.\nHistoria.\nO ruso Elie Metchnikoff recibiu o Premio Nobel de Fisiolox\u00eda e Medicina polos seus traballos sobre a inmunidade no ano 1908. Descubriu que certas c\u00e9lulas illadas dixer\u00edan part\u00edculas que el introducira no tubo dixestivo das larvas de peixes coas que estudaba. A estas c\u00e9lulas chamounas \"fagocitos\" e m\u00e1is tarde identificounos como gl\u00f3bulos brancos e viu que formaban a primeira li\u00f1a de defensa contra as infecci\u00f3ns nos seres vivos.\nO termo \"macr\u00f3fago\" foi asignado por Aschoff en 1924 a un conxunto de c\u00e9lulas compo\u00f1entes do \"sistema ret\u00edculo-endotelial\" que est\u00e1 formado non s\u00f3 por monocitos, macr\u00f3fagos e histiocitos, mais tam\u00e9n por fibroblastos, c\u00e9lulas endoteliais e c\u00e9lulas reticulares. Despois de 1969, definiuse o concepto de \"sistema fagoc\u00edtico mononuclear\", formado por unha variedade de macr\u00f3fagos, derivados de monocitos procedentes da medula \u00f3sea, abandon\u00e1ndose o concepto de sistema ret\u00edculo-endotelial, que est\u00e1 constitu\u00eddo por c\u00e9lulas distintas funcional e inmunoloxicamente."}
{"id": "197003", "revid": "23204", "url": "https://gl.wikipedia.org/wiki?curid=197003", "title": "Os Lagos, San Marti\u00f1o de Lanz\u00f3s, Vilalba", "text": "Os Lagos \u00e9 un lugar da parroquia de San Marti\u00f1o de Lanz\u00f3s, no concello lugu\u00e9s de Vilalba, na comarca da Terra Ch\u00e1."}
{"id": "197004", "revid": "22570", "url": "https://gl.wikipedia.org/wiki?curid=197004", "title": "Augas Roibas, A Capela, A Capela", "text": "Augas Roibas \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 5 habitantes segundo datos do Instituto Nacional de Estad\u00edstica, deles 2 eran homes e 3 eran mulleres."}
{"id": "197005", "revid": "1131", "url": "https://gl.wikipedia.org/wiki?curid=197005", "title": "A Barbela, A Capela, A Capela", "text": "A Barbela \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 7 habitantes segundo datos do Instituto Nacional de Estad\u00edstica, deles 6 eran homes e 1 era muller."}
{"id": "197006", "revid": "23204", "url": "https://gl.wikipedia.org/wiki?curid=197006", "title": "A Pallota, San Marti\u00f1o de Lanz\u00f3s, Vilalba", "text": "A Pallota \u00e9 un lugar da parroquia de San Marti\u00f1o de Lanz\u00f3s, no concello lugu\u00e9s de Vilalba, na comarca da Terra Ch\u00e1."}
{"id": "197007", "revid": "22570", "url": "https://gl.wikipedia.org/wiki?curid=197007", "title": "Berto\u00f1a, A Capela, A Capela", "text": "Berto\u00f1a \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 14 habitantes segundo datos do Instituto Nacional de Estad\u00edstica, deles 6 eran homes e 8 eran mulleres."}
{"id": "197008", "revid": "23204", "url": "https://gl.wikipedia.org/wiki?curid=197008", "title": "O Polo, San Marti\u00f1o de Lanz\u00f3s, Vilalba", "text": "O Polo \u00e9 un lugar da parroquia de San Marti\u00f1o de Lanz\u00f3s, no concello lugu\u00e9s de Vilalba, na comarca da Terra Ch\u00e1."}
{"id": "197009", "revid": "1131", "url": "https://gl.wikipedia.org/wiki?curid=197009", "title": "Canejan", "text": "Canejan \u00e9 un concello espa\u00f1ol da provincia de Lleida, en Catalu\u00f1a. Forma parte da comarca do Val de Ar\u00e1n e est\u00e1 situado \u00e1 dereita do r\u00edo Garona, na fronteira con Francia.\nLocalidades.\nO concello est\u00e1 formado por nove entidades de poboaci\u00f3n, a\u00ednda que s\u00f3 cinco permanecen habitados: Bordius (0 hab.), Campesp\u00edn (0 hab.), Canejan (75 hab.), era Cassenhau (0 hab.), Moron e era M\u00f2la (19 hab.), Pontaut (1 hab.), Porcingles (6 hab.), eth Pradet (6 hab.) e Sant Joan de Toran (0 hab.)."}
{"id": "197010", "revid": "89787", "url": "https://gl.wikipedia.org/wiki?curid=197010", "title": "Complexo Hospitalario Universitario de Vigo", "text": "O Complexo Hospitalario Universitario de Vigo, co\u00f1ecido polo acr\u00f3nimo CHUVI \u00e9 unha instituci\u00f3n sanitaria p\u00fablica creada no ano 2004 que d\u00e1 atenci\u00f3n sanitaria especializada \u00e1 poboaci\u00f3n das comarcas de Vigo, o Baixo Mi\u00f1o, O Condado, A Paradanta e mais Cangas e Moa\u00f1a no Morrazo. Depende do Servizo Galego de Sa\u00fade e est\u00e1 composta por catro hospitais e dous centros de especialidades.\nO hospital de maior nivel asistencial, o Hospital \u00c1lvaro Cunqueiro, foi inaugurado en 2015, deixando progresivamente sen funcionamento o Hospital Xeral.\nAdemais da asistencia sanitaria, do CHUVI depende a formaci\u00f3n sanitaria da Escola Universitaria de Enfermar\u00eda do Meixoeiro, centro adscrito \u00e1 Universidade de Vigo.\nHistoria.\nO CHUVI foi creado polo Decreto 95/2004, de 13 de maio dese ano, que dic\u00eda na s\u00faa exposici\u00f3n de motivos:\nAnteriormente a esta data xa se redactaran dous procesos previos de coordinaci\u00f3n. O Complexo Hospitalario Xeral-C\u00edes agrupaba estes dous hospitais mais o psiqui\u00e1trico do Rebull\u00f3n, al\u00e9n dos correspondentes centros de especialidades. Doutra banda, polo \"Decreto 37/2001\" cre\u00e1rase a \u00e1rea de servizo compartido dos centros Xeral-C\u00edes e Meixoeiro, que foi encargada ao Instituto Galego de Medicina T\u00e9cnica (MEDTEC).\nEstrutura.\nO CHUVI est\u00e1 composto por:\nAta 2016 tam\u00e9n integraban o CHUVI o Hospital Xeral (reconvertido en complexo administrativo xudicial) e o Hospital do Rebull\u00f3n (centro psiqui\u00e1trico cuxa actividade foi asumida polo \u00c1lvaro Cunqueiro e o Nicol\u00e1s Pe\u00f1a).\nDesde 2015, a hospitalizaci\u00f3n convencional distrib\u00faese entre os hospitais \u00c1lvaro Cunqueiro e Meixoeiro. O primeiro conta con 845 camas, das que 318 corresponden \u00e1 \u00e1rea m\u00e9dica, 249 \u00e1 \u00e1rea cir\u00farxica, 76 \u00e1 \u00e1rea pedi\u00e1trica, 57 \u00e1 \u00e1rea obst\u00e9trica, 62 \u00e1 \u00e1rea psiqui\u00e1trica e 82 \u00e1 \u00e1rea de coidados cr\u00edticos. No hospital do Meixoeiro existen 347 camas, das que 224 corresponden \u00e1 \u00e1rea m\u00e9dica, 120 \u00e1 \u00e1rea cir\u00farxica (fundamentalmente cirurx\u00eda sen ingreso) e 3 \u00e1 \u00e1rea de coidados cr\u00edticos.\nRecursos.\nEquipos de alta tecnolox\u00eda.\nO Complexo Hospitalario Universitario de Vigo conta con diversos equipos e estruturas definidas como de alta tecnolox\u00eda, entre as que se atopan t\u00e9cnicas invasivas, equipos de hemodi\u00e1lise ou aparellos de diagn\u00f3stico pola imaxe.\nXesti\u00f3n da informaci\u00f3n.\nA informaci\u00f3n das historias cl\u00ednicas dos doentes xesti\u00f3nase de xeito informatizado nunha plataforma integrada e dixitalizada. O programa inform\u00e1tico encargado de xestionar a informaci\u00f3n dos pacientes denom\u00ednase IANUS e \u00fasase dende xu\u00f1o de 2006.\nA implantaci\u00f3n e xesti\u00f3n da informaci\u00f3n dixitalizada no Complexo Hospitalario Universitario de Vigo foi encargada \u00e1 doutora Lola Zapata.\nO sistema IANUS permite acceder \u00e1 informaci\u00f3n dos pacientes desde calquera equipo inform\u00e1tico da \u00e1rea, as\u00ed coma desde todos os centros dependentes do SERGAS. Ademais, este sistema permitiu da implantaci\u00f3n da receita electr\u00f3nica en Galicia.\nPoboaci\u00f3n atendida.\nO Complexo ofrece atenci\u00f3n sanitaria p\u00fablica \u00e1 poboaci\u00f3n do sur da provincia de Pontevedra. A \u00c1rea Sanitaria de Vigo abrangue os concellos de Arbo, A Ca\u00f1iza, Cangas, Covelo, Crecente, Fornelos de Montes, A Guarda, Mondariz, Mondariz-Balneario, Moa\u00f1a, Mos, As Neves, Pazos de Borb\u00e9n, Ponteareas, O Porri\u00f1o, Redondela, O Rosal, Salceda de Caselas, Salvaterra de Mi\u00f1o, Tomi\u00f1o, Tui e o propio Vigo.\nEn 2015, o concello de Bueu solicitou adscribirse \u00e1 \u00c1rea Sanitaria de Vigo para seren derivados os seus doentes ao Complexo Hospitalario Universitario de Vigo en lugar de ao Complexo Hospitalario Universitario de Santiago (CHUS) como acontec\u00eda at\u00e9 ese momento.\nO resto da poboaci\u00f3n da zona, aga para especialidades como tocolox\u00eda ou pediatr\u00eda, \u00e9 atendida no hospital privado e concertado Povisa.\nTam\u00e9n \u00e9 centro de referencia, \u00e9 dicir, que atende tam\u00e9n a pacientes de f\u00f3ra da \u00e1rea asignada para:\nDurante o gromo de febre por virus de Zika de 2016, o CHUVI foi designado centro de referencia en Galicia para as an\u00e1lises do virus."}
{"id": "197011", "revid": "23204", "url": "https://gl.wikipedia.org/wiki?curid=197011", "title": "Redondo, San Marti\u00f1o de Lanz\u00f3s, Vilalba", "text": "Redondo \u00e9 un lugar da parroquia de San Marti\u00f1o de Lanz\u00f3s, no concello lugu\u00e9s de Vilalba, na comarca da Terra Ch\u00e1."}
{"id": "197014", "revid": "23204", "url": "https://gl.wikipedia.org/wiki?curid=197014", "title": "O Ribado, San Marti\u00f1o de Lanz\u00f3s, Vilalba", "text": "O Ribado \u00e9 un lugar da parroquia de San Marti\u00f1o de Lanz\u00f3s, no concello lugu\u00e9s de Vilalba, na comarca da Terra Ch\u00e1."}
{"id": "197015", "revid": "98629", "url": "https://gl.wikipedia.org/wiki?curid=197015", "title": "Hospital Xeral de Vigo", "text": "O Hospital Xeral de Vigo era o principal centro hospitalario da cidade de Vigo. Estaba integrado no Complexo Hospitalario Universitario de Vigo, dependente do Servizo Galego de Sa\u00fade. O edificio \u00e9 ben visible sobre a li\u00f1a de edificios da cidade, sobre todo a grandes distancias ou dende o mar, dende onde se distingue a s\u00faa cor branca froito das \u00faltimas rehabilitaci\u00f3ns da fachada e na que durante anos se v\u00eda en cor verde cobre.\nA torre do hospital, co\u00f1ecida popularmente como \"O Pirul\u00ed\", someteuse en 2017 a obras de rehabilitaci\u00f3n, acollendo na actualidade a Cidade da Xustiza de Vigo.\nHistoria.\nProxectado polo arquitecto Mart\u00edn Jos\u00e9 Marcide, comezouse a constru\u00edr en 1947 e foi inaugurado por Francisco Franco no ano 1955 co nome de Residencia Sanitaria Almirante Vierna, un mari\u00f1o ferrol\u00e1n.\nA torre de 75 metros, constitu\u00edu un dos edificios m\u00e1is altos de Galicia, ao que os vigueses chamaron de \"pirul\u00ed\". Ten sufrido numerosas modificaci\u00f3n e adici\u00f3n durante d\u00e9cadas que modificaron en gran parte a s\u00faa imaxe, por mor das necesarias ampliaci\u00f3ns do complexo hospitalario.\nDescrici\u00f3n e estilo.\nO acceso ao edificio orixinal era a trav\u00e9s dunha grande escalinata, que desapareceu en 1982. Responde a unha arquitectura con certas referencias volum\u00e9tricas \u00e1 arquitectura norteamericana de comezos do s\u00e9culo XX, polo menos na s\u00faa orixe, e incluso resulta af\u00edn ao estilo do arquitecto porri\u00f1\u00e9s Antonio Palacios. A s\u00faa planta orixinal comp\u00fa\u00f1ase de dous volumes, un corpo principal, a torre de 20 andares, cuxa volumetr\u00eda desenvolv\u00eda en chanzos evolucionando desde a cruz grega \u00e1 cruz latina coa altura. Existiu outro volume baixo lixeiramente curvo que conformaba o antigo acceso dende a ampla escalinata exterior. Os corpos baixos das \u00e1s laterais da torre constitu\u00edan sendas prazas dun certo interese urbano.\nAs ampliaci\u00f3ns ao longo dos anos afectaron tanto \u00e1 torre coma ao corpo baixo, regulariz\u00e1ndose a volumetr\u00eda en chanzos da torre, cre\u00e1ndose, deste xeito, un \u00fanico volume que simplifica a silueta.\nToda a fachada estaba revestida cun dado vitrificado de cor cinsenta que presentaba algunhas patolox\u00edas (fendas, desprendementos etc.) e que foi cuberto, no ano 2000 (traballos que duraron tres anos), cunha fachada ventilada lixeira composta por placas met\u00e1licas de cobre prepatinado averdado, complementado con alg\u00fans taboleiros de madeira baquelizada, que deu illamento t\u00e9rmico. Este illamento foi retirado despois da remodelaci\u00f3n, deixando o edificio novamente branco.\nCidade da Xustiza de Vigo.\nDespois do peche do hospital no ano 2015, a Xunta de Galicia anunciou un proxecto para rehabilitar o edificio e instalar al\u00ed as dependencias xudiciais da cidade. O proxecto foi dese\u00f1ado polo arquitecto galego Alfonso Penela e recibir\u00e1 o nome de Cidade da Xustiza de Vigo. As obras comezaron en marzo de 2017 que prev\u00edan finalizar en 2019. O edificio foi finalmente inaugurado en maio de 2022."}
{"id": "197016", "revid": "1131", "url": "https://gl.wikipedia.org/wiki?curid=197016", "title": "Hospital Nicol\u00e1s Pe\u00f1a", "text": "O Hospital Nicol\u00e1s Pe\u00f1a, tam\u00e9n co\u00f1ecido popularmente como \"Hospital Municipal\", \u00e9 un centro hospitalario p\u00fablico situado no centro de Vigo, pertencente ao Complexo Hospitalario Universitario de Vigo.\nHistoria.\nVigo inaugurou o seu primeiro hospital municipal no ano 1895, que primeiramente se chamou Hospital Elduayen. En 1918, ante o incremento da poboaci\u00f3n do concello, decidiuse constru\u00edr un novo hospital na situaci\u00f3n actual.\nComezou a funcionar en 1922. Os edificios, segundo os planos de Manuel G\u00f3mez Rom\u00e1n e Jacobo Est\u00e9ns, ti\u00f1an a configuraci\u00f3n t\u00edpica deste tipo de centros nesta \u00e9poca: un xard\u00edn ou parque onde se constru\u00edron tres pavill\u00f3ns para atenci\u00f3n dos enfermos.\nAta os anos noventa, atend\u00eda aos chamados enfermos \"de beneficencia\", aqueles que carec\u00edan da protecci\u00f3n da Seguridade Social.\nEn 1994 integrouse no Servizo Galego de Sa\u00fade, pasou a ser un hospital para o tratamento de pacientes cr\u00f3nicos. Constru\u00eduse un novo edificio de hospitalizaci\u00f3n e reform\u00e1ronse t\u00f3dolos pavill\u00f3ns.\nTam\u00e9n se lle cambiou o nome e se lle puxo o de Nicol\u00e1s Pe\u00f1a (\u20201991), un m\u00e9dico vigu\u00e9s de orixe burgalesa que fora director do hospital.\nServizos.\nA apertura do novo Hospital \u00c1lvaro Cunqueiro, no ano 2015, foi causa tam\u00e9n dunha reestruturaci\u00f3n dos servizos sanitarios que se vi\u00f1an prestando nos outros hospitais p\u00fablicos da \u00e1rea, con peches e reasignaci\u00f3n de competencias. No que atinxe a este hospital o principal cambio viu polo peche dos servizos psiqui\u00e1tricos do Hospital do Rebull\u00f3n e o seu traslado ao Nicol\u00e1s Pe\u00f1a, que se fixo efectivo os d\u00edas 19 e 20 de xaneiro de 2016. O hospital acolle:"}
{"id": "197017", "revid": "85894", "url": "https://gl.wikipedia.org/wiki?curid=197017", "title": "O Bra\u00f1\u00f3n, San Salvador de Lanz\u00f3s, Vilalba", "text": "O Bra\u00f1\u00f3n \u00e9 un lugar da parroquia de San Salvador de Lanz\u00f3s, no concello lugu\u00e9s de Vilalba, na comarca da Terra Ch\u00e1."}
{"id": "197018", "revid": "85894", "url": "https://gl.wikipedia.org/wiki?curid=197018", "title": "As Gate\u00f1as, San Salvador de Lanz\u00f3s, Vilalba", "text": "As Gate\u00f1as \u00e9 un lugar da parroquia de San Salvador de Lanz\u00f3s, no concello lugu\u00e9s de Vilalba, na comarca da Terra Ch\u00e1."}
{"id": "197019", "revid": "1131", "url": "https://gl.wikipedia.org/wiki?curid=197019", "title": "Hospital do Meixoeiro", "text": "O Hospital do Meixoeiro \u00e9 un centro hospitalario p\u00fablico da cidade de Vigo. Est\u00e1 situado no lugar do Meixoeiro, en terreos das parroquias de Lavadores (zona de urxencias) e Bembrive (zona hospitalaria), e foi inaugurado o 30 de novembro de 1989. \u00c9 un hospital xeral, \u00e9 dicir, que ofrece todos ou case todas as especialidades m\u00e9dicas e cir\u00farxicas, a\u00ednda que tam\u00e9n \u00e9 centro de referencia en certas especializades de oncolox\u00eda e cardiolox\u00eda e outras enfermidades tropicais coma o \u00e9bola ou o zika, nestes casos \u00e9 centro de referencia para toda Galicia. Forma parte do Complexo Hospitalario Universitario de Vigo e no ano 2015 foi galardoado co premio Vigu\u00e9s distinguido.\nEstrutura.\nO conxunto foi dese\u00f1ado polos arquitectos Aurelio Botella, Joaqu\u00edn Vaamonde e Juli\u00e1n Arranz. O Hospital consta de catro edificios, tres anexos e d\u00faas naves.\nO edificio principal ten 7 plantas ademais do baixo e dous sotos onde se atopan os servizos de hospitalizaci\u00f3n e servizos centrais, laboratorios e quir\u00f3fanos de ciclo r\u00e1pido. O segundo edificio aloxa os servizos de urxencias, bloque cir\u00farxico, urxencias, anatom\u00eda patol\u00f3xica e coci\u00f1a. O terceiro edificio consta de d\u00faas plantas,un baixo e un soto nos que se atopan os servizos centrais e vestiarios, radiolox\u00eda e rehabilitaci\u00f3n. O cuarto edificio, aloxa a cafeter\u00eda e a biblioteca do centro.\nNo anexo 1 est\u00e1n sal\u00f3n de actos, direcci\u00f3n e a Escola Universitaria de Enfermar\u00eda, que depende da Universidade de Vigo. O anexo 2 acolle as instalaci\u00f3ns de alta tecnolox\u00eda de Galaria (o antigo MEDTEC) de cardiolox\u00eda e oncolox\u00eda, ademais do almac\u00e9n xeral do hospital. No anexo 3 est\u00e1n a \u00e1rea ambulatoria, consultas externas e probas ambulatorias. A nave industrial aloxa as instalaci\u00f3ns de lavandar\u00eda de todo o CHUVI e as salas de instalaci\u00f3ns industriais (climatizaci\u00f3n, xeradores el\u00e9ctricos...). A nave de servizos acolle os talleres de mantemento, almac\u00e9n temporal de residuos e almac\u00e9n de lavandar\u00eda"}
{"id": "197020", "revid": "22570", "url": "https://gl.wikipedia.org/wiki?curid=197020", "title": "Ichozas, San Salvador de Lanz\u00f3s, Vilalba", "text": "Ichozas \u00e9 un lugar da parroquia de San Salvador de Lanz\u00f3s, no concello lugu\u00e9s de Vilalba, na comarca da Terra Ch\u00e1."}
{"id": "197021", "revid": "1131", "url": "https://gl.wikipedia.org/wiki?curid=197021", "title": "Hospital do Rebull\u00f3n", "text": "O Hospital do Rebull\u00f3n foi un centro psiqui\u00e1trico de titularidade p\u00fablica. \u00c9 o \u00fanico dos centros do Complexo Hospitalario Universitario de Vigo que non se atopa nesta cidade sen\u00f3n no lugar do Rebull\u00f3n, pertencente \u00e1 parroquia de Tameiga, no concello veci\u00f1o de Mos.\nHistoria.\nO 14 de xullo de 1929 celebrouse o acto de colocaci\u00f3n da primeira pedra do edificio das colonias escolares de Vigo, unha colonia de ver\u00e1n para nenos pobres, baixo patrocinio da Caixa de Aforros Municipal de Vigo, a iniciativa do concelleiro socialista e futuro alcalde Emilio Mart\u00ednez Garrido. O edificio inaugurouse o 13 de xullo de 1930 e durou como colonia ata agosto de 1936, cando pasou a mans do ex\u00e9rcito. Despois o edificio foi utilizado polo Padroado Nacional Antituberculose.\nDespois, a iniciativa da Deputaci\u00f3n Provincial de Pontevedra, pasou a ser centro de internamento psiqui\u00e1trico. Na d\u00e9cada de 1990, seguindo as disposici\u00f3ns da Ley General de Sanidad de 1986, o hospital integrouse no SERGAS. O 19 de xaneiro de 2016 cesou a s\u00faa actividade asistencial, que pasou ao Hospital Nicol\u00e1s Pe\u00f1a. Mantiv\u00e9ronse os outros servizos que se atopan nas s\u00faas dependencias.\nEstrutura.\nOs cambios na forma en que se trataba aos pacientes psiqui\u00e1tricos e a creaci\u00f3n de unidades de sa\u00fade mental nos hospitais do Meixoeiro e Xeral determinou que o edificio fose quedando case baleiro. Deste xeito as dependencias foron ocupadas por distintos servizos:"}
{"id": "197022", "revid": "1131", "url": "https://gl.wikipedia.org/wiki?curid=197022", "title": "Policl\u00ednico C\u00edes", "text": "O Policl\u00ednico C\u00edes foi un pequeno hospital de titularidade p\u00fablica situado en Vigo. Fac\u00eda parte do Complexo Hospitalario Universitario de Vigo. Pechou en 2015.\nFoi constru\u00eddo en 1967 segundo dese\u00f1o de Xos\u00e9 Bar Boo, cun dese\u00f1o circular, no seu d\u00eda moi innovador. No ano 2006, engad\u00eduselle un anexo nun estilo completamente distinto.\n\u00c9 un edificio de seis plantas que estaba adicado a consultas externas de atenci\u00f3n especializada e mais a cirurx\u00eda de ciclo r\u00e1pido, \u00e9 dicir, que normalmente non require hospitalizaci\u00f3n."}
{"id": "197023", "revid": "54336", "url": "https://gl.wikipedia.org/wiki?curid=197023", "title": "Centro de especialidades da Dobrada", "text": "O Centro de especialidades A Doblada situado no barrio da Dobrada, no concello de Vigo, foi un centro sanitario de titularidade p\u00fablica que ofrec\u00eda atenci\u00f3n ambulatoria especializada ademais de servizos como an\u00e1lises cl\u00ednicas ou radiolox\u00eda.\nEra parte do Complexo Hospitalario Universitario de Vigo."}
{"id": "197024", "revid": "85894", "url": "https://gl.wikipedia.org/wiki?curid=197024", "title": "Acivro, San Sim\u00f3n da Costa, Vilalba", "text": "Acivro \u00e9 un lugar da parroquia de San Sim\u00f3n da Costa, no concello lugu\u00e9s de Vilalba, na comarca da Terra Ch\u00e1."}
{"id": "197025", "revid": "89787", "url": "https://gl.wikipedia.org/wiki?curid=197025", "title": "Centro de especialidades Coia", "text": "O Centro de especialidades Coia situado no bario do mesmo nome, no concello de Vigo era un centro sanitario de titularidade p\u00fablica que ofrec\u00eda atenci\u00f3n ambulatoria especializada ademais de servizos como an\u00e1lises cl\u00ednicas, fisioterapia ou orientaci\u00f3n familiar.\nFormaba parte do Complexo Hospitalario Universitario de Vigo.\nEn setembro do 2015 foi pechado debido ao mal estado das instalaci\u00f3ns, a apertura do Hospital \u00c1lvaro Cunqueiro e o traslado dos seus servizos a outros centros do Complexo."}
{"id": "197026", "revid": "85894", "url": "https://gl.wikipedia.org/wiki?curid=197026", "title": "O Barreiro, San Sim\u00f3n da Costa, Vilalba", "text": "O Barreiro \u00e9 un lugar da parroquia de San Sim\u00f3n da Costa, no concello lugu\u00e9s de Vilalba, na comarca da Terra Ch\u00e1."}
{"id": "197027", "revid": "1822", "url": "https://gl.wikipedia.org/wiki?curid=197027", "title": "Characiformes", "text": ""}
{"id": "197028", "revid": "23204", "url": "https://gl.wikipedia.org/wiki?curid=197028", "title": "Cipriniformes", "text": "Os Cipriniformes (Cypriniformes) son unha orde de peixes tele\u00f3steos, dentro da superorde Ostariofisos (Ostariophysi). Comprenden m\u00e1is de 6.000 especies amplamente distribu\u00eddas a\u00ednda que ausentes en Australia e en Suram\u00e9rica, case exclusivamente en augas doces, algunhas delas de grande importancia econ\u00f3mica tanto pola pesca como pola s\u00faa cr\u00eda industrializada.\nCaracter\u00edsticas.\nCaracter\u00edzanse por ter unha aleta dorsal simple, pero nalgunhas familias existe unha segunda aleta adiposa. Algunhas especies te\u00f1en dentes far\u00ednxeos.\nClasificaci\u00f3n.\nAta hai pouco, os Cipriniformes eran considerados como un grupo parafil\u00e9tico pero actualmente constit\u00faen unha orde propia. Div\u00eddense en d\u00faas subordes con 6 familias:\nOs Cipriniformes son a orde m\u00e1is primitiva dos Ostariofisos, segundo se desprende das evidencias fisiol\u00f3xicas e do feito de teren unha distribuci\u00f3n mundial, o que indica que dispuxeron de m\u00e1is tempo para se dispersaren. Os primeiros Cipriniformes deberon diverxer dos Caraciformes hai aproximadamente 250 mill\u00f3ns de anos. \u00c9 probable que se orixinaran no sueste de Asia pola enorme diversidade que al\u00ed presentan."}
{"id": "197029", "revid": "98629", "url": "https://gl.wikipedia.org/wiki?curid=197029", "title": "Archibald Vivian Hill", "text": "Archibald Vivian Hill, nado en Bristol o 26 de setembro de 1886 e finado en Cambridge o 3 de xu\u00f1o de 1977, foi un fisi\u00f3logo e matem\u00e1tico brit\u00e1nico.\nTraxectoria.\nEstudou no Trinity College de Cambridge, de onde posteriormente foi profesor entre 1910 e 1916), as\u00ed como do King's College entre 1916 e 1925. En 1923 sucedeu a Ernest Starling na c\u00e1tedra Brackenbury de fisiolox\u00eda do University College de Londres, posto que mantivo at\u00e9 o seu retiro en 1951. Continuou investigando activamente at\u00e9 1966.\nDesde 1926 foi profesor da Royal Society, e desde 1935 secretario da mesma. Foi membro do comit\u00e9 executivo do National Physical Laboratory. Durante a segunda guerra mundial formou parte dunha comisi\u00f3n cient\u00edfica asesora do goberno. Desde 1935 estivo a traballar con Patrick Blackett e Sir Henry Tizard nun comit\u00e9 que deu lugar ao nacemento do radar.\nRecolleu parte das s\u00faas investigaci\u00f3ns no libro \"Living Machinery\" (1927).\nFoi galardoado en 1922 co Premio Nobel de Medicina polo seu labor de investigaci\u00f3n sobre a termodin\u00e1mica dos m\u00fasculos, premio compartido con Otto Fritz Meyerhof."}
{"id": "197030", "revid": "88215", "url": "https://gl.wikipedia.org/wiki?curid=197030", "title": "L\u00edder Eterno da Corea Juche", "text": "O t\u00edtulo de L\u00edder Eterno da Corea Juche (en coreano: \uc8fc\uccb4\uc870\uc120\uc758 \uc601\uc6d0\ud55c \uc218\ub839, tr.: Juchejoseon-ui yeong-wonhan sulyeong) est\u00e1 estabelecido na Constituci\u00f3n de Corea do Norte, emendada o 30 de xu\u00f1o de 2016, onde di:\nHistoria.\nPresidencia de Corea do Norte antes de 1994.\nO cargo de presidente da Rep\u00fablica Popular Democr\u00e1tica de Corea estableceuse na Constituci\u00f3n de 1972. Ata ent\u00f3n, Kim Il-sung, o gobernante \"de facto\" de Corea do Norte, ocupou os cargos de primeiro ministro de Corea do Norte e secretario xeral do Partido dos Traballadores de Corea.\nEn 1972 creouse a Presidencia e Kim Il-sung foi elixido para o cargo pola Asemblea Popular Suprema, o parlamento norcoreano, o 28 de decembro de 1972. Kim ocupou o cargo de presidente ata a s\u00faa morte en 1994, logo o cargo quedou vacante e eliminouse tras a reorganizaci\u00f3n do Estado realizada por Kim Jong-il.\nPresidente Eterno.\nA Constituci\u00f3n emendada en 1998 aboliu a presidencia e declarou a Kim Il-sung \"Presidente Eterno da Rep\u00fablica\".\nO pre\u00e1mbulo da Constituci\u00f3n da Rep\u00fablica Popular Democr\u00e1tica de Corea de 1972, modificada o 5 de setembro de 1998, dic\u00eda:\nTrala morte de Kim Jong-il, a Constituci\u00f3n foi modificada en 2012, declar\u00e1ndoo \"Presidente Eterno da Comisi\u00f3n Nacional de Defensa\". En 2016 volveuse emendar a Constituci\u00f3n, cambiando as definici\u00f3ns anteriores de Kim Il-sung e Kim Jong-il por \"L\u00edderes Eternos da Corea Juche\".\nLegalidade.\nA frase \"Presidente Eterno da Rep\u00fablica\", s\u00f3 aparec\u00eda no prefacio, non no texto funcional da constituci\u00f3n e non estaba asociado con ning\u00fan cargo gobernamental con responsabilidades particulares, poderes, privilexios etc. Ademais, a \u00fanica persoa \u00e1 que fac\u00eda referencia, xa falecera cando a s\u00faa redacci\u00f3n, polo cal non constitu\u00eda un cargo oficial. O mesmo aplica agora co t\u00edtulo de \"L\u00edderes Eternos da Corea Juche\".\nDespois de 1998 non hai ning\u00fan Presidente da Rep\u00fablica Democr\u00e1tica de Corea, sendo ese cargo abolido na reforma da constituci\u00f3n realizada aquel ano. Os seus poderes foron divididos entre tres cargos: a xefatura de goberno, isto \u00e9, o Premier Kim Jae-ryong; o Presidente do Presidium da Asemblea Suprema do Pobo Choe Ryong-hae; e o comandante en xefe, chamado Presidente da Comisi\u00f3n de Asuntos de Estado, Kim Jong-un. A constituci\u00f3n vixente divide, de maneira formal, o poder da presidencia entre este tres cargos, con Kim Jong-un como gobernante de facto."}
{"id": "197031", "revid": "17467", "url": "https://gl.wikipedia.org/wiki?curid=197031", "title": "Presidente Eterno", "text": ""}
{"id": "197032", "revid": "17467", "url": "https://gl.wikipedia.org/wiki?curid=197032", "title": "Presidente eterno da Rep\u00fablica", "text": ""}
{"id": "197033", "revid": "17467", "url": "https://gl.wikipedia.org/wiki?curid=197033", "title": "Presidente eterno da rep\u00fablica", "text": ""}
{"id": "197034", "revid": "17467", "url": "https://gl.wikipedia.org/wiki?curid=197034", "title": "Presidente Eterno da rep\u00fablica", "text": ""}
{"id": "197035", "revid": "7596", "url": "https://gl.wikipedia.org/wiki?curid=197035", "title": "Dado", "text": "Un dado \u00e9 un pequeno obxecto de forma poli\u00e9drica preparado para se pousar nunha das s\u00faas m\u00faltiples posici\u00f3ns sobre unha superficie plana, usado para xerar n\u00fameros aleatorios. Isto fai que os dados sexan axeitados para os xogos de azar ou xogos de mesa.\nO dado tradicional \u00e9 un cubo, cun n\u00famero do 1 ao 6 en cada unha das s\u00faas caras. O dese\u00f1o, no seu conxunto, pretende devolver un n\u00famero enteiro do un ao 6 de xeito completamente aleatorio e con cada valor igualmente probable. Tam\u00e9n existen outros obxectos considerados dados cunha variedade de formas, regulares e irregulares, e s\u00edmbolos nas s\u00faas caras no canto de n\u00fameros."}
{"id": "197036", "revid": "1822", "url": "https://gl.wikipedia.org/wiki?curid=197036", "title": "Cypriniformes", "text": ""}
{"id": "197037", "revid": "1987", "url": "https://gl.wikipedia.org/wiki?curid=197037", "title": "Otto Fritz Meyerhof", "text": "Otto Fritz Meyerhof, nado en Hannover o 12 de abril de 1884 e finado en Filadelfia (EUA) o 6 de outubro de 1951, foi un fisi\u00f3logo alem\u00e1n.\nTraxectoria.\nRealizou os estudos de Medicina en Friburgo e Estrasburgo, e o doutoramento en Heidelberg. Traballou no instituto de Fisiolox\u00eda e Biolox\u00eda de Kiel. Foi director do instituto de Fisiolox\u00eda e Biolox\u00eda Wilhelm Kaiser, Berl\u00edn.\nO ascenso do partido nazi obrigou a Meyerhof, de orixe xud\u00eda, a emigrar a Par\u00eds, e posteriormente a Estados Unidos. Foi profesor de fisiolox\u00eda na Universidade de Pensilvania, e faleceu en Filadelfia, en 1951.\nOs seus traballos orient\u00e1ronse, preferentemente, no proceso qu\u00edmico que se verifica na combusti\u00f3n da glicosa presente no organismo e na liberaci\u00f3n de enerx\u00eda que se desprende en toda contracci\u00f3n muscular.\nMeyerhof comprobou que se a contracci\u00f3n muscular se produce en presenza de os\u00edxeno, a glicosa transf\u00f3rmase en \u00e1cido l\u00e1ctico e este, pola presenza do os\u00edxeno, en anh\u00eddrido carb\u00f3nico e auga.\nObtivo o Premio Nobel de Medicina en 1922, compartido con Archibald Vivian Hill."}
{"id": "197038", "revid": "56817", "url": "https://gl.wikipedia.org/wiki?curid=197038", "title": "Gonorrinchiformes", "text": "Os Gonorrinchiformes (Gonorynchiformes) son unha orde de peixes tele\u00f3steos, dentro da superorde Ostariofisos (Ostariophysi). Comprende un reducido n\u00famero de especies actuais e numerosas especies f\u00f3siles. Dentro desta orde est\u00e1 o sabalote (\"Chanos chanos\"), de certa importancia comercial.\nCaracter\u00edsticas.\nPos\u00faen bocas pequenas, sen dentes, e un primitivo aparato de Weber. Este \u00e9 unha cadea de pequenos \u00f3sos (as 4-5 v\u00e9rtebras anteriores modificadas), que conectan a vexiga natatoria co o\u00eddo interno. Act\u00faa a modo de caixa de resonancia e amplifica as vibraci\u00f3ns e transm\u00edteas \u00f3 o\u00eddo interno, as\u00ed como as variaci\u00f3ns de presi\u00f3n.\nClasificaci\u00f3n.\nDiv\u00eddense en tres subordes e catro familias:"}
{"id": "197039", "revid": "1505", "url": "https://gl.wikipedia.org/wiki?curid=197039", "title": "Frederick Grant Banting", "text": ""}
{"id": "197040", "revid": "15490", "url": "https://gl.wikipedia.org/wiki?curid=197040", "title": "Pablo Jos\u00e9 Taboada Camoira", "text": "Pablo Jos\u00e9 Taboada Camoira, nado o 19 de setembro de 1971, \u00e9 un pol\u00edtico galego do PPdeG.\nTraxectoria.\nEstudou Empresariais na Universidade da Coru\u00f1a. \u00c9 funcionario do concello de Palas de Rei dende 1995 onde foi polic\u00eda municipal. Foi Primeiro Tenente de Alcalde en Palas de Rei polo PPdeG dende 2007. Nas elecci\u00f3ns municipais de 2011 encabezou a candidatura do PPdeG \u00e1 alcald\u00eda de Palas de Rei e foi elixido alcalde con maior\u00eda absoluta, e tam\u00e9n nas de 2015 e 2019."}
{"id": "197041", "revid": "61897", "url": "https://gl.wikipedia.org/wiki?curid=197041", "title": "C\u00f3engo", "text": "O c\u00f3engo \u00e9 un cl\u00e9rigo que ten un cargo eclesi\u00e1stico determinado nun corpo ou comunidade dentro dunha catedral ou colexiata.\nCaracter\u00edsticas.\nAlgunhas igrexas non son rexidas por un sacerdote individual, sen\u00f3n por un colexio ou cabido: son as catedrais e as colexiatas. Entre as funci\u00f3ns dos cabidos catedralicios est\u00e1 a recitaci\u00f3n do oficio p\u00fablico da igrexa. Actualmente, o nomeamento de c\u00f3engos corresponde ao Vaticano, que adoita delegar esa funci\u00f3n en cabidos e bispos. En Espa\u00f1a a provisi\u00f3n de coenx\u00edas est\u00e1 regulada polo concordato vixente. O h\u00e1bito dos c\u00f3engos componse xeralmente de sobrepeliz e muceta, cuxo cor var\u00eda segundo a diocese.\nEn termos xur\u00eddicos, \u00e9 o asesor do bispo e debe estar graduado en dereito can\u00f3nico.\nFunci\u00f3ns.\nOs c\u00f3engos poden ter distintas funci\u00f3ns:"}
{"id": "197042", "revid": "85894", "url": "https://gl.wikipedia.org/wiki?curid=197042", "title": "A Bra\u00f1a, San Sim\u00f3n da Costa, Vilalba", "text": "A Bra\u00f1a \u00e9 un lugar da parroquia de San Sim\u00f3n da Costa, no concello lugu\u00e9s de Vilalba, na comarca da Terra Ch\u00e1."}
{"id": "197043", "revid": "22570", "url": "https://gl.wikipedia.org/wiki?curid=197043", "title": "A Candeeira, San Sim\u00f3n da Costa, Vilalba", "text": "A Candeeira \u00e9 un lugar da parroquia de San Sim\u00f3n da Costa, no concello lugu\u00e9s de Vilalba, na comarca da Terra Ch\u00e1."}
{"id": "197044", "revid": "1888", "url": "https://gl.wikipedia.org/wiki?curid=197044", "title": "Luis Carlos Seara Nieto", "text": ""}
{"id": "197045", "revid": "1822", "url": "https://gl.wikipedia.org/wiki?curid=197045", "title": "Gonorynchiformes", "text": ""}
{"id": "197046", "revid": "23204", "url": "https://gl.wikipedia.org/wiki?curid=197046", "title": "El Baix Guinard\u00f3", "text": "El Baix Guinard\u00f3 \u00e9 un barrio do distrito de Horta-Guinard\u00f3 da cidade de Barcelona. Os l\u00edmites administrativos do Baix Guinard\u00f3 son polo oeste a r\u00faa Sardenya, que fai de fronteira con Camp d'en Grassot i Gr\u00e0cia Nova, ao sur limita co barrio de Sagrada Fam\u00edlia pola r\u00faa Sant Antoni Maria Claret, ao leste a r\u00faa Cartagena separa El Guinard\u00f3 do Baix Guinard\u00f3 e polo norte limita co barrio de Can Bar\u00f3 facendo de fronteira a Avenida Mare de D\u00e9u de Montserrat e a Praza da Font Castellana."}
{"id": "197048", "revid": "23204", "url": "https://gl.wikipedia.org/wiki?curid=197048", "title": "Can Bar\u00f3", "text": "Can Bar\u00f3 \u00e9 un barrio do distrito de Horta-Guinard\u00f3 da cidade de Barcelona, situado na parte alta.\nEst\u00e9ndese ao redor do Tur\u00f3 da Rovira, un outeiro pertencente aos contrafortes da serra de Collserola, cunha orograf\u00eda accidentada con numerosos desniveis, o que provoca fortes pendentes en numerosas r\u00faas do barrio. Can Bar\u00f3 delimita cos barrios de El Carmel, El Guinard\u00f3 e El Baix Guinard\u00f3 do distrito de Horta-Guinard\u00f3, as\u00ed como co de La Salut do distrito de Gr\u00e0cia.\nHistoria.\nO nome do barrio prov\u00e9n da antiga mas\u00eda de Can Bar\u00f3, remodelada en 1647 segundo consta na porta principal; actualmente \u00e9 un centro educativo. No s\u00e9culo XIX era propiedade de Josep Manuel de Pascali i Santpere, bar\u00f3n de Sant Llu\u00eds -de a\u00ed o nome de \"Can\" (\u00abcasa\u00bb en catal\u00e1n) \"Bar\u00f3\" (\u00abbar\u00f3n\u00bb)-. Sobre a historia antiga do barrio cabe destacar a presenza dun poboado ib\u00e9rico no Tur\u00f3 da Rovira, achado en 1930 nuns traballos de construci\u00f3n. Posteriormente, en 1869, uns novos propietarios, os irm\u00e1ns Joaqu\u00edn e Luisa de las Llanas y L\u00f3pez de la Huerta, residentes en Madrid, parcelaron a leira, sendo a orixe da urbanizaci\u00f3n do barrio. Naquel ent\u00f3n a leira pertenc\u00eda ao antigo municipio de Sant Mart\u00ed de Proven\u00e7als, que foi anexionado a Barcelona en 1897.\nUn dos feitos m\u00e1is destacables na historia do barrio foi a construci\u00f3n do dep\u00f3sito de augas do Parc de les Aig\u00fces, que abastec\u00eda de auga \u00e1 capital, cunha subministraci\u00f3n procedente do estanque de Dosrius, constru\u00eddo en 1868 na leira de Can Bar\u00f3. Posteriormente, en 1886 constru\u00eduse outro dep\u00f3sito na cima do Tur\u00f3 da Rovira, chamado dep\u00f3sito de Les Altures, con capacidade para 1.000 m\u00b3. Cabe destacar tam\u00e9n a presenza na leira de Can Bar\u00f3 dunhas canteiras que foron explotadas ata ben entrado o s\u00e9culo XX.\nDurante a Guerra Civil instal\u00e1ronse unhas bater\u00edas antia\u00e9reas no Tur\u00f3 da Rovira, concretamente catro can\u00f3ns Vickers de 105mm, que entraron en funcionamento o 3 de marzo de 1938. Ao final da guerra s\u00f3 quedaban dous can\u00f3ns en funcionamento, que continuaron na s\u00faa localizaci\u00f3n ata unha data indeterminada en que foron retirados. En 2006, a zona foi rehabilitada como centro de estudo para a memoria hist\u00f3rica.\nAo longo do s\u00e9culo XX Can Bar\u00f3, como El Carmel e outros barrios da zona, foi centro dunha intensa inmigraci\u00f3n do resto do estado, que propiciou o fen\u00f3meno do barraquismo, xunto \u00e1 carencia de servizos b\u00e1sicos que non foi emendada ata os anos 80-90. Actualmente \u00e9 unha zona en rehabilitaci\u00f3n, cun proxecto para constitu\u00edr un parque municipal (\"Els Tres Turons\") que comprenda os tres outeiros da zona: a da Rovira, a do Carmel e a da Creueta del Coll."}
{"id": "197049", "revid": "98629", "url": "https://gl.wikipedia.org/wiki?curid=197049", "title": "Ximnotiformes", "text": "Os Ximnotiformes (Gymnotiformes) son unha orde de peixes tele\u00f3steos, dentro da superorde Ostariofisos (Ostariophysi). Comprende especies de r\u00edo distribu\u00eddos por zonas tropicais h\u00famidas desde Guatemala ata o norte da Arxentina, entre os que se incl\u00faen os \"peixes el\u00e9ctricos\" de Suram\u00e9rica e os chamados \"peixes coitelo\".\nCaracter\u00edsticas.\nSon peixes de h\u00e1bitos nocturnos que se caracterizan por posu\u00edr \u00f3rganos capaces de xerar un campo el\u00e9ctrico. Quizais a especie m\u00e1is co\u00f1ecida sexa a angu\u00eda el\u00e9ctrica (\"Electrophorus electricus\"), que pode emitir poderosas descargas el\u00e9cticas de ata 600 voltios para cazar e defenderse. Ademais destas descargas fortes e puntuais, todos xeran de forma continua un campo de menos de 1 voltio que lles serve para a navegaci\u00f3n e a comunicaci\u00f3n. En cada especie este campo \u00e9 distinto e caracter\u00edstico. Os \u00f3rganos el\u00e9ctricos derivan evolutivamente de c\u00e9lulas musculares, de ben nos Apteronotidae derivan de c\u00e9lulas nerviosas.\nO corpo \u00e9 de forma de coitelo ou cil\u00edndrico, m\u00e1is ou menos comprimido. Perderon as aletas p\u00e9lvicas e a dorsal, pero a aleta anal \u00e9 extremadamente longa e ondulada, para permitir movementos tanto cara a adiante como cara a atr\u00e1s. A aleta caudal pode estar ausente ou ser moi reducida.\nClasificaci\u00f3n.\nDiv\u00eddense en d\u00faas subordes e seis familias, que agrupan unhas 150 especies co\u00f1ecidas:"}
{"id": "197050", "revid": "23204", "url": "https://gl.wikipedia.org/wiki?curid=197050", "title": "El Carmel", "text": "El Carmel \u00e9 un barrio popular do distrito de Horta-Guinard\u00f3 de Barcelona, situado na parte alta da cidade. Est\u00e9ndese polo outeiro do mesmo nome, pertencente aos contrafortes da serra de Collserola, cunha orograf\u00eda accidentada con numerosos desniveis, o que provoca fortes pendentes en numerosas r\u00faas do barrio.\nAntigamente estaba dividido entre catro poboaci\u00f3ns: Gr\u00e0cia, Sant Joan d'Horta, Sant Mart\u00ed de Proven\u00e7als e Sant Andreu de Palomar. Entre finais do s\u00e9culo XIX e principios do XX foi un lugar de segundas residencias para a burgues\u00eda da ent\u00f3n vila de Gr\u00e0cia. Ata os anos 1920 tivo un car\u00e1cter marcadamente rural, con numerosos hortos e zonas verdes, feito que empezou a cambiar coa chegada dunha crecente inmigraci\u00f3n do resto de Espa\u00f1a. Ent\u00f3n, as vivendas unifamiliares deixaron paso \u00e1s barracas, mentres que a partir dos anos 1960 empezaron a constru\u00edrse grandes bloques de vivendas dentro do boom inmobiliario da \u00e9poca, que acabaron por transformar a fisionom\u00eda do barrio.\nEl Carmel delimita cos barrios de La Teixonera, La Clota, Horta, La Font d'en Fargues e Can Bar\u00f3 do distrito de Horta-Guinard\u00f3, as\u00ed como cos de El Coll e La Salut do distrito de Gr\u00e0cia."}
{"id": "197051", "revid": "56817", "url": "https://gl.wikipedia.org/wiki?curid=197051", "title": "Cubo", "text": "En xeometr\u00eda, un cubo ou hexaedro regular \u00e9 un obxecto s\u00f3lido e tridimensional formado por seis caras cadradas, con tres que se xuntan en cada un dos v\u00e9rtices. O cubo forma parte dos cinco s\u00f3lidos plat\u00f3nicos, \u00e9 dual co octaedro e pos\u00fae simetr\u00eda c\u00fabica (ou simetr\u00eda octa\u00e9drica). O hexaedro regular est\u00e1 formado por seis caras, oito v\u00e9rtices e doce arestas.\nCoordenadas cartesianas.\nPara un cubo con centro na orixe de coordenadas, con arestas paralelas aos eixes e cunha lonxitude de 2, as coordenadas cartesianas dos v\u00e9rtices son\nmentres que o interior est\u00e1 formado por todos os puntos (\"x\"0, \"x\"1, \"x\"2) con \u22121 &lt; \"x\"\"i\" &lt; 1.\nF\u00f3rmulas.\nPara un cubo de lonxitude \"a\" de aresta:\nDado que o volume dun cubo \u00e9 a terceira potencia dos seus lados, \"a\" \u00d7 \"a\" \u00d7 \"a\", a esta terceira potencia ch\u00e1maselle tam\u00e9n cubo, por analox\u00eda co cadrado, que \u00e9 a segunda potencia."}
{"id": "197052", "revid": "23204", "url": "https://gl.wikipedia.org/wiki?curid=197052", "title": "Sant Gen\u00eds dels Agudells", "text": "Sant Gen\u00eds dels Agudells \u00e9 un barrio do distrito de Horta-Guinard\u00f3 da cidade de Barcelona. O barrio queda actualmente limitado pola Ronda de Dalt, a estrada da Arrabassada e a cidade sanitaria da Seguridade Social do Vall d'Hebron.\nAt\u00f3pase nas ladeiras da Serra de Collserola, foi unha das parroquias iniciais do chairo de Barcelona e o acta de dotaci\u00f3n da parroquia foi o 4 de xullo do 931. A partir do 1359 pasou a depender do mosteiro da Vall d'Hebron.\nSocialmente atop\u00e1monos cun pequeno barrio-dormitorio de Barcelona con escasa implantaci\u00f3n de actividades e servizos."}
{"id": "197053", "revid": "23204", "url": "https://gl.wikipedia.org/wiki?curid=197053", "title": "La Teixonera", "text": "La Teixonera \u00e9 un barrio do distrito de Horta-Guinard\u00f3 de Barcelona, situado na parte alta da cidade. Delimita cos barrios de El Carmel, La Clota, La Vall d'Hebron e Sant Gen\u00eds dels Agudells do distrito de Horta-Guinard\u00f3, as\u00ed como cos de El Coll e Vallcarca i els Penitents do distrito de Gr\u00e0cia.\nHistoria.\nO nome do barrio prov\u00e9n de Joaquim Taxonera i Cass\u00e0 (Arenys de Mar, 1858 - Barcelona 1934), un fabricante de calzado, propietario das terras da antiga leira de Can Grau, que parcelou para a s\u00faa posterior urbanizaci\u00f3n, segundo un proxecto de 1902. O barrio formouse entre 1915 e 1930, sendo co\u00f1ecido como Col\u00f2nia Taxonera.\nAo longo do s\u00e9culo XX La Teixonera, como El Carmel e outros barrios da zona, foi centro dunha intensa inmigraci\u00f3n do resto do estado, padecendo unha certa carencia de servizos b\u00e1sicos que non foi emendada ata os anos 80-90.\nO 5 de novembro de 2011 apareceu unha gran focha duns 20 m\u00b2 por mor das continuas choivas en Barcelona, que obrigou aos bombeiros a desaloxar un edificio situado no n\u00famero 4 da praza de Isop."}
{"id": "197054", "revid": "1822", "url": "https://gl.wikipedia.org/wiki?curid=197054", "title": "Gymnotiformes", "text": ""}
{"id": "197055", "revid": "23204", "url": "https://gl.wikipedia.org/wiki?curid=197055", "title": "La Vall d'Hebron", "text": "La Vall d'Hebron \u00e9 un barrio do distrito de Horta-Guinard\u00f3, na cidade de Barcelona. At\u00f3pase na esquina da Ronda de Dalt e o Paseo Vall d'Hebron e nel p\u00f3dese atopar o Parque da Vall d'Hebron.\nDesenvolveuse a partir do Plan Comarcal de 1953, coa construci\u00f3n de pol\u00edgonos de bloques de vivendas. Cos Xogos Ol\u00edmpicos de Barcelona de 1992 reordenouse a zona e ampliouse o \u00e1mbito do pol\u00edgono, destin\u00e1ndose alg\u00fans equipamentos deportivos.\nNo norte do barrio, cruzando a Ronda de Dalt, at\u00f3pase o barrio de Montbau, onde est\u00e1 o Hospital Universitario Vall d'Hebron, un dos m\u00e1is importantes de Catalu\u00f1a."}
{"id": "197056", "revid": "85894", "url": "https://gl.wikipedia.org/wiki?curid=197056", "title": "Casal, San Sim\u00f3n da Costa, Vilalba", "text": "Casal \u00e9 un lugar da parroquia de San Sim\u00f3n da Costa, no concello lugu\u00e9s de Vilalba, na comarca da Terra Ch\u00e1."}
{"id": "197057", "revid": "23204", "url": "https://gl.wikipedia.org/wiki?curid=197057", "title": "Montbau", "text": "Montbau \u00e9 un barrio do distrito de Horta-Guinard\u00f3, na cidade de Barcelona. \nAt\u00f3pase ao p\u00e9 da serra de Collserola, por encima da Ronda de Dalt e o Paseo Vall d'Hebron. Crese que o nome do barrio prov\u00e9n dunha deformaci\u00f3n da torre de Gombau.\nEn 1956 foi cando se empezou a urbanizar a zona, que sempre estivera pouco habitada, para acoller a inmigraci\u00f3n que chegaba a Barcelona. O Padroado Municipal da Vivenda encargou o proxecto dunhas 1.300 vivendas seguindo a li\u00f1a urban\u00edstica racionalista do CIAM; a segunda fase dobrou a densidade que se previu inicialmente.\nNa parte oriental do barrio local\u00edzase o campus de Mundet, onde estaban os antigos Fogares Mundet, que constitu\u00edan unha entidade de car\u00e1cter ben\u00e9fico e que dan nome ao campus. No campus at\u00f3panse as facultades de Psicolox\u00eda e Pedagox\u00eda da Universidade de Barcelona, unha residencia xeri\u00e1trica e centros escolares.\nTam\u00e9n se atopa o Palau de les Heures, edificaci\u00f3n novecentista e con aires de castelo franc\u00e9s que data de 1895 e que est\u00e1 rodeado de xard\u00edns.\nNa parte occidental local\u00edzase a cidade sanitaria da Seguridade Social, o Hospital Universitario Vall d'Hebron, o Hospital San Rafael e o CAP (centro de atenci\u00f3n primaria) San Rafael, un conxunto dos maior e mellor dotados equipamentos de Catalu\u00f1a e Espa\u00f1a."}
{"id": "197058", "revid": "56817", "url": "https://gl.wikipedia.org/wiki?curid=197058", "title": "A Casavella, San Sim\u00f3n da Costa, Vilalba", "text": "A Casavella \u00e9 un lugar da parroquia de San Sim\u00f3n da Costa, no concello lugu\u00e9s de Vilalba, na comarca da Terra Ch\u00e1."}
{"id": "197059", "revid": "85894", "url": "https://gl.wikipedia.org/wiki?curid=197059", "title": "Casti\u00f1eira, San Sim\u00f3n da Costa, Vilalba", "text": "Casti\u00f1eira \u00e9 un lugar da parroquia de San Sim\u00f3n da Costa, no concello lugu\u00e9s de Vilalba, na comarca da Terra Ch\u00e1."}
{"id": "197060", "revid": "23204", "url": "https://gl.wikipedia.org/wiki?curid=197060", "title": "La Clota", "text": "La Clota \u00e9 un barrio da cidade de Barcelona situado dentro do distrito municipal de Horta-Guinard\u00f3. Situado nunha depresi\u00f3n entre El Carmel e o paseo Vall d'Hebron, no suroeste de Horta; limitado pola r\u00faa Lisboa, a Avenida do Cardenal Vidal Barraquer e a Avenida Estatut de Catalunya. La Clota \u00e9 un dos n\u00facleos de poboaci\u00f3n m\u00e1is antigos do distrito. Desde o pequeno espazo inicial, foise estendendo pola plana da casa Tarrida, unha antiga mas\u00eda do s\u00e9culo XIII, hoxe desaparecida. Era unha barriada popular de torres e casas con hortos.\nConflu\u00edan, cami\u00f1o da rambla de Horta, o torrente de Sant Gen\u00eds, o das catorce plumas e o da Ginesa. Iso posibilitou o desenvolvemento dun gran n\u00famero e variedade de instalaci\u00f3ns hidr\u00e1ulicas, como pozos e canles de rega, que foron a orixe da fama de Horta como reserva de auga de Barcelona e que favoreceu a implantaci\u00f3n de moitas lavander\u00edas.\nO crecemento urbano de La Clota non foi moi intenso, e mantivo ata hoxe ese aire rural que constit\u00fae unha notable singularidade na Barcelona actual. Coexisten as casas baixas e mas\u00edas centenarias con hortos, cun pequeno n\u00facleo formado por edificaci\u00f3ns auto constru\u00eddas. A\u00ednda quedan alg\u00fans talleres como carpinter\u00edas, marmoler\u00edas e ferrer\u00edas."}
{"id": "197061", "revid": "22795", "url": "https://gl.wikipedia.org/wiki?curid=197061", "title": "Rep\u00fablica Serbia de Krajina", "text": ""}
{"id": "197062", "revid": "23204", "url": "https://gl.wikipedia.org/wiki?curid=197062", "title": "Siluriformes", "text": "Os Siluriformes son unha orde de peixes tele\u00f3steos, da superorde Ostariofisos (Ostariophysi). Re\u00fane unhas 2.200 especies, das que 1.200 viven en Am\u00e9rica do Sur, entre as que a m\u00e1is co\u00f1ecida \u00e9 o chamado \"peixe gato\". Case a totalidade son peixes de auga doce, se ben d\u00faas familias son mari\u00f1as. Adoitan ser preeiros nocturnos e vivir cerca do fondo en augas pouco profundas.\nCaracter\u00edsticas.\nReciben o nome popular de \"peixe gato\" polos tent\u00e1culos ou barbas que presentan a cada lado da mand\u00edbula superior e, nalgunhas especies, tam\u00e9n da mand\u00edbula inferior, que semellan os bigotes dun gato.\nAs aletas dorsais e pectorais adoitan estar provistas de espi\u00f1as puntiagudas, \u00e1s veces velenosas, que utilizan como defensa e que poden chegar a ocasionar graves feridas. Algunhas especies est\u00e1n cubertas de placas \u00f3seas embutidas baixo unha pel lisa.\nO peixe gato com\u00fan foi introducido en Europa desde Norteam\u00e9rica e prosperou notablemente, sobre todo en Europa central. Ten catro barbas na mand\u00edbula superior e catro na inferior, e habita en r\u00edos de curso lento. O siluro \u00e9 o \"peixe gato\" m\u00e1is grande (os rexistros m\u00e1ximos de FishBase son 5 metros de lonxitude e 306 quilos de peso).\nClasificaci\u00f3n.\nComprende 38 familias e m\u00e1is de 2.200 especies:"}
{"id": "197063", "revid": "85894", "url": "https://gl.wikipedia.org/wiki?curid=197063", "title": "Jes\u00fas Posada", "text": "Jes\u00fas Mar\u00eda Posada Moreno, nado en Soria o 4 de abril de 1945 \u00e9 un pol\u00edtico e funcionario espa\u00f1ol.\nTraxectoria.\nFoi gobernador civil de Huelva (1979-1981), presidente da Xunta de Castela e Le\u00f3n (1989-1991) e ministro de Agricultura, Pesca e Alimentaci\u00f3n (1999-2000) e de Administraci\u00f3ns P\u00fablicas (2000-2002) do Goberno espa\u00f1ol. \u00c9 deputado pola provincia de Soria dende 1993 e dende o 31 de decembro de 2011 at\u00e9 o 27 de outubro de 2015 foi o presidente do Congreso dos Deputados."}
{"id": "197064", "revid": "85894", "url": "https://gl.wikipedia.org/wiki?curid=197064", "title": "Os Castros, San Sim\u00f3n da Costa, Vilalba", "text": "Os Castros \u00e9 un lugar da parroquia de San Sim\u00f3n da Costa, no concello lugu\u00e9s de Vilalba, na comarca da Terra Ch\u00e1."}
{"id": "197065", "revid": "85894", "url": "https://gl.wikipedia.org/wiki?curid=197065", "title": "A Ch\u00e1, San Sim\u00f3n da Costa, Vilalba", "text": "A Ch\u00e1 \u00e9 un lugar da parroquia de San Sim\u00f3n da Costa, no concello lugu\u00e9s de Vilalba, na comarca da Terra Ch\u00e1."}
{"id": "197066", "revid": "56817", "url": "https://gl.wikipedia.org/wiki?curid=197066", "title": "Tuberosidade costal da clav\u00edcula", "text": "A tuberosidade costal \u00e9 unha formaci\u00f3n \u00f3sea da superficie inferior da clav\u00edcula que serve para a inserci\u00f3n do ligamento costoclavicular."}
{"id": "197067", "revid": "2956", "url": "https://gl.wikipedia.org/wiki?curid=197067", "title": "Tuberosidade costal", "text": ""}
{"id": "197068", "revid": "27155", "url": "https://gl.wikipedia.org/wiki?curid=197068", "title": "Podiceps", "text": "Podiceps \u00e9 x\u00e9nero de aves da familia Podicipedidae, cuxas especies co\u00f1\u00e9cense popularmente co nome de mergull\u00f3ns.\nO x\u00e9nero reprod\u00facese ao longo de Europa, Asia, Norte, Centro e Am\u00e9rica do Sur. Habendo especies no Hemisferio Norte que emigran no inverno \u00e1s zonas costeiras ou a climas m\u00e1is quentes.\nViven entre a vexetaci\u00f3n ribeirega de lagos e lagoas de auga doce, ani\u00f1ando na beira da auga. Normalmente po\u00f1en dous ovos, e os seus pitos adoitan ser riscados.\nTodo o x\u00e9nero son nadadores e mergulladores excelentes, e se alimentan de peixes, que capturan mergull\u00e1ndose baixo a auga. \nOs adultos pos\u00faen unha plumaxe de cr\u00eda rechamante, sen presentar dimorfismo sexual entre os sexos. No inverno, a plumaxe \u00e9 diferente."}
{"id": "197069", "revid": "98629", "url": "https://gl.wikipedia.org/wiki?curid=197069", "title": "Hexaedro", "text": "Un hexaedro \u00e9 calquera poliedro con seis caras. A mi\u00fado o termo util\u00edzase para designar o cubo, que \u00e9 un hexaedro regular con todas as s\u00faas caras cadradas e tres cadrados ao redor de cada v\u00e9rtice.\nTipos.\nExisten sete hexaedros convexos topoloxicamente distintos, un dos cales existe en d\u00faas formas de imaxe especular.\nHai tam\u00e9n tres hexaedros c\u00f3ncavos topoloxicamente distintos:"}
{"id": "197070", "revid": "51040", "url": "https://gl.wikipedia.org/wiki?curid=197070", "title": "Xos\u00e9 Mosquera P\u00e9rez", "text": "Xos\u00e9 Mosquera P\u00e9rez, nado no Carballal (antigo concello da Enfesta) o 18 de setembro de 1895 e finado en Santiago de Compostela o 30 de decembro de 1965, foi un profesor galeguista.\nTraxectoria.\nDirixiu o grupo de teatro Cativezas (1923-1925). Popularizou o personaxe \"O vello dos contos\" na emisora santiaguesa Uni\u00f3n Radio Galicia (1932-1936), co que fixo campa\u00f1a a favor do Estatuto de Galicia de 1936. Militante do Partido Galeguista, en febreiro de 1936 abandona o Partido con Manuel Beiras para unirse \u00e1 Dereita Galeguista. Foi un dos promotores da Misa de Rosal\u00eda.\nNa posguerra foi redactor de \"La Noche\". En 1946 sa\u00edu \u00e1 venda a Casa da Matanza por 100.000 pesetas. Mosquera co\u00f1eceu a noticia por medio de Xes\u00fas Rey-Alvite e, xunto con Manuel Beiras e Camilo Agrasar foron a Padr\u00f3n para negociar coa dona da casa. Ao darse conta de que non ti\u00f1an medios suficientes para comprala, Mosquera decidiu pedirlle axuda econ\u00f3mica ao seu amigo Jos\u00e9 Villar Granjel e contoulle a intenci\u00f3n que ti\u00f1a de adquirir a casa para convertela nun s\u00edmbolo de galeguidade e para fundar un Padroado composto por galegos ilustres que conservasen a casa e a memoria de Rosal\u00eda. \nO 15 de novembro de 1947 Mosquera convocou en Santiago un grupo de antigos galeguistas (Ram\u00f3n Otero Pedrayo, Manuel G\u00f3mez Rom\u00e1n, Lu\u00eds Iglesias Iglesias, Ferm\u00edn Bouza-Brey, Paulino Pedret Casado, Felipe Cordero Carrete, Aquilino Iglesia Alvari\u00f1o, Manuel Beiras Garc\u00eda, Xaime Illa Couto, Antonio Fraguas Fraguas e Xes\u00fas Ferro Couselo) e constitu\u00edron o Padroado Rosal\u00eda de Castro co prop\u00f3sito de facerse cargo do inmoble e de transformar a casa nun verdadeiro museo rosaliano, con biblioteca especializada, aberto ao p\u00fablico. D\u00faas semanas despois faleceu Jos\u00e9 Villar Granjel e legou a s\u00faa metade da casa ao Padroado. Mosquera estaba gravemente endebedado co pago da s\u00faa metade da casa, d\u00e9beda que pagou o Centro Galego de Bos Aires, conseguindo as\u00ed que toda a casa fose propiedade do Padroado. Como agradecemento coloc\u00f3uselle unha placa ao lado do Mausoleo de Rosal\u00eda no Pante\u00f3n de Galegos Ilustres. Foi presidente do Padroado. Foi elixido membro correspondente da Real Academia Galega en 1952.\nVida persoal.\nCasou con Dolores Souto e foi pai de Dolores Mosquera Souto."}
{"id": "197071", "revid": "1888", "url": "https://gl.wikipedia.org/wiki?curid=197071", "title": "O vello dos contos", "text": ""}
{"id": "197072", "revid": "1822", "url": "https://gl.wikipedia.org/wiki?curid=197072", "title": "Hiodontiformes", "text": ""}
{"id": "197073", "revid": "1822", "url": "https://gl.wikipedia.org/wiki?curid=197073", "title": "Hiodontidae", "text": ""}
{"id": "197074", "revid": "56817", "url": "https://gl.wikipedia.org/wiki?curid=197074", "title": "Suco subclavio da clav\u00edcula", "text": "O suco subclavio da clav\u00edcula \u00e9 unha canle \u00f3sea da zona media da superficie inferior. Est\u00e1 m\u00e1is ao medio que a tuberosidade costal. Serve para a inserci\u00f3n do m\u00fasculo subclavio e da fascia coracoclavicular. Nalgunhas ocasi\u00f3ns, a canle est\u00e1 dividida en dous por un septo intermuscular pertencente ao propio subclavio."}
{"id": "197075", "revid": "56817", "url": "https://gl.wikipedia.org/wiki?curid=197075", "title": "Hiod\u00f3ntidos", "text": "Os Hiod\u00f3ntidos (Hiodontidae) son a \u00fanica familia da orde Hiodontiformes, peixes tele\u00f3steos pertencentes \u00e1 superorden Osteoglosomorfos (Osteoglossomorpha). Contan unicamente con d\u00faas especies vivas e numerosas f\u00f3siles. Son peixes de augas doces distribu\u00eddos nos r\u00edos de Norteam\u00e9rica.\nCaracter\u00edsticas.\nAlcanzan unha lonxitude m\u00e1xima de 50\u00a0cm. Te\u00f1en unha aleta anal moderadamente longa, cuns 20 radios, e separada da aleta caudal, bifurcada.\nClasificaci\u00f3n.\nDiv\u00eddense en catro x\u00e9neros, tres deles extinguidos:\nFishBase non d\u00e1 \u00f3s Hiodontiformes categor\u00eda de orde sen\u00f3n que coloca a familia Hiodontidae dentro da orde Osteoglossiformes."}
{"id": "197076", "revid": "56817", "url": "https://gl.wikipedia.org/wiki?curid=197076", "title": "Cuberta axilar", "text": "A cuberta axilar \u00e9 unha cuberta fibrosa da axila, que protexe o primeiro tramo da arteria axilar, da vea axilar e do plexo braquial. Contin\u00faase a trav\u00e9s da fascia cervical fonda.\nNos procedementos anest\u00e9sicos esta zona pode servir para un bloqueo farmacol\u00f3xico."}
{"id": "197077", "revid": "27155", "url": "https://gl.wikipedia.org/wiki?curid=197077", "title": "Osteoglosiformes", "text": "Os Osteoglosiformes (Osteoglossiformes), do grego \"linguas con \u00f3sos\",\u00b4\u00e9 unha orde de peixes tele\u00f3steos, relativamente primitivos, todos de auga doce.\nCaracter\u00edsticas.\nCaracter\u00edzanse por presentaren linguas con \u00f3sos ou dentes, e a parte posterior do tracto gastrointestinal \u00e1 esquerda do es\u00f3fago e do est\u00f3mago (en t\u00f3dolos demais peixes est\u00e1 \u00e1 dereita).\nUnha especie, a \"arapaima\" (\"Arapaima gigas\"), pode alcanzar os 450\u00a0cm de lonxitude."}
{"id": "197078", "revid": "1822", "url": "https://gl.wikipedia.org/wiki?curid=197078", "title": "Osteoglossiformes", "text": ""}
{"id": "197079", "revid": "43749", "url": "https://gl.wikipedia.org/wiki?curid=197079", "title": "Rep\u00fablica Democr\u00e1tica de Corea", "text": ""}
{"id": "197080", "revid": "54334", "url": "https://gl.wikipedia.org/wiki?curid=197080", "title": "Luciano Puga Blanco", "text": "Luciano Mar\u00eda Puga Blanco, nado en Proente (A Merca) o 30 de decembro de 1842 e finado na Coru\u00f1a o 26 de setembro de 1899, foi un xurista e pol\u00edtico galego.\nTraxectoria.\nFillo de Manuel Mar\u00eda Puga Feijoo. Licenciado en Dereito Civil e Can\u00f3nico pola Universidade de Santiago de Compostela e doutorado pola Universidade Central de Madrid en 1867. Foi alcalde de Santiago de Compostela (1870-1871), deputado en Cortes polo distrito de Santiago de Compostela (1871-1871) e polo da Coru\u00f1a (1884-1886), e gobernador do Banco Espa\u00f1ol na Habana (1891). Foi senador pola Real Sociedad Econ\u00f3mica Matritense de Amigos del Pa\u00eds (1891) e pola provincia cubana de Matanzas (1893). Ao regresar de Cuba foi nomeado fiscal do Tribunal Supremo (1895). Dirixiu o xornal coru\u00f1\u00e9s \"El Clamor de Galicia\" (1881-1882). Defendeu a Curros Enr\u00edquez cando foi condenado por \"Aires da mi\u00f1a terra\" e publicou \"Informe oral pronunciado por (...) en defensa de D. Manuel Curros Enr\u00edquez\" (1881)."}
{"id": "197081", "revid": "5132", "url": "https://gl.wikipedia.org/wiki?curid=197081", "title": "Kim Il Sung", "text": ""}
{"id": "197083", "revid": "4817", "url": "https://gl.wikipedia.org/wiki?curid=197083", "title": "CAMEO", "text": "CAMEO (acr\u00f3nimo de \"Chem Act Mtrls Eject Orb\") foi un sat\u00e9lite artificial da NASA lanzado o 24 de outubro de 1978 desde a base Vandenberg da Forza A\u00e9rea mediante o mesmo foguete Delta 2910 que puxo en \u00f3rbita o sat\u00e9lite Nimbus 7.\nCaracter\u00edsticas.\nCAMEO \u00eda acoplado \u00e1 segunda fase do foguete Delta co que se lanzou o Nimbus 7. A misi\u00f3n do sat\u00e9lite consistiu en liberar gases de cinco recipientes en diferentes momentos da s\u00faa \u00f3rbita para observar o seu comportamento e interacci\u00f3n coa ionosfera e magnetosfera terrestres e estudar as auroras polares.\nO sat\u00e9lite levaba un recipiente con litio e os restantes catro con bario. A liberaci\u00f3n do barios dos catro recipientes tivo lugar a unha altura de 965\u00a0km sobre o polo norte entre as latitudes 76 e 84."}
{"id": "197084", "revid": "17467", "url": "https://gl.wikipedia.org/wiki?curid=197084", "title": "Presidente eterno de Corea do Norte", "text": ""}
{"id": "197085", "revid": "17467", "url": "https://gl.wikipedia.org/wiki?curid=197085", "title": "Presidente Eterno de Corea do Norte", "text": ""}
{"id": "197086", "revid": "1822", "url": "https://gl.wikipedia.org/wiki?curid=197086", "title": "Batracoidiformes", "text": ""}
{"id": "197087", "revid": "1822", "url": "https://gl.wikipedia.org/wiki?curid=197087", "title": "Batrachoidiformes", "text": ""}
{"id": "197088", "revid": "98629", "url": "https://gl.wikipedia.org/wiki?curid=197088", "title": "Batrac\u00f3ididos", "text": "Os Batrac\u00f3ididos (Batrachoididae) ou \"peixes sapo\" son unha familia de peixes tele\u00f3steos, a \u00fanica familia da orde Batrachoidiformes. Son peixes mari\u00f1os, moi com\u00fans nos oc\u00e9anos Atl\u00e1ntico, \u00cdndico e Pac\u00edfico, pero tam\u00e9n con raras especies de auga doce. Tanto o nome com\u00fan como o cient\u00edfico aluden \u00f3 seu parecido con certos anfibios.\nCaracter\u00edsticas.\nSon de tama\u00f1o pequeno a mediano (cun m\u00e1ximo de 57\u00a0cm) e cunha forma caracter\u00edstica: cabeza grande e corpo esmagado, moitas veces con barbas ou outros ap\u00e9ndices. Normalmente carecen de escamas, a\u00ednda que alg\u00fans presentan escamas de tipo cicloide. Os ollos sit\u00faanse en posici\u00f3n m\u00e1is dorsal que lateral; a boca, grande, est\u00e1 rodeada de premaxilar e maxilar.\nTe\u00f1en d\u00faas aletas dorsais con fortes espi\u00f1as, aletas p\u00e9lvicas por diante das pectorais, tam\u00e9n con alg\u00fans radios espi\u00f1osos. Pos\u00faen vexiga natatoria e unha ou m\u00e1is li\u00f1as laterais na cabeza e no corpo.\nAlim\u00e9ntanse preferentemente de moluscos e crust\u00e1ceos, que cazan \u00f3 axexo, pousados e camuflados no fondo; tam\u00e9n de invertebrados e outros peixes. A cor do corpo, normalmente marr\u00f3n con puntos ou manchas negras, permite mimetizarse co fondo, pero outras especies que viven en arrecifes de coral presentan cores chamativas.\nOs exemplares da subfamilia \"Porichthyinae\" pos\u00faen fot\u00f3foros no lateral, que producen bioluminescencia.\nClasificaci\u00f3n.\nDiv\u00eddense en 3 subfamilias e 20 x\u00e9neros:"}
{"id": "197089", "revid": "22570", "url": "https://gl.wikipedia.org/wiki?curid=197089", "title": "Diagonal da cara", "text": "En xeometr\u00eda, a diagonal da cara dun poliedro \u00e9 aquela diagonal trazada sobre unha das caras, \u00e9 dicir, o segmento que une dous v\u00e9rtices non adxacentes. Est\u00e1 en contraste coa diagonal espacial que pasa polo interior do poliedro.\nPor exemplo, un cuboide ten doce diagonais na totalidade das s\u00faas caras, que poden ter ata tres lonxitudes diferentes. Pola s\u00faa banda, un dodecaedro regular ten 60 diagonais de cara.\nA lonxitude das diagonais de cara dun cubo de lado \"a\" \u00e9 formula_1."}
{"id": "197091", "revid": "2074", "url": "https://gl.wikipedia.org/wiki?curid=197091", "title": "Diagonal de cara", "text": ""}
{"id": "197092", "revid": "23204", "url": "https://gl.wikipedia.org/wiki?curid=197092", "title": "Camaret-sur-Mer", "text": "Camaret-sur-Mer (en bret\u00f3n Kameled) \u00e9 unha cidade portuaria francesa do departamento do Finist\u00e8re. Esta situada na punta da pen\u00ednsula bretoa na costa do Oc\u00e9ano Atl\u00e1ntico."}
{"id": "197094", "revid": "98629", "url": "https://gl.wikipedia.org/wiki?curid=197094", "title": "P\u00edcidos", "text": "Os p\u00edcidos, co\u00f1ecidos en galego como petos ou picapaus (Picidae) son unha gran familia de aves da orde das Piciformes que incl\u00fae 218 especies. Te\u00f1en unha distribuci\u00f3n cosmopolita, coa excepci\u00f3n de Australia, Madagascar e as rexi\u00f3ns polares extremas. Poden ser sedentarias ou migratorias; moitas especies fican na mesma \u00e1rea durante anos, mentres que outras viaxan grandes distancias dende as s\u00faas zonas de reproduci\u00f3n \u00e1s zonas de invernada.\nEn Galicia habitan 6 especies desta familia.\nDescrici\u00f3n.\nO tama\u00f1o das aves desta familia var\u00eda entre os 20 e os 59\u00a0cm. A plumaxe da maior\u00eda das especies \u00e9 predominantemente verde rechamante, morado e laranxa, a\u00ednda que moitos petos presentan certa cantidade de amarelo e rosa. Nos petos moitas especies mostran partes vermellas e beis na cabeza e o abdome. Os membros da familia Picidae te\u00f1en fortes peteiros, para tradear e tamborilear nas \u00e1rbores, e linguas finas, puntiagudas e con pequenas cerdas, para extraer a comida.\nOs petos que viven en \u00c1frica pos\u00faen p\u00e9s zigod\u00e1ctilos, \u00e9 dicir, con catro dedos, dous apuntando cara a adiante e dous cara a atr\u00e1s. Esta distribuci\u00f3n dos dedos \u00e9 moi \u00fatil para sosterse e gabear polas ramas e troncos das \u00e1rbores nos que viven.\nComportamento.\nAlimentaci\u00f3n.\nNormalmente alim\u00e9ntanse de insectos, vermes e larvas que poden atopar durante todo o ano, captur\u00e1ndoas baixo a codia, no interior das \u00e1rbores ou en troncos ca\u00eddos.\nReproduci\u00f3n.\nTodas as especies da familia Picidae ani\u00f1an en buratos. Os petos furan nas \u00e1rbores os seus propios ni\u00f1os. Os ni\u00f1os furados normalmente s\u00f3 est\u00e1n forrados cos anacos de madeira producidos mentres se constru\u00eda o burato. Moitas especies de petos furan un ni\u00f1o por tempada. Leva aproximadamente un mes o terminar o traballo. Os ni\u00f1os abandonados adoitan ser empregados por outras moitas aves e animais.\nOs membros da familia Picidae son tipicamente mon\u00f3gamos. A parella traballa xunta para constru\u00edr o ni\u00f1o, chocar os ovos e sacar adiante ao pito. No entanto, na maior\u00eda das especies, o macho realiza a maior parte da escavaci\u00f3n do ni\u00f1o, e realiza a quenda de noite ao chocar os ovos. Unha ni\u00f1ada consiste tipicamente en 2 a 5 ovos, os cales son brancos e redondeados. Os ovos son incubados durante uns 11 a 14 d\u00edas antes da eclosi\u00f3n. Daquela o pito tardar\u00e1 uns 18 a 30 d\u00edas antes de estar listo para abandonar o ni\u00f1o.\nEn Galicia.\nEn Galicia existen 6 especies pertencentes \u00e1 orde \"Picidae\". Delas, 5 p\u00f3dense atoparse durante todo o ano (\"Picus viridis\", \"Dryocopus martius\", \"Dendrocopos major\", \"Dendrocopos medius\" e \"Dendrocopos minor\") e 1 \u00e9 estival (\"Jynx torquilla\")."}
{"id": "197095", "revid": "5312", "url": "https://gl.wikipedia.org/wiki?curid=197095", "title": "Peto", "text": "O voc\u00e1bulo peto pode referirse a: "}
{"id": "197096", "revid": "3054", "url": "https://gl.wikipedia.org/wiki?curid=197096", "title": "Petos", "text": ""}
{"id": "197097", "revid": "1822", "url": "https://gl.wikipedia.org/wiki?curid=197097", "title": "Batrachoididae", "text": ""}
{"id": "197098", "revid": "23204", "url": "https://gl.wikipedia.org/wiki?curid=197098", "title": "Cancale", "text": "Cancale (\"Kankaven\" en bret\u00f3n, \"Cauncall\" en gal\u00f3) \u00e9 unha cidade portuaria francesa do departamento de Ille e Vilaine, na Breta\u00f1a. Esta situada na costa da Canle da Manga."}
{"id": "197099", "revid": "15490", "url": "https://gl.wikipedia.org/wiki?curid=197099", "title": "Caset\u00f3n", "text": "Caset\u00f3n ou artes\u00f3n (do lat\u00edn \"capsa\", caix\u00f3n) \u00e9 un termo arquitect\u00f3nico que designa cada un dos adornos ocos xeom\u00e9tricos (como cadrados, rect\u00e1ngulos ou oct\u00f3gonos) que se dispo\u00f1en en forma regular (parecido a un taboleiro de xadrez) nun teito ou no interior dunha b\u00f3veda.\n\u00c9 unha t\u00e9cnica xa utilizada na antig\u00fcidade cl\u00e1sica. Un exemplo t\u00edpico d\u00e1se no Pante\u00f3n de Roma ou na Bas\u00edlica de Maxencio. Posteriormente p\u00faxose de novo de moda, principalmente, durante o Renacemento e o Barroco e m\u00e1is tarde no Neoclasicismo.\nObservando un teito ou unha c\u00fapula que cont\u00e9n artes\u00f3ns, a mi\u00fado d\u00e1 a impresi\u00f3n que est\u00e1 atravesado por vigas ou molduras que se entrecruzan nas esquinas.\nEsta estrutura non s\u00f3 est\u00e1 xustificada por raz\u00f3ns est\u00e9ticas, sen\u00f3n que os caset\u00f3ns poden utilizarse ademais para reducir o peso dunha c\u00fapula, como no caso do Pante\u00f3n de Roma. Os caset\u00f3ns adoitan estar decorados con t\u00edpicos roset\u00f3ns e ata pintados como \"trompe-l'\u0153il\".\nNa construci\u00f3n moderna ch\u00e1maselles caset\u00f3ns \u00e1s pezas, de forma c\u00fabica ou prism\u00e1tica rectangular, que serven a xeito de encofrado ou cimbra para dar forma \u00e1s laxas reticulares, ou forxados bidireccionais."}
{"id": "197100", "revid": "2270", "url": "https://gl.wikipedia.org/wiki?curid=197100", "title": "Artes\u00f3n", "text": ""}
{"id": "197101", "revid": "1308", "url": "https://gl.wikipedia.org/wiki?curid=197101", "title": "Picidae", "text": ""}
{"id": "197102", "revid": "22570", "url": "https://gl.wikipedia.org/wiki?curid=197102", "title": "Diagonal espacial", "text": "En xeometr\u00eda, a diagonal espacial dun poliedro \u00e9 aquela diagonal trazada desde un v\u00e9rtice ao v\u00e9rtice oposto pasando polo centro da figura. Est\u00e1 en contraste coa diagonal da cara.\nA lonxitude das diagonais espaciais dun cubo de lado \"a\" \u00e9 formula_1."}
{"id": "197103", "revid": "98629", "url": "https://gl.wikipedia.org/wiki?curid=197103", "title": "A conxura dos necios", "text": "A conxura dos necios \u00e9 unha novela en lingua inglesa escrita por John Kennedy Toole co t\u00edtulo de A Confederacy of Dunces. Escrita cara a 1962, foi publicada postumamente en 1980 e galardoada co premio Pulitzer en 1981. O t\u00edtulo fai referencia a unha cita de Jonathan Swift. Foi traducida ao galego por Eva Almaz\u00e1n, e publicada por Factor\u00eda K en 2008.\nSinopse.\nIgnatius J. Reilly \u00e9 o personaxe central, un home hipocondr\u00edaco de 30 anos que vive coa s\u00faa nai vi\u00fava en Nova Orle\u00e1ns. \u00c9 un ser inadaptado e anacr\u00f3nico que so\u00f1a co regreso da moral e a forma de vida medieval. Titulado universitario, s\u00f3 se relaciona coa nai e con Myrna, unha antiga compa\u00f1eira de estudos que vive en Nova York coa que intercambia cartas.\nPara ser escoitado nun mundo no que \u00e9 incomprendido, vai escribindo a s\u00faa cosmovisi\u00f3n en cadernos que ten ciscados polo seu cuarto, coa esperanza de ordenalos alg\u00fan d\u00eda para crear a s\u00faa obra mestra. Vese levado pola deusa Fortuna a formar parte do mundo capitalista, obrigado a someterse \u00e1 nova forma de escravitude que para el \u00e9 o traballo. Res\u00edgnase, compar\u00e1ndose a Boecio, e comeza a traballar para un xudeu nunha f\u00e1brica de pantal\u00f3ns e despois como vendedor ambulante de salchichas.\nLogo de ser acusado de escribir unha carta vexatoria a un empresario en nome do seu xefe, a nai quere ingresalo nun sanatorio psiqui\u00e1trico, e el decide marchar a Nova York con Myrna, rematando cun final aberto.\nEstilo.\nA novela ten unha estrutura lineal, dividida en catorce cap\u00edtulos. Est\u00e1 narrada en terceira persoa cun narrador omnisciente, pero incl\u00fae cartas e escritos do propio personaxe escritos en primeira persoa, cun l\u00e9xico moito m\u00e1is complexo e culto.\n\u00c9 unha obra urbana, ambientada na cidade de Nova Orle\u00e1ns na d\u00e9cada de 1960, e reflicte os diferentes barrios e as diferenzas sociais existentes. Am\u00f3sase a tensi\u00f3n e o conflito racial entre brancos e negros, as\u00ed como as diversas correntes musicais do momento e o desexo da clase media de levar a cabo o so\u00f1o americano.\nHistoria.\nA novela foi escrita cando Toole fac\u00eda o servizo militar en Porto Rico. A obra ten trazos autobiogr\u00e1ficos, pois o propio autor traballou nunha factor\u00eda t\u00e9xtil mentres estudaba, co\u00f1eceu ben o barrio franc\u00e9s da s\u00faa cidade, no que axudou a vender comida de forma ambulante, e viviu coa s\u00faa madre bastante tempo, mesmo despois de rematar a carreira universitaria.\nLogo de enviar infrutuosamente o orixinal a varias editoriais, suicidouse en 1969. A s\u00faa nai, logo de atopar o manuscrito, levouno de novo a distintas editoriais, que tam\u00e9n o rexeitaron. Empe\u00f1ada na publicaci\u00f3n, contactou co escritor Walker Percy, que axudou na s\u00faa edici\u00f3n e escribiu un pr\u00f3logo.\nAdaptaci\u00f3ns.\nLev\u00e1ronse a cabo varios intentos de levar a novela ao cinema, pero ning\u00fan sa\u00edu adiante. Para o papel de Ignatius pensouse en John Goodman.\nFoi levada ao teatro en 2002 por Sarabela Teatro, con Fernando Dacosta como Ignatius. A adaptaci\u00f3n ga\u00f1ou dous Premios Mar\u00eda Casares."}
{"id": "197105", "revid": "1131", "url": "https://gl.wikipedia.org/wiki?curid=197105", "title": "A Confederacy of Dunces", "text": ""}
{"id": "197106", "revid": "56817", "url": "https://gl.wikipedia.org/wiki?curid=197106", "title": "-557", "text": "Outros.\nHistoria ano a ano"}
{"id": "197107", "revid": "98629", "url": "https://gl.wikipedia.org/wiki?curid=197107", "title": "Cherburgo-Octeville", "text": "Cherburgo-Octeville (en franc\u00e9s: \"Cherbourg-Octeville\") \u00e9 unha cidade portuaria francesa do departamento da Mancha. Est\u00e1 situada no Canle da Mancha. O municipio creouse no ano 2000 pola fusi\u00f3n das cidades de \"Cherburgo\" e \"Octeville\"."}
{"id": "197108", "revid": "4817", "url": "https://gl.wikipedia.org/wiki?curid=197108", "title": "CHIPSat", "text": "CHIPSat (acr\u00f3nimo de \"Cosmic Hot Interstellar Plasma Spectrometer Satellite\") foi un observatorio espacial da Universidade de California en Berkeley e da NASA lanzado o 13 de xaneiro de 2003 \u00e1s 00:45 UT mediante un foguete Delta II 7320 desde a base Vandenberg da Forza A\u00e9rea.\nCaracter\u00edsticas.\nCHIPSat foi a primeira misi\u00f3n de demostraci\u00f3n tecnol\u00f3xica seleccionada polo programa UNEX (\"University-class Explorer\") da NASA co obxectivo de cartografar o fondo difuso do ceo en lonxitudes de onda ultravioleta, entre 90 e 260 \u00e1ngstroms. Nesas lonxitudes de onda p\u00f3dese estudar a temperatura dos electr\u00f3ns, a ionizaci\u00f3n e os mecanismos de arrefriamento da burbulla interestelar local, unha nube de gas quente na que est\u00e1 inmerso o sistema solar e que abarca ata uns 300 anos luz deste.\nNave.\nO sat\u00e9lite, constru\u00eddo por SpaceDev, pesaba 64\u00a0kg e estabiliz\u00e1base nos tres eixos usando catro volantes de inercia, tres bobinas magn\u00e9ticas, dous sensores solares, un magnet\u00f3metro, un sensor lunar e sensores de xiro para proporcionar unha precisi\u00f3n no apuntado de 2 graos. O sat\u00e9lite usaba o bus BD-II, baseado en aluminio. A potencia el\u00e9ctrica era proporcionada por c\u00e9lulas solares montadas no corpo do sat\u00e9lite e capaces de dar ata 106 vatios que alimentaban varias bater\u00edas de n\u00edquel-cadmio usadas durante os eclipses. O control t\u00e9rmico da nave era pasivo e o sistema de control e comunicaci\u00f3ns usaba un s\u00f3 ordenador cunha CPU Motorola Power PC 750. CHIPSat foi o primeiro sat\u00e9lite en usar unicamente TCP/IP e FTP como protocolo de comunicaci\u00f3ns co equipo de terra, emitindo en banda S. \nInstrumentaci\u00f3n.\nO sat\u00e9lite levaba como \u00fanico instrumento un espectr\u00f3metro ultravioleta de baixo custo e alta sensibilidade denominado \"CHIPS\" e que lle deu nome \u00f3 sat\u00e9lite. \"CHIPS\" \u00e9 o acr\u00f3nimo de \"Cosmic Hot Interstellar Plasma Spectrometer\", que significa \"espectr\u00f3metro c\u00f3smico de Plasma interestelar quente\". O sat\u00e9lite realizaba observaci\u00f3ns a trav\u00e9s de seis pequenas aperturas no panel traseiro.\nEstado da misi\u00f3n.\nCHIPSat foi apagado por falta de fondos o 11 de abril de 2008 tras funcionar correctamente durante cinco anos."}
{"id": "197109", "revid": "89787", "url": "https://gl.wikipedia.org/wiki?curid=197109", "title": "Gadiformes", "text": "Os gadiformes (\"Gadiformes\"), ou anacantinos (\"Anacanthini\"), son unha orde de peixes oste\u00edctios tele\u00f3steos, da superorde dos paracantopterixios (\"Paracanthopterygii\"), entre os que se incl\u00faen especies de tanta importancia pesqueira e comercial como as pescadas, os bacallaus, as fanecas ou as pescadas.\nApareceron por primeira vez no rexistro f\u00f3sil no mioceno medio, na metade do terciario.\nEtimolox\u00eda.\nO nome da orde deriva do do seu x\u00e9nero tipo, \"Gadus\", do lat\u00edn \"gadus\", bacallau, e este do grego antigo \u03b3\u03ac\u03b4\u03bf\u03c2 \"g\u00e1dos\", co mesmo significado.\nCaracter\u00edsticas.\nTe\u00f1en un corpo m\u00e1is ou menos alongado, con escamas cicloides (rara vez ctenoides), e sen conduto pneum\u00e1tico na vexiga natatoria, \u00f3rgano que algunhas especies (\"Melanonidae\" e \"Squalogadus\") non pos\u00faen.\nAs aletas non te\u00f1en raios espi\u00f1entos (ou polo menos, sen verdadeiras espi\u00f1as); as dorsais e anais son normalmente longas; a caudal homocerca e as pelvianas, cando existen, est\u00e1n inseridas por debaixo ou \u00e1 altura das pectorais, rara vez por detr\u00e1s. Algunhas especies pos\u00faen un maxilar protr\u00e1ctil.\nHabitan principalmente en augas fr\u00edas do Atl\u00e1ntico norte e tam\u00e9n no Mediterr\u00e1neo.\nClasificaci\u00f3n.\nSegundo FishBase, a orde comprende dez familias: \nPor\u00e9n, o SIIT non considera como familias \u00e1 dos \"Lotidae\", cuxas especies encadra nas subfamilias dos \"Lotinae\" e \"Phycinae\", da familia dos \"Gadidae\", e \u00e1 dos \n\"Phycidae\", considerada como subfamilia (\"Phycinae\") dos g\u00e1didos (\"Gadidae\").\nEn Galicia.\nEn augas das costas galegas est\u00e1 rexistrada a presenza das seguintes especies de gadiformes:"}
{"id": "197110", "revid": "1822", "url": "https://gl.wikipedia.org/wiki?curid=197110", "title": "Parteluz", "text": "O parteluz ou mainel \u00e9 un elemento arquitect\u00f3nico sustentante, en forma de columna, que se disp\u00f3n no centro do van dun arco, \u00abpartindo\u00bb a \u00abluz\u00bb dese van, \u00e9 dicir, divid\u00edndoo en dous vans.\nHabitualmente disponse baixo o t\u00edmpano nun p\u00f3rtico ou formando parte dunha fiestraxe, nese caso tal fiestra recibe o nome de mainel.\nSe est\u00e1 situado nun p\u00f3rtico, pode estar adornado cunha figura, xeralmente de iconograf\u00eda relixiosa."}
{"id": "197111", "revid": "55340", "url": "https://gl.wikipedia.org/wiki?curid=197111", "title": "-561", "text": "Outros.\nHistoria ano a ano"}
{"id": "197112", "revid": "23204", "url": "https://gl.wikipedia.org/wiki?curid=197112", "title": "Atlacomulco", "text": "Atlacomulco \u00e9 un concello ao norte do Estado de M\u00e9xico, no M\u00e9xico. Limita ao norte con Acambay e Temascalcingo, ao nordeste con Timilpan, ao leste con Morelos e Timilpan, ao suroeste con Jocotitl\u00e1n e ao noroeste con Temascalcingo e El Oro. A s\u00faa \u00e1rea \u00e9 de 257,89\u00a0km\u00b2, e a s\u00faa poboaci\u00f3n no ano 2010 era de 93\u00a0718 habitantes. A cabeceira municipal do concello \u00e9 Atlacomulco de Fabela.\nTop\u00f3nimo.\nAtlacomulco identif\u00edcase co nome na lingua n\u00e1huatl de Atlacomolco (cfr. n\u00e1huatl actual Atlacomolli (pozo), e o sufixo de lugar -co). O seu actual nome prov\u00e9n do n\u00e1huatl que significa \"lugar onde hai pozos\".\nDemograf\u00eda.\nO concello ten moitas localidades e na seguinte t\u00e1boa am\u00f3sanse as principais parroquias."}
{"id": "197113", "revid": "624", "url": "https://gl.wikipedia.org/wiki?curid=197113", "title": "Gadiforme", "text": ""}
{"id": "197116", "revid": "98629", "url": "https://gl.wikipedia.org/wiki?curid=197116", "title": "Barcelona Sporting Club", "text": "O Barcelona Sporting Club \u00e9 unha entidade polideportiva ecuatoriana da cidade de Guayaquil, fundada o 1 de maio de 1925, m\u00e1is co\u00f1ecida pola secci\u00f3n de f\u00fatbol, a m\u00e1is laureada do pa\u00eds con 14 t\u00edtulos da Liga ecuatoriana. Nos anos 1990 e 1998 disputou a final da Copa Libertadores, caendo en \u00e1mbalas d\u00faas, fronte \u00f3 Club Olimpia e \u00f3 CR Vasco da Gama.\nOutras secci\u00f3ns do club ad\u00edcanse \u00f3 baloncesto (1 t\u00edtulo nacional), b\u00e9isbol (14 t\u00edtulos nacionais), voleibol, birlos (1 t\u00edtulo nacional), water polo, nataci\u00f3n, f\u00fatbol sala, boxeo, tenis e remo.\nO club mant\u00e9n unha forte rivalidade co outro gran club da cidade, o Club Sport Emelec, co cal disputa cada ano o \"Cl\u00e1sico do Estaleiro\", un dos derbis mais tradicionais do pa\u00eds. Segundo varias enquisas, o Barcelona SC \u00e9 o club que ten un maior n\u00famero de seguidores en Ecuador, por diante doutros equipos como o propio CS Emelec, o LDU Quito, o CD El Nacional ou o Deportivo Quito.\nO equipo de f\u00fatbol disputa os seus encontros como local no Estadio Monumental Isidro Romero Carbo, chamado dende 2008 Estadio Banco Pichincha por raz\u00f3ns de patrocinio. Tr\u00e1tase do estadio mais grande do pa\u00eds e un dos mais grandes de Suram\u00e9rica, cunha capacidade superior a 90\u00a0000 persoas, pero que por regulamento da FIFA est\u00e1 limitado a 60\u00a0000. O estadio, inaugurado o 29 de maio de 1988, \u00e9 propiedade do propio Barcelona Sporting Club.\nNo momento da creaci\u00f3n do club, este foi bautizado co nome Barcelona como reco\u00f1ecemento \u00f3 apoio recibido en Guayaquil pola comunidade espa\u00f1ola de Catalu\u00f1a, terra onde naceron varios dos socios fundadores do equipo. Concretamente o fundador do club, Eutimio P\u00e9rez Arum\u00ed, era nativo de Vilassar de Mar.\nXogadores.\nOs seguintes xogadores compo\u00f1\u00edan o equipo na tempada 2012:"}
{"id": "197117", "revid": "56817", "url": "https://gl.wikipedia.org/wiki?curid=197117", "title": "Lofiformes", "text": "Os lofiiformes ou lofiformes (\"Lophiiformes\") son unha orde de peixes tele\u00f3steos, da superorde dos paracantopterixios (\"Paracanthopterygii\").\nSon peixes mari\u00f1os, normalmente de augas pouco profundas, areosas e limosas. Incl\u00fae especies tan co\u00f1ecidas e apreciadas como o peixe sapo ou rabada.\nCaracter\u00edsticas.\nAdoitan teren cabezas enormes, anchas, chatas e deprimidas dorsoventralmente, co resto do corpo reducido como se fose un ap\u00e9ndice da cabeza. A boca tam\u00e9n \u00e9 desproporcionadamente grande, con longos e puntiagudos dentes dirixidos cara a atr\u00e1s. As mand\u00edbulas e o est\u00f3mago son distendibles, o que lles permite tragar peixes m\u00e1is grandes ca eles. Poden alcanzar tama\u00f1os de ata 2 m e pesos m\u00e1ximos de 30\u00a0kg.\nA pel \u00e9 n\u00faa. As aletas carecen de espi\u00f1as e as pectorais est\u00e1n sostidas pou un curto brazo. Esta caracter\u00edstica explica o nome de \"pediculados\" (\"Pediculati\") co que tam\u00e9n se co\u00f1ece esta orde. Con estas \"patas\", as especies bent\u00f3nicas son quen de \"cami\u00f1ar\" polo chan do oc\u00e9ano.\nResulta caracter\u00edstica a modificaci\u00f3n que sofre a primeira aleta dorsal: o primeiro ou primeiros raios espi\u00f1osos transf\u00f3rmanse nun ap\u00e9ndice filiforme, rematado por un ensanchamento carnoso, que lles serve para atraer as presas e podelas enviar para a boca, nun r\u00e1pido movemento, cando est\u00e1n pr\u00f3ximas.\nXeralmente son peixes abisais que viven en augas tan profundas que non existe luz, polo que algunhas especies hainos que desenvolven \u00f3rganos bioluminiscentes.\nClasificaci\u00f3n.\nDiv\u00eddense en tres subordes, con 16 familias:"}
{"id": "197118", "revid": "15490", "url": "https://gl.wikipedia.org/wiki?curid=197118", "title": "Cruz grega", "text": "A cruz grega ou \"crux immissa quadrata\" \u00e9 unha cruz formada por catro brazos de igual medida que intersecan en \u00e1ngulo recto.\nArquitectura.\nEn arquitectura a intersecci\u00f3n de nave e transepto confire \u00e1s igrexas unha planta de cruz. F\u00e1lase de planta de cruz grega para as igrexas nas que nave e o transepto te\u00f1en o mesmo longo e se intersecan \u00e1 metade da s\u00faa lonxitude. Cando a nave e o transepto son de diversa lonxitude, f\u00e1lase de planta de cruz latina.\nA planta de cruz grega \u00e9 t\u00edpica da arquitectura bizantina: o prototipo \u00e9 a xa destru\u00edda Igrexa dos Santos Ap\u00f3stolos en Constantinopla, recreada despois en Italia durante o alto medievo, pero case completamente substitu\u00edda pola cruz latina coa chegada do rom\u00e1nico. Un famoso exemplo de igrexa con cruz grega de inspiraci\u00f3n bizantina \u00e9 a Bas\u00edlica de San Marcos de Venecia. Nas igrexas ortodoxas de Europa Oriental a cruz grega foi usada desde a Idade Media ata a actualidade, utiliz\u00e1ndose para describir a s\u00faa planta o termo cruz en cadrado, c\u00fapula en cruz ou igrexa inscrita en cruz. Unha forma particular \u00e9 \"i tetraconch\" (catro cunchas).\nA planta de cruz grega foi retomada en Italia central durante o Renacemento, cando se constru\u00edron varios edificios de planta central: Filippo Brunelleschi experimentouna na Sancrist\u00eda Vella de San Lourenzo e usouna na Capela dei Pazzi. Suxestionados polo resultado quedaron os irm\u00e1ns da Sangallo: primeiro Giuliano realizou a Bas\u00edlica de Santa Maria delle Carceri en Prato, logo Antonio da Sangallo proxectou a igrexa de San Biagio en Montepulciano; do mesmo per\u00edodo son tam\u00e9n o Templo de Santa Mar\u00eda da Consolaci\u00f3n de Todi (de atribuci\u00f3n incerta) e o proxecto orixinario de Donato d'Angelo Bramante e de Michelangelo para a Bas\u00edlica de San Pedro no Vaticano. Bramante reintroduxo esta tipolox\u00eda tam\u00e9n no norte de Italia. Outro exemplo de igrexa con cruz grega \u00e9 a igrexa de Sant'Egidio, m\u00e1is co\u00f1ecida como igrexa de Sangallo, en Cellere (provincia de Viterbo).\nCoa Igrexa do Ges\u00f9 en Roma e coa modificaci\u00f3n do proxecto de San Pedro, os experimentos de planta con cruz grega termin\u00e1ronse, para aplicar mellor a harmon\u00eda propia do Renacemento a trav\u00e9s do emprego de plantas con cruz latina. Con todo, durante o Barroco, Pietro da Cortona realizou a Igrexa dos Santos Luca e Martina en Roma recorrendo a unha cruz grega lixeiramente alargada; ademais p\u00f3dense considerar plantas de cruz grega a Igrexa de San Carlo ai Catinari (tam\u00e9n en Roma) e a capela da Sorbona, en Par\u00eds.\nEn Galiza hai varios templos constru\u00eddos con planta de cruz grega, como a Concatedral de San Xiao de Ferrol.\nVexilolox\u00eda.\nEn vexilolox\u00eda, a cruz grega aparece en bandeiras de diversos pa\u00edses, como a bandeira de Su\u00edza ou a bandeira de Malta. Outro exemplo de estandarte con cruz grega \u00e9 a cruz de San Xurxo."}
{"id": "197119", "revid": "1822", "url": "https://gl.wikipedia.org/wiki?curid=197119", "title": "Lophiiformes", "text": ""}
{"id": "197120", "revid": "197", "url": "https://gl.wikipedia.org/wiki?curid=197120", "title": "Indicaci\u00f3n Xeogr\u00e1fica Protexida", "text": "A Indicaci\u00f3n Xeogr\u00e1fica Protexida (IXP) \u00e9 un nome empregado para designar un produto agr\u00edcola, alimenticio ou doutro tipo, que pos\u00fae unha orixe xeogr\u00e1fica determinada e cuxa calidade ou reputaci\u00f3n d\u00e9bese ao devandito lugar de orixe. Habitualmente, consiste no nome da localidade, rexi\u00f3n ou pa\u00eds de orixe de tales produtos.\nDebido a que as calidades do produto prove\u00f1en do medio xeogr\u00e1fico no que se elaboran, a indicaci\u00f3n xeogr\u00e1fica sup\u00f3n un viorto entre o produto e o lugar de orixe.\nExemplos de indicaci\u00f3ns xeogr\u00e1ficas.\nEstes signos son aplicables a unha ampla gama de produtos. Por exemplo, p\u00f3dese mencionar ao \"\"Roquefort\" empregado para designar a un queixo producido en Francia.\nCon todo, non se limita s\u00f3 aos produtos agr\u00edcolas, xa que pode servir para destacar as calidades particulares dun produto que sexan consecuencia de factores humanos propios do lugar de orixe. C\u00edtase como exemplo disto \u00faltimo \u00e1 indicaci\u00f3n xeogr\u00e1fica \"Swiss\"\" (su\u00edzo), protexida en numerosos pa\u00edses e empregada para designar produtos fabricados en Su\u00edza.\nEn Galicia, \u00e9 destacable a Identificaci\u00f3n Xeogr\u00e1fica Protexida (I.X.P) no pemento, unha certificaci\u00f3n avalada pola Comisi\u00f3n Europea, cuxo obxectivo \u00e9 designar a denominaci\u00f3n do pemento cuxa produci\u00f3n, transformaci\u00f3n e elaboraci\u00f3n pos\u00fae unha orixe xeogr\u00e1fica determinada, e cuxa calidade ou reputaci\u00f3n d\u00e9bese ao devandito lugar. \nEste selo (I.X.P.) \u00e9 moi importante e na actualidade existen diferentes denominaci\u00f3ns de orixe en Galicia para este produto: pemento de Padr\u00f3n (O Sar), pemento do Couto (Ferrolterra) e o pemento de Arnoia (O Ribeiro).\nTr\u00e1tase dun distintivo que verifica que os produtos co selo de Identificaci\u00f3n Xeogr\u00e1fica Protexida at\u00f3panse dentro da lista de produtos agroalimentarios de orixe, calidade e calidade certificada, protexidos polas normas da Uni\u00f3n Europea.\nCada vez m\u00e1is, os consumidores reclaman unha maior transparencia sobre os produtos que adquiren ou consomen, de a\u00ed a necesidade de contar con figuras de protecci\u00f3n que reco\u00f1ezan e certifiquen a s\u00faa procedencia, calidade, as\u00ed como outros aspectos relativos ao control, a transformaci\u00f3n e a seguridade alimentaria.\nRegulaci\u00f3ns.\nUni\u00f3n Europea.\nDe acordo coa normativa da Uni\u00f3n Europea, prot\u00e9xese a Indicaci\u00f3n Xeogr\u00e1fica Protexida (I.X.P.) se o vencello do medio xeogr\u00e1fico co nome do produto segue presente en polo menos unha das etapas da produci\u00f3n, da transformaci\u00f3n ou da elaboraci\u00f3n. Ademais, o produto pode beneficiarse da boa reputaci\u00f3n da rexi\u00f3n xeogr\u00e1fica."}
{"id": "197121", "revid": "1131", "url": "https://gl.wikipedia.org/wiki?curid=197121", "title": "A Brea, A Capela, A Capela", "text": "A Brea \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 10 habitantes segundo datos do Instituto Nacional de Estad\u00edstica, deles 5 eran homes e 5 eran mulleres."}
{"id": "197122", "revid": "56817", "url": "https://gl.wikipedia.org/wiki?curid=197122", "title": "Ofidiformes", "text": "Os Ofidiformes (Ophidiiformes) son unha orde de peixes tele\u00f3steos, dentro da superorde Paracantopterixios (Paracanthopterygii). A orde incl\u00fae especies mari\u00f1as, algunhas de augas profundas, como o peixe de h\u00e1bitat m\u00e1is profundo que se co\u00f1ece, \"Abyssobrotula galatheae\", atopado a 8.370 m na Foxa de Porto Rico.\nCaracter\u00edsticas.\nAs aletas pelvianas, cando est\u00e1n presentes, ins\u00edrense \u00f3 nivel do preop\u00e9rculo ou mesmo por diante, e \u00e1s veces presentan unha espi\u00f1a nelas. As aletas dorsal e anal son longas, acheg\u00e1ndose \u00e1 caudal e, usualmente, unidas a esta.\nClasificaci\u00f3n.\nDiv\u00eddese en d\u00edas subordes con cinco familias:"}
{"id": "197123", "revid": "22570", "url": "https://gl.wikipedia.org/wiki?curid=197123", "title": "Cabodantoi, A Capela, A Capela", "text": "Cabodantoi \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 15 habitantes segundo datos do Instituto Nacional de Estad\u00edstica, deles 7 eran homes e 8 eran mulleres."}
{"id": "197124", "revid": "22570", "url": "https://gl.wikipedia.org/wiki?curid=197124", "title": "Os Calzados, A Capela, A Capela", "text": "Os Calzados \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 21 habitantes segundo datos do Instituto Nacional de Estad\u00edstica, deles 11 eran homes e 10 eran mulleres."}
{"id": "197125", "revid": "85894", "url": "https://gl.wikipedia.org/wiki?curid=197125", "title": "Campos Verdes, A Capela, A Capela", "text": "Campos Verdes \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 4 habitantes segundo datos do Instituto Nacional de Estad\u00edstica, deles 1 era home e 3 eran mulleres."}
{"id": "197126", "revid": "1308", "url": "https://gl.wikipedia.org/wiki?curid=197126", "title": "Indicaci\u00f3n xeogr\u00e1fica", "text": ""}
{"id": "197127", "revid": "1308", "url": "https://gl.wikipedia.org/wiki?curid=197127", "title": "IXP", "text": ""}
{"id": "197128", "revid": "85894", "url": "https://gl.wikipedia.org/wiki?curid=197128", "title": "O Carboeiro, A Capela, A Capela", "text": "O Carboeiro \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 4 habitantes segundo datos do Instituto Nacional de Estad\u00edstica, deles 3 eran homes e 1 era muller."}
{"id": "197129", "revid": "1822", "url": "https://gl.wikipedia.org/wiki?curid=197129", "title": "Ophidiiformes", "text": ""}
{"id": "197130", "revid": "1131", "url": "https://gl.wikipedia.org/wiki?curid=197130", "title": "A Casti\u00f1eira, A Capela, A Capela", "text": "A Casti\u00f1eira \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 2 habitantes segundo datos do Instituto Nacional de Estad\u00edstica, deles 1 era home e 1 era muller."}
{"id": "197131", "revid": "56817", "url": "https://gl.wikipedia.org/wiki?curid=197131", "title": "Percopsiformes", "text": "Os Percopsiformes son unha orde de peixes tele\u00f3steos, da superorde Paracantopterixios (Paracanthopterygii), propios de augas mari\u00f1as.\nCaracter\u00edsticas.\nA forma do corpo \u00e9 parecida \u00e1 das percas. As aletas pelvianas, cando existen, sit\u00faanse por detr\u00e1s das aletas pectorais, con 3 a 8 radios brandos; na aleta dorsal presenta espi\u00f1as pero normalmente d\u00e9biles. Moitas especies con escamas ctenoides. Te\u00f1en seis fendeduras branquiais. Premaxilar non protr\u00e1ctil.\nClasificaci\u00f3n.\nDiv\u00eddense en d\u00faas subordes e tres familias:"}
{"id": "197132", "revid": "85894", "url": "https://gl.wikipedia.org/wiki?curid=197132", "title": "Os Chaos, A Capela, A Capela", "text": "Os Chaos \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 5 habitantes segundo datos do INE, deles 2 eran homes e 3 eran mulleres."}
{"id": "197133", "revid": "85894", "url": "https://gl.wikipedia.org/wiki?curid=197133", "title": "O Coto, A Capela, A Capela", "text": "O Coto \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 11 habitantes segundo datos do INE, deles 3 eran homes e 8 eran mulleres."}
{"id": "197134", "revid": "85894", "url": "https://gl.wikipedia.org/wiki?curid=197134", "title": "As Ch\u00e1s, San Sim\u00f3n da Costa, Vilalba", "text": "As Ch\u00e1s \u00e9 un lugar da parroquia de San Sim\u00f3n da Costa, no concello lugu\u00e9s de Vilalba, na comarca da Terra Ch\u00e1."}
{"id": "197135", "revid": "54488", "url": "https://gl.wikipedia.org/wiki?curid=197135", "title": "Os Covos, A Capela, A Capela", "text": "Os Covos \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 8 habitantes segundo datos do INE, deles 5 eran homes e 3 eran mulleres."}
{"id": "197136", "revid": "85894", "url": "https://gl.wikipedia.org/wiki?curid=197136", "title": "A Cruz da Moa, A Capela, A Capela", "text": "A Cruz da Moa \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 3 habitantes segundo datos do INE, deles 1 eran home e 2 eran mulleres."}
{"id": "197137", "revid": "85894", "url": "https://gl.wikipedia.org/wiki?curid=197137", "title": "O Coto do Regueiri\u00f1o, San Sim\u00f3n da Costa, Vilalba", "text": "O Coto do Regueiri\u00f1o \u00e9 un lugar da parroquia de San Sim\u00f3n da Costa, no concello lugu\u00e9s de Vilalba, na comarca da Terra Ch\u00e1."}
{"id": "197138", "revid": "85894", "url": "https://gl.wikipedia.org/wiki?curid=197138", "title": "A Croa, San Sim\u00f3n da Costa, Vilalba", "text": "A Croa \u00e9 un lugar da parroquia de San Sim\u00f3n da Costa, no concello lugu\u00e9s de Vilalba, na comarca da Terra Ch\u00e1."}
{"id": "197139", "revid": "72012", "url": "https://gl.wikipedia.org/wiki?curid=197139", "title": "Gonzalo Torrente Malvido", "text": "Gonzalo Torrente Malvido, nado en Ferrol o 4 de abril de 1935 e finado en Madrid o 26 de decembro de 2011, foi un escritor, tradutor e autor de gui\u00f3ns cinematogr\u00e1ficos galego.\nTraxectoria.\nFoi o segundo fillo, e o maior entre os homes, de Gonzalo Torrente Ballester e da s\u00faa primeira muller, Josefina Malvido Lorenzo.\nLicenciado en Filolox\u00eda hisp\u00e1nica, trasladouse a Madrid e comezou a publicar novelas nos anos sesenta. Co seu primeiro volume, \"Hombres varados\", chegou a ser finalista do Premio Nadal en 1960, e tres anos m\u00e1is tarde conseguiu o Premio Caf\u00e9 Gij\u00f3n, daquela un importante galard\u00f3n da escena literaria madrile\u00f1a, con \"La raya\". Habitual de festas e excesos durante o franquismo, en 1968 foi condenado a unha pena de c\u00e1rcere por suplantaci\u00f3n de personalidade. Posteriormente viviu en diversas cidades da costa mediterr\u00e1nea.\nEscritor de novela negra, relato e novela breve, tam\u00e9n foi o autor da biograf\u00eda oficial do seu pai, as\u00ed como da adaptaci\u00f3n dunha das s\u00faas novelas, \"Cr\u00f3nica del rey pasmado\" ao cine, o que lle valeu un Premio Goya en 1992. Como tradutor, destacou sobre todo por verquer ao espa\u00f1ol boa parte das novelas de Georges Simenon que ti\u00f1an como protagonista ao comisario Maigret. Durante os \u00faltimos anos da s\u00faa vida pasou alg\u00fan tempo como esmolante, durmindo nun parque de Madrid, ao tempo que daba recitais de poes\u00eda en diversos locais da cidade.\nVida persoal.\nEra t\u00edo do escritor Marcos Giralt Torrente. Faleceu como consecuencia dunha operaci\u00f3n, foi incinerado e as s\u00faas cinzas espalladas en Galicia."}
{"id": "197140", "revid": "85894", "url": "https://gl.wikipedia.org/wiki?curid=197140", "title": "Estremil, San Sim\u00f3n da Costa, Vilalba", "text": "Estremil \u00e9 un lugar da parroquia de San Sim\u00f3n da Costa, no concello lugu\u00e9s de Vilalba, na comarca da Terra Ch\u00e1."}
{"id": "197141", "revid": "85894", "url": "https://gl.wikipedia.org/wiki?curid=197141", "title": "A Estoxa, A Capela, A Capela", "text": "A Estoxa \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 51 habitantes segundo datos do INE, deles 26 eran homes e 25 eran mulleres."}
{"id": "197142", "revid": "56817", "url": "https://gl.wikipedia.org/wiki?curid=197142", "title": "Fontarriba, San Sim\u00f3n da Costa, Vilalba", "text": "Fontarriba \u00e9 un lugar da parroquia de San Sim\u00f3n da Costa, no concello lugu\u00e9s de Vilalba, na comarca da Terra Ch\u00e1."}
{"id": "197143", "revid": "22570", "url": "https://gl.wikipedia.org/wiki?curid=197143", "title": "Mari\u00f1anes, San Sim\u00f3n da Costa, Vilalba", "text": "Mari\u00f1anes \u00e9 un lugar da parroquia de San Sim\u00f3n da Costa, no concello lugu\u00e9s de Vilalba, na comarca da Terra Ch\u00e1."}
{"id": "197144", "revid": "54488", "url": "https://gl.wikipedia.org/wiki?curid=197144", "title": "As Felgueiras, A Capela, A Capela", "text": "As Felgueiras \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 12 habitantes segundo datos do INE, deles 7 eran homes e 5 eran mulleres."}
{"id": "197145", "revid": "85894", "url": "https://gl.wikipedia.org/wiki?curid=197145", "title": "Montemeao, San Sim\u00f3n da Costa, Vilalba", "text": "Montemeao \u00e9 un lugar da parroquia de San Sim\u00f3n da Costa, no concello lugu\u00e9s de Vilalba, na comarca da Terra Ch\u00e1."}
{"id": "197146", "revid": "56817", "url": "https://gl.wikipedia.org/wiki?curid=197146", "title": "Prestes, San Sim\u00f3n da Costa, Vilalba", "text": "Prestes \u00e9 un lugar da parroquia de San Sim\u00f3n da Costa, no concello lugu\u00e9s de Vilalba, na comarca da Terra Ch\u00e1."}
{"id": "197147", "revid": "85894", "url": "https://gl.wikipedia.org/wiki?curid=197147", "title": "Guitiriz, A Capela, A Capela", "text": "Guitiriz \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 5 habitantes segundo datos do INE, deles 3 eran homes e 2 eran mulleres."}
{"id": "197148", "revid": "5863", "url": "https://gl.wikipedia.org/wiki?curid=197148", "title": "Judy Garland", "text": "Judy Garland, nada co nome de Frances Ethel Gumm en Grand Rapids, Minnesota, o 10 de xu\u00f1o de 1922 e finada en Londres, Reino Unido, o 22 de xu\u00f1o de 1969, foi unha actriz e cantante estadounidense.\nO seu papel m\u00e1is co\u00f1ecido foi Dorothy Gale en \"The Wizard of Oz\" (1939). Foi nomeada para o \u00d3scar \u00e1 mellor actriz e ga\u00f1ou moitos outros premios na s\u00faa carreira. Era a nai da actriz e cantante Liza Minnelli."}
{"id": "197149", "revid": "85894", "url": "https://gl.wikipedia.org/wiki?curid=197149", "title": "A Ra\u00f1a, San Sim\u00f3n da Costa, Vilalba", "text": "A Ra\u00f1a \u00e9 un lugar da parroquia de San Sim\u00f3n da Costa, no concello lugu\u00e9s de Vilalba, na comarca da Terra Ch\u00e1."}
{"id": "197150", "revid": "98629", "url": "https://gl.wikipedia.org/wiki?curid=197150", "title": "Esociformes", "text": "A dos esociformes (\"Esociformes\") \u00e9 unha pequena orde de peixes tele\u00f3steos da superorde dos protacantopterixios, dulciacu\u00edcolas, distribu\u00eddos por r\u00edos de Norteam\u00e9rica e do norte de Eurasia. \nNela enc\u00f3ntrase inclu\u00edda unha famosa especie, o lucio, un voraz depredador dotado de mand\u00edbulas moi potentes.\nTaxonom\u00eda.\nDescrici\u00f3n.\nA orde foi descrita en 1859 polo naturalista, anatomista comparativo e icti\u00f3logo neerland\u00e9s Pieter Bleeker, experto no estudo comparado dos peixes, fundamente dos do leste asi\u00e1tico.\nEtimolox\u00eda.\nO nome cient\u00edfico \"Esociformes\" est\u00e1 formado pola uni\u00f3n dos elementos \"esoc\"- e -\"iformes\". O primeiro est\u00e1 tirado da ra\u00edz do nome do x\u00e9nero tipo, \"Esox\", e o segundo \u00e9 o sufixo empregado no lat\u00edn cient\u00edfico para formar os nomes das ordes de animais.\nSin\u00f3nimos.\nAdemais de poo seu nome actualmanet v\u00e1lido, a orde co\u00f1eceuse tam\u00e9n polos sin\u00f3nimos:\nFamilias.\nA orde comprende na actualidade d\u00faas familias:\nCaracter\u00edsticas.\nCarecen de dentes. Tam\u00e9n carcen da aleta adiposa como si te\u00f1en as especies doutras ordes da s\u00faa superorde emparentados con esta, como os salmoniformes. \u00c9 moi caracter\u00edstico que tanto a aleta dorsal como a aleta anal se encontren localizadas moi posteriormente. \nOs es\u00f3cidos comprenden cinco especies de lucios que se encontran s\u00f3 nos lagos e r\u00edos de m\u00e1is fr\u00edos do hemisferio norte. Son peixes de aspecto moi caracter\u00edstico, con foci\u00f1os que recordan a un pico de pato, e corpos longos e tubulares. Poden chegar a medir at\u00e9 1,8 m, e pesar at\u00e9 35 kg. Son depredadores voraces, que comen outros peixes (inclu\u00eddos outros lucios) e outros vertebrados como ras, aves e pequenos mam\u00edferos; poden comer animais de at\u00e9 un terzo do seu tama\u00f1o. Os lucios son populares entre os pescadores deportivos, xa que pelexan cando son capturados e son bos como alimento.\nOs \u00fambridos s\u00f3 contan cun x\u00e9nero actual, con tres especies, que ocupan h\u00e1bitats de auga doce sufocados por malas herbas no leste de Am\u00e9rica do Norte e o leste de Europa. A\u00ednda que a familia conti\u00f1a tradicionalmente os x\u00e9neros \"Umbra\", \"Novumbra\" e \"Dallia\", investigaci\u00f3ns xen\u00e9ticas e paleontol\u00f3xicas recentes considerararon esta agrupaci\u00f3n como parafil\u00e9tica, e \"Novumbra\" e \"Dallia\" foron trasladadas \u00e1 familia dos es\u00f3cidos. Observouse que as especies de \"Umbra\" sobreviven baixo o xeo en invernos especialmente fr\u00edos, e te\u00f1en a capacidade de sobrevivir ao desecamento escavando coa cola no barro en tempos de seca. Poden respirar aire atmosf\u00e9rico usando unha vexiga natatoria modificada para absorberen o ox\u00edxeno.\nFiloxenia.\nO seguinte cladograma ilustra as relaci\u00f3ns entre os esociformes.\n "}
{"id": "197151", "revid": "56817", "url": "https://gl.wikipedia.org/wiki?curid=197151", "title": "Supena, San Sim\u00f3n da Costa, Vilalba", "text": "Supena \u00e9 un lugar da parroquia de San Sim\u00f3n da Costa, no concello lugu\u00e9s de Vilalba, na comarca da Terra Ch\u00e1."}
{"id": "197152", "revid": "22570", "url": "https://gl.wikipedia.org/wiki?curid=197152", "title": "Gunxel, A Capela, A Capela", "text": "Gunxel \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 32 habitantes segundo datos do INE, deles 14 eran homes e 18 eran mulleres."}
{"id": "197153", "revid": "22570", "url": "https://gl.wikipedia.org/wiki?curid=197153", "title": "Tralomonte, San Sim\u00f3n da Costa, Vilalba", "text": "Tralomonte \u00e9 un lugar da parroquia de San Sim\u00f3n da Costa, no concello lugu\u00e9s de Vilalba, na comarca da Terra Ch\u00e1."}
{"id": "197154", "revid": "56817", "url": "https://gl.wikipedia.org/wiki?curid=197154", "title": "Varela, San Sim\u00f3n da Costa, Vilalba", "text": "Varela \u00e9 un lugar da parroquia de San Sim\u00f3n da Costa, no concello lugu\u00e9s de Vilalba, na comarca da Terra Ch\u00e1."}
{"id": "197155", "revid": "149", "url": "https://gl.wikipedia.org/wiki?curid=197155", "title": "Birlos", "text": "O xogo dos birlos consiste en lanzar unha b\u00f3la pesada a ras do chan cara a 10 pezas de madeira (que son as que se chaman \"birlos\") colocadas verticalmente nunha posici\u00f3n determinada, situadas \u00f3 final dunha pista de 19,2 metros de lonxitude e 1,06 metros de anchura, co obxectivo de derrubar a maior cantidade delas. A b\u00f3la \u00e9 esf\u00e9rica e ten 3 buratos polos cales meter os dedos para dominar a forza e a direcci\u00f3n do lanzamento. O peso das bolas pode variar entre as 9 e as 16 libras, ou sexa, entre 4,08 e 7,25 quilogramos.\nOs birlos col\u00f3canse \u00f3 final da pista, equidistantes 30,5 cent\u00edmetros uns dos outros, formando un tri\u00e1ngulo equil\u00e1tero, cunha das puntas do tri\u00e1ngulo apuntando cara o lanzador.\nUnha partida de birlos consta de 10 roldas de lanzamento. A puntuaci\u00f3n consiste en sumar a cantidade de birlos derrubados. En cada rolda, cada xogador disp\u00f3n de d\u00faas oportunidades para derrubar t\u00f3dolos birlos. Denom\u00ednase \"strike\" cando un xogador derruba os 10 birlos no primeiro lanzamento dun rolda. Nese caso, a puntuaci\u00f3n que acade nos seus seguintes dous lanzamentos multipl\u00edcase por 2. Denom\u00ednase \"spare\" cando un xogador derruba os 10 birlos no conxunto dos dous lanzamentos dunha rolda. Nese caso, a puntuaci\u00f3n que acade no seu seguinte lanzamento multipl\u00edcase por 2. No caso de acadar un \"strike\" ou un \"spare\" na 10\u00ba rolda de lanzamento, p\u00f3dese lanzar unha vez m\u00e1is.\nDeste xeito, a m\u00e1xima puntuaci\u00f3n que se pode acadar nunha partida de birlos \u00e9 300. Acadar\u00edase esa puntuaci\u00f3n facendo 12 \"strikes\" consecutivos."}
{"id": "197156", "revid": "54488", "url": "https://gl.wikipedia.org/wiki?curid=197156", "title": "A Lagoa, A Capela, A Capela", "text": "A Lagoa \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 7 habitantes segundo datos do INE, deles 4 eran homes e 3 eran mulleres."}
{"id": "197157", "revid": "85894", "url": "https://gl.wikipedia.org/wiki?curid=197157", "title": "A Veiga de Pude, San Sim\u00f3n da Costa, Vilalba", "text": "A Veiga de Pude \u00e9 un lugar da parroquia de San Sim\u00f3n da Costa, no concello lugu\u00e9s de Vilalba, na comarca da Terra Ch\u00e1."}
{"id": "197158", "revid": "85894", "url": "https://gl.wikipedia.org/wiki?curid=197158", "title": "O Lombo, A Capela, A Capela", "text": "O Lombo \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 9 habitantes segundo datos do INE, deles 5 eran homes e 4 eran mulleres."}
{"id": "197159", "revid": "85894", "url": "https://gl.wikipedia.org/wiki?curid=197159", "title": "Mende, A Capela, A Capela", "text": "Mende \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 22 habitantes segundo datos do INE, deles 11 eran homes e 11 eran mulleres."}
{"id": "197160", "revid": "85894", "url": "https://gl.wikipedia.org/wiki?curid=197160", "title": "A Veiga Rubia, San Sim\u00f3n da Costa, Vilalba", "text": "A Veiga Rubia \u00e9 un lugar da parroquia de San Sim\u00f3n da Costa, no concello lugu\u00e9s de Vilalba, na comarca da Terra Ch\u00e1."}
{"id": "197161", "revid": "85894", "url": "https://gl.wikipedia.org/wiki?curid=197161", "title": "A Veiga, San Sim\u00f3n da Costa, Vilalba", "text": "A Veiga \u00e9 un lugar da parroquia de San Sim\u00f3n da Costa, no concello lugu\u00e9s de Vilalba, na comarca da Terra Ch\u00e1."}
{"id": "197162", "revid": "85894", "url": "https://gl.wikipedia.org/wiki?curid=197162", "title": "Mourente, A Capela, A Capela", "text": "Mourente \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 35 habitantes segundo datos do INE, deles 19 eran homes e 16 eran mulleres."}
{"id": "197163", "revid": "1131", "url": "https://gl.wikipedia.org/wiki?curid=197163", "title": "Guitiriz (hom\u00f3nimos)", "text": "O top\u00f3nimo galego Guitiriz pode referirse a:"}
{"id": "197164", "revid": "85894", "url": "https://gl.wikipedia.org/wiki?curid=197164", "title": "Ventoselos, San Sim\u00f3n da Costa, Vilalba", "text": "Ventoselos \u00e9 un lugar da parroquia de San Sim\u00f3n da Costa, no concello lugu\u00e9s de Vilalba, na comarca da Terra Ch\u00e1."}
{"id": "197165", "revid": "56817", "url": "https://gl.wikipedia.org/wiki?curid=197165", "title": "Vilamaior, San Sim\u00f3n da Costa, Vilalba", "text": "Vilamaior \u00e9 un lugar da parroquia de San Sim\u00f3n da Costa, no concello lugu\u00e9s de Vilalba, na comarca da Terra Ch\u00e1."}
{"id": "197166", "revid": "56817", "url": "https://gl.wikipedia.org/wiki?curid=197166", "title": "O Viso, San Sim\u00f3n da Costa, Vilalba", "text": "O Viso \u00e9 un lugar da parroquia de San Sim\u00f3n da Costa, no concello lugu\u00e9s de Vilalba, na comarca da Terra Ch\u00e1."}
{"id": "197167", "revid": "27155", "url": "https://gl.wikipedia.org/wiki?curid=197167", "title": "Frutosa 1,6-bisfosfato", "text": "A frutosa 1,6-bisfosfato (ou frutosa-1,6-difosfato, tam\u00e9n escrita frutosa 1,6-difosfato) \u00e9 unha mol\u00e9cula de frutosa fosforilada nos carbonos 1 e 6 . A forma \u03b2-D deste composto \u00e9 moi com\u00fan nas c\u00e9lulas e \u00e9 un dos metabolitos formados na glic\u00f3lise e gliconeox\u00e9nese.\nOs fosfatos que cont\u00e9n est\u00e1n ionizados a pH celular, polo que \u00e9 unha mol\u00e9cula cargada na c\u00e9lula. Isto fai que non poida atravesar a membrana plasm\u00e1tica e sa\u00edr da c\u00e9lula, polo que se ve obrigada a participar na ruta glicol\u00edtica do citosol celular. Este mecanismo de fosforilaci\u00f3n e confinamento dentro da c\u00e9lula util\u00edzase tam\u00e9n con outros azucres.\nPapel na glic\u00f3lise.\nA frutosa 1,6-bisfosfato \u00e9 un intermediario da glic\u00f3lise. Orix\u00ednase pola fosforilaci\u00f3n da frutosa 6-fosfato catalizada pola fosfofrutoquinase, reacci\u00f3n na que se gasta ATP, que proporciona o fosfato que se une ao carbono 1 do azucre. Esta \u00e9 unha das reacci\u00f3ns de \"cebado\" (carga de enerx\u00eda) da glic\u00f3lise, e esta enerx\u00eda que se gasta agora en forma de ATP recuperarase con ganancia nas reacci\u00f3ns finais da glic\u00f3lise.\nEsta reacci\u00f3n \u00e9 esencialmente irreversible nas condici\u00f3ns celulares, polo que \u00e9 un punto de control da glic\u00f3lise. O encima inh\u00edbese cando hai moito ATP na c\u00e9lula e act\u00edvase en caso contrario ou cando hai moito ADP e AMP (que son produtos da degradaci\u00f3n do ATP). Tam\u00e9n se inhibe cando na c\u00e9lula hai moitos produtos que poden producir facilmente enerx\u00eda (ATP) como o citrato ou \u00e1cidos graxos..\nUnha vez formada a frutosa 1,6-bisfosfato (Fru-1,6-DP) \u00e9 hidrolizada por unha aldolase, que rompe a mol\u00e9cula en d\u00faas, orixinando d\u00faas triosas-fosfato, o gliceraldehido 3-fosfato (G3P) e a dihidroxiacetona fosfato (DHAP), que contin\u00faan a ruta glicol\u00edtica. Neste caso a reacci\u00f3n \u00e9 reversible.\nA frutosa 1,6-bisfosfato act\u00faa como un activador alost\u00e9rico da piruvato quinase.\nPapel na gliconeox\u00e9nese.\nA frutosa 1,6-bisfosfato interv\u00e9n tam\u00e9n na gliconeox\u00e9nese. A mol\u00e9cula orix\u00ednase na gliconeox\u00e9nese pola reacci\u00f3n do gliceraldehido 3-fosfato e a dihidroxiacetona-fosfato, que \u00e9 inversa \u00e1 da glic\u00f3lise. Pero a segunda reacci\u00f3n da ruta na que interv\u00e9n a frutosa 1,6-bisfosfato \u00e9 a s\u00faa transformaci\u00f3n en frutosa 6-fosfato, que, a\u00ednda que \u00e9 a transformaci\u00f3n contraria \u00e1 que ocorre na glic\u00f3lise, \u00e9 unha reacci\u00f3n distinta e interv\u00e9n outro encima, xa que a reacci\u00f3n glicol\u00edtica non \u00e9 reversible. Na gliconeox\u00e9nese a frutosa 1,6-bisfosfato hidrol\u00edzase pola acci\u00f3n do encima frutosa difosfatase, rendendo frutosa 6-fosfato e fosfato libre. Esta reacci\u00f3n non \u00e9 reversible .\nfrutosa 1,6-bisfosfato + H2O \u2192 frutosa 6-fosfato + Pi\nPapel na fotos\u00edntese.\nNo ciclo de Calvin da fase escura da fotos\u00edntese a reacci\u00f3n entre unha mol\u00e9cula de gliceraldehido 3-fosfato e dihidroxiacetona fosfato d\u00e1 lugar a unha mol\u00e9cula de frutosa 1,6-bisfosfato. Esta, despois, perde un dos fosfatos, orixinando frutosa 6-fosfato.\nQuelaci\u00f3n do ferro.\nA frutosa 1,6-bisfosfato foi implicada na capacidade de secuestrar o i\u00f3n ferro Fe(II), que \u00e9 a forma soluble do ferro, que orixina cando se oxida o i\u00f3n insoluble Fe(III), o cal pode xerar especies reactivas do os\u00edxeno. A capacidade da frutosa 1,6-bisfosfato de unirse ao Fe(II) pode evitar a formaci\u00f3n de ditos produtos e actuar como antioxidante no corpo. Certas enfermidades neurodexenerativas, como a enfermidade de Alzheimer e a de Parkinson, foron relacionadas con dep\u00f3sitos met\u00e1licos con grande contido de ferro nos tecidos, pero non se sabe se a frutosa 1,6-bisfosfato pode mitigar eses efectos.\nHistoria.\nA frutosa 1,6-bisfosfato tam\u00e9n se chama \u00e9ster de Harden-Young en honor dos seus dous descubridores. A principios do s\u00e9culo XX Arthur Harden e William J. Young ampliaron os estudos de Eduard Buchner sobre a fermentaci\u00f3n alcoh\u00f3lica nos que descubriron un azucre fosfatado intermediario, que recibiu inicialmente o nome de \u00e9ster de Harden-Young, e que posteriormente se determinou que era a frutosa 1,6-bisfosfato, que foi o primeiro intermediato descuberto na fermentaci\u00f3n. Isto permitiu describir a fermentaci\u00f3n en termos de intermediatos moleculares (teor\u00eda da molecularizaci\u00f3n) ."}
{"id": "197168", "revid": "89787", "url": "https://gl.wikipedia.org/wiki?curid=197168", "title": "Osmeriformes", "text": "A dos osmeriformes (\"Osmeriformes\") \u00e9 unha orde de peixes tele\u00f3steos da superorde dos protacantopterixios.\nMoitos viven en augas temperadas oce\u00e1nicas pero desovan en auga doce.\nEtimolox\u00eda.\nO nome da orde est\u00e1 constru\u00eddo, como \u00e9 a norma, sobre a base da ra\u00edz do nome do seu x\u00e9nero tipo, \"Osmerus\", coa adici\u00f3n do sufixo do lat\u00edn cient\u00edfico \"-iformes\", propio dos nomes das ores de peixes, e derivado do lat\u00edn \"forma, -ae\", \"forma\".\nEn canto \u00e1 etimolox\u00eda de \"Osmerus\", deriva do grego antigo \u1f40\u03c3\u03bc\u03ae \"osm\u1e17\", \"olor\", \"cheiro\", \"fragrancia\", en referencia ao aroma caracter\u00edstico da carne dos peixes deste x\u00e9nero.\nCaracter\u00edsticas.\nOs osmeriformes son peixes delgados de tama\u00f1o mediano. Caracter\u00edzanse polo maxilar moi aberto e a perda dos \u00f3sos basisfenoide e orbitosfenoide. A maior\u00eda das s\u00faas especies te\u00f1en unha aleta adiposa como \u00e9 frecuente nos protacantopterixios.\nEcolox\u00eda.\nA pesar do termo ingl\u00e9s co que se co\u00f1ecen estes peixes, \"freshwater smelts\" (eperlanos de auga doce), os membros da orde dos osmeriformes son xeralmente mari\u00f1os, ou anf\u00eddromos ou an\u00e1dromos. Incluso as especies de sedentarias de auga doce deste grupo son xeralmente tolerantes a cambios consid\u00e1rabeis na salinidade. Pero case todos os osmeriformes desovan en auga doce, polo tanto as especies mari\u00f1as adoitan seren an\u00e1dromas. Enc\u00f3ntranse nos oc\u00e9anos temperados de todo o mundo e en augas doces temperadas da rexi\u00f3n Holo\u00e1rtica e do Pac\u00edfico Sur; s\u00f3 unhas poucas especies se encontran en augas tropicais. Os ovos est\u00e1n rodeados por unha memebrana adhesiva.\nClasificaci\u00f3n.\nDiv\u00eddense en d\u00faas subordes, que comprenden 13 familias con cerca de 240 especies."}
{"id": "197170", "revid": "98629", "url": "https://gl.wikipedia.org/wiki?curid=197170", "title": "Giulio Cesare (\u00f3pera)", "text": "Giulio Cesare in Egitto (en galego \"Xulio C\u00e9sar en Exipto\"), tam\u00e9n denominada simplemente como Giulio Cesare (en galego, \"Xulio C\u00e9sar\"), \u00e9 unha \u00f3pera en tres actos con m\u00fasica de Georg Friedrich H\u00e4ndel e libreto en italiano de Nicola Francesco Haym quen empregou un libreto anterior de Giacomo Francesco Bussani musicado por Antonio Sartorio (1676). O libreto bas\u00e9ase dun xeito moi libre a chegada de Xulio C\u00e9sar a Alexandr\u00eda logo da batalla de Actium, e a s\u00faa relaci\u00f3n con Cleopatra. Foi composta para a Royal Academy of Music.\nA \u00f3pera foi estreada o 20 de febreiro no Dorset Garden Theatre de Haymarket (Londres) coa famosa soprano Francesca Cuzzoni e o castrato Francesco Bernardi Senesino e foi un \u00e9xito inmediato, un dos m\u00e1is grandes de H\u00e4ndel. En vida do compositor volveuse representar en 1725, 1730 e 1732; tam\u00e9n se representou en Par\u00eds, Hamburgo e Brunswick. Como a meirande parte das \u00f3peras de H\u00e4ndel, \"Giulio Cesare\" caeu no esquecemento no s\u00e9culo XIX, e non foi ata 1922 cando se volveu representar en G\u00f6ttingen. Coa recuperaci\u00f3n da m\u00fasica barroca a partir dos anos '50, converteuse nunha das \u00f3peras m\u00e1is populares de H\u00e4ndel.\nOs papeis principais de Giulio Cesare, Sesto e Tolomeo foron escritos para castrati. Actualmente estes papeis adoitan ser interpretados por contraltos ou contratenores, a\u00ednda que \u00e1s veces Giulio Cesare transp\u00f3rtase a bar\u00edtono. Est\u00e1 considera unha das mellores \u00f3peras de H\u00e4ndel e de todo o repertorio cl\u00e1sico, que destaca polas s\u00faas partes vogais, de grande profundidade. \u00c9 o exemplo m\u00e1is significativo do ideal heroico e de demostraci\u00f3n efectiva de toda a arte e a experiencia que H\u00e4ndel acumulara ata aquela."}
{"id": "197171", "revid": "56817", "url": "https://gl.wikipedia.org/wiki?curid=197171", "title": "-554", "text": "Outros.\nHistoria ano a ano"}
{"id": "197172", "revid": "56817", "url": "https://gl.wikipedia.org/wiki?curid=197172", "title": "Mictofiformes", "text": "Os Mictofiformes (Myctophiformes), ou \"peixes lanterna\", son unha orde de peixes tele\u00f3steos, a \u00fanica orde da superorde Escopelomorfos (Scopelomorpha). Son peixes bentopel\u00e1xicos de augas profundas.\nCaracter\u00edsticas.\nPresentan un corpo e cabeza moi comprimidos, cunha boca tam\u00e9n grande e terminal. Te\u00f1en aletas pelvianas con 8 radios e unha aleta adiposa. Te\u00f1en de 7 a 11 fendeduras branquiais.\nClasificaci\u00f3n.\nDiv\u00eddense en d\u00faas familias:"}
{"id": "197173", "revid": "27155", "url": "https://gl.wikipedia.org/wiki?curid=197173", "title": "Frutosa-1,6-difosfato", "text": ""}
{"id": "197175", "revid": "22570", "url": "https://gl.wikipedia.org/wiki?curid=197175", "title": "Alborada do Brasil", "text": "Alborada do Brasil \u00e9 o oitavo \u00e1lbum de estudio do artista galego Carlos N\u00fa\u00f1ez. Foi publicado o 16 de xu\u00f1o de 2009, baixo o selo\u00a0Sony Music.\nO disco est\u00e1 producido por Al\u00ea Siqueira e Mario Caldato Jr. e conta con numerosas colaboraci\u00f3ns de personalidades da m\u00fasica brasileira e celta como The Chieftains, Carlinhos Brown, Lenine, Adriana Calcanhotto, Jaques Morelenbaum, Dominguinhos, Fernanda Takai, Yamand\u00fa Costa, a Escola do Samba Beija Flor, Wilson das Neves, Dj CIA..."}
{"id": "197177", "revid": "1822", "url": "https://gl.wikipedia.org/wiki?curid=197177", "title": "Myctophiformes", "text": ""}
{"id": "197178", "revid": "624", "url": "https://gl.wikipedia.org/wiki?curid=197178", "title": "-553", "text": "Outros.\nHistoria ano a ano"}
{"id": "197179", "revid": "1822", "url": "https://gl.wikipedia.org/wiki?curid=197179", "title": "Ateleopodiformes", "text": ""}
{"id": "197181", "revid": "85894", "url": "https://gl.wikipedia.org/wiki?curid=197181", "title": "Lucita Villar Jar", "text": "Lucita Villar Jar, nada en Lodeiro (Lal\u00edn) o 5 de outubro de 1941, \u00e9 unha pol\u00edtica galega do PPdeG.\nTraxectoria.\nBacharel e ama de casa. Foi presidenta da Asociaci\u00f3n de Mulleres Rurais Deza de Lal\u00edn dende a s\u00faa fundaci\u00f3n en 1986. Concelleira do PPdeG no concello de Lal\u00edn dende as municipais de 1991. Nas elecci\u00f3ns xerais de 1996 foi elixida deputada pola provincia de Pontevedra polo Partido Popular. Volveu ser elixida deputada nas xerais de 2000."}
{"id": "197182", "revid": "56817", "url": "https://gl.wikipedia.org/wiki?curid=197182", "title": "Cinema do mar", "text": "Cinema do mar \u00e9 o s\u00e9timo \u00e1lbum do artista galego Carlos N\u00fa\u00f1ez. Foi publicado no 2005 na versi\u00f3n francesa, e en febreiro de 2007 na espa\u00f1ola."}
{"id": "197183", "revid": "23204", "url": "https://gl.wikipedia.org/wiki?curid=197183", "title": "Ateleop\u00f3didos", "text": "Os Ateleop\u00f3lidos (Ateleopodidae) son a \u00fanica familia da orde Ateleopodiformes, dentro da superorde Estenopterixios (Stenopterygii), un pequeno grupo de peixes mari\u00f1os tele\u00f3steos propios de augas profundas. Distrib\u00faense polo mar Caribe, este do oc\u00e9ano Atl\u00e1ntico e algunhas \u00e1reas do \u00cdndico e Pac\u00edfico.\nCaracter\u00edsticas.\nPos\u00faen un esqueleto con abundante cartilaxe, a\u00ednda que son verdadeiros peixes \u00f3seos sen ningunha relaci\u00f3n cos condrictios. Pos\u00faen unha gran cabeza e un nariz bulboso, e xeralmente te\u00f1en un corpo longo e rematado en punta, cunha cola coa aleta caudal moi pequena. As aletas dorsais tenden a ser moi prominentes e sit\u00faanse xusto detr\u00e1s da cabeza.\nTr\u00e1tase de peixes raros e pouco co\u00f1ecidos.\nClasificaci\u00f3n.\nDiv\u00eddense en catro x\u00e9neros e doce especies:"}
{"id": "197184", "revid": "1822", "url": "https://gl.wikipedia.org/wiki?curid=197184", "title": "Ateleopodidae", "text": ""}
{"id": "197185", "revid": "88215", "url": "https://gl.wikipedia.org/wiki?curid=197185", "title": "-552", "text": "Outros.\nHistoria ano a ano"}
{"id": "197186", "revid": "98629", "url": "https://gl.wikipedia.org/wiki?curid=197186", "title": "Troqu\u00edter umeral", "text": "O troqu\u00edter ou tub\u00e9rculo maior \u00e9 unha formaci\u00f3n \u00f3sea da ep\u00edfise proximal do \u00famero, que serve para a inserci\u00f3n de distintos m\u00fasculos.\nTen por diante e por dentro o troquino umeral, e entre ambos dous discorre a canle bicipital do \u00famero. O bordo lateral \u00e9 convexo e se contin\u00faa polo resto do \u00famero.\nIns\u00edrense de arriba cara a abaixo:"}
{"id": "197188", "revid": "2956", "url": "https://gl.wikipedia.org/wiki?curid=197188", "title": "Troqu\u00edter", "text": ""}
{"id": "197189", "revid": "2956", "url": "https://gl.wikipedia.org/wiki?curid=197189", "title": "Tub\u00e9rculo maior do \u00famero", "text": ""}
{"id": "197190", "revid": "5863", "url": "https://gl.wikipedia.org/wiki?curid=197190", "title": "Carlos N\u00fa\u00f1ez &amp; Amigos", "text": "Carlos N\u00fa\u00f1ez &amp; Amigos \u00e9 o sexto \u00e1lbum do artista galego Carlos N\u00fa\u00f1ez. Foi publicado no 2004."}
{"id": "197192", "revid": "2956", "url": "https://gl.wikipedia.org/wiki?curid=197192", "title": "Manguito dos rotadores", "text": ""}
{"id": "197193", "revid": "98629", "url": "https://gl.wikipedia.org/wiki?curid=197193", "title": "Enc\u00e9lado (l\u00faa)", "text": "Enc\u00e9lado \u00e9 a sexta l\u00faa m\u00e1is grande do planeta Saturno. Foi descuberta no ano 1789 por William Herschel.\nEnc\u00e9lado confirmou ter auga l\u00edquida baixo a s\u00faa codia de xeo de auga case puro, como amosan marcas que resaltan da an\u00e1lise dos datos de Cassini. Os criovolc\u00e1ns do polo sur son capaces de emitir chorros de part\u00edculas de xeo de auga que acadan o \"espazo aberto\". Moitos destes chorros de auga volven cara a superficie en forma de \"neve\", algunhas das part\u00edculas que acadan o \"espazo exterior\" acaban formando parte dos aneis de Saturno, mentres que outras acaban precipit\u00e1ndose cara o planeta. P\u00e9nsase que a totalidade do anel E est\u00e1 composto de part\u00edculas de xeo procedentes de Enc\u00e9lado. Grazas a posible presenza de auga na superficie ou preto dela, Enc\u00e9lado poder\u00eda ser un dos mellores sitios nos que a humanidade procure por vida extraterrestre. En contraste, a auga que se cre que hai na l\u00faa de X\u00fapiter, Europa, estar\u00eda baixo unha grosa codia de xeo.\nAntes de que as d\u00faas sondas \"Voyager\" chegaran a Saturno, a comezos da d\u00e9cada dos oitenta, pouco ou moi pouco se sab\u00eda deste pequena l\u00faa ag\u00e1s da presenza de xeo na s\u00faa superficie. As Voyagers amosaron que o di\u00e1metro de era de s\u00f3 500\u00a0km, s\u00f3 unha d\u00e9cima parte di\u00e1metro da l\u00faa m\u00e1is grande de Saturno, Tit\u00e1n, e reflicte practicamente toda a luz solar que \"golpea\" coa s\u00faa superficie. A \"Voyager 1\" revelou que Enc\u00e9lado orbitaba no interior da parte m\u00e1is densa do difuso anel E, indicando unha posible asociaci\u00f3n entre ambos, mentres c\u00e1 \"Voyager 2\" revelou que a pesar do pequeno tama\u00f1o da l\u00faa, esta ti\u00f1a todo un rango de terreos, dende os terreos antigos moi craterizados ata as rexi\u00f3ns con superficies moi novas, tectonicamente deformadas e con algunhas superficies de menos de 100 mill\u00f3ns de anos.\nComezando o ano 2005, e ata 2017, a sonda \"Cassini\" fixo ata 147 sobrevoos (23 a baixa altitude) sobre Enc\u00e9lado, amosando a s\u00faa superficie e o contorno da l\u00faa con gran detalle. O achado m\u00e1is notable foi o descubrimento de grandes chorros de auga que agroman no polo sur da l\u00faa. Este achado, xunto co co\u00f1ecemento que se pos\u00fae do escape de calor interno e a escaseza de cr\u00e1teres de impacto na rexi\u00f3n do polo sur, indican que Enc\u00e9lado est\u00e1 xeoloxicamente activo. As l\u00faas dos grandes planetas gasosos quedan moi a mi\u00fado atrapadas en resonancias orbitais que forzan a estas l\u00faas a ter libraci\u00f3n ou unha excentricidade orbital que non posu\u00edan; a proximidade destas l\u00faas \u00f3 planeta tam\u00e9n pode levar \u00f3 seu quecemento interno debido \u00e1s mareas gravitatorias (en adici\u00f3n \u00f3s fen\u00f3menos anteriormente citados), ofrecendo as\u00ed unha explicaci\u00f3n \u00e1 s\u00faa actividade xeol\u00f3xica.\nEnc\u00e9lado \u00e9 un dos tres corpos do Sistema Solar (exceptuando a Terra, xunto coa l\u00faa de X\u00fapiter, \u00cdo e a l\u00faa de Neptuno, Trit\u00f3n, nas cales se puideron observar erupci\u00f3ns activas. A an\u00e1lise da \"desgasificaci\u00f3n\" suxire que esta deber\u00eda ser orixinada nun corpo con auga l\u00edquida baixo a superficie, o que sumado \u00e1 particular qu\u00edmica observada nas plumas (chorros) dos criovolc\u00e1ns, fai que se alimenten as especulaci\u00f3n en torno a que Enc\u00e9lado poder\u00eda ser un importante lugar para o estudo da astrobiolox\u00eda. The discovery of the plume has added further weight to the argument that material released from Enceladus is the source of the E ring.\nEn maio do 2011, cient\u00edficos da NASA na \"Enceladus Focus Group Conference\" informaron que Enc\u00e9lado \"\u00e9 o lugar do Sistema Solar nestes momentos con m\u00e1is posibilidades de ter vida que non sexa a Terra\".\nNome.\nA l\u00faa recibe o seu nome do xigante Enc\u00e9lado da mitolox\u00eda grega. Coma Enc\u00e9lado, os nomes do sete primeiros sat\u00e9lites descubertos de Saturno, foron suxeridos polo fillo de William Herschel, John Herschel, na s\u00faa publicaci\u00f3n do ano 1847: \"Results of Astronomical Observations made at the Cape of Good Hope\". Escolleu eses nomes por que Saturno, que na mitolox\u00eda grega est\u00e1 asociado con Cronos, era o l\u00edder dos Tit\u00e1ns.\nOs nomes dos accidentes xeol\u00f3xicos de Enc\u00e9lado outorgados pola Uni\u00f3n Astron\u00f3mica Internacional (UAI) proceden de personaxes e lugares da traduci\u00f3n de As mil e unha noites feita por Burton. Os cr\u00e1teres de impacto reciben nomes de personaxes, mentres que outros accidentes xeol\u00f3xicos coma as fossae (longas e estreitas depresi\u00f3ns), dorsa (escarpas), planitia (chairas), e sulci (sucos paralelos longos), te\u00f1en nomes de lugares. 57 accidentes xeol\u00f3xicos te\u00f1en nome oficial, 22 dos cales recibiron o seu nome en 1982 en base as observaci\u00f3ns das \"Voyager\", e outros 35 recibiron o seu nome no ano 2006, base\u00e1ndose nos resultados das observaci\u00f3n que levou a cabo a \"Cassini's\" no seu tres voos do ano 2005.\nExploraci\u00f3n.\nEnc\u00e9lado foi descuberta por Fredrick William Herschel o 28 de agosto de 1789, cando usaba por primeira vez o seu novo telescopio de 1,2 m, por aquela \u00e9poca era o telescopio m\u00e1is longo do mundo. Herschel observara Enc\u00e9lado por primeira vez no ano 1787, pero no seu telescopio moito m\u00e1is pequeno de 16.5\u00a0cm, e por esa causa non puido reco\u00f1ece-la l\u00faa. A s\u00faa feble magnitude aparente (+11,7m) e a s\u00faa proximidade a Saturno e os seus aneis, que son moito m\u00e1is brillantes c\u00e1 l\u00faa, fai que Enc\u00e9lado sexa dif\u00edcil de observar dende a Terra, precisando un telescopio cun espello de 15\u201330\u00a0cm de di\u00e1metro, cunha variaci\u00f3n dependente das condici\u00f3ns atmosf\u00e9ricas e da contaminaci\u00f3n lum\u00ednica. Coma outros sat\u00e9lites de Saturno foi descuberta antes da Era Espacial, Enc\u00e9lado foi observada por primeira vez durante o equinoccio de Saturno, cando os aneis de Saturno son vistos case de canto, o cal fai que se reduza o resplandor dos mesmo, facilitando as\u00ed a observaci\u00f3n das l\u00faas do planeta.\nAntes da chegada das Voyager, a visi\u00f3n do Enc\u00e9lado no mellorara moito do punto que observara Herschel por primeira vez. S\u00f3 se co\u00f1ec\u00edan as s\u00faas caracter\u00edsticas orbitais, e unhas estimaci\u00f3ns da s\u00faa masa, densidade e albedo.\nAs Voyager obtiveron as primeiras imaxes de preto de Enc\u00e9lado. A \"Voyager 1\" foi a primeira en pasar preto de Enc\u00e9lado, a unha distancia de 202.000\u00a0km o 12 de novembro do ano 1980. As imaxes obtidas ti\u00f1an unha resoluci\u00f3n moi pobre, pero amosaban unha superficie cunha alta refractividade e unha notoria escaseza de cr\u00e1teres, o cal indicaba unha superficie nova. A \"Voyager 1\" tam\u00e9n confirmou que a l\u00faa estaba situada no interior da parte m\u00e1is densa do difuso Anel E. Isto combinado coa aparencia \"xuvenil\" da superficie, levou \u00f3s cient\u00edficos da misi\u00f3n Voyager a suxerir que o anel E estaba formado con part\u00edculas procedentes das superficie de Enc\u00e9lado.\nA \"Voyager 2\" aproximouse moito m\u00e1is a Enc\u00e9lado (a 87.010\u00a0km) o 26 de agosto de 1981, que lle permitiu obter imaxes dunha mellor resoluci\u00f3n. Estas imaxes revelaron que a meirande parte da superficie da l\u00faa era de \"formaci\u00f3n recente\", coma se pode apreciar na Diapositiva 1. Tam\u00e9n revelaron unha superficie con diferentes rexi\u00f3ns cunhas fortes variaci\u00f3ns de idade, cunha rexi\u00f3n craterizada a latitudes setentrionais, e rexi\u00f3ns moi pouco craterizadas preto do ecuador. Esta diversidade xeol\u00f3xica contrasta coa vella e craterizada superficie de Mimas, outra l\u00faa de Saturno que \u00e9 un pouco m\u00e1is pequena c\u00e1 Enc\u00e9lado. Os terreos xeoloxicamente recentes foron unha gran sorpresa para a comunidade cient\u00edfica, xa que non exist\u00eda daquela teor\u00eda algunha que puidese predicir que un corpo tan pequeno (e fr\u00edo, comparado coa activa l\u00faa de X\u00fapiter, \u00cdo) amosase signos de actividade. Pero pola contra, a \"Voyager 2\" non puido determinar se Enc\u00e9lado estaba actualmente activa ou se era a fonte do material do anel E.\nA resposta a estes e outros misterios tivo que esperar ata a chegada da sonda \"Cassini\" no 1 de xullo de 2004, cando entrou en \u00f3rbita \u00f3 redor de Saturno. Dados os resultados das imaxes da \"Voyager 2\", Enc\u00e9lado foi considerado un obxectivo prioritario polos planificadores da misi\u00f3n Cassini, e planific\u00e1ronse varios sobrevoos a menos de 1.500\u00a0km da superficie da l\u00faa, as\u00ed coma numerosos achegamentos a menos de 100.000\u00a0km de Enc\u00e9lado. Estes encontros est\u00e1n enumerados na t\u00e1boa da esquerda. Os sobrevoos proporcionaron informaci\u00f3n importante sobre a superficie de Enc\u00e9lado, as\u00ed como o descubrimento de chorros de vapor de auga e hidrocarburos complexos na rexi\u00f3n xeoloxicamente activa do polo sur. Estes descubrimentos levaron \u00f3 axuste do plan de voo de Cassini para permitir voos de aproximaci\u00f3n rasantes a Enc\u00e9lado, inclu\u00edndo un encontro en marzo do 2008 que levou a sonda a achegarse a s\u00f3 52\u00a0km da superficie da l\u00faa. A misi\u00f3n estendida para Cassini inclu\u00edu sete voos rasantes preto de Enc\u00e9lado entre xullo de 2008 e xullo de 2010, inclu\u00edndo dous achegamentos a tan s\u00f3 50\u00a0km na segunda metade do ano 2008.\nOs descubrimentos que a Cassini fixo en Enc\u00e9lado deron p\u00e9 a varios estudos en misi\u00f3ns de seguimento. En 2007, a NASA realizou un estudo conceptual para unha misi\u00f3n que orbitaria Enc\u00e9lado e realizar\u00eda un exame detallado das plumas do polo sur. O estudo non foi seleccionado para un posterior desenvolvemento. A Axencia Espacial Europea tam\u00e9n ten explorado a idea de enviar unha sonda cara Enc\u00e9lado, nunha misi\u00f3n que se combinar\u00eda con estudos de Tit\u00e1n.\nA Titan Saturn System Mission (TSSM) \u00e9 unha proposta conxunta da NASA/ESA para a exploraci\u00f3n dos sat\u00e9lites de Saturno, inclu\u00edndo Enc\u00e9lado. TSSM estivo competindo contra o proxecto Europa Jupiter System Mission (EJSM) pola procura de financiamento. En febreiro do 2009 anunciouse que a ESA/NASA daba prioridade a misi\u00f3n EJSM en detrimento da misi\u00f3n TSSM, con todo a misi\u00f3n TSSM contin\u00faa a ser estudada con vista a un futuro lanzamento.\nCaracter\u00edsticas.\n\u00d3rbita.\nEnc\u00e9lado \u00e9 un dos principais sat\u00e9lites interiores de Saturno. \u00c9 o sat\u00e9lite n\u00famero catorce en orde de distancia respecto de Saturno e orbita dentro da parte m\u00e1is densa do Anel E, o m\u00e1is externo dos aneis de Saturno, anel extremadamente ancho pero cun disco moi difuso composto de part\u00edculas microsc\u00f3picas de xeo ou po, o anel comeza na \u00f3rbita da Mimas e remata nalg\u00fan lugar \u00f3 redor da \u00f3rbita de Rea.\nEnc\u00e9lado orbita Saturno a unha distancia de 238.000\u00a0km do centro do planeta e a 180,000\u00a0km das nubes m\u00e1is altas, entre as \u00f3rbitas de Mimas e Tetis, precisando 32,9 horas para completar unha \u00f3rbita (r\u00e1pido abondo para poder capta-lo movemento \u00f3 longo dunha \u00fanica noite de observaci\u00f3n). Enc\u00e9lado est\u00e1 actualmente nunha resonancia orbital de 2:1 con Dione, completando d\u00faas \u00f3rbitas de Saturno para cada \u00f3rbita completada por Dione. Esta resonancia axuda a mante-la excentricidade orbital de Enc\u00e9lado (0,0047) e ofrece unha fonte de calor para a actividade xeol\u00f3xica da l\u00faa.\nComo a maior\u00eda dos sat\u00e9lites m\u00e1is grandes de Saturno, Enc\u00e9lado xira sincronicamente co seu per\u00edodo orbital, mantendo sempre a mesma cara apuntando cara Saturno. \u00d3 contrario do que acontece coa l\u00faa da Terra, Enc\u00e9lado non padece libraci\u00f3n sobre o seu eixo de rotaci\u00f3n (m\u00e1is de 1,5\u00b0). Con todo, a an\u00e1lise da forma de Enc\u00e9lado suxire que nalg\u00fan momento estaba nunha secundaria e forzada libraci\u00f3n spin-\u00f3rbita de 1:04. Esta libraci\u00f3n, as\u00ed coma a resonancia con Dione, poder\u00edan ter proporcionado unha fonte de calor extra.\nInteracci\u00f3n co anel E.\nO Anel E \u00e9 o anel m\u00e1is ancho e externo de Saturno. \u00c9 un disco moi amplo pero moi difuso de material xeado ou po microsc\u00f3pico, comeza na \u00f3rbita de Mimas e remata nalg\u00fan lugar en torno da \u00f3rbita da Rea, a\u00ednda que algunhas observaci\u00f3ns suxiren que se estende m\u00e1is al\u00f3 da \u00f3rbita de Tit\u00e1n, \"conseguindo\" as\u00ed un ancho de 1\u00a0000\u00a0000\u00a0km. Con todo, varios modelos matem\u00e1ticos mostran que tal anel \u00e9 inestable, cunha vida \u00fatil entre 10.000 e 1\u00a0000\u00a0000 anos. Por conseguinte, as part\u00edculas que o compo\u00f1en deben ser constantemente substitu\u00eddas. Enc\u00e9lado est\u00e1 orbitando dentro deste anel, no lugar onde \u00e9 m\u00e1is estreito pero onde presenta a s\u00faa maior densidade. Por iso, varias teor\u00edas sospeitan que Enc\u00e9lado pode se-la principal fonte de part\u00edculas do anel E. Esta hip\u00f3tese foi apoiada polos voos rasantes da Cassini.\nActualmente hai dous mecanismos que alimentan o anel con part\u00edculas. A primeira, e probablemente a m\u00e1is importante, fonte de part\u00edculas v\u00e9n das plumas criovolc\u00e1nicas da rexi\u00f3n do polo sur de Enc\u00e9lado. Mentres que a maior\u00eda das part\u00edculas volve caer de volta cara \u00e1 superficie, algunhas delas logran escapar da gravidade de Enc\u00e9lado e entran en \u00f3rbita \u00f3 redor de Saturno, xa que en Enc\u00e9lado a velocidade de escape \u00e9 de tan s\u00f3 866\u00a0km/h. O segundo mecanismo v\u00e9n do bombardeo mete\u00f3rico de Enc\u00e9lado, que levanta part\u00edculas de po da superficie. Este mecanismo non \u00e9 exclusivo de Enc\u00e9lado, xa que se pode extrapolar a t\u00f3dalas l\u00faas de Saturno orbitan dentro do anel E.\nTama\u00f1o e forma.\nEnc\u00e9lado \u00e9 un sat\u00e9lite relativamente pequeno, cun di\u00e1metro medio de 505\u00a0km, s\u00f3 unha s\u00e9tima parte do di\u00e1metro da L\u00faa. Enc\u00e9lado en di\u00e1metro \u00e9 pequeno abondo para caber dentro da lonxitude da illa de Gran Breta\u00f1a. Tam\u00e9n poder\u00eda caber confortablemente dentro dos estados de California ou Colorado, a\u00ednda que, coma obxecto esf\u00e9rico que \u00e9, a s\u00faa \u00e1rea de superficie \u00e9 moi grande, algo m\u00e1is de 80.0000\u00a0km2, case a mesma superficie c\u00e1 Mozambique, ou 15% m\u00e1is grande c\u00e1 de Texas.\nA s\u00faa masa e di\u00e1metro fan de Enc\u00e9lado o sexto sat\u00e9lite de maior masa e tama\u00f1o de Saturno, despois de Tit\u00e1n (), Rea (), Iapeto (), Dione () e Tetis (). \u00c9 tam\u00e9n un dos sat\u00e9lites esf\u00e9ricos m\u00e1is pequenos de Saturno, xa que t\u00f3dolos sat\u00e9lites m\u00e1is pequenos c\u00e1 Enc\u00e9lado, excepto Mimas () te\u00f1en unha forma irregular.\nEnc\u00e9lado ten a forma dunha esfera achatada, as s\u00faas dimensi\u00f3ns, calculadas a partir de fotos tomadas pola ISS da Cassini (Imaging Science Subsystem), son de , con que corresponde \u00f3 di\u00e1metro entre os polos que \"miran\" cara e en contra de Saturno, para o di\u00e1metro entre os polos de vangarda e retagarda, e para a distancia entre os polos norte e sur. Esta \u00e9 a orientaci\u00f3n m\u00e1is estable, coa rotaci\u00f3n da l\u00faa \u00f3 longo do eixe menor, o eixe m\u00e1is longo ali\u00f1ado radialmente na direcci\u00f3n contraria a Saturno.\nSurperficie.\nA \"Voyager 2\", en agosto de 1981, foi a primeira nave espacial a observar a superficie en detalle. Un exame dun mosaico resultante a gran resoluci\u00f3n revelou polo menos cinco tipos distintos de terreo, inclu\u00edndo varias rexi\u00f3ns de terreo craterizado, rexi\u00f3ns (novas) de terreo liso e suave, e li\u00f1as de terreo escarpado e encristado que a mi\u00fado fan fronteira coas \u00e1reas lisas e suaves. Ademais, puid\u00e9ronse observar extensas fisuras lineais e escarpas. Dada a relativa falta de cr\u00e1teres nas chairas suaves, estas rexi\u00f3ns te\u00f1en probablemente menos duns centos de mill\u00f3ns de anos. As\u00ed pois, Enc\u00e9lado debeu estar recentemente activa a trav\u00e9s do \"criovulcanismo\" ou a trav\u00e9s doutros procesos que renoven a superficie. O xeo fresco, limpo que domina a s\u00faa superficie, outorgandolle a Enc\u00e9lado, probablemente, a superficie m\u00e1is reflexiva de t\u00f3dolos corpos do Sistema Solar cun albedo xeom\u00e9trico visual de 1,38. Debido a que reflicte moita luz solar, a temperatura media da superficie \u00f3 mediod\u00eda s\u00f3 alcanza os -198\u00a0\u00b0C (un pouco m\u00e1is fr\u00edo c\u00f3 resto de sat\u00e9lites de Saturno).\nObservaci\u00f3ns feitas durante tres sobrevoos da \"Cassini\", que tiveron lugar o 17 de febreiro, 9 de marzo e o 14 de xullo do 2005, revelaron as caracter\u00edsticas da superficie de Enc\u00e9lado con moito m\u00e1is detalle c\u00e1s observaci\u00f3ns da \"Voyager 2\". Por exemplo, as chairas suaves observadas pola \"Voyager 2\" resultaron ter relativamente poucos cr\u00e1teres pero estar cubertas con numerosas cordilleiras pequenas e escarpas. Ademais, atop\u00e1ronse numerosas fracturas dentro do antigo terreo craterizado, o que suxire que a superficie que foi sometida a unha extensa deformaci\u00f3n dende a \u00e9poca de formaci\u00f3n dos cr\u00e1teres. Finalmente, varias rexi\u00f3ns de terreo recente foron descubertas en \u00e1reas non moi ben fotografadas polas \"Voyager\", coma por exemplo, os terreos \"rilleiros\" preto do polo sur.\nCr\u00e1teres de impacto.\nOs cr\u00e1teres de impacto son algo moi com\u00fan en moitos corpos do Sistema Solar. Gran parte da superficie de Enc\u00e9lado est\u00e1 cuberta de cr\u00e1teres con varios niveis de densidade e degradaci\u00f3n. A partir das observaci\u00f3ns da \"Voyager 2\", catalog\u00e1ronse tres unidades diferentes de topograf\u00eda craterizada, en base \u00e1s s\u00faas densidades de cr\u00e1teres, as ct1 e ct2, conte\u00f1en numerosos cr\u00e1teres con di\u00e1metros de 10\u201320\u00a0km pero que difiren no grao de deformaci\u00f3n e degradaci\u00f3n, o cp est\u00e1 composto por chairas con poucos cr\u00e1teres. Esta subdivisi\u00f3n dos terreos de cr\u00e1teres en base a densidade de cr\u00e1teres (e, polo tanto, en base a idade das superficies) suxire que a superficie de Enc\u00e9lado foi remodelada durante m\u00faltiples etapas.\nAs observaci\u00f3ns m\u00e1is recentes da \"Cassini\" deron unha visi\u00f3n m\u00e1is de preto dos tipos de terreo tc2 e cp. Estas observaci\u00f3ns de alta resoluci\u00f3n, coma da diapositiva 6, revelan que moitos dos cr\u00e1teres de Enceladus est\u00e1n fortemente deformados a trav\u00e9s do relaxaci\u00f3n viscosa e da fracturaci\u00f3n. A relaxaci\u00f3n viscosa permite que a gravidade, en escalas de tempo xeol\u00f3xicas, deforme os cr\u00e1teres e outras caracter\u00edsticas topogr\u00e1ficas formadas con xeo de auga, reducindo a cantidade de topograf\u00eda \u00f3 longo do tempo. A velocidade e incidencia deste fen\u00f3meno depende da temperatura do xeo: un xeo \"m\u00e1is morno\" \u00e9 m\u00e1is f\u00e1cil de deformar cun m\u00e1is fr\u00edo e r\u00edxido. Os cr\u00e1teres que se te\u00f1en relaxado adoitan ter chans abovedados, ou son reco\u00f1ecidos como cr\u00e1teres s\u00f3 por unha elevaci\u00f3n do terreo e o seu bordo circular (ver no centro, xusto por baixo do terminador da diapositiva 6). Dunyazad, o gran cr\u00e1ter que se pode ver na diapositiva 8, \u00e1 esquerda do centro da parte superior da imaxe, \u00e9 un excelente exemplo dun cr\u00e1ter deformado pola relaxaci\u00f3n viscosa en Enc\u00e9lado, cun chan en forma de c\u00fapula moi acentuado. Ademais, moitos cr\u00e1teres en Enc\u00e9lado foron moi modificados por fracturas tect\u00f3nicas. O cr\u00e1ter de 10\u00a0km de ancho \u00e1 dereita do centro inferior da diapositiva 8 \u00e9 un excelente exemplo: fracturas finas, de varios centos de metros a un quil\u00f3metro de ancho, que alteraron acentuadamente o bordo e o chan do cr\u00e1ter. At\u00e9 agora, case todos os cr\u00e1teres en Enc\u00e9lado, fotografados pola \"Cassini\" en terreos tipo ct2 amosan signos de deformaci\u00f3n tect\u00f3nica.\nFen\u00f3menos tect\u00f3nicos.\nA \"Voyager 2\" atopou varios tipos de accidentes xeol\u00f3xicos en Enc\u00e9lado, inclu\u00edndo depresi\u00f3ns, escarpas, e cintos de sucos e cordilleiras. Resultados recentes achegados pola sonda \"Cassini\" indican que a tectonismo \u00e9 o estilo de deformaci\u00f3n dominante en Enc\u00e9lado. Un dos tipos m\u00e1is rechamantes de accidente xeol\u00f3xico de Enc\u00e9lado de orixe tect\u00f3nico son as fendas. Estes canons pode ter de ata 200\u00a0km de lonxitude, de 5 a 10\u00a0km de ancho e un quil\u00f3metro de profundidade. A diapositiva 7 amosa unha t\u00edpica gran fractura de Enc\u00e9lado que corta transversalmente outro terreo m\u00e1is vello deformado tectonicamente. Outro exemplo pode ser visto correndo \u00f3 longo da parte inferior da diapositiva 8. Tales caracter\u00edsticas semellan relativamente novas, xa que atravesan outras caracter\u00edsticas tect\u00f3nicas e te\u00f1en un relevo topogr\u00e1fico agudo con prominentes afloramentos \u00f3 longo dos cant\u00eds.\nOutra evidencia das forzas tect\u00f3nicas en Enc\u00e9lado son os terreos con sucos, composto por bandas de cordilleiras e cristas curvil\u00edneas, e sucos. Estas bandas, descubertas por primeira vez pola \"Voyager 2\", frecuentemente separando chairas suaves das rexi\u00f3ns craterizadas. Exemplos deste tipo de terreo p\u00f3dense ver nas diapositivas 6 e 10 (neste \u00faltimo caso, p\u00f3dese observa-la Samarcanda Sulci). Terreos con sucos coma nos que est\u00e1 a Samarcanda Sulci son unha reminiscencia do terreo cheo de sucos de Gan\u00edmedes. Con todo, \u00f3 contrario do que se pode observar en Gan\u00edmedes, a topograf\u00eda dos sucos de Enc\u00e9lado \u00e9 xeralmente moito m\u00e1is complexa. M\u00e1is que conxuntos de sucos paralelos, estas bandas aparecen moitas veces ali\u00f1adas de xeito ca\u00f3tico. Noutras zonas, estas bandas semellan curvarse cara a arriba con fracturas e sucos que discorren lonxitudinalmente \u00f3 longo das bandas. As observaci\u00f3ns da \"Cassini\" de Samarcanda Sulci revelaron unhas manchas escuras bastante intrigantes (de 125 a 750 m de anchura), que parece correr paralelas \u00e1s fracturas estreitas. Actualmente, eses puntos son interpretados coma covas colapsadas dentro desas bandas de cristas e cordilleiras.\nAdemais das fracturas profundas e das bandas de sucos, Enc\u00e9lado ten outros tipos de terreo de orixe tect\u00f3nica. A diapositiva 9 amosa os xogos de fracturas estreitas (a\u00ednda que de varios centos de metros de ancho) que foron descubertas por primeira vez pola sonda \"Cassini\". Moitas destas fracturas aparecen en bandas que cortan a trav\u00e9s dos terreos craterizados. Estas fracturas parecen introducirse s\u00f3 a poucos centos de metros na codia. Moitas parecen estar influenciadas durante a s\u00faa formaci\u00f3n polo feble regolito producido polos cr\u00e1teres de impacto, cambiando moitas veces a direcci\u00f3n da propagaci\u00f3n da fractura.\nOutro exemplo de caracter\u00edsticas tect\u00f3nicas en Enc\u00e9lado son os sucos lineais atopados por primeira vez pola \"Voyager 2\" e vistos cunha resoluci\u00f3n moito maior pola \"Cassini\". Exemplos de sucos lineais pod\u00e9molos atopar na parte inferior esquerda da diapositiva de enriba e na diapositiva 10 (esquina inferior esquerda), correndo de norte a sur dende a parte superior central antes de virar cara \u00f3 suroeste. Estes sucos lineais p\u00f3dense ver cortando outros tipos de terreo, coma os sucos ou as bandas de cordilleiras e cristas. Coma as fendas profundas, parecen estar entre as caracter\u00edsticas m\u00e1is novas de Enc\u00e9lado. Con todo, alg\u00fans sucos lineais parecen estar \"suavizados\" coma os cr\u00e1teres dos arredores, o que suxire unha idade m\u00e1is avanzada. Tam\u00e9n se observaron dorsais en Enc\u00e9lado, a\u00ednda que sen comparaci\u00f3n co que se pode ver en Europa. Varios exemplos poden ser vistos na parte inferior esquerda da diapositiva 7. Estes sucos son relativamente limitados en extensi\u00f3n e poden chegar a ter ata un quil\u00f3metro de altura, de feito tam\u00e9n se observaron cumios cunha altura dun quil\u00f3metro. Dado o nivel atopado de remodelado tect\u00f3nico da superficie de Enc\u00e9lado, est\u00e1 claro que as forzas tect\u00f3nicas foron un importante factor na xeolox\u00eda desta l\u00faa pequena \u00f3 longo de gran parte da s\u00faa historia.\nChairas suaves.\nD\u00faas chairas suaves foron observadas tam\u00e9n pola \"Voyager 2\". Estas chairas normalmente te\u00f1en un relevo baixo e te\u00f1en moito menos cr\u00e1teres que os terreos craterizados e as chairas com\u00fans, indicando unha idade da superficie relativamente nova. Nunha destas rexi\u00f3ns planas e lisas, Sarandib Planitia, non hab\u00eda cr\u00e1teres de impacto visibles dentro do l\u00edmite de resoluci\u00f3n. Outra rexi\u00f3n de chairas suaves \u00f3 suroeste de Sarandib, est\u00e1 atravesada por varias fendas e escarpas. A \"Cassini\" dende ent\u00f3n puido observar esas rexi\u00f3ns de chairas suaves, coma Sarandib Planitia e Diyar Planitia cunha resoluci\u00f3n moito maior. As imaxes da \"Cassini\" amosan estas rexi\u00f3ns planas e lisas cubertas de sucos de baixorrelevo e fracturas. Estes accidentes xeol\u00f3xicos son interpretados como o resultado da deformaci\u00f3n de corte. A imaxes de alta resoluci\u00f3n de Sarandib Planitia revelaron unha serie de pequenos cr\u00e1teres de impacto, que permiten unha estimaci\u00f3n da idade de superficie, que ir\u00eda de 170 mill\u00f3ns de anos ou 3.700 mill\u00f3ns de anos, en funci\u00f3n da poboaci\u00f3n de meteoros ca\u00eddos.\nA cobertura ampliada da superficie proporcionada pola \"Cassini\" permitiu a identificaci\u00f3n doutras rexi\u00f3ns de chairas suaves, especialmente no hemisferio vangarda de Enc\u00e9lado (o lado de Enc\u00e9lado que afronta a direcci\u00f3n do movemento da l\u00faa \u00f3 redor de Saturno). M\u00e1is que estar cuberta de cristas de baixorrelevo, esta rexi\u00f3n est\u00e1 cuberta de numerosos conxuntos cruzados de fendas e cristas, semellante \u00e1 deformaci\u00f3n vista na rexi\u00f3n do polo sur. Esta \u00e1rea est\u00e1 no lado oposto do sat\u00e9lite respecto de Sarandib e Diyar Planitiae, suxerindo que a colocaci\u00f3n destas rexi\u00f3ns est\u00e1 influenciada polas mareas gravitatorias de Saturno sobre Enc\u00e9lado.\nRexi\u00f3n do polo sur.\nImaxes tomadas pola \"Cassini\" durante o sobrevoo 14 de xullo do 2005, revelaron unha rexi\u00f3n moi particular, tectonicamente deformada arredor do polo sur de Enc\u00e9lado. Esta \u00e1rea, que vai dende o extremo do polo sur ata os 60\u00b0 de latitude sur, est\u00e1 cuberta de fracturas e sucos de orixe tect\u00f3nica. A \u00e1rea ten poucos cr\u00e1teres de impacto de tama\u00f1o considerable, o que suxire que \u00e9 a superficie m\u00e1is nova de Enc\u00e9lado ou de calquera dos sat\u00e9lites xeados de tama\u00f1o medio; os modelos da taxa de cr\u00e1teres suxiren que algunhas rexi\u00f3ns do polo sur te\u00f1en, posiblemente, 500 mil anos ou son incluso m\u00e1is recentes. Preto do centro deste terreo est\u00e1n catro fracturas limitadas en \u00e1mbolos dous lados por cordilleiras, oficialmente chamado de \"Listas de Tigre\". Estas fracturas parecen se-las caracter\u00edsticas topogr\u00e1ficas m\u00e1is recentes desta rexi\u00f3n e est\u00e1n rodeadas por unha cor verde-menta (en cores falsas), o xeo de auga de granulaci\u00f3n grosa, pode ser visto por todo lados dentro da superficie dos afloramentos e paredes das fracturas. Aqu\u00ed o xeo \"azul\" est\u00e1 sobre unha superficie plana, o que indica que a rexi\u00f3n \u00e9 o suficiente nova para non estar cuberta por xeo de auga de granulaci\u00f3n fina procedente do Anel E. Os resultados do espectr\u00f3metro (VIMS) no infravermello e nas frecuencia de luz visible suxiren que o material de cor verde \u00f3 redor das listas de tigre \u00e9 quimicamente distinto do resto da superficie de Enc\u00e9lado. O VIMS detectou xeo de auga cristalino nas tiras (listas), o que suxire que son moi novas (probablemente menos de 1.000 anos de idade) ou que o xeo da superficie foi modificado termicamente nun pasado recente. O VIMS tam\u00e9n detectou compostos org\u00e1nicos simples nas raias de tigre, qu\u00edmica non atopada en ning\u00fan outro lugar do sat\u00e9lite ata o momento.\nUnha desas \u00e1reas de xeo \"azul\" do polo sur foi observada cunha gran resoluci\u00f3n durante o sobrevoo de 14 de xullo, revelando unha \u00e1rea de extrema deformaci\u00f3n e con terreos en forma de bloques, algunha destas \u00e1reas estaban tam\u00e9n cubertas con penedos e rochedos de entre 10 a 100 metros de ancho.\nA fronteira da rexi\u00f3n polar sur est\u00e1 marcada por un patr\u00f3n de paralelo, con sucos e vales en forma de Y e V. A forma, a orientaci\u00f3n e localizaci\u00f3n destas caracter\u00edsticas indican que son causadas por cambios na forma global de Enc\u00e9lado. Dende o 2006, hai d\u00faas teor\u00edas para explicalo que poder\u00eda provocar tales cambios na forma. En primeiro lugar, a \u00f3rbita de Enc\u00e9lado poder\u00eda ter migrado cara \u00f3 interior (dende o propio artigo: \"a ausencia de calquera mecanismo plausible para o aumento achatamento\"), levando a un aumento na velocidade de rotaci\u00f3n de Enc\u00e9lado. Tal cambio ter\u00eda conducido a un achatamento do eixe de rotaci\u00f3n de Enc\u00e9lado. A outra teor\u00eda suxire que unha masa de material de baixa densidade quente en proceso de subida dende o interior de Enc\u00e9lado levou a un cambio na posici\u00f3n actual do terreo do polo sur, de latitudes medias do sur de Enc\u00e9lado \u00f3 polo sur da l\u00faa, que \u00e9 onde est\u00e1 actualmente. Consecuentemente, a forma elipsoide de Enc\u00e9lado ter\u00edase axustado para coincidir coa nova orientaci\u00f3n. Unha das consecuencias da teor\u00eda do achatamento axial \u00e9 que ambas as rexi\u00f3ns polares deben ter historias deformaci\u00f3n tect\u00f3nica semellantes. Con todo, a rexi\u00f3n polar norte est\u00e1 densamente craterizada, e ten unha superficie cunha idade moito m\u00e1is antiga c\u00e1 do polo sur. Variaci\u00f3ns de espesor na litosfera de Enc\u00e9lado ser\u00edan unha das explicaci\u00f3ns desta discrepancia. As variaci\u00f3ns no grosor da litosfera ser\u00edan corroboradas pola correlaci\u00f3n entre as descontinuidades en forma de Y e as c\u00faspides en forma de V \u00f3 longo da beira dos terreos do polo sur terreo e da idade relativa da superficie das rexi\u00f3ns polares adxacentes a estes terreos do polo sur. As descontinuidades en forma de Y, e as fracturas de tensi\u00f3n con direcci\u00f3n norte-sur, indicar\u00edan que est\u00e1n co-relacionadas con terreo m\u00e1is novo que ten litosferas presumiblemente m\u00e1is finas. As c\u00faspides en forma de V son adxacentes a terreos m\u00e1is antigos, m\u00e1is cheos de cr\u00e1teres.\nAtmosfera.\nOs primeiros sobrevoos da \"Cassini\" sobre Enc\u00e9lado revelaron que ten unha atmosfera significativa en comparaci\u00f3n coas outras l\u00faas de Saturno, exceptuado Tit\u00e1n. A fonte da atmosfera poder\u00eda ser volc\u00e1nica, a trav\u00e9s de \"geysers\" ou gases que escapen da superficie ou do interior da l\u00faa. A atmosfera de Enc\u00e9lado est\u00e1 composta por un 91% de vapor de auga, 4% de nitr\u00f3xeno, 3,2% de di\u00f3xido de carbono, e 1,7% de metano.\nCriovulcanismo.\nTralos encontros \"Voyager\" con Enc\u00e9lado a principios de 1980, os cient\u00edficos postularon que a l\u00faa pod\u00eda estar xeoloxicamente activa base\u00e1ndose na s\u00faa superficie nova e moi refractiva, e na s\u00faa localizaci\u00f3n preto do centro do anel E. En base a conexi\u00f3n entre Enc\u00e9lado e o anel E, pens\u00e1base que Enc\u00e9lado era a fonte de material do anel E, quizais por medio da expulsi\u00f3n do vapor de auga do interior do Enc\u00e9lado. Con todo, as \"Voyagers\" fallaron no seu intento de ofrecer probas conclu\u00edntes de que Enc\u00e9lado estaba activo.\nNo 2005 e grazas \u00f3s datos dunha serie de instrumentos da nave espacial Cassini, foi descuberto o criovulcanismo, onde \u00e9 a auga e outros compostos vol\u00e1tiles os que erupcionan, no canto de rochas de silicatos. O primeiro avistamento da \"Cassini\" dunha nube de part\u00edculas de xeo por enriba do polo sur de Enc\u00e9lado foi realizado en xaneiro e en febreiro do 2005, a\u00ednda que a posibilidade de que a nube fose un erro da c\u00e1mara paralizou un anuncio oficial. Os datos do magnet\u00f3metro obtidos durante o 17 de febreiro do 2005 proporcionaron un indicio de que a \"nube\" pod\u00eda ser real cando se atoparon evidencias dunha atmosfera en Enc\u00e9lado. O magnet\u00f3metro observou un aumento das ondas ciclotr\u00f3nicas i\u00f3nicas preto de Enc\u00e9lado. Estas ondas prod\u00facense pola interacci\u00f3n entre part\u00edculas ionizadas e campos magn\u00e9ticos, e a frecuencia das ondas pode ser utilizada para identifica-la composici\u00f3n, neste caso o ionizado vapor de auga. Durante os dous seguintes encontros, o equipo a cargo do magnet\u00f3metro determinou que os gases na atmosfera de Enc\u00e9lado estaban concentrados sobre a rexi\u00f3n do polo sur, cunha densidade atmosf\u00e9rica que minguaba moito \u00f3 irse afastando do polo. O espectr\u00f3grafo ultravioleta (UVIS) confirmou este resultado, observando d\u00faas ocultaci\u00f3ns estelares durante os encontros do 17 de febreiro e 14 de xullo. \u00d3 contrario que o magnet\u00f3metro, o UVIS non puido detectar unha atmosfera sobre Enc\u00e9lado durante o encontro de febreiro, cando estaba buscando unha evidencia dunha atmosfera sobre a rexi\u00f3n ecuatorial, pero si que detectou vapor de auga durante unha ocultaci\u00f3n sobre a rexi\u00f3n do polo sur durante o seu encontro de xullo.\nPor sorte, a Cassini voou a trav\u00e9s desta nube de gas durante o encontro do 14 de xullo, permitindo que instrumentos coma o espectr\u00f3metro de masa (INMS) e o analizador de po c\u00f3smico (CDA) puidesen facer unha an\u00e1lise \"in situ\" da pluma. INMS mediu a composici\u00f3n da nube de gas, detectando principalmente vapor de auga, as\u00ed como compo\u00f1entes menores coma o nitr\u00f3xeno molecular, metano e di\u00f3xido de carbono. O CDA \"detectou un grande aumento no n\u00famero de part\u00edculas nas proximidades de Enc\u00e9lado\", confirmando que o sat\u00e9lite \u00e9 a fonte primaria do anel E. An\u00e1lise dos datos INMS e do CDA suxiren que a nube de gas a trav\u00e9s da cal voou a \"Cassini\" durante o encontro xullo, e observou dende a distancia co seu magnet\u00f3metro e co UVIS, era unha pluma criovolc\u00e1nica rica en auga, procedentes das fendas e fracturas pr\u00f3ximas \u00f3 polo sur.\nA confirmaci\u00f3n visual da expulsi\u00f3n de gases chegou en novembro do 2005, cando a ISS (un instrumento de imaxes da Cassini) fotografou chorros semellantes a \"g\u00e9iseres\" constitu\u00eddos por part\u00edculas de xeo que se elevaban dende a rexi\u00f3n do polo sur da l\u00faa &lt;nome ref = \"porco Helfenstein et al. 2.006 \"/&gt; (Como dito enriba, a pluma foi fotografada antes, en xaneiro e febreiro de 2005, pero estudos adicionais da resposta da c\u00e1mara en \u00e1ngulos altos de fase, cando o sol est\u00e1 case detr\u00e1s de Enc\u00e9lado, e comparaci\u00f3n con imaxes equivalentes de \u00e1ngulos altos de fase tomadas a outros sat\u00e9lites de Saturno, fix\u00e9ronse necesarios antes de que este fen\u00f3meno puidese ser confirmado). As imaxes captadas en novembro do 2005 amosaron a fina estrutura da pluma, revelando numerosos chorros (quizais a emisi\u00f3n de moitas bocas distintas) dentro dunha nube maior e m\u00e1is difusa que se estende ata uns 500\u00a0km da superficie, facendo de Enc\u00e9lado o cuarto corpo do Sistema Solar onde se confirmou a existencia de actividade volc\u00e1nica, xunto coa Terra, a l\u00faa Trit\u00f3n de Neptuno e a l\u00faa \u00cdo de X\u00fapiter. O UVIS da Cassini observou m\u00e1is tarde chorros de gas que coinciden cos chorros de po vistos polo instrumento ISS durante un encontro non programado con Enc\u00e9lado en outubro do 2007.\nAdquir\u00edronse observaci\u00f3ns complementarias durante un sobrevoo que tivo lugar o d\u00eda 12 de marzo do 2008. Os datos deste sobrevoo revelaron a presenza de compo\u00f1entes qu\u00edmicos adicionais na pluma, inclu\u00edndo hidrocarburos simples e complexos, coma o propano, o etano e o acetileno. Esta constataci\u00f3n aumenta a\u00ednda m\u00e1is as posibilidades da existencia de vida baixo a superficie de Enc\u00e9lado. A composici\u00f3n da pluma de Enc\u00e9lado que foi medida polo instrumento INMS da Cassini \u00e9 semellante \u00e1 observada na maior\u00eda dos cometas.\nO paradoxo de Mimas\u2013Enc\u00e9lado.\nMimas, \u00e9 o sat\u00e9lite m\u00e1is interior entre as l\u00faas esf\u00e9ricas de Saturno e \u00e9 a seguinte l\u00faa cara o interior (de Saturno) respecto da propia Enc\u00e9lado, Mimas est\u00e1 xeoloxicamente morta, a pesar de que experimenta unhas mareas gravitatorias m\u00e1is fortes que Enc\u00e9lado. Este aparente paradoxo pode ser explicado por modelos de quecemento producidos polas mareas gravitatorias que prognostican un estado t\u00e9rmico de baixa enerx\u00eda para Mimas, pero un estado t\u00e9rmico alto, de alta enerx\u00eda para Enc\u00e9lado, a pesar de Enc\u00e9lado est\u00e1 m\u00e1is afastado de Saturno c\u00e1 Mimas.\nAntes do descubrimento do amon\u00edaco.\nA an\u00e1lise conxunta de imaxes, espectrometr\u00eda de masas, e dos datos da magnetosfera suxire que as plumas observadas no polo sur emanan de c\u00e1maras subterr\u00e1neas presurizadas, semellantes \u00f3s \"geysers\" da Terra. Xa que os instrumentos INMS ou Uvis non atoparon amon\u00edaco no material expulsado, o cal poder\u00eda actuar como un anticonxelante, facendo as veces dunha c\u00e1mara presurizada e quente que consistir\u00eda en auga l\u00edquida case pura, cunha temperatura de polo menos 270 K (-3\u00a0\u00b0C), coma ilustra a diapositiva 14. A auga pura precisar\u00eda m\u00e1is enerx\u00eda para ser derretida con fontes coma as mareas gravitatorias ou da desintegraci\u00f3n dos is\u00f3topos radioactivos que cunha mestura de auga-amon\u00edaco. Outro m\u00e9todo posible para xerar unha pluma \u00e9 a sublimaci\u00f3n de xeo m\u00e1is quente da superficie. Durante o sobrevoo do 14 de xullo de 2005, o espectr\u00f3metro infravermello (CIRS) atopou unha zona quente preto do polo sur. Temperaturas atopadas nesta zona eran de 85-90 K, con pequenas zonas con temperaturas \"tan altas\" coma os 157 K (-116\u00a0\u00b0C), quente de m\u00e1is para ser explicado polo quecemento solar, o que indica que partes da rexi\u00f3n do polo sur son quentadas a partir do interior de Enc\u00e9lado. O xeo a esas temperaturas est\u00e1 o suficiente quente coma para sublimar a un ritmo moito m\u00e1is r\u00e1pido c\u00f3 xeo de debaixo da superficie, e as\u00ed xerar\u00eda unha pluma. Esta hip\u00f3tese \u00e9 atractiva, xa que a capas por debaixo da superficie que quentan o xeo superficial, poder\u00edan ser unha mestura de amon\u00edaco-auga cunhas temperaturas moi baixas, do redor dos 170 K (-103\u00a0\u00b0C) e, polo tanto non se precisar\u00eda demasiada enerx\u00eda para produci-la actividade pluma. Con todo, a abundancia de part\u00edculas na nube do polo sur favorece o modelo \"geysers fr\u00edos\", en contraposici\u00f3n \u00f3 modelo da sublimaci\u00f3n do xeo.\nAlternativamente, Kieffer \"et al.\" (no 2006) suxeriron que os \"geysers\" de Enc\u00e9lado se orixinan a pola presenza de clatratos de hidratos, onde o di\u00f3xido de carbono, metano e nitr\u00f3xeno son liberados cando son expostos \u00f3 baleiro do espazo polas fracturas activas. Esta hip\u00f3tese non esixir\u00eda a gran cantidade de calor necesaria para fundi-lo xeo auga, coma esixe o modelo de \"geysers fr\u00edos\", e poder\u00eda explica-la falta de amon\u00edaco.\nDescubrimento de amon\u00edaco.\nEn xullo do 2009 foi anunciado que se descubrira amon\u00edaco durante os sobrevoos de xullo e outubro da sonda \"Cassini\" \nEstrutura interna.\nAntes da chegada da sonda \"Cassini\", co\u00f1ec\u00edase relativamente pouco acerca da estrutura interna de Enc\u00e9lado. Con todo, os resultados dos sobrevoos recentes sobre Enc\u00e9lado feitos pola sonda \"Cassini\" proporcionaron informaci\u00f3n moi importante para constru\u00edlos modelos da estrutura interna de Enc\u00e9lado. Esta informaci\u00f3n incl\u00fae unha mellor determinaci\u00f3n da masa e forma elipsoidal tri-axial da l\u00faa, as\u00ed coma, observaci\u00f3ns de alta resoluci\u00f3n da superficie, e unha nova percepci\u00f3n sobre a xeoqu\u00edmica de Enc\u00e9lado.\nAs estimaci\u00f3ns de masa baseadas nos datos do programa Voyager suxer\u00edan que Enc\u00e9lado estaba composto case por completo de xeo de auga. Con todo, a partir dos efectos da gravidade de Enc\u00e9lado sobre a sonda \"Cassini\", determinouse que a s\u00faa masa \u00e9 moito maior do que se pensaba, dando unha densidade de 1,61 g/cm\u00b3. Esta densidade \u00e9 maior c\u00e1s densidades doutros sat\u00e9lites xeados de tama\u00f1o medio de Saturno, indicando que Enc\u00e9lado cont\u00e9n unha porcentaxe maior de silicatos e ferro. Con material adicional al\u00e9n de xeo de auga, o interior de Enc\u00e9lado poder\u00eda, comparativamente, ter experimentado m\u00e1is quecemento procedente da desintegraci\u00f3n de elementos radioactivos.\nCastillo \"et al.\", no ano 2005, suxeriu que Iapeto, e os outros sat\u00e9lites xeados de Saturno, ter\u00edanse formado de xeito relativamente r\u00e1pido despois da formaci\u00f3n da sub-nebulosa de Saturno, polo tanto, eran ricos en radiois\u00f3topos de vida curta. Estes radiois\u00f3topos, coma o aluminio-26 e ferro-60, te\u00f1en unha vida media curta e producir\u00edan un quecemento de xeito relativamente r\u00e1pido. Sen unha variedade de is\u00f3topos de curta duraci\u00f3n, os is\u00f3topos de larga vida de Enc\u00e9lado non ser\u00edan suficientes coma para evitar a r\u00e1pida conxelaci\u00f3n do interior, mesmo coa fracci\u00f3n comparativamente alta de rocha maciza de Enc\u00e9lado, dado o tama\u00f1o pequeno da l\u00faa. Dada a fracci\u00f3n relativamente alta de masa de rochas de Enc\u00e9lado, o reforzo proposto con 26Al e 60Fe ter\u00edase dado nun corpo con diferenciaci\u00f3n planetaria, cun manto de xeo e un n\u00facleo rochoso. Posteriormente a radioactividade e o quecemento por mor das mareas gravitatorias puideron facer que a temperatura do n\u00facleo se elevase ata os 1.000 K, o suficiente para derrete-lo interior do manto. Con todo, para que Enc\u00e9lado poida seguir estando activo, parte do n\u00facleo debe estar fundido, formando c\u00e1maras de magma que se flexionan baixo a tensi\u00f3n de mareas gravitatorias de Saturno. O quecemento debido as mareas gravitatorias, as\u00ed coma a resonancia orbital con Dione ou a libraci\u00f3n, poder\u00edan ter sostido eses puntos quentes no n\u00facleo ata o presente, o cal manter\u00eda a actividade xeol\u00f3xica actual.\nAdemais da s\u00faa masa e da s\u00faa xeoqu\u00edmica, os investigadores tam\u00e9n examinaron a forma da Enc\u00e9lado para probar se o sat\u00e9lite est\u00e1 internamente diferenciado ou non. Porco \"et al.\" no ano 2006, usaron as medici\u00f3ns do limbo para determinar que forma de Enc\u00e9lado, supo\u00f1endo que est\u00e1 en equilibrio hidrost\u00e1tico, \u00e9 consistente cun interior non diferenciado, en contradici\u00f3n coas evidencias xeol\u00f3xicas e xeoqu\u00edmicas. Con todo, a forma actual tam\u00e9n soporta a posibilidade de que Enc\u00e9lado non estea en equilibrio hidrost\u00e1tico, e puido ter rotado m\u00e1is r\u00e1pido nalg\u00fan momento no pasado recente (cun interior diferenciado).\nUn posible oc\u00e9ano de auga.\nA finais do ano 2008, os cient\u00edficos observaron vapor de auga sa\u00edndo a chorros da superficie de Enc\u00e9lado, e m\u00e1is tarde descubrir\u00edase que este vapor deixaba un rastro ata Saturno. Isto poder\u00eda indicar a presenza de auga l\u00edquida, e por conseguinte este feito outorgar\u00edalle a Enc\u00e9lado unha pequena posibilidade para albergar vida. Candice Hansen, un cient\u00edfico do Jet Propulsion Lab da NASA, lidera un equipo de investigaci\u00f3n sobre as plumas despois de que descubriran que estas plumas se mov\u00edan a ~2.189 k/s. Xa que a esa velocidade \u00e9 dif\u00edcil discernir que l\u00edquidos est\u00e1n implicados, decidiron que era mellor investiga-las composici\u00f3ns das plumas.\nFinalmente, descubriuse que, o 6% da part\u00edculas do anel E conte\u00f1en aproximadamente un 0,5-2% da s\u00faa masa en de sales de sodio, o cal \u00e9 unha cantidade significativa. Nas partes das plumas que est\u00e1n a rentes de Enc\u00e9lado, a fracci\u00f3n de part\u00edculas \"salgadas\" aumenta a 70% en n\u00famero e a proporci\u00f3n da s\u00faa de masa en sales pode acada-lo 99% en masa. Estas part\u00edculas presuntamente son coma un \"spray conxelado\" procedentes dun oc\u00e9ano salgado subterr\u00e1neo. Por outra banda, as pequenas part\u00edculas de pobres en sal f\u00f3rmanse por nucleaci\u00f3n homox\u00e9nea directamente dende a fase gasosa. As fontes de part\u00edculas salgadas est\u00e1n uniformemente distribu\u00eddas \u00f3 longo da Listas de Tigre, mentres c\u00e1s fontes de part\u00edculas \"frescas\" est\u00e1n moi relacionadas cos chorros de gas de alta velocidade. As part\u00edculas \"salgadas\" m\u00f3vense lentamente e a meirande parte volve caer de volta \u00e1 superficie, mentres c\u00e1s r\u00e1pidas part\u00edculas \"frescas\" \u00e9lles m\u00e1is f\u00e1cil acada-lo anel E, explicando as\u00ed a s\u00faa pobre en composici\u00f3n en sales.\nA composici\u00f3n salgada das plumas suxire con moita forza que a s\u00faa fonte \u00e9 un oc\u00e9ano salgado baixo a superficie ou cavernas baixo a superficie cheas de auga salgada. As alternativas coma a hip\u00f3tese da sublimaci\u00f3n por clatratos non poder\u00edan explicar coma se forman as part\u00edculas salgadas. Ademais, a Cassini tam\u00e9n atopou trazas de compo\u00f1entes org\u00e1nicos nalg\u00fans grans de po. Grazas a este posible oc\u00e9ano subterr\u00e1neo, Enc\u00e9lado converteuse nun candidato a albergar vida extraterrestre.\nA presenza de auga l\u00edquida implica que baixo a codia existe unha fonte de calor interno. Actualmente p\u00e9nsase que esa fonte \u00e9 unha combinaci\u00f3n da desintegraci\u00f3n radioactiva e da fricci\u00f3n provocada polas mareas gravitatorias, xa que as mareas gravitatorias por si soas non son suficiente explicaci\u00f3n para o quecemento interno. Por exemplo, Mimas, outra da l\u00faas de Saturno, que est\u00e1 m\u00e1is cerca do planeta e que ten moita m\u00e1is excentricidade orbital, o cal fai que estea exposta a forzas gravitatorias moito m\u00e1is grandes c\u00e1s de Enc\u00e9lado, e a\u00ednda as\u00ed a s\u00faa superficie vella e cuarteada indica que a l\u00faa est\u00e1 xeoloxicamente morta."}
{"id": "197194", "revid": "1987", "url": "https://gl.wikipedia.org/wiki?curid=197194", "title": "-542", "text": "Outros.\nHistoria ano a ano"}
{"id": "197195", "revid": "23204", "url": "https://gl.wikipedia.org/wiki?curid=197195", "title": "Estomiformes", "text": "Os Estomiformes (Stomiiformes) son unha orde de peixes mari\u00f1os tele\u00f3steos, da superorde Estenopterixios (Stenopterygii), propios de augas tropicais ou temperadas. A maior\u00eda son peixes abisais.\nCaracter\u00edsticas.\nPos\u00faen \u00f3rganos bioluminiscentes, chamados fot\u00f3foros, que lles permiten as funci\u00f3ns de relaci\u00f3n na escuridade absoluta na que viven. A disposici\u00f3n m\u00e1is com\u00fan \u00e9 unha ou d\u00faas fileiras de fot\u00f3foros na parte inferior do corpo a \u00e1mbolos lados, as\u00ed como na punta das barbas que poden presentar. A luz que emiten estes peixes \u00e9 practicamente invisible para os seus depredadores.\nAlgunhas especies pos\u00faen barbas baixo a boca. Te\u00f1en largos dientes tanto no maxilar como no premaxilar, e a boca prol\u00f3ngase m\u00e1is al\u00f3 do ollo na maior\u00eda das especies. Cando te\u00f1en escamas, estas son cicloides, pero en moitos casos se perderon. Alg\u00fans non tenen aleta dorsal, pectorais nin aleta adiposa, pero noutras especies existe unha aleta adiposa ventral. Te\u00f1en entre 5 e 24 fendeduras branquiais.\nAdoitan ser de cor marr\u00f3n escuro ou negro, se ben alg\u00fans Gonostomatoidei son prateados.\nClasificaci\u00f3n.\nDiv\u00eddense en d\u00faas subordes e catro familias:"}
{"id": "197196", "revid": "89787", "url": "https://gl.wikipedia.org/wiki?curid=197196", "title": "Rooibos", "text": "O rooibos (nome cient\u00edfico Aspalathus linearis) \u00e9 unha planta de orixe surafricana, que se pronuncia \u00ab\"roibos\"\u00bb (/\u02c8r\u0254\u026ab\u0252s/) en afrikaans e que significa \"arbusto vermello\". \u00c9 moi popular debido ao uso que se fai das s\u00faas follas en preparaci\u00f3ns como infusi\u00f3ns, e tam\u00e9n se lle chama \"t\u00e9 rooibos\" (\"t\u00e9 vermello surafricano\", que non debe confundirse co t\u00e9 vermello pu-ehr), a\u00ednda que na realidade non procede da planta do t\u00e9.\nCaracter\u00edsticas.\n\"Aspalathus linearis\" \u00e9 unha especie polim\u00f3rfica que cando crece de forma salvaxe pode ter diferentes caracter\u00edsticas dependendo da rexi\u00f3n onde se reproduza. Algunhas variedades poden chegar a medir 30\u00a0cm de altura, mentres que outras chegan aos 2 metros. As variedades dedicadas ao cultivo do \"t\u00e9 vermello\" adoitan ser de tama\u00f1o medio de 1,5 metros de altura. A planta pos\u00fae unhas flores amarelas pequenas que florecen a finais da primavera ou cerca do comezo do caloroso ver\u00e1n. Cada flor produce unha froita leguminosa. A planta do rooibos adaptouse a un solo pobre en nutrientes e cunhas condici\u00f3ns clim\u00e1ticas calorosas en extremo. A planta cult\u00edvase no ver\u00e1n, que na latitude de Sur\u00e1frica coincide co mes de xaneiro. Non cont\u00e9n Teofilina nin Cafe\u00edna.\nProduci\u00f3n.\nA planta do rooibos (familia dos legumes) cult\u00edvase soamente na rexi\u00f3n de Cederberg inclu\u00edda na provincia Occidental do Cabo. Incl\u00fae unha gran familia que alcanza m\u00e1is de 200 variedades. As follas da \u00e1rbore d\u00e9ixanse oxidar ao sol e popularmente consid\u00e9rase este proceso como unha fermentaci\u00f3n (mais non se trata tecnicamente dunha fermentaci\u00f3n, e denom\u00ednase as\u00ed para facer unha equivalencia coa produci\u00f3n do t\u00e9). Este proceso oxidativo \u00e9 o que lle proporciona \u00e1 planta o sabor e a cor 'vermella' caracter\u00edstica. Existe igualmente unha produci\u00f3n non \"fermentada\" (isto \u00e9, non oxidada) que se denomina \"rooibos verde\" (pretendendo facer unha denominaci\u00f3n similar co t\u00e9 verde), variedade que se comercializa a un prezo maior e que pos\u00fae unha cor amarela caracter\u00edstica. Esta variedade 'non fermentada' pos\u00fae unha gran cantidade de polifenois antioxidantes. O comezo do consumo de rooibos comezou no s\u00e9culo XVII.\nUsos.\nA popularizaci\u00f3n desta planta \u00e9 bastante recente. O bot\u00e1nico Carl Thunberg clasificou por vez primeira o rooibos en 1772; mais foi o Dr. Nortier, m\u00e9dico e bot\u00e1nico, a primeira persoa que o estudou en profundidade. Ademais de contrastar as s\u00faas propiedades medicinais tam\u00e9n experimentou o seu cultivo, xa que era unha planta silvestre que crec\u00eda principalmente nas monta\u00f1as Cederberg. Hoxe en d\u00eda xa a podemos encontrar en m\u00e1is de 140 pa\u00edses do mundo. En Sur\u00e1frica \u00e9 habitual que o rooibos se tome mesturado con leite e azucre.\nA preparaci\u00f3n deste \"t\u00e9 vermello surafricano\" pode levar m\u00e1is de cinco minutos de preparaci\u00f3n da infusi\u00f3n, o que deixa unha bebida de cor vermella (\u00e1s veces tirando a pardo). Nalgunhas tendas de Sur\u00e1frica comercializase unha variedade denominada rooibos espresso que se elabora de forma similar ao caf\u00e9 expreso.\nPropiedades.\nCo rooibos p\u00f3dese elaborar unha infusi\u00f3n avermellada de sabor moi agrad\u00e1bel que recorda algo o gusto das noces, \u00e9 lixeiramente doce (non ten azucre, pero o seu sabor parece recordalo) e non pos\u00fae cafe\u00edna nin alcaloides semellantes. Por tanto, poden tomala tanto nenos como xente nerviosa ou con hipertensi\u00f3n. Empr\u00e9gase no tratamento das alerxias, xa que act\u00faa como un antihistam\u00ednico natural suave e sen chegar a producir somnolencia . Nalg\u00fans casos realiz\u00e1ronse investigaci\u00f3ns acerca de inhibici\u00f3n de tumores en laboratorio as\u00ed como efectos antimutax\u00e9nicos.\nAlgunhas das propiedades, probadas e populares da infusi\u00f3n do rooibos son:"}
{"id": "197197", "revid": "85894", "url": "https://gl.wikipedia.org/wiki?curid=197197", "title": "O Campo da Pena, Mourence, Vilalba", "text": "O Campo da Pena \u00e9 un lugar da parroquia de Mourence, no concello lugu\u00e9s de Vilalba, na comarca da Terra Ch\u00e1."}
{"id": "197198", "revid": "85894", "url": "https://gl.wikipedia.org/wiki?curid=197198", "title": "A Carballeira, Mourence, Vilalba", "text": "A Casanova \u00e9 un lugar da parroquia de Mourence, no concello lugu\u00e9s de Vilalba, na comarca da Terra Ch\u00e1."}
{"id": "197199", "revid": "56817", "url": "https://gl.wikipedia.org/wiki?curid=197199", "title": "-541", "text": "Outros.\nHistoria ano a ano"}
{"id": "197200", "revid": "56817", "url": "https://gl.wikipedia.org/wiki?curid=197200", "title": "O Castro, Mourence, Vilalba", "text": "O Castro \u00e9 un lugar da parroquia de Mourence, no concello lugu\u00e9s de Vilalba, na comarca da Terra Ch\u00e1."}
{"id": "197201", "revid": "85894", "url": "https://gl.wikipedia.org/wiki?curid=197201", "title": "Os Curros, Mourence, Vilalba", "text": "Os Curros \u00e9 un lugar da parroquia de Mourence, no concello lugu\u00e9s de Vilalba, na comarca da Terra Ch\u00e1."}
{"id": "197202", "revid": "785", "url": "https://gl.wikipedia.org/wiki?curid=197202", "title": "Dona Orraca, Mourence, Vilalba", "text": "Dona Orraca \u00e9 un lugar da parroquia de Mourence, no concello lugu\u00e9s de Vilalba, na comarca da Terra Ch\u00e1."}
{"id": "197203", "revid": "22570", "url": "https://gl.wikipedia.org/wiki?curid=197203", "title": "Grandisca, Mourence, Vilalba", "text": "Grandisca \u00e9 un lugar da parroquia de Mourence, no concello lugu\u00e9s de Vilalba, na comarca da Terra Ch\u00e1."}
{"id": "197204", "revid": "1822", "url": "https://gl.wikipedia.org/wiki?curid=197204", "title": "Stomiiformes", "text": ""}
{"id": "197205", "revid": "22570", "url": "https://gl.wikipedia.org/wiki?curid=197205", "title": "Os Pasos, Mourence, Vilalba", "text": "Os Pasos \u00e9 un lugar da parroquia de Mourence, no concello lugu\u00e9s de Vilalba, na comarca da Terra Ch\u00e1."}
{"id": "197206", "revid": "98629", "url": "https://gl.wikipedia.org/wiki?curid=197206", "title": "Canle bicipital umeral", "text": "A canle bicipital do \u00famero \u00e9 unha canle \u00f3sea da ep\u00edfise proximal do \u00famero, situada entre o troqu\u00edter umeral e o troquino. Pola canle discorre o tend\u00f3n da porci\u00f3n longa do m\u00fasculo b\u00edceps braquial. O seu traxecto \u00e9 oblicuo descendente cara a f\u00f3ra, para rematar no terzo medio do \u00famero. Tam\u00e9n permite o paso dunha p\u00f3la da arteria circunflexa umeral anterior que abastece a articulaci\u00f3n glenoumeral.\nConstit\u00fae a parede lateral da axila. A canle est\u00e1 tapizada polo ligamento de Gordon-Brodie"}
{"id": "197207", "revid": "85894", "url": "https://gl.wikipedia.org/wiki?curid=197207", "title": "O Pazo da Veiga, Mourence, Vilalba", "text": "O Pazo da Veiga \u00e9 un lugar da parroquia de Mourence, no concello lugu\u00e9s de Vilalba, na comarca da Terra Ch\u00e1."}
{"id": "197208", "revid": "22570", "url": "https://gl.wikipedia.org/wiki?curid=197208", "title": "Valdesuso, Mourence, Vilalba", "text": "Valdesuso \u00e9 un lugar da parroquia de Mourence, no concello lugu\u00e9s de Vilalba, na comarca da Terra Ch\u00e1."}
{"id": "197209", "revid": "88215", "url": "https://gl.wikipedia.org/wiki?curid=197209", "title": "-532", "text": "Outros.\nHistoria ano a ano"}
{"id": "197210", "revid": "56817", "url": "https://gl.wikipedia.org/wiki?curid=197210", "title": "A Vilara, Mourence, Vilalba", "text": "A Vilara \u00e9 un lugar da parroquia de Mourence, no concello lugu\u00e9s de Vilalba, na comarca da Terra Ch\u00e1."}
{"id": "197211", "revid": "5863", "url": "https://gl.wikipedia.org/wiki?curid=197211", "title": "Manuel S\u00e1inz de Vicu\u00f1a", "text": "Manuel S\u00e1inz de Vicu\u00f1a Camino, nado en Ir\u00fan o 25 de marzo de 1888 e finado en Madrid o 14 de maio de 1973, foi un arquitecto, empresario e pol\u00edtico espa\u00f1ol.\nTraxectoria.\nFillo de Lesmes S\u00e1inz de Vicu\u00f1a Arrascaeta, fundador da sociedade Perfumer\u00eda Gal, con Salvador Echeand\u00eda Gal. En 1893 a familia trasladouse a Madrid. Ingresou en 1906 na Escola Superior de Arquitectura de Madrid. Como arquitecto participou na construci\u00f3n do Barrio de Moratalaz e foi autor da praza de touros de Albacete, xunto co tam\u00e9n arquitecto Julio Carrilero. Casou con Avelina Garc\u00eda-Prieto Montero-R\u00edos, II marquesa de Alhucemas, filla de Manuel Garc\u00eda Prieto en 1915. Foi elixido deputado representando ao Partido Liberal polo distrito de Ponferrada nas elecci\u00f3ns de 1916, polo distrito de Santiago de Compostela en 1918 e polo distrito de Lal\u00edn en 1919, 1920 e 1923. A partir de 1923 abandonou a vida pol\u00edtica, dedic\u00e1ndose \u00e1 arquitectura. Tam\u00e9n foi conselleiro da empresa familiar Perfumer\u00eda Gal, e na d\u00e9cada dos corenta foi presidente de Occidente Seguros e fundou a Inmobiliaria Urbis, da que foi presidente.\nUn colexio do barrio de Moratalaz, constru\u00eddo pola Inmobiliaria Urbis en 1962, leva o seu nome."}
{"id": "197212", "revid": "56817", "url": "https://gl.wikipedia.org/wiki?curid=197212", "title": "-531", "text": "Outros.\nHistoria ano a ano"}
{"id": "197213", "revid": "56817", "url": "https://gl.wikipedia.org/wiki?curid=197213", "title": "Troquino umeral", "text": "O troquino umeral \u00e9 unha tuberosidade \u00f3sea da ep\u00edfise proximal do \u00famero, situada por diante e por dentro respecto ao troqu\u00edter umeral. Serve para a inserci\u00f3n do m\u00fasculo subescapular."}
{"id": "197216", "revid": "1131", "url": "https://gl.wikipedia.org/wiki?curid=197216", "title": "Or\u00eda, A Capela, A Capela", "text": "Or\u00eda \u00e9 un lugar da parroquia da Capela, no concello da Capela, na comarca do Eume. No ano 2010 estaba despoboado segundo datos do INE."}
{"id": "197217", "revid": "85894", "url": "https://gl.wikipedia.org/wiki?curid=197217", "title": "O Outeiro, A Capela, A Capela", "text": "O Outeiro \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 5 habitantes segundo datos do INE, deles 2 eran homes e 3 eran mulleres.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "197218", "revid": "22570", "url": "https://gl.wikipedia.org/wiki?curid=197218", "title": "Os Paces, A Capela, A Capela", "text": "Os Paces \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 2 habitantes, ambos homes, segundo datos do INE."}
{"id": "197219", "revid": "56817", "url": "https://gl.wikipedia.org/wiki?curid=197219", "title": "-517", "text": "Outros.\nHistoria ano a ano"}
{"id": "197220", "revid": "75439", "url": "https://gl.wikipedia.org/wiki?curid=197220", "title": "Melanota\u00e9nidos", "text": "Os Melanota\u00e9nidos (Melanotaeniidae) son unha familia de peixes de auga doce e estuarios de r\u00edo, pertencente \u00e1 orde dos Ateriniformes (Atheriniformes). Son peixes distribu\u00eddos por r\u00edos tropicais do sueste de Asia e Ocean\u00eda, hoxe moi apreciados como peixes de acuario polas s\u00faas cores chamativas.\nCaracter\u00edsticas.\nTe\u00f1en un corpo comprimido lateralmente e de lonxitude m\u00e1xima de 12\u00a0cm. D\u00faas aletas dorsais separadas por un pequeno espazo, a primeira con 3 a 7 espi\u00f1as e a segunda con 6 a 22 radios brandos (nalgunhas especies, o primeiro \u00e9 unha espi\u00f1a robusta). A li\u00f1a lateral adoita estar ausente ou ben pouco definida. As escamas, relativamente grandes.\nPresentan coloraci\u00f3ns vistosas, estando os machos normalmente moito m\u00e1is coloreados c\u00e1s femias.\nClasificaci\u00f3n.\nDiv\u00eddense en sete x\u00e9neros con 75 especies v\u00e1lidas:"}
{"id": "197221", "revid": "1822", "url": "https://gl.wikipedia.org/wiki?curid=197221", "title": "Melanotaeniidae", "text": ""}
{"id": "197222", "revid": "85894", "url": "https://gl.wikipedia.org/wiki?curid=197222", "title": "O Pazo, A Capela, A Capela", "text": "O Pazo \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 21 habitantes segundo datos do INE, deles 7 eran homes e 14 eran mulleres."}
{"id": "197223", "revid": "54488", "url": "https://gl.wikipedia.org/wiki?curid=197223", "title": "A Pena Grande, A Capela, A Capela", "text": "A Pena Grande \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 9 habitantes segundo datos do INE, deles 3 eran homes e 6 eran mulleres."}
{"id": "197224", "revid": "56817", "url": "https://gl.wikipedia.org/wiki?curid=197224", "title": "-516", "text": "Outros.\nHistoria ano a ano"}
{"id": "197225", "revid": "89787", "url": "https://gl.wikipedia.org/wiki?curid=197225", "title": "Guerra de Croacia", "text": "A Guerra de Croacia ou Guerra da Independencia de Croacia (en croata: \"Domovinski Rat\", Guerra da Patria), en serbio: \"\u0420\u0430\u0442 \u0443 \u0425\u0440\u0432\u0430\u0442\u0441\u043a\u043e\u0458\" ou \"Rat u Hrvatskoj\", Guerra en Croacia) foi un conflito b\u00e9lico que tivo lugar en Croacia desde 1991 at\u00e9 1995. Inicialmente, a guerra desenvolveuse entre Croacia e o Ex\u00e9rcito Popular Iugoslavo (JNA). M\u00e1is tarde, o conflito derivou nunha loita entre as tropas da nova Croacia independente e as forzas rebeldes da minor\u00eda serbia, que \u00e1 s\u00faa vez proclamou a Rep\u00fablica Serbia de Krajina. Os serbios foron apoiados polo Ex\u00e9rcito Popular Iugoslavo. O bando croata intentaba establecer a plena soberan\u00eda para a Rep\u00fablica de Croacia, anteriormente constitu\u00edda como unha rep\u00fablica socialista dentro da Rep\u00fablica Federal Socialista de Iugoslavia, mentres que os serbios quer\u00edan manterse en Iugoslavia, buscando novos l\u00edmites en partes de Croacia con maior\u00eda \u00e9tnica serbia ou cunha minor\u00eda serbia influente. A guerra resultou particularmente impactante pola s\u00faa brutalidade nunha sociedade relativamente desenvolvida en Europa e nos tempos modernos.\nAntecedentes. Disensi\u00f3ns en Iugoslavia.\nA guerra en Croacia foi resultado do ascenso do nacionalismo en Iugoslavia durante a d\u00e9cada de 1980, que conduciu \u00e1 disoluci\u00f3n da Rep\u00fablica Federal Socialista de Iugoslavia. A crise comezou a desencadearse en Iugoslavia tras o debilitamento das democracias populares da Europa oriental, na \u00faltima fase da guerra fr\u00eda, todo iso simbolizado pola ca\u00edda do Muro de Berl\u00edn en novembro de 1989. En Iugoslavia, a Liga dos Comunistas de Iugoslavia perdera xa gran parte da s\u00faa preeminencia ideol\u00f3xica.\nNos anos 1980, a axitaci\u00f3n secesionista dos movementos albaneses en Kosovo levou \u00e1 represi\u00f3n da maior\u00eda albanesa nesta provincia do sur de Serbia. As rep\u00fablicas m\u00e1 pr\u00f3speras, as norte\u00f1as Eslovenia e Croacia, quixeron dar pasos para aumentar a s\u00faa autonom\u00eda, mesmo cara \u00e1 independencia e ao establecemento dun sistema pol\u00edtico occidental. A Rep\u00fablica de Serbia, dirixida por Slobodan Milo\u0161evi\u0107, avogaba polo centralismo e o sistema de partido \u00fanico (o comunista) para toda Iugoslavia (baixo a direcci\u00f3n serbia), terminando por derrogar a autonom\u00eda das rexi\u00f3ns de Kosovo e Voivodina. Ao mesmo tempo, o Ex\u00e9rcito Popular de Iugoslavia experimentou un proceso de transformaci\u00f3n, pasando de ser un Ex\u00e9rcito multinacional a converterse nunha forza controlada polos serbios.\nDado o ascenso do nacionalismo baseado nos intereses individuais de cada rep\u00fablica, foi fac\u00e9ndose previs\u00edbel a desaparici\u00f3n de Iugoslavia e a s\u00faa substituci\u00f3n por uns cantos Estados sucesores. Slobodan Milo\u0161evi\u0107, desde o seu ascenso ao poder en Serbia, tratou de favorecer a continuidade de todos os serbios nun \u00fanico Estado (agrupando \u00e1s maior\u00edas ou minor\u00edas serbias das outras rep\u00fablicas na longamente so\u00f1ada \"Gran Serbia\"). As demandas eslovenas e croatas dunha maior autonom\u00eda, inclu\u00edndo un status de tipo confederal e, mesmo, unha completa independencia, fixeron medrar as\u00ed mesmo as ideas nacionalistas entre os altos cargos da a\u00ednda gobernante Liga dos Comunistas de Iugoslavia.\nA reafirmaci\u00f3n de Serbia.\nEn marzo de 1989, a crise en Iugoslavia profundouse tras a adopci\u00f3n dalgunhas emendas \u00e1 Constituci\u00f3n socialista serbia. A trav\u00e9s delas, o Goberno serbio puido reafirmar os seus poderes efectivos sobre as provincias ex aut\u00f3nomas de Kosovo e Voivodina. Dado que estas entidades ti\u00f1an dereito a voto a nivel da presidencia federal de Iugoslavia (seis membros das rep\u00fablicas e dous das provincias aut\u00f3nomas, agora ex aut\u00f3nomas), Serbia, baixo o seu presidente Slobodan Milo\u0161evi\u0107, obtivo o control sobre tres votos de oito na elecci\u00f3n da presidencia federal. Grazas aos apoios adicionais de Montenegro, habitado por serbios) e, ocasionalmente, Bosnia e Hercegovina, Serbia estaba en condici\u00f3ns de exercer unha enorme influencia sobre o Goberno federal. Esta situaci\u00f3n ocasionou protestas noutras rep\u00fablicas, as\u00ed como propostas de reforma da federaci\u00f3n iugoslava.\nMovementos electorais e constitucionais.\nO debilitamento do r\u00e9xime comunista permitiu ao nacionalismo estender a s\u00faa presenza pol\u00edtica, incluso dentro da propia Liga dos Comunistas de Iugoslavia. No XIV Congreso Extraordinario da Liga, celebrado o 20 de xaneiro de 1990, as delegaci\u00f3ns das rep\u00fablicas mostraron as s\u00faas discrepancias sobre os temas principais da federaci\u00f3n iugoslava. A delegaci\u00f3n croata demandou unha federaci\u00f3n menos centralizada, mentres que a delegaci\u00f3n serbia, encabezada por Milo\u0161evi\u0107, se opuxo a iso. En consecuencia, os delegados eslovenos e croatas abandonaron o Congreso. Este feito consid\u00e9rase por alg\u00fans como o comezo do fin de Iugoslavia.\nAs primeiras elecci\u00f3ns libres foron convocadas ent\u00f3n en Croacia e Eslovenia para uns poucos meses m\u00e1is tarde. As elecci\u00f3ns parlamentarias croatas celebr\u00e1ronse entre abril e maio de 1990 (a primeira rolda o 22 de abril e a segunda o 6 de maio).\nAo longo de 1989 fund\u00e1ranse varios partidos pol\u00edticos, entre eles a Uni\u00f3n Democr\u00e1tica Croata (\"Hrvatska Demokratska Zajednica\", \"HDZ\"), liderada polo nacionalista Franjo Tudjman. A HDZ baseou a s\u00faa campa\u00f1a na aspiraci\u00f3n \u00e1 independencia e nunha ret\u00f3rica xeral antiiugoslava e antiserbia, alimentando nos croatas o sentimento de que s\u00f3 a HDZ pod\u00eda protexer a Croacia das aspiraci\u00f3ns dos sectores serbios liderados por Slobodan Milo\u0161evi\u0107 relativas \u00e1 conformaci\u00f3n da Gran Serbia. Deste xeito, logrou encabezar os resultados das elecci\u00f3ns (seguido polos comunistas reformistas de Ivica Racan, o Partido Socialdem\u00f3crata de Croacia) e formar un novo Goberno croata.\nUn factor importante na preservaci\u00f3n dos l\u00edmites fronteirizos de Croacia foi a axuda internacional recibida, a cargo de membros da di\u00e1spora croata. Moitos futuros dirixentes do HDZ, inclu\u00edndo a Tudjman, realizaron visitas internacionais durante os 80 e a principios dos 90 con vistas a obter apoio dos emigrantes cara \u00e1 causa nacional croata. Por\u00e9n, estes contactos foron xa interpretados por alg\u00fans pol\u00edticos comunistas conservadores (maioritariamente serbios) como mostras de separatismo. Esta sensaci\u00f3n foi, ademais, reforzada por algunhas controvertidas declaraci\u00f3ns de membros do HDZ e por unha ret\u00f3rica imprudente que era calquera cousa menos pac\u00edfica. Serva como exemplo unha recordada declaraci\u00f3n p\u00fablica de Tudjman na que se congratulaba de que a s\u00faa muller non fora \"nin serbia nin xud\u00eda\". Adicionalmente, o emprego de iconograf\u00eda nacionalista, algunha dela recuperada directamente do movemento nacionalista croata que foi respons\u00e1bel, durante a segunda guerra mundial, da desaparici\u00f3n de probabelmente m\u00e1is de 100.000 serbios, non contribu\u00edu a rebaixar as tensi\u00f3ns.\nO 13 de maio de 1990 tivo lugar en Zagreb un partido de f\u00fatbol entre o D\u00ednamo de Zagreb e o Estrela Vermella de Belgrado. Os choques entre estes dous equipos iugoslavos, habitualmente rivais nos postos altos da liga do pa\u00eds, sempre foran de alto risco, pero esta vez o encontro dexenerou en violentos incidentes cando os seareiros do D\u00ednamo trataron de saltar os valados cara \u00e1 zona do estadio onde estaban os seguidores do Estrela Vermella. Rapidamente, estes comezaron a lanzar asentos e anacos de valado sobre os fans do D\u00ednamo, o que fixo innecesaria unha intervenci\u00f3n policial. A \"militia\" (polic\u00eda da \u00e9poca comunista) interveu inmediatamente, cargando contra os seguidores do D\u00ednamo (que, recordemos, era o \"de casa\") co resultado de m\u00e1is de 60 feridos, inclu\u00edndo alg\u00fans por arma branca, de bala ou intoxicados polo gas lacrim\u00f3xeno.\nO 30 de maio de 1990 o novo Parlamento croata celebrou a s\u00faa primeira sesi\u00f3n, na que o presidente Tudjman anunciou a s\u00faa intenci\u00f3n de aprobar unha nova Constituci\u00f3n (que ser\u00eda ratificada a finais dese ano) e propuxo multitude de cambios pol\u00edticos, econ\u00f3micos e sociais, alg\u00fans en relaci\u00f3n a se os dereitos das minor\u00edas serbia e bosn\u00edaca ser\u00edan garantidos ou non. Os dirixentes serbios locais opux\u00e9ronse, temendo que a poboaci\u00f3n serbia de Croacia se vira ameazada. A s\u00faa principal preocupaci\u00f3n era que a nova Constituci\u00f3n cambiara o status dos serbios en Croacia, pasando a ser unha 'minor\u00eda nacional' en lugar dunha 'naci\u00f3n constitu\u00ednte'. Isto finalmente sucedeu coa aprobaci\u00f3n da Constituci\u00f3n, a finais do ano.\nEn agosto de 1990 celebrouse un referendo non oficial nas rexi\u00f3ns croatas cunha substancial poboaci\u00f3n serbia, que ser\u00edan posteriormente co\u00f1ecidas como a Rep\u00fablica Serbia de Krajina (RSK), situada na fronteira con Bosnia e Hercegovina, sobre a cuesti\u00f3n da autonom\u00eda e soberan\u00eda serbias en Croacia. \nIsto f\u00edxose para tratar de contrarrestar os cambios na Constituci\u00f3n. O Goberno croata tratou de bloquear o referendo enviando forzas policiais \u00e1s comisar\u00edas de polic\u00eda rebeldes nas zonas serbias para confiscar as s\u00faas armas. Entre outros incidentes, civ\u00eds serbios do sur de Croacia, a maior\u00eda en torno \u00e1 cidade de Knin, bloquearon as estradas de acceso aos destinos tur\u00edsticos da costa de Dalmacia. Anos despois, durante o xu\u00edzo a Milan Marti\u0107, Milan Babi\u0107 afirmar\u00eda que foi enganado por Marti\u0107 para organizar a revolta, e que esta \u2014as\u00ed como a guerra en Croacia en si mesma\u2014 foi responsabilidade de Marti\u0107, dentro dun plan orquestrado por Belgrado. O Goberno croata respondeu ao bloqueo das estradas mediante o env\u00edo de corpos policiais especiais transportados por helic\u00f3pteros, pero estes foron interceptados por avi\u00f3ns de combate do Ex\u00e9rcito Iugoslavo e obrigados a regresaren a Zagreb.\nOs serbios de Croacia non trataron nun principio de conseguir a independencia. O 30 de setembro de 1990, o Consello Nacional Serbio declarou \"a autonom\u00eda do pobo serbio nos territorios hist\u00f3ricos nos que vive, e que est\u00e1n dentro das fronteiras actuais da Rep\u00fablica de Croacia como unidade federal da Rep\u00fablica Socialista Federal de Iugoslavia\".\nTras a elecci\u00f3n de Tudjman e a percepci\u00f3n de ameaza nacida da nova Constituci\u00f3n, os serbios nacionalistas da rexi\u00f3n de Kninska Krajina comezaron a realizar acci\u00f3ns armadas contra oficiais do Goberno croata. Moitos foron expulsados \u00e1 forza da RSK. As dependencias do Goberno croata na rexi\u00f3n comezaron a seren controladas polas autoridades locais serbias ou o recentemente institu\u00eddo \"Consello Nacional Serbio\". Este acabar\u00eda despois por ser o Goberno da rebelde Rep\u00fablica Serbia de Krajina, que estaba liderado por Milan Babi\u0107, o cal foi despois condenado por crimes de guerra polo Tribunal Penal Internacional para a ex Iugoslavia, onde mostrou abertamente o seu arrepentimento polas s\u00faas actuaci\u00f3ns (ademais de testemu\u00f1ar contra outros l\u00edderes serbios).\nO 22 de decembro de 1990 o Parlamento de Croacia ratificou a nova Constituci\u00f3n, cambiando o status dos serbios de Croacia, agora considerados 'minor\u00eda nacional' en lugar de 'naci\u00f3n constitu\u00ednte'. A porcentaxe daqueles que se declaraban serbios, segundo o censo de 1991, era do 12 % (o 78 % da poboaci\u00f3n declar\u00e1base croata). Isto interpretouse como a anulaci\u00f3n dalg\u00fans dos dereitos que a anterior Constituci\u00f3n (socialista) concedera aos serbios de Croacia, alimentando as\u00ed o extremismo entre eles. Ademais, moitos serbios comezaron a perder os seus empregos na Administraci\u00f3n P\u00fablica croata, particularmente tras a ratificaci\u00f3n da Constituci\u00f3n. Isto non fixo mais que aumentar a\u00ednda m\u00e1is a tensi\u00f3n.\nAs\u00ed mesmo, Eslovenia encontr\u00e1base neses momentos inmersa no seu propio proceso cara \u00e1 independencia. O 23 de decembro de 1990 \u2014un d\u00eda despois da ratificaci\u00f3n da nova Constituci\u00f3n croata\u2014 Eslovenia celebrou un referendo de autodeterminaci\u00f3n no que os votos a favor da independencia alcanzaron o 88 %.\nInmediatamente despois do referendo esloveno e a nova Constituci\u00f3n croata, o Ex\u00e9rcito Popular de Iugoslavia (JNA) anunciou a adopci\u00f3n dunha nova doutrina de defensa para todo o pa\u00eds. A doutrina da era Tito, segundo a cal cada rep\u00fablica manti\u00f1a a s\u00faa propia forza de defensa territorial (\"Teritorijalna Obrana\", ou \"TO\"), ser\u00eda substitu\u00edda por un sistema centralizado de defensa. As rep\u00fablicas perd\u00edan as s\u00faas competencias en materia de defensa, e as s\u00faas \"TO\" ser\u00edan desarmadas e subordinadas ao Cuartel Xeral do ex\u00e9rcito federal en Belgrado.\nAs forzas militares.\nO Ex\u00e9rcito Popular de Iugoslavia (JNA) formouse inicialmente durante a segunda guerra mundial, en forma de guerrilla contra a ocupaci\u00f3n alem\u00e1. O \u00e9xito do movemento partisano iugoslavo levou ao JNA a basear gran parte da s\u00faa estratexia operacional nas t\u00e1cticas de guerrilla. \nDada a peculiar posici\u00f3n pol\u00edtica de Iugoslavia en Europa, os planificadores estrat\u00e9xicos do Ex\u00e9rcito pod\u00edan esperar ter que facer fronte a un ataque tanto da OTAN como das forzas do Pacto de Varsovia. Esperando ser, en ambos os casos, claramente superado en potencial b\u00e9lico, o JNA decidiu desenvolver unha estratexia baseada principalmente na guerrilla, o que se demostrar\u00eda desastroso na guerra que estaba por ver, xa que o JNA encontrouse a si mesmo nun escenario b\u00e9lico no que deb\u00eda desempe\u00f1ar a posici\u00f3n de atacante sen apoio da poboaci\u00f3n civil no terreo, xusto o tipo de papel que definira e estudara para un hipot\u00e9tico invasor de Iugoslavia.\nA\u00ednda, sobre o papel, o JNA parec\u00eda ser unha forza poderosa, con 2.000 tanques e 300 avi\u00f3ns de combate (todos eles de fabricaci\u00f3n nacional ou sovi\u00e9tica). Por\u00e9n, en 1991 a maior\u00eda deste equipamento ti\u00f1a m\u00e1is de 30 anos: os modelos m\u00e1is estendidos, o tanque T-54/55 e o caza MiG-21, que constitu\u00edan o 60 % e o 40 % das forzas blindadas e da forza a\u00e9rea, respectivamente.\nPola contra, os m\u00edsiles anti-tanque (como o AT-5) e antia\u00e9reos (como os SA-14) eran m\u00e1is modernos e bastante abundantes, e estaban dese\u00f1ados para destru\u00edr armamento moito m\u00e1is avanzado. Ademais, o JNA era unha forza multinacional: os conflitos pol\u00edticos e a loita civil supuxeron a deserci\u00f3n de moitos homes (especialmente entre os cadros de oficiais, moitos deles procedentes das rexi\u00f3ns do norte de Iugoslavia, m\u00e1is desenvolvidas), prexudicando as\u00ed seriamente a efectividade do Ex\u00e9rcito.\nDurante 1991 forzas paramilitares como os \"Beli Orlovi\", ou os \"Srpski \u010cetni\u010dki Pokret\" desempe\u00f1aron un importante papel no ataque \u00e1s forzas iugoslavas e serbias.\nCoa retirada de Croacia das forzas do JNA en 1992, unidades do mesmo foron reorganizadas como o Ex\u00e9rcito Serbio de Krajina, que foi un herdeiro directo do JNA, con escasas melloras organizativas.\nPola s\u00faa parte, o Ex\u00e9rcito Croata encontr\u00e1base a\u00ednda en peor estado. Na primeira fase da guerra a falta de unidades militares supuxo que a polic\u00eda debera facerse cargo da maior parte do esforzo b\u00e9lico. Finalmente, os corpos policiais terminar\u00edan por formaren o n\u00facleo da nova forza militar en xestaci\u00f3n, inicialmente denominada \"Zbor Narodne Garde\" (ZNG), e m\u00e1is tarde \"Hrvatska Vojska\" (HV), que foi fundado en 1990, pero non desenvolvido realmente at\u00e9 1993. O armamento sempre foi escaso, e moitas unidades foron formadas incluso desarmadas ou provistas de rifles da segunda guerra mundial. O Ex\u00e9rcito croata dispo\u00f1\u00eda tan s\u00f3 dunha presa de tanques (provenientes da segunda guerra mundial, como os T-34) e a s\u00faa forza a\u00e9rea era a\u00ednda m\u00e1is deficiente: uns poucos e vellos biplanos fumigadores Antonov An-2 reconvert\u00e9ronse para lanzar bombas. O Ex\u00e9rcito estaba, por\u00e9n, altamente motivado, e estruturado en unidades de combate locais \u2014de modo que a xente dun pobo defender\u00eda a s\u00faa propia terra\u2014 o que supo\u00f1\u00eda que ser\u00edan moi efectivas ao loitar no seu propio terreo. En agosto de 1991, o Ex\u00e9rcito croata ti\u00f1a menos de 20 brigadas, que ser\u00edan aumentadas a 60 contra finais dese ano tras a mobilizaci\u00f3n xeral ordenada en outubro. Tomando os cuarteis do JNA na chamada \"Batalla dos Cuarteis\" conseguir\u00edan aliviar significativamente o problema da escaseza de equipamento. Voluntarios locais e organizaci\u00f3ns paramilitares como as HOS foron formadas rapidamente para mitigar o problema da falta de unidades, sendo posteriormente integradas no ex\u00e9rcito regular.\nContra 1995 o Ex\u00e9rcito Croata converteuse nunha forza de combate efectiva \u2014probabelmente a mellor da rexi\u00f3n\u2014fundamentada nas forzas de \"\u00e9lite\" \"Brigadas de Garda\" (oito) e nos menos efectivos \"Rexementos Nacionais de Defensa\" e brigadas regulares. Esta organizaci\u00f3n supo\u00f1\u00eda que, en posteriores campa\u00f1as, o Ex\u00e9rcito Croata perseguir\u00eda desenvolver unha variante de \"blitzkrieg\" coas Brigadas de Garda asumindo o papel de abrir brechas nas li\u00f1as, mentres outras unidades se dedicar\u00edan a aguantar a li\u00f1a e completar o cerco e illamento das unidades inimigas.\u0107\n1991 Preparativos. Inicio da guerra.\nO odio \u00e9tnico \u00eda en aumento, e varios incidentes alimentaron a maquinaria propagand\u00edstica de ambos os bandos, causando \u00e1 s\u00faa vez maior odio. O conflito pronto desembocou en incidentes armados nas zonas serbias rebeldes. O incidente do lago de Plitvice, a finais de marzo de 1991, foi un dos m\u00e1is representativos.\nEn abril de 1991 os serbios de Croacia iniciaron serios movementos cara \u00e1 secesi\u00f3n. \u00c9 materia de debate at\u00e9 que punto este movemento tivo orixe local ou estivo promovido desde Belgrado polo Goberno serbio encabezado por Milo\u0161evi\u0107. En calquera caso, autoproclamouse a Rep\u00fablica Serbia de Krajina, o que foi visto polo Goberno croata como unha rebeli\u00f3n. Usualmente consid\u00e9rase este feito como o comezo da Guerra de Croacia que, por tanto, iniciouse nas zonas do pa\u00eds nas que exist\u00eda unha substancial porcentaxe de poboaci\u00f3n etnicamente serbia.\nO ministerio croata do Interior comezou, en consecuencia, a armar \u00e1s cada vez m\u00e1is numerosas forzas especiais de polic\u00eda, convertendo a estas, de facto, nun aut\u00e9ntico ex\u00e9rcito. o 9 de abril de 1991, o Presidente croata Franjo Tudjman ordenou rebautizar a estes corpos como \"Zbor Narodne Garde\" (\"Garda Popular\"), determinando as\u00ed a creaci\u00f3n dun ex\u00e9rcito separado para Croacia.\nMentres tanto, o ex\u00e9rcito federal iugoslavo (JNA) e as forzas locais da Defensa Territorial permaneceron baixo o mando do Goberno federal liderado por Milo\u0161evi\u0107. Cando chegou o caso, o JNA posicionouse canda \u00e1s forzas serbo-croatas locais, intervindo contra as unidades de polic\u00eda croatas.\nO 19 de maio de 1991, as autoridades croatas celebraron un referendo de autodeterminaci\u00f3n, ofrecendo entre as opci\u00f3ns o permanecer en Iugoslavia cunha uni\u00f3n menos estreita (de tipo confederal). As autoridades serbias locais fixeron un chamamento a favor do boicot da consulta, que foi seguido amplamente polos serbocroatas, co que o voto a favor da independencia alcanzou o 94,17 %.\nCroacia declarouse independente e \"razdru\u017eenje\" (desmembrada) de Iugoslavia o 25 de xu\u00f1o de 1991, a\u00ednda que a Comisi\u00f3n Europea aconsellou \u00e1s autoridades croatas que aprazaran a decisi\u00f3n. Croacia acordou ent\u00f3n conxelar a s\u00faa independencia por tres meses, axudando as\u00ed a calmar un pouco as tensi\u00f3ns.\n1991 A guerra.\nUn mes despois da declaraci\u00f3n de independencia, as forzas serbias controlaban aproximadamente unha cuarta parte do pa\u00eds, basicamente as zonas con poboaci\u00f3n predominantemente serbia. Ti\u00f1an unha clara superioridade en armamento e equipamento, e a posibilidade de desenvolver unha estratexia ofensiva. Progresivamente, desde o comezo da guerra aberta, as cidades de Dubrovnik, \u0160ibenik, Zadar, Karlovac, Sisak, Slavonski Brod, Osijek, Vinkovci e Vukovar foron atacadas por forzas serbias.\nA ONU impuxo un embargamento de armas, que afectou en moita maior medida ao novo ex\u00e9rcito croata que \u00e1s forzas serbias apoiadas polo JNA. Isto forzou aos croatas a comezar o contrabando de armas a trav\u00e9s das s\u00faas fronteiras e da costa d\u00e1lmata. Un gran n\u00famero delas chegaron desde Hungr\u00eda grazas a un acordo secreto co Goberno h\u00fangaro.\nEn xu\u00f1o/xullo, a breve \"Guerra dos Dez D\u00edas\" en Eslovenia chegou a unha r\u00e1pida e clara soluci\u00f3n pac\u00edfica, en parte grazas \u00e1 homoxeneidade \u00e9tnica da poboaci\u00f3n eslovena, e desembocou na independencia deste pa\u00eds. Durante este conflito, un gran n\u00famero de soldados croatas e eslovenos neg\u00e1ronse a loitar co JNA e comezaron a desertar.\nEn xullo, nun intento de salvar o que quedaba do pa\u00eds menos Eslovenia, as forzas do JNA v\u00edronse envolvidas en operaci\u00f3ns contra zonas de maior\u00eda croata, como as rexi\u00f3ns costeiras na Batalla de Dalmacia. A guerra a grande escala estalou en agosto. Como sucedera en Eslovenia, cando os soldados croatas se negaron a loitar ao comezo das operaci\u00f3ns en Croacia, militares pertencentes a grupos \u00e9tnicos como os albaneses, macedonios e bosn\u00edacos tam\u00e9n comezaron a desertar en masa do JNA. Despois disto est\u00edmase que un 90 % dos soldados do JNA eran serbios, quedando por tanto o ex\u00e9rcito federal de Iugoslavia, de facto, como un ex\u00e9rcito serbio.\nEn agosto de 1991 a cidade fronteiriza de Vukovar foi sitiada, dando comezo as\u00ed \u00e1 Batalla de Vukovar. Tropas serbias rodearon completamente a cidade. A poboaci\u00f3n croata, inclu\u00edndo a 204\u00aa Brigada de Vukovar, atrincheirouse na cidade e mantivo as s\u00faas posici\u00f3ns contra un gran n\u00famero de brigadas mecanizadas de \"elite\" do JNA, apoiadas por unidades paramilitares serbias. Civ\u00eds etnicamente croatas refuxi\u00e1ranse na cidade, mentres que outros grupos fuxiron en masa das zonas en conflito. En termos xerais, os croatas escaparon das zonas fronteirizas con Bosnia e Serbia, mentres os serbios mov\u00edanse cara a elas.\nHai evidencias das extremas privaci\u00f3ns sufridas pola poboaci\u00f3n de Vukovar naqueles momentos. Algunhas estimaci\u00f3ns cifran en 220.000croatas e 300.000 serbios o n\u00famero de persoas desprazadas \u00e1 forza durante a guerra en Croacia. Nos peores momentos do conflito, a finais de 1991, cerca de 550.000 persoas convert\u00e9ronse temporalmente en refuxiados no lado croata. O censo de 1991 e o de 1993 mostran unha diferenza, na Rep\u00fablica Serbia de Krajina, de cerca de 102.000serbios e 135.000 croatas. En moitos lugares grandes grupos de civ\u00eds foron desaloxados polos militares. Isto foi cualificado de limpeza \u00e9tnica, un termo que comezou ent\u00f3n a empregarse e no que pod\u00eda entenderse desde o desaloxo at\u00e9 o asasinato dos civ\u00eds pertencentes a un determinado grupo \u00e9tnico.\nO Presidente Tudjman realizou unha declaraci\u00f3n o 5 de outubro de 1991 chamando a toda a poboaci\u00f3n a mobilizarse e defenderse contra o que defin\u00eda como o \"imperialismo da Gran Serbia\", levado a cabo polo proserbio JNA, formaci\u00f3ns paramilitares serbias e forzas serbocroatas rebeldes. O 7 de outubro, unha explosi\u00f3n tivo lugar no edificio do Goberno en Zagreb, no que estaban Tudjman, Mesi\u0107 e Markovi\u0107. A explosi\u00f3n destru\u00edu moitas dependencias de \"Banski dvori\", pero non conseguiu matar a ning\u00fan dos l\u00edderes. O Goberno declarou que fora un ataque a\u00e9reo a cargo da aviaci\u00f3n do JNA. Ao parecer, o ex\u00e9rcito croata recibira informaci\u00f3ns do aer\u00f3dromo de Bihac (que pertenc\u00eda ao JNA) o d\u00eda antes sobre que unha misi\u00f3n a\u00e9rea ultrasecreta se estaba preparando para o d\u00eda seguinte, pero estas informaci\u00f3ns non foron tidas en conta dada a falta de detalles. O JNA negou a s\u00faa responsabilidade na explosi\u00f3n, acusando dela ao propio Goberno croata. Existen opini\u00f3ns que soste\u00f1en que algunhas das poucas embaixadas e consulados que hab\u00eda ent\u00f3n en Zagreb retiraran parte do seu persoal ese d\u00eda, suxerindo que exist\u00eda informaci\u00f3n previa sobre un pr\u00f3ximo ataque a\u00e9reo ou bomba. En calquera caso, ao d\u00eda seguinte o Parlamento croata cortou todos os lazos a\u00ednda existentes con Iugoslavia. O 8 de outubro \u00e9, hoxe en d\u00eda, considerado o D\u00eda da Independencia de Croacia.\nO suposto bombardeo do Goberno en Zagreb e o Asedio de Dubrovnik, comezado en outubro, foron os factores determinantes na decisi\u00f3n tomada no seo da Comunidade Europea no sentido de impo\u00f1er sanci\u00f3ns a Serbia.\nA situaci\u00f3n para os croatas en Vukovar en outubro e comezos de novembro f\u00edxose cada vez m\u00e1is desesperada. Contra o final da batalla, un n\u00famero progresivo de civ\u00eds croatas en hospitais e refuxios protexidos pola Cruz Vermella foron golpeados por forzas serbias. Desde 2006, tres antigos oficiais do ex\u00e9rcito iugoslavo est\u00e1n sendo xulgados por estes masacres no Tribunal Penal Internacional para a ex Iugoslavia (TPII) na Haia.\nVeselin \u0160ljivan\u010danin, Mile Mrk\u0161i\u0107 e Miroslav Radi\u0107 negan os cargos de asasinato, tortura e persecuci\u00f3n. A fiscal\u00eda afirma que tras a captura de Vukovar, o ex\u00e9rcito iugoslavo (JNA) entregou a moitos centos de croatas a forzas serbias. Deles, polo menos 264 (inclu\u00edndo soldados feridos, mulleres, nenos e anci\u00e1ns) foron asasinados e sepultados en foxas com\u00fans no barrio de Ovcara, \u00e1s aforas de Vukovar. O alcalde da cidade, Slavko Dokmanovi\u0107, tam\u00e9n foi procesado polo Tribunal, pero suicidouse en 1998 na s\u00faa cela, antes de que o proceso comezara.\nO 18 de novembro de 1991 Vukovar caeu en mans serbias tras un asedio de tres meses, e nesas datas tivo lugar o masacre de Vukovar, sendo os superviventes transportados a campos de prisioneiros, a maior\u00eda deles ao campo de concentraci\u00f3n de Sremska Mitrovica. A cidade de Vukovar foi destru\u00edda case por completo. O persistente foco de atenci\u00f3n no asedio facilitou a atenci\u00f3n da opini\u00f3n p\u00fablica internacional. Moitos periodistas internacionais seguiron a situaci\u00f3n desde a propia Vukovar ou nos seus arredores, as\u00ed como o mediador da ONU, Cyrus Vance (antigo Secretario de Estado do Presidente Jimmy Carter). Paradoxalmente este asedio, a pesar da s\u00faa brutalidade (ou quizais por iso), contribu\u00edu co seu impacto nos medios ao comezo da resoluci\u00f3n do conflito. Supostamente, segundo afirmaron as autoridades croatas do momento, a rendici\u00f3n de Vukovar foi un intento de previr maiores devastaci\u00f3ns en Dubrovnik e outras cidades.\nO 19 de decembro de 1991, durante a fase m\u00e1is dura da guerra, as \"Rexi\u00f3ns Aut\u00f3nomas Serbias\" de Krajina e Eslavonia Occidental autoproclam\u00e1ronse independentes como a Rep\u00fablica Serbia de Krajina.\nA comezos de novembro de 1991 o ex\u00e9rcito croata comezara un exitoso contraataque en Eslavonia Occidental, establecendo un punto de inflexi\u00f3n no desenvolvemento da guerra. A Operaci\u00f3n Otkos 10, realizada entre o 31 de outubro e o 4 de novembro de 1991, supuxo para Croacia a recuperaci\u00f3n de 300\u00a0km\u00b2 nas zonas comprendidas entre os montes Bilogora e Papuk.\nRealiz\u00e1ronse posteriores avances na segunda metade de decembro -Operaci\u00f3n Orkan 91\u2013 pero nese momento estaba a punto de firmarse un alto ao fogo \"duradeiro\" (en xaneiro de 1992). En seis meses, 10.000 persoas morreran, centos de miles fuxiran, e decenas de miles de casas foran destru\u00eddas.\nA finais de 1991, todos os partidos democr\u00e1ticos croatas acordaron unir as s\u00faas forzas para formaren un Goberno de unidade nacional e enfrontarse ao ex\u00e9rcito iugoslavo e os paramilitares serbios.\nFirm\u00e1ronse frecuentes acordos de alto ao fogo, coa mediaci\u00f3n de diplom\u00e1ticos estranxeiros, pero eran habitualmente violados en pouco tempo. Isto foi incluso parte da t\u00e1ctica de ambas as partes. Os croatas perderan moito territorio, pero conseguiran ampliar o ex\u00e9rcito desde as sete brigadas que ti\u00f1a no momento da sinatura do primeiro cesamento das hostilidades, at\u00e9 as 64 das que dispo\u00f1\u00eda cando se asinou o \u00faltimo alto ao fogo.\n1992 Alto ao fogo finalmente duradeiro.\nO \u00faltimo acordo de alto ao fogo promovido pola ONU, o 21\u00ba, alcanzouse en xaneiro de 1992. Xa en decembro de 1991, tras esta longa restra de treguas fracasadas, as Naci\u00f3ns Unidas despregaron un destacamento de protecci\u00f3n na Croacia ocupada por forzas serbias. A UNPROFOR despregouse para supervisar e manter o acordo. O 7 de xaneiro de 1992, o piloto do JNA Emir \u0160i\u0161i\u0107 derribou un helic\u00f3ptero da Comunidade Europea en Croacia, matando a cinco observadores de paz. Croacia foi oficialmente reco\u00f1ecida pola Comunidade Europea o 15 de xaneiro de 1992.\nO JNA progresivamente foise retirando de Croacia \u2014incluso de Krajina\u2014 a\u00ednda que grupos paramilitares serbios mantiveron claramente o control dos territorios ocupados.\nAs partes en conflito desprazaron maioritariamente as s\u00faas forza cara a outras zonas, a tomar posici\u00f3ns, por exemplo, o JNA pronto se retirou de Croacia cara aBosnia, onde a guerra estaba a punto de estalar.\nCroacia converteuse en membro das Naci\u00f3ns Unidas o 22 de maio de 1992. A admisi\u00f3n condicionouse \u00e1 adopci\u00f3n de emendas \u00e1 Constituci\u00f3n croata que protexeran os dereitos humanos das minor\u00edas nacionais.\nPero o conflito armado en Croacia continuou intermitentemente a pequena escala. Desenvolv\u00e9ronse multitude de pequenas operaci\u00f3ns a cargo de forzas croatas, co obxectivo de romper o cerco de Dubrovnik e outras cidades (\u0160ibenik, Zadar e Gospi\u0107) e impedir espor\u00e1dicos ataques serbios con foguetes que non desapareceran nin sequera coa presenza de tropas da ONU (por exemplo, Osijek, a terceira cidade croata en tama\u00f1o, viviu baixo unha constante alerta oficial de bombardeo at\u00e9 mediados de 1993, mentres \u0160ibenik, un dos maiores centros tur\u00edsticos da costa d\u00e1lmata, recibiu un foguete ou dous case cada semana, especialmente durante os meses de ver\u00e1n). Unha lista parcial destas operaci\u00f3ns foron:\nTam\u00e9n Slavonski Brod e \u017dupanja foron frecuentemente bombardeadas desde partes de Bosnia ocupadas por forzas serbias.\n1993 Avances militares croatas.\nO conflito intermitente en Croacia continuou en 1993 a menor escala que en 1991 e 1992. Realiz\u00e1ronse m\u00e1is operaci\u00f3ns exitosas a cargo das forzas croatas, que recuperaron territorio e liberaron cidades dos bombardeos serbios (por exemplo, Zadar e Gospi\u0107), pero entre o alto ao fogo de 1992 e as ofensivas croatas de 1995, a loita foi moi limitada, e as acci\u00f3ns militares desenvolvidas nese per\u00edodo de tres anos e medio ocuparon s\u00f3, en total, unhas d\u00faas semanas.\nAo longo de 1993 d\u00e9ronse tres operaci\u00f3ns not\u00e1beis:\nMentres que a maior\u00eda destas operaci\u00f3ns foron \u00e9xitos relativos para o Goberno croata, a fracasada Operaci\u00f3n Medak danou a reputaci\u00f3n internacional do pa\u00eds. Isto levou ao ex\u00e9rcito croata a non realizar m\u00e1is acci\u00f3ns ofensivas durante os seguintes 12 meses. O TPII da Haia investigou m\u00e1is tarde aos oficiais croatas Janko Bobetko, Rahim Ademi, Mirko Norac e outros por crimes cometidos durante esta operaci\u00f3n.\nAprob\u00e1ronse diversas resoluci\u00f3ns na ONU esixindo a Croacia que se retirara \u00e1s posici\u00f3ns que ocupaba previamente e que contivera as operaci\u00f3ns militares. Alg\u00fans elementos croatas sent\u00edronse agraviados, xa que ningunha resoluci\u00f3n da ONU esixira aos serbios non atacar Croacia nos comezos da guerra (cando os disturbios eran considerados conflitos internos, non asuntos internacionais). En outubro de 1993, o Consello de Seguridade das Naci\u00f3ns Unidas afirmou por primeira vez que as zonas baixo administraci\u00f3n da ONU, protexidas pola UNPROFOR, eran parte integral da Rep\u00fablica de Croacia.\nAs tropas da UNPROFOR xeralmente non fixeron m\u00e1is nada observar durante o per\u00edodo 1992-1995. Por\u00e9n, serviron para fixar as fronteiras delimitadas pola guerra. Deste modo, fracasaron no intento de dar aos refuxiados algunha posibilidade de regresar \u00e1s s\u00faas casas. Est\u00edmase que o 98 % da poboaci\u00f3n croata residente na Krajina foi expulsada.\nDurante 1992 e 1993, uns 225.000 croatas, inclu\u00edndo refuxiados de Bosnia\u2013Hercegovina e outros provenientes de Serbia, establec\u00e9ronse en Croacia. Un not\u00e1bel n\u00famero de bosn\u00edacos fuxiron, as\u00ed mesmo, cara a Croacia (que foi nun principio o principal destino dos refuxiados dese pa\u00eds, na acabada de comezar guerra de Bosnia). Voluntarios croatas e alg\u00fans soldados recrutados participaron nesta guerra. Alg\u00fans dos m\u00e1is pr\u00f3ximos colaboradores do Presidente Tudjman, como Gojko \u0160u\u0161ak ou Ivi\u0107 Pa\u0161ali\u0107, provi\u00f1an da Hercegovina dominada por croatas, e intentaron axudar aos croatas de Bosnia, financeiramente e doutras formas.\nDurante este per\u00edodo, Croacia aceptou a 280.000 refuxiados bosn\u00edacos que fux\u00edan da guerra. O enorme n\u00famero de refuxiados foi significativamente desgastando a econom\u00eda e a infraestrutura croatas. O embaixador dos Estados Unidos en Croacia Peter Galbraith tratou nunha entrevista, o 8 de novembro de 1993, de po\u00f1er de relevo o elevad\u00edsimo n\u00famero de refuxiados bosn\u00edacos en Croacia, dicindo que a situaci\u00f3n ser\u00eda equivalente a se os Estados Unidos acollesen de golpe 30 mill\u00f3ns de refuxiados.\nO 18 de febreiro de 1993 as autoridades croatas asinaron o \"Acordo de Daruvar\" cos l\u00edderes serbios de Eslavonia Occidental. O acordo mant\u00edvose en segredo, e trataba de normalizar a vida da poboaci\u00f3n da zona. Por\u00e9n, as autoridades de Knin tomaron nota do trato e arrestaron aos l\u00edderes serbios respons\u00e1beis do mesmo, dado que parec\u00eda claro que estaban aceptando unha reintegraci\u00f3n pac\u00edfica en Croacia.\nEn 1993 os croatas de Bosnia e os bosn\u00edacos enfront\u00e1ronse entre eles, mentres ao mesmo tempo ambos os grupos loitaban contra os serbobosnios. Franjo Tudjman participou nas conversaci\u00f3ns de paz entre os croatas de Bosnia e os bosn\u00edacos, que cristalizaron no Acordo de Washington de 1994, reducindo o n\u00famero de belixerantes en Bosnia a dous.\n1994 Diminuci\u00f3n do apoio \u00e1 Krajina.\nEn marzo de 1994, as autoridades de Krajina firmaron un alto ao fogo.\nA finais de 1994, o ex\u00e9rcito croata interveu numerosas veces en Bosnia: entre o 1 e o 3 de novembro na \"Operaci\u00f3n Cincar\", cerca de Kupres, e entre o 29 de novembro e o 24 de decembro na operaci\u00f3n \"Winter 94\", cerca de Dinara e Livno. Estas operaci\u00f3ns desenvolv\u00e9ronse co fin de levantar o cerco a Biha\u0107 e para tomar posici\u00f3ns ao norte da capital da Krajina serbia, Knin, rode\u00e1ndoa as\u00ed, de feito, por tres lados.\nMentres, ti\u00f1an lugar negociaci\u00f3ns entre Croacia e os gobernantes da Rep\u00fablica Serbia de Krajina (RSK), con mediaci\u00f3n da ONU. As disputas inclu\u00edan reabrir ao tr\u00e1nsito a zona da autoestrada Zagreb-Slavonski Brod, ocupada polos serbios, cerca de Oku\u010dani, as\u00ed como o status das zonas de maior\u00eda serbia en Croacia. Os repetidos desacordos nestas d\u00faas materias servir\u00edan como causante das d\u00faas ofensivas croatas de 1995.\n1995 O final da guerra.\nA principios de maio de 1995, a violencia explotou de novo. A RSK perdeu o apoio de Belgrado, parcialmente a causa da presi\u00f3n internacional. Ao mesmo tempo, o ex\u00e9rcito croata tomou de novo a totalidade dos territorios ocupados de Eslavonia Occidental durante a Operaci\u00f3n Flash. Como represalia, forzas serbias atacaron Zagreb con foguetes, matando a 7 persoas e ferindo a 175.\nEn agosto de 1995 Croacia comezou a Operaci\u00f3n Tormenta e rapidamente ocupou a maior\u00eda da RSK, excepto unha pequena franxa cerca da fronteira serbia. Nuns catro d\u00edas, cerca de 150-200.000 serbios fuxiron, a maior\u00eda cara a Serbia e a Bosnia.\nFontes dos rebeldes serbios (Kova\u010devi\u0107, Sekuli\u0107, Vrcelj, documentos do cuartel xeral da Protecci\u00f3n Civil da RSK, Consello Supremo de Defensa) confirmaron que a evacuaci\u00f3n fora planeada e organizada previamente. Segundo Amnist\u00eda Internacional, a operaci\u00f3n supuxo a limpeza \u00e9tnica de m\u00e1is de 200.000 serbocroatas.\nA natureza deste \u00e9xodo disc\u00fatese a\u00ednda hoxe entre serbios e croatas: os primeiros soste\u00f1en que a limpeza \u00e9tnica foi planeada polo Goberno croata, mentres que os segundos alegan que se respectou a promesa de Tudjman de non atacar aos civ\u00eds e atrib\u00faen os casos de mortes a vinganzas e acci\u00f3ns individuais de parte de grupos croatas descontrolados. Por\u00e9n, o n\u00famero real de refuxiados \u00e9 dif\u00edcil de establecer a causa da pouca fiabilidade das fontes (segundo algunhas delas, o n\u00famero de refuxiados ser\u00eda mesmo maior ao de habitantes da zona). En apoio disto, c\u00edtanse entrevistas co xeneral norteamericano Robert Brown, o fil\u00f3sofo franc\u00e9s Alain Finkelkraut ou o escritor estadounidense Roy Gutman, que defenden ao Goberno croata tratando de aclarar o alcance real da situaci\u00f3n, as\u00ed como acreditando que calquera crime de guerra ou limpeza \u00e9tnica cometida ser\u00eda f\u00f3ra do control do Ex\u00e9rcito croata. Non obstante, posteriormente alg\u00fans oficiais croatas foron procesados por crimes de guerra cometidos durante estas operaci\u00f3ns.\nO ex\u00e9rcito croata procedeu a loitar contra os serbios en Bosnia, do lado dos bosn\u00edacos, pero a intervenci\u00f3n diplom\u00e1tica dos Estados Unidos obrigounos a desistir de posteriores e maiores avances. Se o ex\u00e9rcito croata chegara a ocupar a segunda cidade de Bosnia, Banja Luka, moi preto da fronteira croata, a crise de refuxiados chegar\u00eda a ser intoler\u00e1bel. Probabelmente decenas de miles de persoas tratar\u00edan de escapar cara ao leste a trav\u00e9s do estreito corredor de Posavin, cara ao leste de Bosnia e cara a Serbia. En conxunto, o censo de 2001 mostra 380.032 serbios menos en Croacia, se o comparamos co de 1991. Algunhas fontes serbias din que estes datos son, incluso, minusvaloraci\u00f3ns.\nUns poucos meses despois a guerra acabou coa negociaci\u00f3n dos Acordos de Dayton (en Dayton, Ohio), posteriormente asinados en Par\u00eds en decembro de 1995.\n1989-1995 Reacci\u00f3ns internacionais.\nA crise emerxera en Iugoslavia co debilitamento do comunismo en Europa do Leste e o ascenso do nacionalismo, polo que a actitude da comunidade internacional foi, nun principio, un algo expectante. Desde o comezo, por\u00e9n, a prensa occidental estaba chea de advertencias no sentido de impedir a traxedia nos Balc\u00e1ns. Cando a guerra estalou en Croacia, multiplic\u00e1ronse as opini\u00f3ns que v\u00edan este conflito como o preludio de choques \u00e9tnicos a\u00ednda moito m\u00e1is graves en Bosnia e Kosovo.\nO papel da comunidade internacional na guerra \u00e9 a\u00ednda hoxe motivo de gran controversia. Moitas voces condenan, hoxe en d\u00eda, a falta de interese internacional pola guerra en Croacia durante o seu desenvolvemento. Eran quizais outras as preocupaci\u00f3ns m\u00e1is urxentes, como a Guerra do Golfo de 1991 tras a invasi\u00f3n de Kuwait por Iraq, que atra\u00eda a atenci\u00f3n internacional polas s\u00faas repercusi\u00f3ns en forma de aumento dos prezos do petr\u00f3leo e a ralentizaci\u00f3n do crecemento econ\u00f3mico. As\u00ed mesmo, preocupaba non fomentar a extensi\u00f3n da influencia do nacionalismo e as ideas separatistas nos pa\u00edses occidentais. A falta dunha atenci\u00f3n e unha resposta adecuadas non afectaron s\u00f3 ao caso dos Balc\u00e1ns. As naci\u00f3ns europeas refugaron tam\u00e9n, por exemplo, intervir en Ruanda durante a crise de 1994. \nAo principio, en 1989-91, a comunidade internacional tratou de negar que se tratara dun problema internacional, tendendo a apoiar ao Goberno federal iugoslavo. O embargamento de armas imposto pola ONU a todas as rep\u00fablicas iugoslavas, por exemplo, favorec\u00eda claramente ao poder federal (controlado por forzas serbias), dado que dispo\u00f1\u00eda xa dun armamento ao que as rep\u00fablicas secesionistas non pod\u00edan ter acceso.\nO reco\u00f1ecemento oficial dos novos Estados de Eslovenia e Croacia supuxo unha materia moi controvertida para os gobernos estranxeiros naquel momento.\nA mediados de decembro de 1991, outros pa\u00edses recentemente independizados, como Lituania, Letonia e Ucra\u00edna, reco\u00f1eceron a independencia de Croacia e Eslovenia. Mentres tanto, estas reco\u00f1ec\u00e9ronse unha \u00e1 outra, sum\u00e1ndose a este proceso o Vaticano (Eslovenia e Croacia son naci\u00f3ns tradicionalmente cat\u00f3licas) ou Islandia.\nEnt\u00f3n, entre o 19 e o 23 de decembro, moitos outros pa\u00edses europeos, entre eles Alema\u00f1a, Suecia e Italia, anunciaron o seu reco\u00f1ecemento da independencia croata e eslovena. A Comunidade Europea en pleno aceptou o reco\u00f1ecemento das d\u00faas novas rep\u00fablicas o 15 de xaneiro de 1992.\nCada un dos gobernos das diferentes potencias actuou de forma diferente.\nO Goberno liderado por John Major insistiu nunha pol\u00edtica estrita de non intervenci\u00f3n. Alg\u00fans historiadores interpretan hoxe en d\u00eda esta actitude como un claro apoio ao poder establecido.\nOs pa\u00edses occidentais m\u00e1is pr\u00f3ximos foron en xeral m\u00e1is receptivos \u00e1s demandas dos croatas, sobre todo Alema\u00f1a. O Goberno de Helmut Kohl foi favor\u00e1bel ao reco\u00f1ecemento, a\u00ednda que os seus propios problemas territoriais (reunificaci\u00f3n alem\u00e1), e a certa resistencia que encontrou noutros pa\u00edses europeos, imped\u00edronlle adoptar medidas a\u00ednda m\u00e1is afirmativas, como equipar ou apoiar abertamente \u00e1s tropas croatas. En Alema\u00f1a produciuse unha gran controversia sobre se parte do armamento sovi\u00e9tico empregado polos croatas non proced\u00eda, en realidade, dos arsenais da extinta RDA.\nOs pa\u00edses de Europa oriental como, por exemplo,Rusia ou Grecia, eran en xeral antigos aliados de Serbia, polo que se opuxeron ao reco\u00f1ecemento de Croacia. Pese ao goberno moderado de Boris Eltsin, os enormes cambios sufridos por Rusia naqueles anos foron unha das raz\u00f3ns que disuadiron aos pa\u00edses europeos a actuar, non querendo emprender acci\u00f3ns militares que puideran provocar un conflito moito m\u00e1is amplo, xa que nese momento non era moi f\u00e1cil predicir cal ser\u00eda a resposta de Rusia ante a situaci\u00f3n.\nOs Estados Unidos foron os m\u00e1ximos defensores, xunto ao Reino Unido, da pol\u00edtica de non intervenci\u00f3n. A Administraci\u00f3n estaba presidida por George Bush a finais de 1992. As cousas cambiaron con Bill Clinton, que adoptou unha actitude m\u00e1is agresiva ante a situaci\u00f3n e xogou un papel m\u00e1is intervencionista. En 1995 os Estados Unidos empregaron os seus avi\u00f3ns esp\u00eda para vixiar minuciosamente os movementos do ex\u00e9rcito croata na preparaci\u00f3n da Operaci\u00f3n Tormenta, e os Secretarios de Estado Lawrence Eagleburger e Warren Christopher foron moi cr\u00edticos cos movementos alem\u00e1ns a favor de Croacia, argumentando que provocar\u00edan unha escalada do conflito."}
{"id": "197226", "revid": "22795", "url": "https://gl.wikipedia.org/wiki?curid=197226", "title": "Guerra da Independencia de Croacia", "text": ""}
{"id": "197227", "revid": "624", "url": "https://gl.wikipedia.org/wiki?curid=197227", "title": "-515", "text": "Outros.\nHistoria ano a ano"}
{"id": "197229", "revid": "85894", "url": "https://gl.wikipedia.org/wiki?curid=197229", "title": "O Pereiro, A Capela, A Capela", "text": "O Pereiro \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 1 habitante home segundo datos do INE."}
{"id": "197230", "revid": "85894", "url": "https://gl.wikipedia.org/wiki?curid=197230", "title": "Os Picos, A Capela, A Capela", "text": "Os Picos \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 23 habitantes segundo datos do INE, deles 12 eran homes e 11 eran mulleres."}
{"id": "197231", "revid": "85894", "url": "https://gl.wikipedia.org/wiki?curid=197231", "title": "O Pi\u00f1eiro, A Capela, A Capela", "text": "O Pi\u00f1eiro \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 10 habitantes segundo datos do INE, deles 6 eran homes e 4 eran mulleres."}
{"id": "197232", "revid": "5863", "url": "https://gl.wikipedia.org/wiki?curid=197232", "title": "John James Rickard Macleod", "text": "John James Rickard Macleod, nado en Clunie o 6 de setembro de 1876 e finado en Aberdeen o 16 de marzo de 1935, foi un m\u00e9dico escoc\u00e9s.\nTraxectoria.\nObtivo a licenciatura en Medicina na Universidade de Aberdeen en 1898. En 1900 e tras obter unha praza de profesor de fisiolox\u00eda na Universidade de Cleveland, trasl\u00e1dase \u00f3s Estados Unidos. Posteriormente trasl\u00e1dase a Toronto, Canad\u00e1, onde tiveron lugar os experimentos que conduciron \u00f3 descubrimento da insulina. En 1928 regresou a Escocia para exercer de profesor en Aberdeen.\nFoi galardoado co Premio Nobel de Medicina en 1923, compartido con Frederick Banting.\nEscribiu nove libros, entre os que cabe destacar:"}
{"id": "197233", "revid": "85894", "url": "https://gl.wikipedia.org/wiki?curid=197233", "title": "O Poboado, A Capela, A Capela", "text": "O Poboado \u00e9 un lugar da parroquia da Capela, no concello da Capela, na comarca do Eume. Segundo o INE en 2010 ti\u00f1a 25 habitantes (13 homes e 12 mulleres).\nCreouse a mediados do s\u00e9culo XX para acoller os traballadores da construci\u00f3n do encoro do Eume."}
{"id": "197234", "revid": "55340", "url": "https://gl.wikipedia.org/wiki?curid=197234", "title": "Willem Einthoven", "text": "Willem Einthoven, nado en Semarang, (actual Indonesia), o 21 de maio de 1860 e finado en Leiden (Pa\u00edses Baixos) o 28 de setembro de 1927, foi un m\u00e9dico neerland\u00e9s.\nTraxectoria.\nFillo dun m\u00e9dico militar, naceu na colonia holandesa de Xava, hoxe Indonesia. Trala morte do pai, a familia regresou \u00f3 seu pa\u00eds, onde Einthoven acabou obtendo a licenciatura en Medicina na Universidade de Utrecht.\nPronto foi nomeado profesor de fisiolox\u00eda e histolox\u00eda na Universidade de Leiden, onde desenvolver\u00eda o seu labor investigador. \u00d3s 26 anos de idade, era un cient\u00edfico de notable reputaci\u00f3n, participaba en numerosos foros cient\u00edficos internacionais e falaba varias linguas con extraordinario dominio.\nEn 1901, Einthoven publicou o seu primeiro artigo cient\u00edfico comunicando as s\u00faas experiencias co galvan\u00f3metro de corda e a s\u00faa utilidade para o rexistro dos potenciais card\u00edacos (\"\"Un nouveau galvanom\u00e9tre\". \"Arch N\u00e9erland Sci exactes naturelles\", Serie 2, 6:625-633\"). Cinco anos m\u00e1is tarde, describ\u00eda con detalle as aplicaci\u00f3ns cl\u00ednicas do electrocardiograma nun artigo titulado: \"\"Le telecardiogramme\" (1906). \"Arch Int Physiol\". 4:132-164\". Este artigo sentou as bases para a extraordinaria avalancha informativa que se desenvolveu desde ent\u00f3n acerca desta imprescindible ferramenta na an\u00e1lise cardiol\u00f3xica.\nOs seus traballos fix\u00e9ronlle merecedor do Premio Nobel de Medicina en 1924."}
{"id": "197235", "revid": "85894", "url": "https://gl.wikipedia.org/wiki?curid=197235", "title": "Porcar, A Capela, A Capela", "text": "Porcar \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 16 habitantes segundo datos do INE, deles 7 eran homes e 9 eran mulleres."}
{"id": "197236", "revid": "865", "url": "https://gl.wikipedia.org/wiki?curid=197236", "title": "The Cult", "text": "The Cult \u00e9 unha banda inglesa de rock g\u00f3tico formada en Bradford, Yorkshire en xaneiro do ano 1984, sucesora da banda Death Cult. Ga\u00f1ou popularidade no Reino Unido a mediados dos anos 80 como grupo post-punk con sinxelos como \"She Sells Sanctuary\", antes de irromper no \"mainstream\" estadounidense a finais da d\u00e9cada como unha banda de hard rock co tema \"Love Removal Machine\". Dende a s\u00faa primeira formaci\u00f3n a banda pasou por varios cambios nas s\u00faas ringleiras, sendo os membron m\u00e1is duradeiros o vocalista Ian Astbury e o guitarrista Billy Duffy, os seus dous compositores."}
{"id": "197237", "revid": "89787", "url": "https://gl.wikipedia.org/wiki?curid=197237", "title": "Johannes Fibiger", "text": "Johannes Andreas Grib Fibiger, nado en Silkeborg, Dinamarca, o 23 de abril de 1867 e finado en Copenhague o 30 de xaneiro de 1928, foi un m\u00e9dico dan\u00e9s.\nTraxectoria.\nEstudou na Universidade de Copenhague onde obtivo a s\u00faa licenciatura en 1890. Posteriormente ampliou os seus estudos na Universidade de Berl\u00edn, onde foi disc\u00edpulo de Robert Koch e Emil Adolf von Behring e onde exerceu como profesor de anatom\u00eda patol\u00f3xica.\nRegresou \u00e1 s\u00faa cidade natal para traballar no Laboratorio de Bacteriolox\u00eda da Universidade de Copenhague como axudante, onde obtivo o doutoramento en 1895 cunha tese sobre estudos bacteriol\u00f3xicos da difteria.\nRecibiu varias distinci\u00f3ns, entre as que destaca o Premio Nobel de Medicina en 1926, polas s\u00faas investigaci\u00f3ns sobre a hip\u00f3tese inflamatoria na etiopatoxenia do cancro."}
{"id": "197238", "revid": "85894", "url": "https://gl.wikipedia.org/wiki?curid=197238", "title": "O Poulo, A Capela, A Capela", "text": "O Poulo \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 5 habitantes segundo datos do INE, deles 2 eran homes e 3 eran mulleres."}
{"id": "197239", "revid": "51526", "url": "https://gl.wikipedia.org/wiki?curid=197239", "title": "Pseudomux\u00edlidos", "text": "Os Pseudomux\u00edlidos (Pseudomugilidae) son unha familia de peixes tele\u00f3steos, da orde Ateriniformes (Atheriniformes), propios de auga doce ou salobre, rara vez de augas salgadas. Distrib\u00faense por Nova Guinea e as illas inmediatas, Australia setentrional e oriental e partes do leste de Indonesia.\nClasificaci\u00f3n.\nDiv\u00eddense en tres x\u00e9neros e 18 especies:\nEst\u00e1n moi pr\u00f3ximos \u00f3s Melanota\u00e9nidos. ITIS consid\u00e9raos dentro da familia Bedotiidae ."}
{"id": "197240", "revid": "865", "url": "https://gl.wikipedia.org/wiki?curid=197240", "title": "Descendents", "text": "Descendents \u00e9 unha banda estadounidense de punk rock procedente de Manhattan Beach (California) e formada no ano 1978. O grupo leva editados oito \u00e1lbums de estudio, tres \u00e1lbums ao vivo, tres recompilatorios e catro EPs. The Descendents separ\u00e1ronse e reform\u00e1ronse varias veces ao longo da s\u00faa carreira, \u00e1s veces con distintos m\u00fasicos. Os actuais compo\u00f1entes do grupo, xuntos dende 1986, son o vocalista Milo Aukerman, o guitarrista Stephen Egerton, o baixista Karl Alvarez e o bater\u00eda Bill Stevenson."}
{"id": "197242", "revid": "89787", "url": "https://gl.wikipedia.org/wiki?curid=197242", "title": "Telenovela", "text": "Unha telenovela \u00e9 unha historia de ficci\u00f3n desenvolvida para a s\u00faa presentaci\u00f3n na televisi\u00f3n. Ten a caracter\u00edstica de ser dividida en cap\u00edtulos, no que o seguinte \u00e9 a continuaci\u00f3n do anterior. O sentido xeral da trama est\u00e1 previsto inicialmente, pero o desenvolvemento e o desenlace non. Durante a exhibici\u00f3n, en episodios temporais-, poden ser inseridos novos rumbos e personaxes. \u00c1s veces, antes do lanzamento definitivo para o p\u00fablico, real\u00edzase un episodio piloto para ver se a idea funciona unha vez materializada.\nNa televisi\u00f3n galega a primeira telenovela emitida foi \"A escrava Isaura.\"\nUnha versi\u00f3n equivalente \u00e1s telenovelas para a radio ch\u00e1mase radionovela."}
{"id": "197243", "revid": "1822", "url": "https://gl.wikipedia.org/wiki?curid=197243", "title": "Pseudomugilidae", "text": ""}
{"id": "197244", "revid": "865", "url": "https://gl.wikipedia.org/wiki?curid=197244", "title": "The Descendents", "text": ""}
{"id": "197245", "revid": "23204", "url": "https://gl.wikipedia.org/wiki?curid=197245", "title": "Julius Wagner-Jauregg", "text": "Julius Wagner Jauregg, nado en Wels, Austria, o 7 de marzo de 1857 e finado en Viena, Austria, o 27 de setembro de 1940, foi un m\u00e9dico austr\u00edaco.\nTraxectoria.\nEstudou na Universidade de Viena entre 1874 e 1880 e, tras obter a licenciatura, foi axudante da c\u00e1tedra de patolox\u00eda entre 1881 e 1882, e de cl\u00ednica psiqui\u00e1trica (1883-1889). En 1885 obtivo o doutoramento en Neurolox\u00eda e Psiquiatr\u00eda na Universidade de Viena. Entre 1889 e 1893, ensinou psiquiatr\u00eda e neurolox\u00eda na Universidade de Graz, ano en que ga\u00f1ou a c\u00e1tedra de Psiquiatr\u00eda da Universidade de Viena, onde exerceu de 1893 a 1928.\nRealizou gran n\u00famero de traballos sobre a funci\u00f3n dos nervios estimulantes card\u00edacos, sobre a fisiolox\u00eda e patolox\u00eda do tiroide e sobre o enfoque m\u00e9dico-forense da Psiquiatr\u00eda. Desenvolveu un tratamento do bocio mediante a administraci\u00f3n de iodo. Estudou tam\u00e9n o tratamento da psicose e o cretinismo, que tratou con preparados da gl\u00e1ndula tiroide.\n\u00c9 o fundador da piroterapia, m\u00e9todo consistente en provocar cadros febr\u00eds en enfermos. Esta terapia resultou eficaz na par\u00e1lise xeral progresiva producida pola s\u00edfilis. En 1917, despois de trinta anos de observar por primeira vez que os pacientes de par\u00e1lises sifil\u00edtica melloraban cando sufr\u00edan febre, empregou o paludismo como fonte produtora de febre para curar a par\u00e1lise xeral progresiva. Esta revolucionaria t\u00e9cnica foi aceptada pronto e aplicada de forma xeral a outras enfermidades.\nEn 1927 foi galardoado co Premio Nobel de Medicina."}
{"id": "197246", "revid": "23204", "url": "https://gl.wikipedia.org/wiki?curid=197246", "title": "Tetramorfo", "text": "Un tetramorfo (do grego \u03c4\u03b5\u03c4\u03c1\u03b1, \"tetra\", catro, e \u03bc\u03bf\u03c1\u03c6\u03b7, \"morf\u00e9\", forma) \u00e9 unha representaci\u00f3n iconogr\u00e1fica composta por catro elementos.\nA m\u00e1is estendida destas \u00e9 cristi\u00e1, cuxa tradici\u00f3n rem\u00f3ntase ao Antigo Testamento, cando o profeta Ezequiel describiu nunha das s\u00faas visi\u00f3ns catro criaturas que, de fronte, ti\u00f1an rostro humano e, de costas, ti\u00f1an rostro animal. Unha visi\u00f3n moi similar aparece nunha pasaxe da Apocalipse de san Xo\u00e1n, que describe a catro anxos zoomorfos que rodean ao pantocr\u00e1tor e que os estudosos interpretaron desde o s\u00e9culo VI como os catro evanxelistas:\nAdemais da relaci\u00f3n do tetramorfo cos catro evanxelistas, suxeriuse que Ezequiel se inspirou na astrolox\u00eda zodiacal babil\u00f3nica (cando este profeta predicaba, o pobo de Israel estaba preso en Mesopotamia, no s\u00e9culo\u00a0VI\u00a0a.\u00a0C., en mans de Nabucodonosor II): o boi ser\u00eda Taurus, o le\u00f3n ser\u00eda Leo, a aguia ser\u00eda Scorpius e o home alado ser\u00eda Acuario. As\u00ed, estas eran as constelaci\u00f3ns sobre as que tiveron lugar, respectivamente, o equinoccio de primavera, o solsticio de ver\u00e1n, o equinoccio de outono e o solsticio de inverno entre os milenios quinto e terceiro antes de Cristo.\nTam\u00e9n se suxeriu que fan referencia aos catro elementos b\u00e1sicos e, posto que rodean ao pantocr\u00e1tor, este ser\u00eda o \u00abQuinto elemento\u00bb unificador. Ademais, suxeriuse que representan os catro atributos ou principais calidades divinas, a saber: amor, xustiza, poder e sabedor\u00eda.\nO tetramorfo e o pantocr\u00e1tor son unha constante da arte cristi\u00e1 medieval, tanto en escultura como en pintura (sexa mural ou en c\u00f3dices miniados)."}
{"id": "197247", "revid": "1505", "url": "https://gl.wikipedia.org/wiki?curid=197247", "title": "Charles Jules Henri Nicolle", "text": ""}
{"id": "197248", "revid": "1410", "url": "https://gl.wikipedia.org/wiki?curid=197248", "title": "L\u00faas de Urano", "text": ""}
{"id": "197249", "revid": "85894", "url": "https://gl.wikipedia.org/wiki?curid=197249", "title": "O Pousadoiro, A Capela, A Capela", "text": "O Pousadoiro \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 1 habitante home, segundo datos do INE."}
{"id": "197250", "revid": "23204", "url": "https://gl.wikipedia.org/wiki?curid=197250", "title": "Ater\u00ednidos", "text": "Os Ater\u00ednidos (Atherinidae) son unha familia de peixes mari\u00f1os e, porincipalmente, de r\u00edo, da orde Ateriniformes (Atheriniformes). Distrib\u00faense tanto por augas temperadas como tropicais.\nCaracter\u00edsticas.\nTe\u00f1en d\u00faas aletas dorsais amplamente separadas, a primeira con espi\u00f1as flexibles e a segunda cunha espi\u00f1a seguida de radios brandos, \u00f3 igual c\u00e1 aleta anal; as aletas pectorais sit\u00faanse en posici\u00f3n alta. Boca pequena e terminal. Carecen de li\u00f1a lateral pero presentan unha banda lateral ampla de cor prateada.\nClasificaci\u00f3n.\nDiv\u00eddese en once x\u00e9neros en tres subfamilias:"}
{"id": "197251", "revid": "98629", "url": "https://gl.wikipedia.org/wiki?curid=197251", "title": "Suicide", "text": "Suicide foi unha banda estadounidense de protopunk electr\u00f3nico, activa intermitentemente dende 1970 ata 2016 e formada por Alan Vega (voz) e Martin Rev (sintetizadores e caixas de ritmos). A pioneira m\u00fasica do grupo usaba instrumentaci\u00f3n electr\u00f3nica minimalista, como sintetizadores e caixas de ritmos primitivas, e as s\u00faas primeiras actuaci\u00f3ns eran conflitivas e adoitaban a rematar en violencia. \nA pesar de nunca chegar a ser moi populares entre o gran p\u00fablico, Suicide tr\u00e1tase dunha banda moi influente. O cr\u00edtico Wilson Neate escribiu que Suicide \"ser\u00edan tan influentes como The Clash. Escoitar o seu \u00e1lbum autotitulado de estrea de 1977 dende o punto de vista de finais do 2002 fac\u00edao obvio: os sons do synthpop, do techno e do dance industrial dance dos 80 e os 90, e do electroclash da actualidade, todos levan cara ese \u00e1lbum fundacional\".\nEn novembro de 1970 un \"flyer\" da banda foi dos primeiros anuncios en usar a frase \"punk music\" para un concerto."}
{"id": "197252", "revid": "85894", "url": "https://gl.wikipedia.org/wiki?curid=197252", "title": "A Ribeira, A Capela, A Capela", "text": "A Ribeira \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 8 habitantes segundo datos do INE, deles 4 eran homes e 4 eran mulleres."}
{"id": "197253", "revid": "1987", "url": "https://gl.wikipedia.org/wiki?curid=197253", "title": "Charles Nicolle", "text": "Charles Jules Henri Nicolle, nado en Ru\u00e1n o 21 de setembro de 1866 e finado en Tunes, Tunisia, o 28 de febreiro de 1936, foi un m\u00e9dico franc\u00e9s, especialista en microbiolox\u00eda.\nTraxectoria.\nTraballou primeiro no hospital de Ru\u00e1n onde participou na elaboraci\u00f3n dun soro contra a difteria. En 1903, asumiu a direcci\u00f3n do Instituto Pasteur en Tunes, e al\u00ed traballou en diversas enfermidades infecciosas, como o tifo e a malaria e estudando o papel que desempe\u00f1an alg\u00fans animais na s\u00faa propagaci\u00f3n. As\u00ed, en 1909 descobre que o piollo \u00e9 o principal transmisor do tifo. Con esta constataci\u00f3n, ch\u00e9gase \u00e1 consecuencia de que a eliminaci\u00f3n dos piollos ser\u00e1 necesaria para evitar a transmisi\u00f3n da enfermidade e para salvase vidas. Recibiu o Premio Nobel de Medicina en 1928.\n\u00c9 o autor desta prof\u00e9tica sentenza referente \u00e1 aparici\u00f3n de novas enfermidades: \"As\u00ed pois, haber\u00e1 novas enfermidades. \u00c9 un feito inevitable. Outro feito, tam\u00e9n inevitable, \u00e9 que nunca seremos capaces de localizalas nas s\u00faas orixes. Cando sexamos co\u00f1ecedores desas enfermidades, xa estar\u00e1n formadas, ser\u00e1n, por dicilo as\u00ed, adultas. E aparecer\u00e1n como apareceu Atenea, sa\u00edndo armada desde a cabeza de Zeus. Como as reco\u00f1eceremos, esas novas enfermidades, como poderiamos sospeitar a s\u00faa existencia antes de que se vistan con s\u00edntomas? Hai que resignarse \u00e1 ignorancia nos primeiros casos evidentes. Ignoraranse, confundiranse con enfermidades existentes con anterioridade e s\u00f3 tras un longo per\u00edodo de ir \u00e1s cegas separaremos o novo tipo patol\u00f3xico do taboleiro das enfermidades xa clasificadas.\""}
{"id": "197254", "revid": "111586", "url": "https://gl.wikipedia.org/wiki?curid=197254", "title": "Telenovela brasileira", "text": "A telenovela brasileira ref\u00edrese \u00e1 contribuici\u00f3n do Brasil na produci\u00f3n e emisi\u00f3n de novelas dende a s\u00faa asimilaci\u00f3n na d\u00e9cada de 1950, at\u00e9 o presente. \"Sua Vida Me Pertence\", escrita e dirixida por Walter Forster, e emitida pola canle extinta TV Tupi S\u00e3o Paulo entre o 21 de decembro de 1951 at\u00e9 o 15 de febreiro de 1952, foi a primeira do x\u00e9nero, non s\u00f3 no Brasil, sen\u00f3n en todo o mundo.\nAs telenovelas adoitan ser tratadas como \"obras abertas\", xa que o seu argumento pode ser alterado para concordar cos gustos e os desexos do p\u00fablico que as consome. Emitidas nas redes nacionais de televisi\u00f3n, na s\u00faa maior\u00eda de sinal aberto, as telenovelas brasileiras acostuman ter os seus dereitos de exhibici\u00f3n vendidos para diversos outros pa\u00edses. Dixiridas inicialmente para o entretemento, algunhas novelas tam\u00e9n inclu\u00edron temas pol\u00e9micos e cuesti\u00f3ns de responsabilidade social nas s\u00faas historias. A telenovela \"Explode Cora\u00e7\u00e3o\", escrita por Gl\u00f3ria Perez e emitida por Rede Globo en 1995, por exemplo, abordou a desaparici\u00f3n de nenos, e \"Chamas da Vida\", escrita por Cristianne Fridman e emitida por Rede Record entre metade de 2008 e comezos de 2009, abordou a cuesti\u00f3n da pedofilia.\nAs novelas brasileiras son os programas m\u00e1is vistos por todos os segmentos de sexo e faixas de idade. A clasificaci\u00f3n feita polo Ibope, amosa que o x\u00e9nero m\u00e1is visto por homes na televisi\u00f3n aberta, en todo o pa\u00eds, por exemplo, son as telenovelas. A audiencia das novelas entre as mulleres, por\u00e9n, \u00e9 case o dobre do que entre os homes. Entre os nenos, te\u00f1en m\u00e1is do dobre da audiencia dos programas infant\u00eds.\nUn estudo feito por Kantar Ibope publicada en outubro de 2015, sinalou que as telenovelas a\u00ednda son os contidos preferidos dos latinos na televisi\u00f3n. O estudo amosa que o x\u00e9nero \u00e9 o preferido entre o p\u00fablico no Brasil, Panam\u00e1, o Uruguai e o Paraguai, o instituto tomou como base para a pescuda, os seus dados de audiencia en 11 pa\u00edses da Am\u00e9rica Latina, cun universo de 135,5 mill\u00f3ns de espectadores."}
{"id": "197255", "revid": "1822", "url": "https://gl.wikipedia.org/wiki?curid=197255", "title": "Atherinidae", "text": ""}
{"id": "197256", "revid": "22570", "url": "https://gl.wikipedia.org/wiki?curid=197256", "title": "O Sabugueiro, A Capela, A Capela", "text": "O Sabugueiro \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 18 habitantes segundo datos do INE, deles 12 eran homes e 6 eran mulleres."}
{"id": "197257", "revid": "23204", "url": "https://gl.wikipedia.org/wiki?curid=197257", "title": "No Use for a Name", "text": "No Use for a Name \u00e9 unha banda de punk rock estadounidense procedente de San Jose, California e formada en 1987 por Chris Dodge (guitarra), Steve Papoutsis (baixo), Rory Koff (bater\u00eda) e John Meyers (voces). O son da banda evolucionou considerablemente durante toda a s\u00faa carreira, pasnado a facer un estilo de punk mel\u00f3dico moito m\u00e1is lixeiro que nos seus priemiros anos."}
{"id": "197258", "revid": "56817", "url": "https://gl.wikipedia.org/wiki?curid=197258", "title": "-538", "text": ""}
{"id": "197259", "revid": "85894", "url": "https://gl.wikipedia.org/wiki?curid=197259", "title": "Sande, A Capela, A Capela", "text": "Sande \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 63 habitantes segundo datos do INE, deles 31 eran homes e 32 eran mulleres."}
{"id": "197260", "revid": "1987", "url": "https://gl.wikipedia.org/wiki?curid=197260", "title": "Christiaan Eijkman", "text": "Christiaan Eijkman, nado en Nijkerk, Pa\u00edses Baixos, o 11 de agosto de 1858 e finado en Utrecht, Pa\u00edses Baixos, o 5 de novembro de 1930, foi un fisi\u00f3logo neerland\u00e9s.\nTraxectoria.\nEn 1875 empezou os seus estudos de medicina na Escola M\u00e9dica Militar da Universidade de Amsterdam, obtendo a licenciatura e convert\u00e9ndose en oficial m\u00e9dico militar. De 1879 a 1881, foi asistente de fisiolox\u00eda na devandita universidade. En 1883 trasladouse a Sumatra e, dous anos m\u00e1is tarde, a Xava, onde foi contaxiado de paludismo, o que fixo que regresase a Holanda. Xa en Europa, traballa aspectos relacionados coa bacteriolox\u00eda con Robert Koch na Universidade de Berl\u00edn.\nDurante a s\u00faa estancia en Xava (de 1886 a 1897), descubriu que as gali\u00f1as alimentadas con arroz sen casca desenvolv\u00edan polineuritis (enfermidade similar \u00f3 beriberi), en tanto que as que o com\u00edan con casca permanec\u00edan sas, chegando \u00e1 conclusi\u00f3n de que a enfermidade pod\u00eda deberse \u00e1 falta de certas substancias non co\u00f1ecidas, que m\u00e1is tarde ser\u00edan chamadas vitaminas. Este traballo de investigaci\u00f3n, o primeiro dos realizados sobre as enfermidades por carencias na dieta, levou m\u00e1is tarde \u00f3 descubrimento da vitamina B1 (tiamina).\nPor estes descubrimentos, foi galardoado en 1929 co Premio Nobel de Medicina, compartido con sir Frederick Gowland Hopkins.\nDe regreso \u00f3 seu pa\u00eds, entre 1898 e 1928 foi profesor na Universidade de Utrecht."}
{"id": "197261", "revid": "85894", "url": "https://gl.wikipedia.org/wiki?curid=197261", "title": "O Seixo, A Capela, A Capela", "text": "O Seixo \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 29 habitantes segundo datos do INE, deles 14 eran homes e 15 eran mulleres."}
{"id": "197262", "revid": "56817", "url": "https://gl.wikipedia.org/wiki?curid=197262", "title": "-537", "text": ""}
{"id": "197263", "revid": "85894", "url": "https://gl.wikipedia.org/wiki?curid=197263", "title": "A Serra, A Capela, A Capela", "text": "A Serra \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 17 habitantes segundo datos do INE, deles 7 eran homes e 10 eran mulleres."}
{"id": "197264", "revid": "624", "url": "https://gl.wikipedia.org/wiki?curid=197264", "title": "Tirano", "text": ""}
{"id": "197265", "revid": "98629", "url": "https://gl.wikipedia.org/wiki?curid=197265", "title": "Jacky Ickx", "text": "Jacques Bernard \"Jacky\" Ickx (o apelido pron\u00fanciase \"Ix\" ou \"Icks\"), nado o 1 de xaneiro de 1945 en Bruxelas , B\u00e9lxica, \u00e9 un expiloto belga de carreiras que logrou 25 podios en F\u00f3rmula 1 e seis vitorias nas 24 Horas de Le Mans.\nInicios.\nJacky Ickx introduciuse no deporte cando foi levado polo seu pai, Jacques Ickx, xornalista de automobilismo, \u00e1s carreiras que cubr\u00eda. A pesar destes antecedentes familiares, Jacky ti\u00f1a pouco interese no deporte ata que o seu pai comproulle unha motocicleta Z\u00fcndapp de 50 cc. Pouco despois, Ickx ga\u00f1ou 8 das 13 carreiras na primeira tempada e o t\u00edtulo europeo de 50 cc de trial. Ga\u00f1ou outros dous t\u00edtulos antes de trasladarse \u00e1s carreiras de coches de turismo cun Lotus Cortina, ga\u00f1ando o campionato nacional de berlinas en 1965. El tam\u00e9n competiu en carreiras de coches deportivos, participando nos 1000 quil\u00f3metros de N\u00fcrburgring.\nF\u00f3rmula 1.\nIckx debutou no seu primeiro Gran Premio en N\u00fcrburgring en 1967, pilotando un Matra de F\u00f3rmula 2. A pesar da maior potencia dos coches de F\u00f3rmula 1, s\u00f3 dous pilotos cualificaron cun tempo m\u00e1is r\u00e1pido do que el fixo: Denny Hulme e Jim Clark. Como Ickx compet\u00eda na clase F\u00f3rumla 2 por separado, comezou a carreira detr\u00e1s de todos os coches de F\u00f3rmula 1, pero nas primeiras catro voltas ao circu\u00edto de 28\u00a0km subiu ata o quinto posto, superando a 12 coches de F\u00f3rmula 1. A s\u00faa suspensi\u00f3n dianteira rompeu e viuse obrigado a retirarse logo de 12 voltas, pero causara unha forte impresi\u00f3n nos directivos dos equipo de F\u00f3rmula 1.\nEn Monza, fixo o seu debut na F\u00f3rmula 1 nun Cooper-Maserati, acabando en sexto lugar. En Ickx pilotaba un coche de F\u00f3rmula 1 de Ferrari. Retirouse nas d\u00faas primeiras carreiras, pero na carreira de casa en Spa-Francorchamps comezou desde a primeira fila e terminou terceiro. No Gran Premio de Francia en Rouen acadou a s\u00faa primeira vitoria, baixo unha intensa choiva. Ickx tam\u00e9n terminou terceiro en Brands Hatch e o cuarto no N\u00fcrburgring logo de pilotar case toda a carreira baixo unha intensa choiva sen a viseira do seu casco. En Monza terminou a carreira en terceira posici\u00f3n. En Canad\u00e1 estrelouse e rompeu a perna esquerda, o que significou que non puido competir nos dous seguintes Grandes Premios.\nEn , Ickx elixiu para pilotar ao equipo Brabham. Os seus primeiros resultados foron pobres, pero logo de que Brabham rompera o p\u00e9 nun accidente nunhas probas, melloran dos resultados Ickx. Alan Henry suxire que Ickx obtivo mellores resultados cando todo o equipo centrouse nel. Ickx terminou terceiro en Francia, segundo en Gran Breta\u00f1a e ga\u00f1ou en Canad\u00e1 e en Alema\u00f1a no circu\u00edto de N\u00fcrburgring, a \u00faltima carreira de F\u00f3rmula 1 al\u00ed antes que de 'The Ring' f\u00edxerase menos desigual e perigoso. No Gran Premio de M\u00e9xico de 1969 Ickx terminou segundo e chegou a ser subcampi\u00f3n no campionato mundial de pilotos. Volveu ao equipo Ferrari para a tempada de , un movemento que estivera considerando desde o Gran Premio de Italia Henry.\nDo mesmo xeito que en 1969, tivo un d\u00e9bil comezo da tempada . No Gran Premio de Espa\u00f1a de 1970 tivo un accidente e o seu coche incendiouse. levou polo menos 20 segundos sacalo do coche en chamas e foi hospitalizado con queimaduras graves. Logo de 17 d\u00edas estaba de volta no seu coche no Gran Premio de M\u00f3naco, onde \u00eda quinto antes de retirarse por unha falla no eixo de transmisi\u00f3n. O coche empezou a mellorar e no Gran Premio de Alema\u00f1a (que tivo lugar en Hockenheim porque o seu favorito N\u00fcrburgring foi boicoteado por raz\u00f3ns de seguridade) pelexou con Jochen Rindt pola vitoria , pero terminou en segundo lugar. No Gran Premio de Austria foi Ickx quen levou a vitoria. En Monza Rindt perdeu a vida durante os adestramentos libres. Ickx era o \u00fanico piloto con posibilidades de ga\u00f1ar o campionato a Rindt, que xa ga\u00f1ara cinco das nove carreiras nesa tempada, a falta de catro carreiras m\u00e1is para o final. Monza viu unha vitoria do seu compa\u00f1eiro de equipo en Ferrari Clay Regazzoni, mentres que o coche de Ickx se averiou\u00f3. O belga levou a vitoria en Canad\u00e1, pero no Gran Premio dos Estados Unidos en Watkins Glen terminou en cuarto lugar, con Emerson Fittipaldi anotando a s\u00faa primeira vitoria en Lotus, as\u00ed como o Campionato para o equipo e o seu falecido compa\u00f1eiro de equipo. A pesar de ga\u00f1ar a \u00faltima carreira en M\u00e9xico, Ickx non puido superar os puntos totais de Rindt. Ickx m\u00e1is tarde declarou nun artigo de 2010 na revista brit\u00e1nica \" Motor Sport \", que estaba contento de non ga\u00f1ar o Campionato do Mundo de 1970. Non quer\u00eda ga\u00f1ar a un home que non pod\u00eda defender as s\u00faas posibilidades, en referencia \u00e1 Rindt.\nEn , Ickx e Ferrari comezaron como favoritos, pero o campionato foi para Jackie Stewart co novo Tyrrell. Ferrari tradicionalmente comezaba a tempada con toda a s\u00faa atenci\u00f3n posta no campionato de coches deportivos en lugar da F\u00f3rmula 1, un feito que xa causara o abandono de John Surtees na metade da tempada de . Ickx ga\u00f1ou en Zandvoort baixo a choiva con pneum\u00e1ticos Firestone de choiva, mentres que Stewart non tivo ningunha posibilidade cos seus Goodyear. Logo diso, tivo unha gran cantidade de retiradas, mentres que Stewart obtivo unha vitoria tras outra, a pesar de que Ickx presentoulle un bo reto para a vitoria en N\u00fcrburgring, unha vez m\u00e1is, onde os dous pilotos alternaro a vitoria desde ata . O longo e moi dif\u00edcil circu\u00edto era o favorito de Ickx, mentres que Stewart o chamou o \"Inferno Verde\", ademais de ser a forza impulsora detr\u00e1s do boicot dos pilotos en 1970, que instou aos alem\u00e1ns para volver traballar na reforma da pista, que fora constru\u00edda en 1927. Stewart dixo que o \u00fanico que cambiara desde ent\u00f3n eran as \u00e1rbores m\u00e1is grandes. Conforme ao solicitado, os que estaban preto da pista foron cortados e substitu\u00eddos por pequenas escapatorias. Polo tanto, o escoc\u00e9s e o belga non s\u00f3 loitaban na pista, sen\u00f3n tam\u00e9n f\u00f3ra da pista. Stewart estaba constantemente loitando por unha maior seguridade na F\u00f3rmula 1, mentres que Ickx pensaba que sacaban os retos deste deporte.\nEn , Ickx en Ferrari terminou segundo en Espa\u00f1a e M\u00f3naco. Despois de que os Ferrari s\u00f3 foran noticia polas s\u00faas retiradas. Con todo, unha vez m\u00e1is foi en N\u00fcrburgring onde Ickx demostrou que este era o seu circu\u00edto, e non deu ao seu gran rival, Stewart, nin a m\u00e1is m\u00ednima oportunidade. Foi a \u00faltima vitoria na F\u00f3rmula 1 de Ickx, onde a superior habilidade de conduci\u00f3n puido vencer \u00e1 maquinaria superior.\nEn , o 312B3 de Ferrari xa non era competitivo, e Ickx s\u00f3 logrou como mellor posto con Ferrari un cuarto lugar no primeiro Gran Premio da tempada. A\u00ednda que tivo \u00e9xito cos seus coches deportivos, que lograron varias vitorias con Ickx, o programa de F\u00f3rmula 1 dos italianos pasou a un segundo lugar, e ata saltaronse algunhas carreiras, como N\u00fcrburgring. Isto non era aceptable para Ickx, que deixou o equipo a metade de tempada. Participou no Gran Premio de Alema\u00f1a no circu\u00edto de N\u00fcrburgring cun McLaren, e logrou o terceiro lugar detr\u00e1s dos Tyrrells de Stewart e Fran\u00e7ois Cevert.\nCando Ickx asinou con Team Lotus en "}
{"id": "197266", "revid": "1131", "url": "https://gl.wikipedia.org/wiki?curid=197266", "title": "O Sillabreu, A Capela, A Capela", "text": "O Sillabreu \u00e9 un lugar da parroquia da Capela, no concello da Capela, na comarca do Eume. No ano 2010 estaba despoboado segundo datos do INE."}
{"id": "197267", "revid": "85894", "url": "https://gl.wikipedia.org/wiki?curid=197267", "title": "Suapena, A Capela, A Capela", "text": "Suapena \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 4 habitantes segundo datos do INE, deles 1 era home e 3 eran mulleres."}
{"id": "197268", "revid": "23204", "url": "https://gl.wikipedia.org/wiki?curid=197268", "title": "Frederick Gowland Hopkins", "text": "Sir Frederick Gowland Hopkins, nado en Eastbourne (Inglaterra) o 20 de xu\u00f1o de 1861 e finado en Cambridge o 16 de maio de 1947, foi un bioqu\u00edmico ingl\u00e9s.\nTraxectoria.\nInicialmente estudou Qu\u00edmica na Universidade de Londres e posteriormente Medicina no Hospital Guy. Foi profesor de Fisiolox\u00eda Cl\u00ednica na Universidade de Cambridge e desde 1914 profesor de bioqu\u00edmica, onde de 1921 a 1943 ocupou a c\u00e1tedra de sir William Dunn.\nDe 1930 a 1935, foi presidente da Royal Society e desde 1933 da \"British Association for the Advancement of Science\".\nA s\u00faa principal contribuci\u00f3n investigadora radica no co\u00f1ecemento das substancias elementais, aquelas que o organismo necesita adquirir da dieta e que a s\u00faa falta condiciona enfermidade. Descubriu que uns alimentos ti\u00f1an relaci\u00f3n directa co crecemento. Comprobou que o consumo de leite consegu\u00eda renovar o crecemento detido dun ser vivo en formaci\u00f3n.\nEntre os seus descubrimentos est\u00e1n, en 1892 novos m\u00e9todos para apreciar cuantitativamente o acido \u00farico dos ouri\u00f1os, en 1901 m\u00e9todos de an\u00e1lises do tript\u00f3fano (amino\u00e1cido cristalizado) e, en 1921 m\u00e9todos para illar o glutati\u00f3n, composto amino\u00e1cido importante na autooxidaci\u00f3n celular.\nFoi galardoado co Premio Nobel de Medicina en 1929, compartido con Christiaan Eijkman."}
{"id": "197269", "revid": "56817", "url": "https://gl.wikipedia.org/wiki?curid=197269", "title": "-536", "text": ""}
{"id": "197270", "revid": "56817", "url": "https://gl.wikipedia.org/wiki?curid=197270", "title": "-567", "text": ""}
{"id": "197271", "revid": "98629", "url": "https://gl.wikipedia.org/wiki?curid=197271", "title": "-566", "text": ""}
{"id": "197272", "revid": "56817", "url": "https://gl.wikipedia.org/wiki?curid=197272", "title": "A Teixeira (hom\u00f3nimos)", "text": "O top\u00f3nimo A Teixeira p\u00f3dese referir a:"}
{"id": "197273", "revid": "85894", "url": "https://gl.wikipedia.org/wiki?curid=197273", "title": "A Teixeira, A Capela, A Capela", "text": "A Teixeira \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 41 habitantes segundo datos do INE, deles 17 eran homes e 24 eran mulleres."}
{"id": "197274", "revid": "85894", "url": "https://gl.wikipedia.org/wiki?curid=197274", "title": "Teixido, A Capela, A Capela", "text": "Teixido \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 16 habitantes segundo datos do INE, deles 8 eran homes e 8 eran mulleres."}
{"id": "197275", "revid": "56817", "url": "https://gl.wikipedia.org/wiki?curid=197275", "title": "-565", "text": ""}
{"id": "197276", "revid": "85894", "url": "https://gl.wikipedia.org/wiki?curid=197276", "title": "A Veiga, A Capela, A Capela", "text": "A Veiga \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 8 habitantes segundo datos do INE, deles 4 eran homes e 4 eran mulleres."}
{"id": "197277", "revid": "54488", "url": "https://gl.wikipedia.org/wiki?curid=197277", "title": "O Vilar, A Capela, A Capela", "text": "O Vilar \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 8 habitantes segundo datos do INE, deles 5 eran homes e 3 eran mulleres."}
{"id": "197278", "revid": "85894", "url": "https://gl.wikipedia.org/wiki?curid=197278", "title": "Vilari\u00f1o, A Capela, A Capela", "text": "Vilari\u00f1o \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 16 habitantes segundo datos do INE, deles 10 eran homes e 6 eran mulleres."}
{"id": "197279", "revid": "624", "url": "https://gl.wikipedia.org/wiki?curid=197279", "title": "-572", "text": ""}
{"id": "197280", "revid": "54488", "url": "https://gl.wikipedia.org/wiki?curid=197280", "title": "Os Vilari\u00f1os, A Capela, A Capela", "text": "Os Vilari\u00f1os \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 3 habitantes segundo datos do INE, deles 2 eran homes e 1 era muller."}
{"id": "197281", "revid": "22570", "url": "https://gl.wikipedia.org/wiki?curid=197281", "title": "Vilar\u00f3n, A Capela, A Capela", "text": "Vilar\u00f3n \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 10 habitantes segundo datos do INE, deles 5 eran homes e 5 eran mulleres."}
{"id": "197282", "revid": "85894", "url": "https://gl.wikipedia.org/wiki?curid=197282", "title": "Vilasuso, A Capela, A Capela", "text": "Vilasuso \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 24 habitantes segundo datos do INE, deles 13 eran homes e 11 eran mulleres."}
{"id": "197283", "revid": "56817", "url": "https://gl.wikipedia.org/wiki?curid=197283", "title": "-571", "text": ""}
{"id": "197284", "revid": "85894", "url": "https://gl.wikipedia.org/wiki?curid=197284", "title": "Xas\u00e9n de Baixo, A Capela, A Capela", "text": "Xas\u00e9n de Baixo \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 21 habitantes segundo datos do INE, deles 12 eran homes e 9 eran mulleres."}
{"id": "197285", "revid": "54488", "url": "https://gl.wikipedia.org/wiki?curid=197285", "title": "Xas\u00e9n de Riba, A Capela, A Capela", "text": "Xas\u00e9n de Riba \u00e9 un lugar da parroquia da Capela, no concello da Capela, na comarca do Eume. No ano 2010 ti\u00f1a 10 habitantes segundo datos do INE, deles 4 eran homes e 6 eran mulleres."}
{"id": "197286", "revid": "22570", "url": "https://gl.wikipedia.org/wiki?curid=197286", "title": "Karl Landsteiner", "text": "Karl Landsteiner, nado en Viena o 14 de xu\u00f1o de 1868 e finado en Nova York o 26 de xu\u00f1o de 1943, foi un pat\u00f3logo e bi\u00f3logo austr\u00edaco. Descubriu e tipificou os grupos sangu\u00edneos. Conced\u00e9uselle o Premio Nobel de Medicina no ano 1930.\nTraxectoria.\nRealizou a s\u00faa licenciatura e doutoramento en Medicina en Viena. \u00d3 terminar os seus estudos traballou nos Laboratorios de Qu\u00edmica M\u00e9dica de Z\u00faric. Na Universidade de Viena ocupou a c\u00e1tedra de anatom\u00eda patol\u00f3xica. De 1908 a 1920, Landsteiner foi prosector no Wilhelminenspital de Viena, e en 1911 prestou xuramento como profesor asociado de Anatom\u00eda patol\u00f3xica. Durante ese tempo descobre -en cooperaci\u00f3n con Erwin Popper- o car\u00e1cter infeccioso da poliomielite, e illa o poliovirus. En reco\u00f1ecemento a este descubrimento revolucionario, que deu a base para a loita contra a polio, foi postumamente introducido no Polio Hall of Fame de Warm Springs, Xeorxia dedic\u00e1ndollo en xaneiro de 1958.\nOutro dos seus campos de investigaci\u00f3n foi a xen\u00e9tica do sangue humano que comparou coa dos simios. Landsteiner observou que \u00f3 mesturar o sangue de d\u00faas persoas hab\u00eda ocasi\u00f3ns en que os gl\u00f3bulos vermellos aglutin\u00e1banse formando grumos visibles. Analizou o sangue dun total de 22 persoas, inclu\u00edndo a s\u00faa e a de cinco colaboradores do seu laboratorio, para o que proced\u00eda a separar o soro do sangue total, lavaba despois os gl\u00f3bulos vermellos e mergull\u00e1baos nunha soluci\u00f3n de soro salino fisiol\u00f3xico. A continuaci\u00f3n ensaiaba cada soro cos diferentes gl\u00f3bulos vermellos obtidos e tabulaba os resultados. Chegou as\u00ed a descubrir tres tipos distintos de hemacias, denominados A, B e O, que daban lugar a reacci\u00f3ns de aglutinaci\u00f3n. Estes achados realizounos en Viena cara a 1901. Dous anos m\u00e1is tarde, dous disc\u00edpulos seus, Alfredo de Castello e Adriano Sturli, analizando 155 mostras (de 121 pacientes e 34 controis sans), descobren un cuarto grupo, \u00f3 que chaman AB, sen poder aglutinante.\nO sangue humano pos\u00fae de forma natural unhas mol\u00e9culas co\u00f1ecidas como anticorpos capaces de reaccionar con outras mol\u00e9culas dos gl\u00f3bulos vermellos chamadas ant\u00edxenos ou aglutin\u00f3xenos, producindo como resultado da interacci\u00f3n ant\u00edxeno-anticorpo a s\u00faa aglutinaci\u00f3n. Estes anticorpos ou isoaglutininas (que non existen no tipo AB) son as responsables da incompatibilidade das transfusi\u00f3ns sangu\u00edneas se non se selecciona ou se tipa (\u00e9 as\u00ed como se denomina tecnicamente no argot do laboratorio) o sangue a transfundir do doante. Ottenberg en 1911 acu\u00f1ou o termo de \"doante universal\" para o grupo O por carecer de ant\u00edxenos nos eritrocitos. En 1908 Epstein e Ottenberg suxiren que os grupos sangu\u00edneos son hereditarios. En 1910, E. von Dungern e L. Hirszfeld descobren que a herdanza destes grupos sangu\u00edneos segue as leis de Mendel cun patr\u00f3n dominante para os tipos A e B. En 1927 xunto con Philip Levine, inmunizando coellos, Landsteiner descubriu tres ant\u00edxenos m\u00e1is (M, N e P) similares \u00f3s ant\u00edxenos dos grupos A e B pero que, a diferenza destes, a s\u00faa presenza nos hemacias non sup\u00f3n a existencia no sangue humano normal de aglutininas naturais.\nPosteriormente en 1940, xunto con Alexander Salomon Wiener, descobre outro ant\u00edxeno nos hemacias \u00f3 que bautiza como factor Rh, \u00f3 acharse no soro de coellos inmunizados con sangue procedente dun mono da India, o macaco Rhesus. Un neno que ten o factor Rh, \u00e9 dicir, \u00e9 Rh+, pode inmunizar \u00e1 s\u00faa nai Rh- durante a xestaci\u00f3n. Esta desenvolve anticorpos espec\u00edficos anti-Rh que poden no seu segundo embarazo atravesar a placenta e producir o aborto ou unha enfermidade hemol\u00edtica no recentemente nado que cursa con ictericia, a temible eritroblastosis fetal. M\u00e1is tarde Ronald A. Fisher describe outros sistemas de ant\u00edxenos eritrocitarios e hoxe en d\u00eda co\u00f1\u00e9cense un total de at\u00e9 42 ant\u00edxenos distintos nos gl\u00f3bulos vermellos humanos.\nGrazas \u00f3s seus traballos pioneiros en inmunohematolox\u00eda estableceuse a compatibilidade sangu\u00ednea entre os distintos sangues dos seres humanos. O descubrimento dos grupos sangu\u00edneos por Karl Landsteiner facilitou o labor da xustiza \u00f3 permitir as an\u00e1lises periciais en casos de litixio de paternidade, e o que \u00e9 m\u00e1is importante, fixo posible as transfusi\u00f3ns sangu\u00edneas seguras baseadas en criterios cient\u00edficos, evitando os temibles accidentes ulteriores por mor da destruci\u00f3n dos gl\u00f3bulos vermellos ou hem\u00f3lise e as lesi\u00f3ns renais pola falta de compatibilidade sangu\u00ednea.\nPosteriormente tras permanecer na Haia tres anos, marchou a Nova York para traballar, a partir de 1922, no Rockefeller Institute for Medical Research, no cal entrou en calidade de m\u00e9dico investigador e no que descubriu o factor Rhesus.\nLegado.\nO d\u00eda 19 de novembro de 1914, o Dr. E. Merlo, naquel momento administrador acad\u00e9mico de Cl\u00ednica M\u00e9dica da Universidade de Bos Aires, leva a cabo con \u00e9xito a primeira transfusi\u00f3n indirecta no home sendo o doante R. Mosquera, un porteiro do establecemento. Logo, moitos outros investigadores (Carrel, Crile, Ellsberg, Unger) puxeron a punto multitude de t\u00e9cnicas para optimizar a transfusi\u00f3n sangu\u00ednea, que fixeron posible que nos modernos bancos de sangue a transfusi\u00f3n sexa unha pr\u00e1ctica rutineira.\nNo campo da antropolox\u00eda, a tipaxe dos grupos sangu\u00edneos favoreceu os estudos sobre a distribuci\u00f3n dos grupos sangu\u00edneos nas distintas razas e etnias. A importancia das achegas de Landsteiner tiveron xusta recompensa e reco\u00f1ecemento internacional pola comunidade cient\u00edfica. Foi galardoado pola Academia sueca co Premio Nobel de Medicina en 1930."}
{"id": "197287", "revid": "56817", "url": "https://gl.wikipedia.org/wiki?curid=197287", "title": "-574", "text": ""}
{"id": "197288", "revid": "29029", "url": "https://gl.wikipedia.org/wiki?curid=197288", "title": "Xas\u00e9n", "text": "O hom\u00f3nimo Xas\u00e9n p\u00f3dese referir a dous lugares da parroquia da Capela, no concello da Capela:"}
{"id": "197289", "revid": "624", "url": "https://gl.wikipedia.org/wiki?curid=197289", "title": "Samos, Grecia", "text": ""}
{"id": "197290", "revid": "56817", "url": "https://gl.wikipedia.org/wiki?curid=197290", "title": "-575", "text": "Acontecementos.\nReconstruci\u00f3n do santuario de \u00c1rtemis Ortia en Esparta.\nColumna ofrecida polos habitantes de Naxos en Delfos."}
{"id": "197291", "revid": "56817", "url": "https://gl.wikipedia.org/wiki?curid=197291", "title": "-576", "text": ""}
{"id": "197292", "revid": "56817", "url": "https://gl.wikipedia.org/wiki?curid=197292", "title": "-591", "text": ""}
{"id": "197293", "revid": "98629", "url": "https://gl.wikipedia.org/wiki?curid=197293", "title": "Otto Heinrich Warburg", "text": "Otto Heinrich Warburg, nado en Friburgo (Baden) o 8 de outubro de 1883 e finado en Berl\u00edn o 1 de agosto de 1970, foi un fisi\u00f3logo alem\u00e1n.\nTraxectoria.\nEra fillo do f\u00edsico Emil Warburg, presidente do \"Physikalische Reichsanstalt\". Otto estudou Qu\u00edmica con Emil Fischer, e obtivo o t\u00edtulo de Doutor en Qu\u00edmica (Berl\u00edn) en 1906. Ent\u00f3n estudou con von Krehl e doutorouse en Medicina en Heidelberg en 1911. Serviu na Garda de Cabalar\u00eda prusiana durante a primeira guerra mundial.\nEn 1918 foi designado Profesor no \"Kaiser Wilhelm Institute\" para Biolox\u00eda de Berl\u00edn-Dahlem. Desde 1931 foi Director do Wilhelm Kaiser Institute para a Fisiolox\u00eda da C\u00e9lula, al\u00ed, recibiu unha doaz\u00f3n da Fundaci\u00f3n Rockefeller \u00e1 \"Kaiser Wilhelm Society\", fundada o ano anterior.\nAs temper\u00e1s investigaci\u00f3ns de Warburg con Fischer foron no campo do polip\u00e9ptido. En Heidelberg, traballou sobre o proceso de oxidaci\u00f3n. O seu interese especial na investigaci\u00f3n de procesos vitais por m\u00e9todos f\u00edsicos e qu\u00edmicos conduciu a intentos de relacionar estes procesos con fen\u00f3menos do mundo inorg\u00e1nico. Os seus m\u00e9todos implicaron estudos detallados sobre a asimilaci\u00f3n do di\u00f3xido de carbono en plantas, o metabolismo de tumores, e o compo\u00f1ente qu\u00edmico do os\u00edxeno que transfire o fermento respiratorio. Warburg nunca foi profesor, e estaba sempre agradecido pola oportunidade de dedicar todo o seu tempo \u00e1 investigaci\u00f3n cient\u00edfica. As s\u00faas investigaci\u00f3ns posteriores no \"Kaiser Wilhelm Institute\" conduciron \u00f3 descubrimento de que a flamida e a nicotinamida eran os grupos activos das encimas que transfiren hidr\u00f3xeno. Este, xunto coa ferro-osixenasa descuberta antes, deu raz\u00f3n completa das oxidaci\u00f3ns e reduci\u00f3ns do mundo vivo. Polo seu descubrimento da natureza e o modo da acci\u00f3n da encima respiratoria, conced\u00e9ronlle o Premio Nobel en 1931. Este descubrimento abriu novos cami\u00f1os nos campos do metabolismo celular e da respiraci\u00f3n celular.\nFoi director, entre 1931 e 1953, do \"Kaiser Wilhelm Institute\" (hoxe Instituto Max Planck) de fisiolox\u00eda celular en Berl\u00edn. Investigou o metabolismo dos tumores e a respiraci\u00f3n celular, particularmente da c\u00e9lula cancerosa.\nOtto Warburg foi Membro Estranxeiro da Sociedade Real de Londres (1934) e membro das Academias de Berl\u00edn, Ache, Copenhaguen, Roma, e a India. Outorg\u00e1ronlle a \"Ordre pour lle M\u00e9rite\", e a Gran Cruz da Rep\u00fablica Federal de Alema\u00f1a. En 1965 foi nomeado Doutor Honoris Causa na Universidade de Oxford.\nAlgunhas publicaci\u00f3ns.\nAdemais de moitas publicaci\u00f3ns dunha natureza menor, Warburg \u00e9 o autor de:"}
{"id": "197294", "revid": "624", "url": "https://gl.wikipedia.org/wiki?curid=197294", "title": "-590", "text": ""}
{"id": "197295", "revid": "56817", "url": "https://gl.wikipedia.org/wiki?curid=197295", "title": "-597", "text": ""}
{"id": "197296", "revid": "56817", "url": "https://gl.wikipedia.org/wiki?curid=197296", "title": "Charles Scott Sherrington", "text": "Sir Charles Scott Sherrington, GBE, nado en Londres, Gran Breta\u00f1a, o 27 de novembro de 1857 e finado en Eastbourne, Gran Breta\u00f1a, o 4 de marzo de 1952, foi un m\u00e9dico neurofisi\u00f3logo brit\u00e1nico, premio Nobel de Medicina, que estudou as funci\u00f3ns da cortiza cerebral.\nTraxectoria.\nEstudou medicina na Universidade de Cambridge, onde se graduou en 1885. Posteriormente ampliou os seus estudos en Berl\u00edn con Robert Koch e Rudolf Virchow e en Estrasburgo con F. Goltz.\nEn 1887 Sherrington uniuse \u00e1 escola de medicina do Hospital St. Thomas, onde ensinou medicina. Posteriormente levou a cabo traballos experimentais na \"Brown Institution\", departamento veterinario da Universidade de Londres. En 1895, chegou a ser profesor da Universidade de Liverpool. Obtivo o posto de profesor de fisiolox\u00eda da Universidade de Oxford en 1913. Foi presidente da Royal Society de 1920 a 1925. Sherrington recibiu a Gran Cruz do Imperio Brit\u00e1nico en 1922 e a Orde do M\u00e9rito en 1924. Retirouse da vida acad\u00e9mica en 1935, pero continuou dando conferencias e escribindo.\nFoi galardoado en 1932 co premio Nobel de Medicina polos seus traballos no campo da neurofisiolox\u00eda: localizaci\u00f3n das funci\u00f3ns do c\u00f3rtex cerebral, investigaci\u00f3ns reflexol\u00f3xicas etc.\nAs s\u00faas obras m\u00e1is relevantes foron:"}
{"id": "197297", "revid": "56817", "url": "https://gl.wikipedia.org/wiki?curid=197297", "title": "-658", "text": ""}
{"id": "197298", "revid": "56817", "url": "https://gl.wikipedia.org/wiki?curid=197298", "title": "-766", "text": ""}
{"id": "197299", "revid": "98629", "url": "https://gl.wikipedia.org/wiki?curid=197299", "title": "Edgar Douglas Adrian", "text": "Edgar Douglas Adrian OM PRS nado en Londres, Gran Breta\u00f1a, o 30 de novembro de 1889 e finado en Cambridge, Gran Breta\u00f1a, o 4 de agosto de 1977, foi un fisi\u00f3logo brit\u00e1nico.\nTraxectoria.\nEstudou na Secundaria Westminster e aprobou ciencias naturais no Trinity College de Cambridge, licenci\u00e1ndose en medicina en 1915. Durante a primeira guerra mundial traballou no \"St Bartholomew's Hospital\" de Londres, tratando a soldados con desordes nerviosas. Volveu a Cambridge en 1919 e en 1925 comezou os seus estudos sobre os impulsos nerviosos nos \u00f3rganos sensoriais humanos, demostrando a posibilidade de medir a corrente nas fibras nerviosas aplicando un amplificador.\nFoi profesor do \"Royal College of Physicians\" (c\u00e1tedra Sharpey, 1925), da Royal Society (c\u00e1tedra Foulerton, 1929-1937) e da Universidade de Cambridge (c\u00e1tedra de fisiolox\u00eda, 1937-1951). Desde 1951 foi director do Trinity College.\nEn 1932 foille outorgado o Premio Nobel de Medicina polos seus traballos relativos \u00e1 funci\u00f3n das neuronas e as c\u00e9lulas nerviosas motoras, premio que compartiu con Sir Charles Scott Sherrington.\nEn 1950 foi nomeado presidente da Royal Society."}
{"id": "197300", "revid": "56817", "url": "https://gl.wikipedia.org/wiki?curid=197300", "title": "-765", "text": ""}
{"id": "197302", "revid": "56817", "url": "https://gl.wikipedia.org/wiki?curid=197302", "title": "Pescozo umeral cir\u00farxico", "text": "O pescozo umeral cir\u00farxico \u00e9 unha zona da ep\u00edfise proximal, por debaixo do troqu\u00edter umeral e do troquino. Non se debe confundir co pescozo umeral anat\u00f3mico, que est\u00e1 por debaixo da esfera umeral. A lesi\u00f3n desta \u00e1rea \u00e9 moito m\u00e1is frecuente que no pescozo anat\u00f3mico e adoita acompa\u00f1arse de lesi\u00f3ns do nervio radial. A lesi\u00f3n deste nervio afecta \u00e1 funcionalidade do m\u00fasculo redondo menor e do m\u00fasculo deltoide, polo que se limita a abduci\u00f3n. A flexi\u00f3n, extensi\u00f3n e rotaci\u00f3n v\u00f3lvense m\u00e1is dif\u00edciles de realizar. Tam\u00e9n hai perda de sensibilidade da parte lateral do brazo. \nV\u00e9xase tam\u00e9n.\nBibliograf\u00eda.\n\"Gray. Anatom\u00eda para estudiantes. Miembro superior\" (en castel\u00e1n)"}
{"id": "197303", "revid": "2956", "url": "https://gl.wikipedia.org/wiki?curid=197303", "title": "Nervio ulnar", "text": ""}
{"id": "197304", "revid": "109216", "url": "https://gl.wikipedia.org/wiki?curid=197304", "title": "Fascia", "text": "A fascia (do lat\u00edn, \"fita\", \"banda\") \u00e9 unha l\u00e1mina de tecido conectivo que se estende polo corpo. \u00c9 un tecido conectivo que rodea m\u00fasculos, grupos de m\u00fasculos, vasos sangu\u00edneos, e nervios, un\u00edndoos mediante unha cuberta com\u00fan. \nEst\u00e1 constitu\u00edda por varias capas: a fascia superficial, a fascia profunda, e unha fascia subserosa (ou visceral) e se estende de forma ininterrompida de arriba a baixo.\nAo igual que os ligamentos, aponeuroses, e tend\u00f3ns, as fascias son densos tecidos conectivos, conte\u00f1en numerosas fibras de col\u00e1xeno orientadas en paralelo \u00e1s forzas de tensi\u00f3n. Debido a esta disposici\u00f3n, as fascias son tecidos moi resistentes, especialmente a forzas que se exerzan cunha traxectoria paralela \u00e1s fibras col\u00e1xenas. Estas fibras son producidas por unha c\u00e9lula denominada fibroblasto, presentes en toda a superficie fascial.\nA composici\u00f3n da fascia polo tanto \u00e9 moi semellante \u00e1 do tend\u00f3n ou \u00e1 do ligamento pero o ligamento se disp\u00f3n entre \u00f3so e \u00f3so con funci\u00f3ns na mobilidade e estabilidade articular. Os tend\u00f3ns unen un m\u00fasculo ao \u00f3so, tanto na inserci\u00f3n proximal coma na caudal.\nDefinici\u00f3n.\nExiste controversia en que estruturas deben ser consideradas fascia e cales non, e como se deben clasficar as fascias. As d\u00faas clasificaci\u00f3ns m\u00e1is relevantes hoxe en d\u00eda son:\nFunci\u00f3n.\nAs fascias habitualmente consid\u00e9ranse estruturas pasivas que transmiten as forzas xeradas polo movemento muscular ou por forzas externas, ao longo de todo o organismo humano. Algunhas investigaci\u00f3ns indican que as fascias poden contraerse, ou ben xunto ao m\u00fasculo que cobren ou ben de xeito aut\u00f3nomo.\nAs fascias que recobren m\u00fasculos prot\u00e9xenos ademais da fricci\u00f3n que se produce co seu movemento:"}
{"id": "197313", "revid": "23204", "url": "https://gl.wikipedia.org/wiki?curid=197313", "title": "Almas de Fisterra", "text": "Almas de Fisterra \u00e9 o quinto \u00e1lbum do artista galego Carlos N\u00fa\u00f1ez. Foi publicado no 2003.\nEn Espa\u00f1a e en Francia como \"Un Galicien en Bretagne\" cunha lista de cortes lixeiramente diferente. Este disco \u00e9 o resultado dunha longa permanencia do m\u00fasico na Breta\u00f1a, e nel m\u00f3stranse m\u00fasicas tradicionais bretoas gravadas xunto a m\u00fasicos famosos da outra Fisterra."}
{"id": "197315", "revid": "23204", "url": "https://gl.wikipedia.org/wiki?curid=197315", "title": "Un Galicien en Bretagne", "text": ""}
{"id": "197316", "revid": "98629", "url": "https://gl.wikipedia.org/wiki?curid=197316", "title": "Aterin\u00f3psidos", "text": "Os Aterin\u00f3psidos (Atherinopsidae) son unha familia de peixes tele\u00f3steos, pertencentes \u00e1 orde Ateriniformes (Atheriniformes). Agrupa especies mari\u00f1as e de auga doce, distribu\u00eddos en augas tropicais e temperadas de Am\u00e9rica.\nCaracter\u00edsticas.\nPos\u00faen d\u00faas aletas dorsais amplamente separadas, a primeira con espi\u00f1as brandas e a segunda cunha espi\u00f1a seguida de radios brandos, o mesmo que a aleta anal; as aletas pectorais situadas nunha posici\u00f3n alta no corpo. Boca pequena terminal ou subterminal.\nPresentan unha ampla banda lateral prateada (\u00e1 que deben o nome local de \"silversides\"). D\u00faas li\u00f1as laterais divididas, a superior est\u00e9ndese sobre a banda lateral rematando antes da orixe da aleta anal, a inferior na parte ventral est\u00e9ndese ata o ped\u00fanculo caudal.\nOs tama\u00f1os rexistrados oscilan entre os 52\u00a0cm para \"Odontesthes bonariensis\" e os 4\u00a0cm para \"Menidia colei\".\nAlim\u00e9ntanse de zooplancto, insectos, pequenos peixes e, en ocasi\u00f3ns, de caracois.\nClasificaci\u00f3n.\nDix\u00eddense en d\u00faas subfdamilias, 13 x\u00e9neros e 104 especies:"}
{"id": "197318", "revid": "56817", "url": "https://gl.wikipedia.org/wiki?curid=197318", "title": "Todos os mundos", "text": "Todos os mundos \u00e9 o cuarto \u00e1lbum do artista galego Carlos N\u00fa\u00f1ez. Foi publicado no 2002."}
{"id": "197319", "revid": "1822", "url": "https://gl.wikipedia.org/wiki?curid=197319", "title": "Atherinopsidae", "text": ""}
{"id": "197320", "revid": "56817", "url": "https://gl.wikipedia.org/wiki?curid=197320", "title": "Mayo longo", "text": "Mayo longo \u00e9 o terceiro \u00e1lbum do artista galego Carlos N\u00fa\u00f1ez. Foi publicado no 2000."}
{"id": "197322", "revid": "1131", "url": "https://gl.wikipedia.org/wiki?curid=197322", "title": "Esfera circunscrita", "text": "En xeometr\u00eda, a esfera circunscrita dun poliedro \u00e9 unha esfera que cont\u00e9n o poliedro e toca cada un dos v\u00e9rtices do mesmo. Cando existe, a esfera circunscrita non \u00e9 necesariamente a menor das esferas que conte\u00f1en o poliedro; por exemplo, o tetraedro formado polo v\u00e9rtice dun cubo e os seus tres consecutivos ten a mesma esfera circunscrita que o propio cubo, pero pode estar contido no interior dunha esfera m\u00e1is pequena con tres v\u00e9rtices consecutivos no seu ecuador.\nTodos os poliedros regulares te\u00f1en esferas circunscritas, ao contrario que os irregulares que non a te\u00f1en, dado que polo xeral non todos os v\u00e9rtices caen no interior dunha esfera com\u00fan.\nO raio da esfera circunscrita ao redor dun poliedro \"P\" ch\u00e1mase raio circunscrito de \"P\".\nA esfera circunscrita \u00e9 a an\u00e1loga tridimensional do c\u00edrculo circunscrito."}
{"id": "197323", "revid": "23204", "url": "https://gl.wikipedia.org/wiki?curid=197323", "title": "Notoqu\u00e9iridos", "text": "Os Notoqu\u00e9iridos (Notocheiridae) son unha familia de peixes mari\u00f1os tele\u00f3steos, pertentente \u00e1 orde Ateriniformes (Atheriniformes). Distrib\u00faese por augas de Sur\u00e1frica, India, Xap\u00f3n, Australia, Hawai e Chile.\nCaracter\u00edsticas.\nSon todos peixes de pequeno tama\u00f1o, de menos de 5\u00a0cm de lonxitude. Os dentes da mand\u00edbula superior est\u00e1n confinados nunha porci\u00f3n do premaxilar.\nClasificaci\u00f3n.\nDiv\u00eddense en dous x\u00e9neros e seis especies:"}
{"id": "197324", "revid": "1822", "url": "https://gl.wikipedia.org/wiki?curid=197324", "title": "Notocheiridae", "text": ""}
{"id": "197325", "revid": "23204", "url": "https://gl.wikipedia.org/wiki?curid=197325", "title": "Horta, Barcelona", "text": "Horta \u00e9 un barrio pertencente ao distrito de Horta-Guinard\u00f3, na cidade de Barcelona. Foi un municipio independente ata 1904, cando se anexiona \u00e1 capital catal\u00e1. O nome prov\u00e9n da familia Horta, que foi propietaria do territorio desde o ano 1036 ata 1260. Habitada por nobres e mercadores desde o s\u00e9culo XIV, crece ao redor do mosteiro da Vall d'Hebron, chegando o seu per\u00edodo de esplendor ata finais do s\u00e9culo XVII. At\u00f3pase documentado por primeira vez no ano 965, onde se menciona o val de Horta. Antigamente o barrio foi o n\u00facleo principal do municipio independente de Horta, que se correspond\u00eda m\u00e1is ou menos co actual distrito de Horta-Guinard\u00f3.\nO crecemento entre o s\u00e9culo XVI e s\u00e9culo XX foi debido \u00e1 abundancia de auga que fixo posible a instalaci\u00f3n de numerosas lavander\u00edas. A prosperidade da zona tam\u00e9n creceu cando chegou o tranv\u00eda no ano 1901. Na d\u00e9cada de 1960 chegou o metro (L5) \u00e1 praza Eivissa, a estaci\u00f3n de Horta.\nA\u00ednda se mant\u00e9n a estrutura do casco antigo ao redor da Praza de Eivissa e ten un ensanche residencial. No barrio tam\u00e9n se atopa o Parque do Labirinto de Horta, que \u00e9 o xard\u00edn m\u00e1is antigo que se conserva de toda a cidade. \u00c9 un xard\u00edn de tipo neocl\u00e1sico que se empezou en 1794 nunha leira dos marqueses de Alfarr\u00e0s. A beiras do parque at\u00f3pase o vel\u00f3dromo de Horta, onde se disputaron algunhas probas polos Xogos Ol\u00edmpicos de Barcelona de 1992."}
{"id": "197326", "revid": "1131", "url": "https://gl.wikipedia.org/wiki?curid=197326", "title": "Esfera inscrita", "text": "En xeometr\u00eda, a esfera inscrita dun poliedro \u00e9 unha esfera que est\u00e1 contida no interior do poliedro e \u00e9 tanxente a cada unha das caras do mesmo. A esfera inscrita \u00e9 a maior das esferas que est\u00e1n contidas no poliedro\nTodos os poliedros regulares te\u00f1en esferas inscritas, ao contrario que os irregulares que non te\u00f1en todas as caras tanxentes a unha esfera com\u00fan.\nO raio da esfera inscrita ao redor dun poliedro \"P\" ch\u00e1mase raio inscrito de \"P\".\nA esfera inscrita \u00e9 a an\u00e1loga tridimensional do c\u00edrculo inscrito."}
{"id": "197328", "revid": "98629", "url": "https://gl.wikipedia.org/wiki?curid=197328", "title": "Exoc\u00e9tidos", "text": "Os Exoc\u00e9tidos (Exocoetidae), ou peixes voadores, son unha familia de peixes mari\u00f1os. Est\u00e1n distribu\u00eddos especialmente en augas c\u00e1lidas tropicais e subtropicais do Atl\u00e1ntico, \u00cdndico e Pac\u00edfico.\nCaracter\u00edsticas.\nO trazo m\u00e1is caracter\u00edstico da familia \u00e9 o tama\u00f1o das aletas pectorales, infrecuentemente grandes, que lles permiten voar e pairar distancias de m\u00e1is de 50 metros e durante espazos de tempo que chegan a 45 segundos. Tendo en cuenta que os exoc\u00e9tidos adultos miden menos de 30\u00a0cm (m\u00e1ximos de 45\u00a0cm), esta capacidade de voo vai moitho m\u00e1is al\u00f3 dos saltos f\u00f3ra da auga que realiza, por exemplo, o \"peixe vela\". Ademais, os peixes voadores alcanzan velocidades no aire de 50 a 60\u00a0km/h. Estas distancias e velocidades son posibles grazas a que son quen de bater as aletas unhas 50 veces por segundo. Algunhas especies te\u00f1en tam\u00e9n as aletas pelvianas infrecuentemente grandes, e parecen que o peixe ten catro \u00e1s, como o \"Cheilopogon exsiliens\". A aleta caudal est\u00e1 profundamente bifurcada, co lobo superior m\u00e1is curto que o inferior\nOs ollos son m\u00e1is planos que os da maior\u00eda dos outros peixes, para ver mellor f\u00f3ra da auga. Viven preto da superficie da auga e alim\u00e9ntanse de plancto.\nO nome \"exoc\u00e9tido\" prov\u00e9n do grego \u03b5\u03be\u03c9-\u03ba\u03bf\u03b9\u03c4\u03bf\u03c2, exo-koitos, \"xacer f\u00f3ra\", no sentido de \"dormir baixo as estrelas\", dertivado do feito de que non \u00e9 inhabitual que queden varados nas cubertas dos barcos \u00f3 saltar da auga polas noites. A constelaci\u00f3n Volans fai referencia a este peixe, e un dos x\u00e9neros, \"Hirundichthys\", toma o nome da andori\u00f1a en grego.\nNo Xap\u00f3n, cons\u00f3mense os seus ovos, especialmente para preparar suxi.\nClasificaci\u00f3n.\nDiv\u00eddense en nove x\u00e9neros e unhas 70 especies."}
{"id": "197330", "revid": "23204", "url": "https://gl.wikipedia.org/wiki?curid=197330", "title": "La Font d'en Fargues", "text": "La Font d'en Fargues \u00e9 un barrio residencial de Barcelona situado dentro do distrito municipal de Horta-Guinard\u00f3. At\u00f3pase ao sur do barrio de Horta e ao norte do cerro da Rovira entre a fonte que lle d\u00e1 nome e o torrente da Carabassa. Ao redor da fonte, que se dic\u00eda que ti\u00f1a moita calidade e propiedades, celebr\u00e1banse festas e \"aplecs\". \nO barrio urbanizouse a partir de 1905, empezando polas terras da mas\u00eda de Can Pujol por iniciativa de Pere Fargas i Sagrist\u00e0 no estilo da cidade xard\u00edn. O nome do barrio prov\u00e9n de Fargas, e el tam\u00e9n promoveu a construci\u00f3n de torretas en 1915. \nO barrio ten mas\u00edas e casas antigas que foron recicladas como casas de luxo. Ten un dos colexios privados m\u00e1is antigos da cidade, a escola inglesa \"Princess Margaret School\". Na actualidade o barrio converteuse nun exemplo de urbanizaci\u00f3n para toda a cidade. A maior\u00eda das vivendas est\u00e1n conformadas por pisos grandes, con piscina e cancha de tenis, e pos\u00faen de tres a catro pisos. \u00c9 un dos barrios desco\u00f1ecidos da cidade, ao atoparse \u00e1 beira da monta\u00f1a."}
{"id": "197331", "revid": "22570", "url": "https://gl.wikipedia.org/wiki?curid=197331", "title": "A Bardoeira, Nete, Vilalba", "text": "A Bardoeira \u00e9 un lugar da parroquia de Nete, no concello lugu\u00e9s de Vilalba, na comarca da Terra Ch\u00e1."}
{"id": "197332", "revid": "56817", "url": "https://gl.wikipedia.org/wiki?curid=197332", "title": "Cara (xeometr\u00eda)", "text": "En xeometr\u00eda, a cara dun poliedro \u00e9 calquera dos pol\u00edgonos que limita a figura. Por exemplo, calquera dos cadrados que conforman o cubo \u00e9 unha cara dese cubo. \u00c1s veces, coma no caso das pir\u00e1mides, o termo \"cara\" excl\u00fae a base.\nDefinici\u00f3n formal.\nEn xeometr\u00eda convexa, a cara dun politopo \"P\" \u00e9 a intersecci\u00f3n de calquera hiperplano de apoio de \"P\" e \"P\". Desta definici\u00f3n s\u00e9guese que o conxunto de caras dun politopo incl\u00faen ao propio politopo e o conxunto baleiro. Por exemplo, un poliedro R3 est\u00e1 completamente no hiperplano R4. Se R4. fose o espazo-tempo, o hiperplano en t=0 apoia e cont\u00e9n a totalidade do poliedro. Deste modo, pola definici\u00f3n formal, o poliedro \u00e9 unha cara de si mesmo.\nTodas estas son as n-caras dun politopo de catro dimensi\u00f3ns:"}
{"id": "197333", "revid": "56817", "url": "https://gl.wikipedia.org/wiki?curid=197333", "title": "As Bra\u00f1as, Nete, Vilalba", "text": "As Bra\u00f1as \u00e9 un lugar da parroquia de Nete, no concello lugu\u00e9s de Vilalba, na comarca da Terra Ch\u00e1."}
{"id": "197334", "revid": "25871", "url": "https://gl.wikipedia.org/wiki?curid=197334", "title": "Carral, Nete, Vilalba", "text": "Carral \u00e9 un lugar da parroquia de Nete, no concello lugu\u00e9s de Vilalba, na comarca da Terra Ch\u00e1."}
{"id": "197335", "revid": "25871", "url": "https://gl.wikipedia.org/wiki?curid=197335", "title": "Lagoela, Nete, Vilalba", "text": "Lagoela \u00e9 un lugar da parroquia de Nete, no concello lugu\u00e9s de Vilalba, na comarca da Terra Ch\u00e1."}
{"id": "197336", "revid": "98629", "url": "https://gl.wikipedia.org/wiki?curid=197336", "title": "Lamelas, Nete, Vilalba", "text": "Lamelas \u00e9 un lugar da parroquia de Nete, no concello lugu\u00e9s de Vilalba, na comarca da Terra Ch\u00e1.\nToponimia.\nO or\u00f3nimo Lamelas \u00e9 un top\u00f3nimo que prov\u00e9n do lat\u00edn , e indica un lugar con lama ou lodo."}
{"id": "197337", "revid": "1822", "url": "https://gl.wikipedia.org/wiki?curid=197337", "title": "Exocoetidae", "text": ""}
{"id": "197338", "revid": "23204", "url": "https://gl.wikipedia.org/wiki?curid=197338", "title": "Frutosa 6-fosfato", "text": "A frutosa 6-fosfato (tam\u00e9n escrita frutosa-6-fosfato ) \u00e9 unha mol\u00e9cula de frutosa fosforilada no carbono 6. A forma \u03b2-D deste composto \u00e9 moi com\u00fan nas c\u00e9lulas. Interv\u00e9n en rutas metab\u00f3licas importantes, como a glic\u00f3lise, gliconeox\u00e9nese ou na ruta da pentosa fosfato.\nComo o fosfato da mol\u00e9cula est\u00e1 ionizado a pH celular, a carga negativa que ten impide que a mol\u00e9cula atravese a membrana plasm\u00e1tica e escape da c\u00e9lula.\nPapel na glic\u00f3lise.\nA frutosa 6-fosfato \u00e9 un dos metabolitos intermediarios da glic\u00f3lise. Orix\u00ednase pola isomerizaci\u00f3n da glicosa 6-fosfato catalizada pola fosfoglicoisomerase (ou glicosa-6-fosfato isomerase), que \u00e9 unha reacci\u00f3n reversible \nPosteriormente, a frutosa 6-fosfato formada conv\u00e9rtese en frutosa 1,6-difosfato nunha reacci\u00f3n irreversible catalizada pola fosfofrutoquinase, na cal se gasta ATP, que proporciona o o fosfato adicional que capta a mol\u00e9cula. A fosfofrutoquinase \u00e9 un importante encima regulatorio, que est\u00e1 activo cando os niveis enerx\u00e9ticos da c\u00e9lula son baixos .\nA manosa pode incorporarse \u00e1 glic\u00f3lise convert\u00e9ndose en manosa 6-fosfato por acci\u00f3n da hexoquinase, e esta en frutosa-6-fosfato por acci\u00f3n do encima fosfomanoisomerase, pero a s\u00faa contribuci\u00f3n \u00e1 glic\u00f3lise non \u00e9 significativa. Tam\u00e9n se pode incorporar \u00e1 glic\u00f3lise a frutosa, transform\u00e1ndose en frutosa 6-fosfato pola acci\u00f3n da hexoquinase.\nPapel na gliconeox\u00e9nese.\nNa gliconeox\u00e9nese a frutosa 6-fosfato orix\u00ednase a partir da frutosa 1,6-difosfato, pero a reacci\u00f3n non \u00e9 a mesma ca a da glic\u00f3lise, xa que esta non \u00e9 reversible. Agora util\u00edzase outro encima, a frutosa difosfatase, que realiza unha hidr\u00f3lise na que se libera fosfato .\nfrutosa 1,6-difosfato + H2O \u2192 frutosa 6-fosfato + Pi\nDespois, na seguinte reacci\u00f3n da gliconeox\u00e9nese, esta transf\u00f3rmase en glicosa 6-fosfato, en reacci\u00f3n inversa \u00e1 da glic\u00f3lise, xa que \u00e9 reversible.\nRuta da pentosa fosfato e fotos\u00edntese.\nNa ruta da pentosa fosfato a reacci\u00f3n entre o gliceraldehido 3-fosfato e a sedoheptulosa 7-fosfato catalizada pola transaldolase, orixina frutosa 6-fosfato e eritrosa 4-fosfato.\nNa fase escura da fotos\u00edntese a frutosa 6-fosfato orix\u00ednase a partir da frutosa 1,6-difosfato. A frutosa 6-fosfato d\u00e1 lugar \u00e1 mol\u00e9cula de glicosa que \u00e9 o produto neto do ciclo de Calvin (frutosa 6-fosfato \u2192 glicosa 6-fosfato \u2192 glicosa). Outras mol\u00e9culas de frutosa 6-fosfato interve\u00f1en na fase rexenerativa do ciclo de Calvin, reaccionando co gliceraldehido 3-fosfato, dando lugar a eritrosa 4-fosfato e xilulosa 5-fosfato.\nHistoria.\nEn 1918, o bioqu\u00edmico alem\u00e1n Carl Neuberg atopou un composto (identificado posteriormente como frutosa 6-fosfato) que pod\u00eda obterse por hidr\u00f3lise \u00e1cida suave do \"\u00e9ster de Harden-Young\" (frutosa 1,6-difosfato). A ra\u00edz deste achado, a frutosa 6-fosfato foi bautizada inicialmente co nome de \"\u00e9ster de Neuberg\"."}
{"id": "197339", "revid": "23204", "url": "https://gl.wikipedia.org/wiki?curid=197339", "title": "El Guinard\u00f3", "text": "El Guinard\u00f3 \u00e9 un barrio da cidade de Barcelona, pertencente ao distrito de Horta-Guinard\u00f3.\nO barrio do Guinard\u00f3 at\u00f3pase dentro do antigo municipio de Sant Mart\u00ed de Proven\u00e7als, no l\u00edmite de Horta (co termo do cal compartiu alg\u00fans terreos) e con Gr\u00e0cia, e est\u00e9ndese polas ladeiras orientais da Muntanya Pelada. Ata os \u00faltimos decenios do s\u00e9culo pasado o sector estivo ocupado por campos de cultivo, canteiras (o sector actual de Can Bar\u00f3), pastos e casas de labor, entre as cales Mas Guinard\u00f3, que hab\u00eda de dar nome ao barrio, o Mas Viladomat, o Mas Casanoves, o Mas Vintr\u00f3 e a Torre dels Pardals."}
{"id": "197340", "revid": "85894", "url": "https://gl.wikipedia.org/wiki?curid=197340", "title": "O Loural, Nete, Vilalba", "text": "O Loural \u00e9 un lugar da parroquia de Nete, no concello lugu\u00e9s de Vilalba, na comarca da Terra Ch\u00e1."}
{"id": "197341", "revid": "25871", "url": "https://gl.wikipedia.org/wiki?curid=197341", "title": "Lugar de Arriba, Nete, Vilalba", "text": "Lugar de Arriba \u00e9 un lugar da parroquia de Nete, no concello lugu\u00e9s de Vilalba, na comarca da Terra Ch\u00e1."}
{"id": "197342", "revid": "1131", "url": "https://gl.wikipedia.org/wiki?curid=197342", "title": "Lugar de Arriba", "text": "O top\u00f3nimo galego Lugar de Arriba pode referirse a:"}
{"id": "197343", "revid": "56817", "url": "https://gl.wikipedia.org/wiki?curid=197343", "title": "A Marela, Nete, Vilalba", "text": "A Marela \u00e9 un lugar da parroquia de Nete, no concello lugu\u00e9s de Vilalba, na comarca da Terra Ch\u00e1."}
{"id": "197344", "revid": "23204", "url": "https://gl.wikipedia.org/wiki?curid=197344", "title": "Hemir\u00e1mfidos", "text": "Os Hemir\u00e1mfidos (Hemiramphidae), \"paxari\u00f1os\" ou \"mediopicos\", son unha familia de peixes tele\u00f3steos, pertencentes \u00e1 orde Beloniformes. A maior\u00eda son mari\u00f1os pero algunhas especies son de auga doce. Est\u00e1n distribu\u00eddos por augas do Atl\u00e1ntico, \u00cdndico e Pac\u00edfico.\nCaracter\u00edsticas.\nA mand\u00edbula superior \u00e9 moito m\u00e1is curta que a inferior, que \u00e9 longa e aguzada, especialmente nos xuven\u00eds (nas familias Belonidae e Scomberesocidae as d\u00faas mand\u00edbulas son de tama\u00f1o similar). As aletas pectorais e pelvianas son curtas, e as aletas dorsal e anal, opostas, moi atrasadas. As escamas son moderadamente grandes, con tendencia a desprenderse.\nAlgunhas especies po\u00f1en os ovos en algas flotantes, pero outras son ovoviv\u00edparas. Son peixes omn\u00edvoros que se alimentan, na superficie, de algas, crust\u00e1ceos e pequenos peixes.\nPoden capturarse como fonte de alimentaci\u00f3n pero \u00e9 m\u00e1is usual aproveitalos como carnada para pescar outras especies. As especies dos x\u00e9neros \"Dermogenys\" e \"Nomorhamphus\" util\u00edzanse como peixes de acuario.\nClasificaci\u00f3n.\nDiv\u00eddense en d\u00faas subfamilias e 13 x\u00e9neros:"}
{"id": "197345", "revid": "25871", "url": "https://gl.wikipedia.org/wiki?curid=197345", "title": "A Parrocha de Abaixo, Nete, Vilalba", "text": "A Parrocha de Abaixo \u00e9 un lugar da parroquia de Nete, no concello lugu\u00e9s de Vilalba, na comarca da Terra Ch\u00e1.\nToponimia.\nSegundo Nicandro Ares \"A Parrocha\" indica caseta nun eido lonxe da casa, significado propio de Lemos."}
{"id": "197346", "revid": "25871", "url": "https://gl.wikipedia.org/wiki?curid=197346", "title": "A Parrocha de Arriba, Nete, Vilalba", "text": "A Parrocha de Arriba \u00e9 un lugar da parroquia de Nete, no concello lugu\u00e9s de Vilalba, na comarca da Terra Ch\u00e1.\nToponimia.\nSegundo Nicandro Ares \"A Parrocha\" indica caseta nun eido lonxe da casa, significado propio de Lemos."}
{"id": "197347", "revid": "22570", "url": "https://gl.wikipedia.org/wiki?curid=197347", "title": "A Peteira, Nete, Vilalba", "text": "A Peteira \u00e9 un lugar da parroquia de Nete, no concello lugu\u00e9s de Vilalba, na comarca da Terra Ch\u00e1."}
{"id": "197348", "revid": "25871", "url": "https://gl.wikipedia.org/wiki?curid=197348", "title": "Sisto, Nete, Vilalba", "text": "Sisto \u00e9 un lugar da parroquia de Nete, no concello lugu\u00e9s de Vilalba, na comarca da Terra Ch\u00e1."}
{"id": "197349", "revid": "22570", "url": "https://gl.wikipedia.org/wiki?curid=197349", "title": "O Taraxal, Nete, Vilalba", "text": "O Taraxal \u00e9 un lugar da parroquia de Nete, no concello lugu\u00e9s de Vilalba, na comarca da Terra Ch\u00e1."}
{"id": "197350", "revid": "22570", "url": "https://gl.wikipedia.org/wiki?curid=197350", "title": "Tornadoiros, Nete, Vilalba", "text": "Tornadoiros \u00e9 un lugar da parroquia de Nete, no concello lugu\u00e9s de Vilalba, na comarca da Terra Ch\u00e1."}
{"id": "197351", "revid": "25871", "url": "https://gl.wikipedia.org/wiki?curid=197351", "title": "O Trobo, Nete, Vilalba", "text": "O Trobo \u00e9 un lugar da parroquia de Nete, no concello lugu\u00e9s de Vilalba, na comarca da Terra Ch\u00e1."}
{"id": "197352", "revid": "1822", "url": "https://gl.wikipedia.org/wiki?curid=197352", "title": "Hemiramphidae", "text": ""}
{"id": "197353", "revid": "98629", "url": "https://gl.wikipedia.org/wiki?curid=197353", "title": "Bel\u00f3nidos", "text": "Os Bel\u00f3nidos ou \"agullas\" (Belonidae) son unha familia de peixes tele\u00f3steos, pertencentes \u00e1 orde Beloniformes. Son peixes tanto mari\u00f1os como de auga doce, distribu\u00eddos en augas temperadas e tropicais.\nCaracter\u00edsticas.\nTe\u00f1en un corpo alargado e estreito, con \u00e1mbalas mand\u00edbulas, superior e inferior, prolongadas formando un longo pico dotado de dentes afiados, excepto no x\u00e9nero \"Belonion\"\nAs aletas dorsal e anal sit\u00faanse opostas e en posici\u00f3n posterior, a dorsal con 11-43 raios e a anal, algo m\u00e1is curta, con 12-39 raios; as pelvianas, con 6 raios, en posici\u00f3n abdominal e as pectorais son moi curtas; en calquera caso, sen espi\u00f1as nas aletas. Aleta caudal fendida, co lobo inferior algo m\u00e1is longo c\u00f3 superior. A li\u00f1a lateral percorre todo o corpo \u00f3 longo da marxe ventral, desde a s\u00faa orixe na aleta pectoral. As escamas son cicloides, pequenas (130-150 na li\u00f1a lateral) e despr\u00e9ndense con facilidade.\nAlgunhas especies de auga doce non alcanzan m\u00e1is de 6\u20137\u00a0cm de lonxitude, mentres que as especies mari\u00f1as poden chegar a medir ata 2 m (FishBase).\nViven na superficie da auga, polo que a s\u00faa coloraci\u00f3n \u00e9 verde ou azul no lombo e branco prateado nos costados e ventre; \u00e9 com\u00fan unha banda percorrendo o lateral, de cor azul escura ou moura. A punta carnosa da mand\u00edbula inferior frecuentemente \u00e9 vermella ou laranxa.\nSon peixes carn\u00edvoros que se alimentan de pequenos peces que capturan lateralmente cos seus longos picos. Tenden a dar saltosa sobre a superficie e co\u00f1\u00e9cense casos de persoas feridas cando son alcanzados accidentalmente, sobre todo de noite \u00f3 sentirse atra\u00eddos polas luces dos barcos.\nA pesca representa un notable interese comercial. A carne ten bo sabor, a\u00ednda que non sempre son apreciados por cousa da cor verde da espi\u00f1a.\nClasificaci\u00f3n.\nDiv\u00eddense en 10 x\u00e9neros con 34 especies:"}
{"id": "197354", "revid": "23204", "url": "https://gl.wikipedia.org/wiki?curid=197354", "title": "Aresta", "text": "En xeometr\u00eda, a aresta \u00e9 un segmento que une dous v\u00e9rtices consecutivos nun pol\u00edgono. Doutro xeito, unha aresta \u00e9 un conector para un segmento unidimensional e dous obxectos de cero dimensi\u00f3ns.\nUnha secuencia plana e pechada de arestas forma un pol\u00edgono, determinando a s\u00faa cara. Nun poliedro, d\u00faas caras x\u00fantanse nunha aresta, mentres en politopos de m\u00e1is dimensi\u00f3ns son tres ou m\u00e1is caras as que se xuntan nunha aresta.\nNo caso particular dunha \u00fanica dimensi\u00f3n, as arestas ch\u00e1manse simplemente \"segmentos\" e unen \"puntos\" no canto de v\u00e9rtices. Pola s\u00faa banda, nos pol\u00edgonos as arestas adoitan chamarse \"lados\"."}
{"id": "197357", "revid": "1822", "url": "https://gl.wikipedia.org/wiki?curid=197357", "title": "Belonidae", "text": ""}
{"id": "197359", "revid": "98629", "url": "https://gl.wikipedia.org/wiki?curid=197359", "title": "Club Sport Emelec", "text": "O Club Sport Emelec \u00e9 unha entidade polideportiva ecuatoriana da cidade de Guayaquil, fundada o 28 de abril de 1929, m\u00e1is co\u00f1ecida pola secci\u00f3n de f\u00fatbol, unha das m\u00e1is laureadas do pa\u00eds con 10 t\u00edtulos da Liga ecuatoriana, inclu\u00edda a edici\u00f3n inaugural de 1957.\nOutras secci\u00f3ns do club ad\u00edcanse \u00f3 b\u00e9isbol (17 t\u00edtulos nacionais), baloncesto (14 t\u00edtulos nacionais), boxeo, nataci\u00f3n, ximnasia, voleibol, tenis de mesa, birlos, ciclismo, judo, fisioculturismo, levantamento de pesos e h\u00f3ckey.\nO club mant\u00e9n unha intensa rivalidade co seu veci\u00f1o de Guayaquil, o Barcelona SC, co cal disputa anualmente o chamado \"Cl\u00e1sico do Estaleiro\", un dos derbis m\u00e1is importantes do pa\u00eds. Tam\u00e9n existe moita rivalidade deportiva con outros grandes clubs de Ecuador como o LDU Quito, o CD El Nacional ou o Deportivo Quito.\nO equipo de f\u00fatbol do CS Emelec xoga os seus encontros como local no Estadio George Capwell, as\u00ed chamado en memoria do fundador do club, un empresario norteamericano que constru\u00edu unha central el\u00e9ctrica na cidade, e que fundou o club para que os traballadores da \"Empresa El\u00e9ctrica de Ecuador\" practicasen os seus deportes preferidos (de a\u00ed o nome do club). O estadio, inaugurado o 2 de decembro de 1945, foi o primeiro estadio do pa\u00eds propiedade dun club. Actualmente ten capacidade para acoller a 30.016 seareiros nas bancadas.\nEn xu\u00f1o de 2010, a IFFHS elixiu \u00f3 CS Emelec como mellor equipo do mes en todo o mundo, feito ins\u00f3lito no f\u00fatbol ecuatoriano.\nPalmar\u00e9s.\nO Club Sport Emelec \u00e9 o \u00fanico equipo ecuatoriano que foi campi\u00f3n de liga en t\u00f3dalas d\u00e9cadas dende que existe o campionato nacional."}
{"id": "197360", "revid": "98629", "url": "https://gl.wikipedia.org/wiki?curid=197360", "title": "Peto formigueiro", "text": "O peto formigueiro (Jynx torquilla) \u00e9 unha ave de h\u00e1bitos migratorios pertencente \u00e1 familia dos p\u00edcidos, dentro da orde dos piciformes. Habita en bosques, selvas, parques e zonas con \u00e1rbores illados en Europa, Asia e \u00c1frica.\nCaracter\u00edsticas.\nA s\u00faa lonxitude rolda os 16\u00a0cm e o seu aspecto externo e comportamento gardan maiores semellanzas cos paseriformes que con calquera peto. A coloraci\u00f3n da s\u00faa plumaxe e moi mim\u00e9tica: parda cinsenta nas partes superiores e m\u00e1is amarelenta con roscos pardos pr\u00f3ximas nas partes inferiores. Presenta, \u00e1 vez, uns riscos escuras nos ollos e barras da mesma coloraci\u00f3n na s\u00faa cola. Esta plumaxe cr\u00edptica xunto ao seu pequeno peteiro difer\u00e9nzano notablemente doutras especies da orde. Con todo, as s\u00faas patas presentan dous dedos dirixidos cara a adiante e dous restantes, cara a atr\u00e1s, caracter\u00edstica propia dos paxaros carpinteiros. As plumas do p\u00edleo (a parte superior da cabeza) son er\u00e9ctiles, e se sente ameazado, er\u00edzaas, torce o pescozo cara a atr\u00e1s e est\u00e9ndeo logo axi\u00f1a.\nH\u00e1bitos.\nAlim\u00e9ntase no chan e rube polos troncos como os demais paxaros carpinteiros, comendo formigas e outros insectos. Ani\u00f1a en cavidades das \u00e1rbores e buratos da cachoter\u00eda de edificios. Realiza unha \u00fanica posta anual -ocasionalmente, d\u00faas- constitu\u00edda normalmente de entre 7 e 10 ovos, a\u00ednda que \u00e1s veces poden ser 5 ou 14. Os ovos son de cor branca. Ambos os dous proxenitores enc\u00e1rganse da incubaci\u00f3n, a cal toma entre 12 e 14 d\u00edas. Os pitos, nid\u00edcolas, son alimentados polos seus dous pais ata que abandonan o ni\u00f1o entre 19 e 21 d\u00edas despois do seu nacemento. Esta especie reprod\u00facese en rexi\u00f3ns t\u00e9pedas de Europa e Asia, e migra cara a \u00c1frica tropical e Asia meridional para pasar o inverno."}
{"id": "197361", "revid": "1308", "url": "https://gl.wikipedia.org/wiki?curid=197361", "title": "Sur de Asia", "text": ""}
{"id": "197363", "revid": "1308", "url": "https://gl.wikipedia.org/wiki?curid=197363", "title": "Jynx torquilla", "text": ""}
{"id": "197364", "revid": "27155", "url": "https://gl.wikipedia.org/wiki?curid=197364", "title": "Frutosa-6-fosfato", "text": ""}
{"id": "197365", "revid": "1888", "url": "https://gl.wikipedia.org/wiki?curid=197365", "title": "Jorge Bermello Fern\u00e1ndez", "text": ""}
{"id": "197367", "revid": "2956", "url": "https://gl.wikipedia.org/wiki?curid=197367", "title": "Manguito de rotadores", "text": ""}
{"id": "197369", "revid": "23204", "url": "https://gl.wikipedia.org/wiki?curid=197369", "title": "Bandeira de But\u00e1n - \u0f60\u0f56\u0fb2\u0f74\u0f42\u0f0b\u0f61\u0f74\u0f63", "text": ""}
{"id": "197370", "revid": "56817", "url": "https://gl.wikipedia.org/wiki?curid=197370", "title": "Fascia axilar", "text": "A fascia axilar \u00e9 unha fascia do membro superior humano. \u00c9 unha membrana de tecido conectivo moi delgada na parte superior do m\u00fasculo pectoral maior e m\u00e1is grosa no espazo existente entre este m\u00fasculo e o grande dorsal. Xunto coa pel, constit\u00fae a base da axila."}
{"id": "197371", "revid": "98629", "url": "https://gl.wikipedia.org/wiki?curid=197371", "title": "Club Deportivo El Nacional", "text": "O Club Deportivo El Nacional \u00e9 unha entidade deportiva ecuatoriana da cidade de Quito, fundada o 1 de xu\u00f1o de 1964, m\u00e1is co\u00f1ecida pola s\u00faa secci\u00f3n de f\u00fatbol, unha das m\u00e1is importantes do pa\u00eds con 13 t\u00edtulos da Liga ecuatoriana. Tr\u00e1tase dun club vinculado \u00e1s Forzas Armadas, que patrocinan \u00f3 club, cuxos socios son maioritariamente membros activos ou retirados de dita instituci\u00f3n. O club caracter\u00edzase por ter s\u00f3 xogadores de nacionalidade ecuatoriana.\nOutras secci\u00f3ns deportivas do club ad\u00edcanse \u00f3 baloncesto, \u00e1 ximnasia e \u00f3 tenis de mesa.\nA maior rivalidade deportiva do CD El Nacional \u00e9 a que mant\u00e9n co LDU Quito, xa que \u00e1mbolos dous equipos son os m\u00e1is laureados e seguidos da capital do pa\u00eds, a\u00ednda que tam\u00e9n mant\u00e9n moita rivalidade co Barcelona SC, co CS Emelec e co Deportivo Quito.\nO equipo de f\u00fatbol disputa os seus encontros como local no Estadio Ol\u00edmpico Atahualpa, recinto que comparte co Deportivo Quito e coa selecci\u00f3n de Ecuador, e que foi constru\u00eddo polo consistorio de Quito. Foi inaugurado o 25 de novembro de 1951, e actualmente conta con capacidade para acoller a 40.000 seareiros. Ademais de ter o terreo de xogo para os encontros de f\u00fatbol, conta cunha pista de atletismo sint\u00e9tica.\nNas 23 participaci\u00f3ns do club na Copa Libertadores, o seu mellor resultado foi a semifinal no ano 1985. En 1970 foi finalista da Recopa Suramericana. Esa final foi a primeira dun equipo ecuatoriano nunha competici\u00f3n continental da Conmebol."}
{"id": "197372", "revid": "25871", "url": "https://gl.wikipedia.org/wiki?curid=197372", "title": "As Cavadas, Rod\u00eds, Cerceda", "text": "As Cavadas \u00e9 un lugar da parroquia de Rod\u00eds, situado entre O Adro, O Barreiro e O Ouri\u00f1o. Ten unha poboaci\u00f3n envellecida duns 13 habitantes. Hai sete casas, delas d\u00faas deshabitadas. Acc\u00e9dese dende as aldeas, tam\u00e9n agr\u00edcolas, do Barreiro (en veh\u00edculo), ou dende O Adro, Pazos ou O Ouri\u00f1o a p\u00e9."}
{"id": "197377", "revid": "98629", "url": "https://gl.wikipedia.org/wiki?curid=197377", "title": "Hiva", "text": "Hiva \u00e9 o nome dunha m\u00edtica terra ou illa, da cal partiron os antergos dos nativos da Illa de Pascua, segundo a mitolox\u00eda rapanui. Hiva ser\u00eda o equivalente \u00e1 m\u00edtica Hawaiki da mitolox\u00eda maor\u00ed, e das variantes existentes nas tradici\u00f3ns de moitas culturas polin\u00e9sicas.\nSegundo os investigadores, o m\u00edtico continente de Hiva, corresponder\u00eda \u00e1s Illas Marquesas. Unha das illas Marquesas \u00e9 Hiva\u2019Oa. Esta hip\u00f3tese basear\u00edase nas evidencias arqueol\u00f3xicas, ling\u00fc\u00edsticas, antropol\u00f3xicas e biol\u00f3xicas que relacionar\u00edan \u00e1 illa de Pascua co centro da Polinesia.\nOutros cren que \u00e9 a Illa Rapa.\nA illa Sala y G\u00f3mez ( lingua rapanui: Motu Motiro Hiva significa \"illote do paxaro no cami\u00f1o a Hiva\") , \u00e9 a m\u00e1is distante delas.\nLenda.\nA tradici\u00f3n rapanui di que os antigos maor\u00ed (sabios) prognosticaran que vir\u00eda un tempo no que se afundir\u00eda Hiva. Este afundimento da terra, di que o vaticinara \"Moe Hiva\", un sabio e profeta (Kohou Tohu), dos cinco que ti\u00f1a a corte do Ariki Oto Uta. Os outros catro sabios (\"Ariki Maahu\"), eran Tuku Maura, Ngerani, Po e Henga, que ti\u00f1an co\u00f1ecementos do ceo, das estrelas, o Sol, e a L\u00faa. O afundimento de Hiva e a viaxe dos antigos Rapa Nui buscando unha nova illa, seguindo a ruta das estrelas, permitiron propo\u00f1er \u00e1 Illa Rapa como candidata a ser Hiva.\nO asolagamento.\nEsta predici\u00f3n comezar\u00eda a cumprirse en tempos do Ariki (rei) Roroi a Tiki Hati. Os territorios da terra de Hiva chamados Marae Renga e Marae Tohia comezaron a ser anegados polo mar. As evidencias arqueol\u00f3xicas recentes, permiten propor que arredor do ano 1200, Hotu Matu\u2019a e a s\u00faa xente sa\u00edron dende Illa Rapa con rumbo a Rapa Nui, onde deron orixe \u00e1 cultura Rapa Nui que hoxe co\u00f1ecemos.\nAs tradici\u00f3ns orais sinalan que Hiva afundiu, pero estas mesmas relatan que houbo viaxes posteriores entre Rapa Nui e Hiva, o cal sinala que o afundimento desta \u00faltima puido ser s\u00f3 parcial."}
{"id": "197379", "revid": "98629", "url": "https://gl.wikipedia.org/wiki?curid=197379", "title": "Escomberes\u00f3cidos", "text": "Os Escomberes\u00f3cidos ou \"papardas\" (Scomberesocidae) son unha familia de peixes mari\u00f1os tele\u00f3steos, pertencentes \u00e1 orde Beloniformes. Distrib\u00faense por augas superficiais temperadas e tropicais de t\u00f3dolos oc\u00e9anos.\nCaracter\u00edsticas.\nO corpo \u00e9 alargado, comprimido e cuberto de escamas pequenas, delgadas e caedizas. A cabeza tam\u00e9n longa e comprimida, con ollos grandes e mand\u00edbulas aguzadas, en pico, sendo o maxilar inferior lixeiramente m\u00e1is longo c\u00f3 superior, e dotadas de pequenos dentes en toda a lonxitude.\nAleta dorsal e anal baixas, opostas e moi posteriores, seguidas dunha serie de 5-7 p\u00ednnulas; Aletas pectorais e pelvianas pequenas, estas \u00faltimas moi posteriores; aleta caudal bifurcada. Li\u00f1a lateral aparente, con ata 148 escamas.\nNon te\u00f1en vexiga natatoria e a lonxitude m\u00e1xima rexistrada \u00e9 duns 46\u00a0cm.\nClasificaci\u00f3n.\nExisten s\u00f3 dous x\u00e9neros e catro especies:"}
{"id": "197381", "revid": "4817", "url": "https://gl.wikipedia.org/wiki?curid=197381", "title": "COMETS", "text": "COMETS (acr\u00f3nimo de \" Communications and Broadcasting Engineering Test Satellite\"), co\u00f1ecido tam\u00e9n co nome de Kakehashi (significando \"ponte\") \u00e9 un sat\u00e9lite de comunicaci\u00f3ns experimental xapon\u00e9s lanzado o 21 de febreiro de 1998 mediante un foguete H-2 desde o centro Espacial de Tanegashima.\nCaracter\u00edsticas.\nO obxectivo de COMETS foi probar novas tecnolox\u00edas en comunicaci\u00f3ns relacionadas coas comunicaci\u00f3ns interorbitais, emisi\u00f3ns avanzadas, servizos m\u00f3biles desde \u00f3rbita e mellora de grandes sat\u00e9lites xeoestacionarios. Durante o lanzamento, o fallo da segunda etapa do foguete H-2 deixou ao sat\u00e9lite nunha \u00f3rbita m\u00e1is baixa do previsto, imped\u00edndolle alcanzar a \u00f3rbita xeoestacionaria. Tras varias manobras orbitais o sat\u00e9lite foi posto nunha \u00f3rbita recorrente desde onde se puideron levar a cabo alg\u00fans dos experimentos.\nAs operaci\u00f3ns co sat\u00e9lite finalizaron o 6 de agosto de 1999."}
{"id": "197384", "revid": "98629", "url": "https://gl.wikipedia.org/wiki?curid=197384", "title": "Reggie Miller", "text": "Reginald Wayne \"Reggie\" Miller, nado o 24 de agosto de 1965 en Riverside (California), \u00e9 un ex xogador profesional americano de baloncesto que pasou os 18 anos da s\u00faa carreira nos Indiana Pacers da National Basketball Association (NBA). Miller era co\u00f1ecido pola s\u00faa precisi\u00f3n no lanzamento de tres puntos, especialmente en situaci\u00f3ns l\u00edmite e en partidos contra os New York Knicks, feito polo cal lle puxeron o alcume de \"Knick Killer\". Cando se retirou, ti\u00f1a o r\u00e9cord de maior n\u00famero de triplas conseguidas. Foi elixido 5 veces coma All-Star e ga\u00f1ou a medalla de ouro nos Xogos Ol\u00edmpicos de 1996 en Atlanta.\nMiller \u00e9 un dos cinco Pacers que te\u00f1en o seu n\u00famero, o 31, retirado polo equipo; os outros catro son Roger Brown, Mel Daniels, Bobby Leonard e George McGinnis. Actualmente, traballa coma comentarista da NBA no canal americano TNT.\nTraxectoria profesional.\nMiller foi seleccionado polos Indiana Pacers na 11\u00aa posici\u00f3n do Draft da NBA de 1987. Inicialmente, os seareiros de Indiana estaban decepcionados pola elecci\u00f3n de Miller, en lugar de Steve Alford, nado en New Castle, Indiana e xogador na Universidade de Indiana. Miller levou o dorsal 31 nos Pacers, e foi o suplente do escolta John Long antes de ser titular. Miller ga\u00f1ouse unha respectable reputaci\u00f3n \u00f3 axudar aos Pacers a clasificarse para os Playoffs habitualmente.\nTras o traspaso que deixou f\u00f3ra dos Pacers a Chuck Person durante a postempada de 1992, Miller quedou coma a primeira opci\u00f3n de anotaci\u00f3n para Indiana. O 28 de novembro de 1992, anotou a mellor marca da s\u00faa carreira, 57 puntos, contra os Charlotte Hornets no Charlotte Coliseum, na vitoria do seu equipo por 134-122. Eses 57 puntos seguen sendo, a d\u00eda de hoxe, o r\u00e9cord na historia dos Indiana Pacers.\nMiller f\u00edxose famoso durante as finais da Conferencia Leste de 1994 contra os New York Knicks, debido a unha grande actuaci\u00f3n no 5\u00ba partido o 1 de xu\u00f1o de 1994, no cal anotou 39 puntos, 25 deles no derradeiro cuarto, na vitoria dos Pacers por 93-86 no Madison Square Garden. A vitoria deulles aos Pacers o liderado das series por 3-2, pero perderon os dous seguintes partidos, e por tanto, a posibilidade de alcanzar as Finais da NBA.\nO 7 de maio de 1995, Miller anotou oito puntos en 8.9 segundos no 1\u00ba partido das semifinais da Conferencia Leste contra os Knicks, liderando \u00f3s Pacers a unha gran vitoria por 107-105. Os Pacers derrotaron aos Knicks en sete partidos antes de perder contra os Orlando Magic nas finais da Conferencia en sete partidos, igual que o ano anterior. Preto do remate da tempada 1996-97, Miller caeu \u00f3 chan e sufriu unha ferida nun ollo, a cal non lle permitiu xogar nos Playoffs ata o 5\u00ba partido da primeira rolda contra os Atlanta Hawks. Os Pacers perderon contra os Hawks e foron eliminados.\nOs Pacers fixeron a s\u00faa seguinte aparici\u00f3n nas finais da Conferencia Leste en 1998. O 25 de maio, os Pacers perd\u00edan 2-1 na serie contra os Chicago Bulls e no 4\u00ba partido perd\u00edan 94-93 no Market Square Arena en Indianapolis a falta de 2.9 segundos. Miller liberouse da marca de Michael Jordan, colleu o pase de Derrick McKey, deuse a volta e anotou a tripla ga\u00f1adora a falta de 0.7 segundos do remate do partido. Os Pacers levaron aquela serie ata o decisivo 7\u00ba partido en Chicago, onde os Pacers lideraban o marcador no \u00faltimo cuarto antes de virse abaixo nos derradeiros dous minutos. Os Bulls ga\u00f1aron por 88-83 e remataron ga\u00f1aron o sexto e \u00faltimo campionato da era Michael Jordan.\nNa tempada 1999-00, ga\u00f1aron 4-2 aos Philadelphia 76ers nas semifinais da Conferencia Leste, chegando \u00e1s finais de conferencia por quinta vez en sete anos. Esta vez conseguiron ga\u00f1aron aos seus rivais, os Knicks, por 4-2, chegando \u00e1s Finais da NBA por primeira vez na s\u00faa historia, onde se enfrontaron aos Los Angeles Lakers, liderados por Shaquille O'Neal e Kobe Bryant. Os Pacers perderon a final por 4-2, e Miller acadou 24.3 por partido na serie.\nNos derradeiros anos da s\u00faa carreira, cedeulle o liderado do equipo ao seu compa\u00f1eiro Jermaine O'Neal. Miller era un importante l\u00edder no vestiario, e serviu de inspiraci\u00f3n aos seus compa\u00f1eiros, que quer\u00edan ga\u00f1ar un campionato para Miller, quen deixou de ser o maior anotador do seu equipo. O respecto que lle ti\u00f1a O'Neal a Miller f\u00edxose evidente cando o 4 de xaneiro de 2005, tras anotar 55 puntos contra os Milwaukee Bucks, O'Neal aceptou sentar no banco a falta de 1:43 minutos de xogo, para non superar a marca de Miller de 57 puntos.\nO derradeiro partido de Miller foi o 19 de maio de 2005 no Conseco Fieldhouse, na derrota dos Pacers contra os Detroit Pistons por 88-79 nas semifinais da Conferencia Leste, rematando as series cun 4-2. Miller liderou ao seu equipo con 27 puntos. A falta de 15.7 segundos, foi substitu\u00eddo, e o p\u00fablico de Indianapolis p\u00faxose en p\u00e9 para ovacionalo. O adestrador dos Pistons (e antigo adestrador dos Pacers) Larry Brown pediu un tempo morto, durante o cal os xogadores dos Pistons \u00fanironse \u00e1 ovaci\u00f3n.\nDurante os 18 anos en activo, Miller ga\u00f1ou 105 mill\u00f3ns de d\u00f3lares e xogou 1.389 partidos cos Pacers. Fixo 2.560 triplas durante a s\u00faa carreira, r\u00e9cord na NBA daquela. Esta marca foi superada por Ray Allen."}
{"id": "197390", "revid": "1822", "url": "https://gl.wikipedia.org/wiki?curid=197390", "title": "Scomberesocidae", "text": ""}
{"id": "197391", "revid": "23204", "url": "https://gl.wikipedia.org/wiki?curid=197391", "title": "Uoke", "text": "Uoke \u00e9 unha deidade presente na mitolox\u00eda rapanui, proveniente das tradici\u00f3ns dos habitantes da Illa de Pascua (Rapa Nui).\nUoke \u00e9 descrito como un deus da devastaci\u00f3n, quen segundo as tradici\u00f3ns, ser\u00eda o causante da actual xeograf\u00eda da Illa de Pascua.\nLenda.\nA lenda di que a tierra de Rapa Nui antigamente era moi grande e tan extensa como a m\u00edtica terra de Hiva. Daquela, o antigo deus Uoke, dispo\u00f1\u00eda dun gran poder para afundir e erguer t\u00f3dalas zonas da terra; acci\u00f3n que realizaba empregando unha grande e m\u00edtica panca, coa cal mudaba a superficie da terra, e por conseguinte tam\u00e9n o antigo territorio de Rapa Nui.\nPero sucedeu que un d\u00eda, cando Uoke estaba erguendo a terra dende Hiva, \u00f3 chegar a Puku-Puhipuhi, quebr\u00f3uselle a panca, e con iso tam\u00e9n a superficie da terra. Est\u00e1 foi a raz\u00f3n m\u00edtica de que Rapa Nui sexa pequena, xa que s\u00f3 quedaron por riba da auga os cumios dos seus montes, os cales formaron esta illa."}
{"id": "197394", "revid": "98629", "url": "https://gl.wikipedia.org/wiki?curid=197394", "title": "Ber\u00edcidos", "text": "Os Ber\u00edcidos (Berycidae) son unha familia de peixes tele\u00f3steos, da orde Bericiformes (Beryciformes). Son exclusivamente mari\u00f1os e distrib\u00faense polos oc\u00e9anos Atl\u00e1ntico, \u00cdndico e centro-oeste do Pac\u00edfico, normalmente entre os 200 e os 600 m de profundidade.\nCaracter\u00edsticas.\nO corpo \u00e9 de perfil ovoide e comoprimido lateralmente, ollos grandes e circulares, boca grande e oblicua, con numerosos dentes pequenos, dispostos en bandas e tam\u00e9n presentes no v\u00f3mer e no padal. No op\u00e9rculo pos\u00faen unha espi\u00f1a forte e r\u00edxida dirixida cara a atr\u00e1s.\nPresentan unha aleta dorsal, provista de 4 a 7 espi\u00f1as que aumentan de tama\u00f1o progresivamente desde a primeira \u00e1 \u00faltima, seguidas de 12 a 20 radios brandos; e unha aleta anal, con 4 espi\u00f1as seguidas de 12-17 (ata 29) radios brandos; unha \u00fanica espi\u00f1a en cada aleta pelviana. Aletas pectorais grandes. Caudal bifurcada.\nClasificaci\u00f3n.\nDiv\u00eddense en dous x\u00e9neros con dez especies:"}
{"id": "197395", "revid": "6372129", "url": "https://gl.wikipedia.org/wiki?curid=197395", "title": "Peto mediano", "text": "O Peto mediano (\"Dendrocopos medius\") \u00e9 unha ave da familia Picidae, que se atopa amplamente espallada polo Pale\u00e1rtico occidental, dende Ir\u00e1n \u00e1 Cordilleira Cant\u00e1brica, en Espa\u00f1a, e dende Letonia ao sueste de Turqu\u00eda\u00b9\u00b3. A poboaci\u00f3n mundial est\u00e1 estimada ao redor das 140.000 parellas reprodutoras, co groso dos seus efectivos no leste e sueste europeos\u00b2.\nDescrici\u00f3n.\nA s\u00faa cabeza \u00e9 vermella, a plumaxe \u00e9 branca no peito, rosada no ventre baixo a cola, negro no dorso coas \u00e1s negras moi manchadas de branco, e marcas negras nas partes laterais do pescozo, sense converten en bigotes (como no peto sirio). O seu corpo mide entre 20 e 22\u00a0cm de lonxitude, m\u00e1is pequeno c\u00f3 peto real, pero maior c\u00f3 peto pequeno. A s\u00faa envergadura ascende a 34\u00a0cm en media. O peso dun adulto var\u00eda entre 50 e 85 g.\n\u00c9 un paxaro discreto, que fica xeralmente nas copas, sobre as grandes ponlas das \u00e1rbores. Prefire rexi\u00f3ns do bosque de follas caducas, especialmente \u00e1reas con carballos, carpes ou olmos de arboredo denso. G\u00fastalle alimentarse na parte alta nas \u00e1rbores, mov\u00e9ndose constantemente e facendo unha boa visi\u00f3n dif\u00edcil. Alim\u00e9ntase predominante de insectos e das s\u00faas larvas, que atopa entre as ponlas e poli\u00f1as m\u00e1is ben debaixo da codia; tam\u00e9n toma o zume das \u00e1rbores e come sementes, especialmente de faias, carpes e carballos.\nReproduci\u00f3n.\nNa estaci\u00f3n de crianza escava un burato, de preto dos 5\u00a0cm de ancho, nalg\u00fan tronco ou nunha ponla grosa. Pon de catro a sete ovos e os choca entre 11 e 14 d\u00edas, ficando os pitos no ni\u00f1o de 21 a 23 d\u00edas.\nMadura sexualmente ao final do primeiro ano. Durante a estaci\u00f3n de crianza \u00e9 mon\u00f3gamo. A asociaci\u00f3n debil\u00edtase tras a crianza, pero pode continuar con distancia no inverno e ren\u00f3vase durante a tempada de celo principal. Dende finais de xaneiro e m\u00e1is frecuentemente en febreiro e marzo o macho peteira e fai chamadas ruidosos dende o seu territorio. Se unha femia se achega, o macho intensifica o s\u00faa chamada e realiza sorprendentes voos de flotaci\u00f3n ata que atrae \u00e1 femia. A continuaci\u00f3n sed\u00facea. Ao mesmo tempo eriza as plumas vermellas da s\u00faa cabeza. A femia examina o burato preparado polo macho e adopta unha postura para a c\u00f3pula. Os primeiros apareamentos te\u00f1en lugar en febreiro e son frecuentes en marzo.\nO seu comportamento \u00e9 marcadamente territorial durante todo o ano e incl\u00fae enfrontamentos cos carpinteiros grandes. As chamadas incl\u00faen un r\u00e1pido, \"kik kikikikik\" que afirma cun \"gvaik gvaik gvaik gvaik gvaik\", lento e nasalizado."}
{"id": "197398", "revid": "56817", "url": "https://gl.wikipedia.org/wiki?curid=197398", "title": "Apareamento", "text": "En biolox\u00eda, o apareamento \u00e9 o conxunto de todos os comportamentos de cortexo e cr\u00eda que realizan dous individuos de distinto sexo para procrear, e que culmina coa c\u00f3pula; en oposici\u00f3n \u00e1 posibilidade de procrear descendencia cun s\u00f3 (autofecundaci\u00f3n de hermafrodita, partenox\u00e9nese).\nEn animais sociais faise extensible \u00e1 crianza ou coidado da cr\u00eda en com\u00fan, nalgunhas aves por exemplo, incluir\u00eda a construci\u00f3n do ni\u00f1o e a nutrici\u00f3n dos pitos.\nNo gando e outras especies domesticadas ou controladas polo ser humano, a inseminaci\u00f3n artificial e outras t\u00e9cnicas de reproduci\u00f3n asistida adoitan substitu\u00edr o apareamento natural."}
{"id": "197399", "revid": "1822", "url": "https://gl.wikipedia.org/wiki?curid=197399", "title": "Berycidae", "text": ""}
{"id": "197400", "revid": "56817", "url": "https://gl.wikipedia.org/wiki?curid=197400", "title": "Fascia deltoide", "text": "A fascia deltoide \u00e9 unha fascia do membro superior humano que cobre o m\u00fasculo deltoide. Serve coma mecanismo de protecci\u00f3n e deslizamento deste m\u00fasculo ao longo do seu percorrido dende a espi\u00f1a escapular e acromion ata a ep\u00edfise superior do \u00famero."}
{"id": "197401", "revid": "1308", "url": "https://gl.wikipedia.org/wiki?curid=197401", "title": "Dendrocopos medius", "text": ""}
{"id": "197402", "revid": "23204", "url": "https://gl.wikipedia.org/wiki?curid=197402", "title": "Holoc\u00e9ntridos", "text": "Os Holoc\u00e9ntridos (Holocentridae) son unha familia de peixes mari\u00f1os tele\u00f3steos, inclu\u00edda na orde Bericiformes (Beryciformes). Distrib\u00faense por augas tropicais dos oc\u00e9anos Atl\u00e1ntico, \u00cdndico e Pac\u00edfico, principalmente nos arrecifes dos dous \u00faltimos. Adoitan habitar en augas de m\u00e1is de 100 m de profundidade, alcanzando algunhas especies augas moito m\u00e1is profundas.\nCaracter\u00edsticas.\nO seu tama\u00f1o oscila entre os 15 e os 35\u00a0cm (con valores m\u00e1ximos de 61\u00a0cm lonxitude en \"Sargocentron spinifer\") e a cor \u00e9 vermella prateada. Corpo longo m\u00e1is ou menos oblongo, cuberto de grandes escamas ctenoides. Te\u00f1en uns caracter\u00edsticos ollos enormes, debido \u00f3s seus h\u00e1bitos de vida nocturnos.\nPos\u00faen unha espi\u00f1a no preop\u00e9rculo, cerca da abertura das branquias, que \u00e9 velenosa e pode resultar moi perigosa. Aleta dorsal longa, cunha primeira parte con 10-13 espi\u00f1as, e unha segunda con 11-17 radios brandos, separadas \u00e1mbalas partes por unha escotadura que parece dividir a aleta en d\u00faas. Aleta anal con catro espi\u00f1as (a 3\u00aa e 4\u00aa moi aparentes) e 7-16 radios brandos. Aleta pelviana, cunha \u00fanica espi\u00f1a, \u00e1 altura das pectorais. Aleta caudal bifurcada.\nOs membros da subfamilia Holocentrinae alim\u00e9ntanse de invertebrados bent\u00f3nicos e pequenos peixes, mentres que os da subfamilia Myripristinae alim\u00e9ntanse de zooplancto. A maior\u00eda son de h\u00e1bitos nocturnos e durante o d\u00eda est\u00e1n agochados en gretas e baixo repisas de pedra. Os adultos son usualmente demersais (\u00e9 dicir, que viven no fondo do mar).\nClasificaci\u00f3n.\nDiv\u00eddense en d\u00faas subfamilias e oito x\u00e9neros:"}
{"id": "197403", "revid": "98629", "url": "https://gl.wikipedia.org/wiki?curid=197403", "title": "Dendrocopos", "text": "Dendrocopos \u00e9 un x\u00e9nero de aves da familia dos petos (Picidae). Incl\u00fae a varias especies de paxaros carpinteiros de Eurasia e do norte de \u00c1frica.\nEspecies.\n\"Dendropicos obsoletus\" aparece en ocasi\u00f3ns inclu\u00eddo en \"Dendrocopos\". \"Sapheopipo noguchii\" tam\u00e9n se considera \u00e1s veces dentro do x\u00e9nero, como \"D. noguchii\"."}
{"id": "197404", "revid": "25871", "url": "https://gl.wikipedia.org/wiki?curid=197404", "title": "A Bra\u00f1eira, Noche, Vilalba", "text": "A Bra\u00f1eira \u00e9 un lugar da parroquia de Noche, no concello lugu\u00e9s de Vilalba, na comarca da Terra Ch\u00e1."}
{"id": "197405", "revid": "56817", "url": "https://gl.wikipedia.org/wiki?curid=197405", "title": "A Bra\u00f1eira", "text": "O top\u00f3nimo A Bra\u00f1eira pode facer referencia a dous lugares de Galicia:"}
{"id": "197406", "revid": "22570", "url": "https://gl.wikipedia.org/wiki?curid=197406", "title": "Casidoiro, Noche, Vilalba", "text": "Casidoiro \u00e9 un lugar da parroquia de Noche, no concello lugu\u00e9s de Vilalba, na comarca da Terra Ch\u00e1."}
{"id": "197407", "revid": "25871", "url": "https://gl.wikipedia.org/wiki?curid=197407", "title": "Covo, Noche, Vilalba", "text": "Covo \u00e9 un lugar da parroquia de Noche, no concello lugu\u00e9s de Vilalba, na comarca da Terra Ch\u00e1."}
{"id": "197408", "revid": "27155", "url": "https://gl.wikipedia.org/wiki?curid=197408", "title": "C\u00e9lula NK", "text": "As c\u00e9lulas NK, c\u00e9lulas \"natural killer\" ou c\u00e9lulas asasinas naturais son un tipo de linfocitos citot\u00f3xicos que son un dos principais compo\u00f1entes do sistema inmunitario innato. As c\u00e9lulas NK son moi importantes na loita contra tumores e na destruci\u00f3n de c\u00e9lulas infectadas por virus. Matan as outras c\u00e9lulas liberando o contido de pequenos gr\u00e1nulos citoplasm\u00e1ticos constitu\u00eddo polas prote\u00ednas perforina e grancima, que causan a morte por apoptose (morte celular programada) da c\u00e9lula atacada.\nAs c\u00e9lulas NK def\u00ednense como grandes linfocitos granulares (LGL) e difer\u00e9ncianse, xunto cos linfocitos B e T, a partir dunha c\u00e9lula proxenitora linfoide com\u00fan (linfoblasto). Non expresan os receptores antix\u00e9nicos TCR t\u00edpicos das c\u00e9lulas T nin o marcador Pan T CD3 nin a inmunoglobulina de membrana que funciona como receptor dos linfocitos B, pero xeralmente expresan os marcadores de superficie CD16 (Fc\u03b3RIII) e CD56 en humanos, e os NK1.1 ou NK1.2 en ratos C57BL/6 (unha li\u00f1a de ratos de laboratorio). Ata o 80% das c\u00e9lulas NK humanas expresan tam\u00e9n o CD8.\nDenom\u00ednanse \"natural killers\" (\"asasinas naturais\") debido \u00e1 idea inicial de que non requir\u00edan activaci\u00f3n para matar c\u00e9lulas que carecesen de marcadores do complexo maior de histocompatibilidade de clase I (CMH I ou, en ingl\u00e9s e m\u00e1is usado MHC I) propios (do propio corpo).\nAs c\u00e9lulas NK son distintas das chamadas c\u00e9lulas T natural killer ou c\u00e9lulas NKT.\nActivaci\u00f3n.\nDebido \u00e1 s\u00faa forte actividade citol\u00edtica e a s\u00faa potencial auto-reactividade, a actividade das c\u00e9lulas NK est\u00e1 moi regulada. As c\u00e9lulas NK deben recibir un sinal de activaci\u00f3n, que pode ser de natureza moi variada, os m\u00e1is importantes destes sinais son os seguintes:\nMecanismo.\nAs c\u00e9lulas NK son citot\u00f3xicas. Conte\u00f1en gr\u00e1nulos citoplasm\u00e1ticos con perforina e proteases chamadas grancimas. Ao liberalas moi preto dunha c\u00e9lula programada para a morte, a perforina forma poros na membrana celular da c\u00e9lula obxectivo, creando unha canle acuosa a trav\u00e9s da cal poden entrar as grancimas e mol\u00e9culas asociadas, inducindo a apoptose ou a lise osm\u00f3tica da c\u00e9lula. A distinci\u00f3n entre apoptose e lise celular \u00e9 importante en inmunolox\u00eda: lisar unha c\u00e9lula infectada por virus liberar\u00eda os viri\u00f3ns que hab\u00eda dentro da c\u00e9lula, pero a apoptose causar\u00eda a destruci\u00f3n dos virus que estaban no interior da c\u00e9lula.\nAs c\u00e9lulas NK act\u00edvanse en resposta aos interfer\u00f3ns ou citocinas derivadas de macr\u00f3fagos. Serven de contenci\u00f3n para as infecci\u00f3ns v\u00edricas, dando tempo a que a resposta inmunitaria adaptativa xere c\u00e9lulas T citot\u00f3xicas ant\u00edxeno-espec\u00edficas que eliminen a infecci\u00f3n. Os pacientes deficientes en c\u00e9lulas NK son moito m\u00e1is susceptibles \u00e1s primeiras fases da infecci\u00f3n polo virus do herpes.\nPara que as c\u00e9lulas NK defendan o corpo das infecci\u00f3ns v\u00edricas e outros pat\u00f3xenos, c\u00f3mpre que existan mecanismos para determinar se unha c\u00e9lula est\u00e1 infectada ou non. O mecanismo exacto est\u00e1 sendo actualmente obxecto de investigaci\u00f3n, pero p\u00e9nsase que est\u00e1 implicado o reco\u00f1ecemento da alteraci\u00f3n dunha caracter\u00edstica propia. Para controlar a s\u00faa actividade citot\u00f3xica, as c\u00e9lulas NK pos\u00faen dous tipos de receptores de superficie: \"receptores activadores\" e \"receptores inhibitorios\". A maior\u00eda destes receptores non son exclusivos das c\u00e9lulas NK e poden estar presentes nalgunhas poboaci\u00f3ns de c\u00e9lulas T.\nEstes receptores inhibitorios reco\u00f1ecen as mol\u00e9culas do MHC de clase I, o que poder\u00eda explicar por que as c\u00e9lulas NK matan a c\u00e9lulas que pos\u00faan baixos niveis de mol\u00e9culas do MHC de clase I. Esta inhibici\u00f3n \u00e9 crucial para a funci\u00f3n das c\u00e9lulas NK. As mol\u00e9culas do MHC de clase I son o principal mecanismo polo cal as c\u00e9lulas mostran os ant\u00edxenos virais ou tumorais \u00e1s c\u00e9lulas T citot\u00f3xicas. Unha adaptaci\u00f3n evolutiva com\u00fan para evitar este mecanismo de defensa atopada tanto en microbios intracelulares coma en tumores \u00e9 que estes causan unha regulaci\u00f3n \u00e1 baixa cr\u00f3nica da expresi\u00f3n das mol\u00e9culas do MHC I na c\u00e9lula, facendo que a c\u00e9lula alterada sexa irreco\u00f1ecible pola inmunidade mediada por c\u00e9lulas T. Crese que as c\u00e9lulas NK, \u00e1 s\u00faa vez, evolucionaron como unha resposta a esta adaptaci\u00f3n, xa que a perda das mol\u00e9culas do MHC (que as protexe do ataque das c\u00e9lulas T citot\u00f3xicas) far\u00eda que fosen vulnerables \u00e1 apoptose mediada por c\u00e9lulas NK.\nTipos de receptores.\nOs tipos de receptores das c\u00e9lulas NK (alg\u00fans inhibitorios e outros activadores) difer\u00e9ncianse pola estrutura:\nOs receptores das c\u00e9lulas NK poden tam\u00e9n diferenciarse base\u00e1ndose na s\u00faa funci\u00f3n. Os receptores de citotoxicidade natural inducen directamente a apoptose ao unirse a ligandos que indican directamente infecci\u00f3n nunha c\u00e9lula. Os receptores dependentes de MHC (descritos arriba) utilizan unha v\u00eda alternativa para inducir a apoptose nas c\u00e9lulas infectadas.\nHistoria.\nNos primeiros experimentos sobre citotoxicidade mediada por c\u00e9lulas contra c\u00e9lulas tumorais, tanto en pacientes cancerosos coma en modelos animais, os investigadores observaron claramente o que se denominou reactividade \"natural\", \u00e9 dicir, certas poboaci\u00f3ns de c\u00e9lulas parec\u00edan poder lisar c\u00e9lulas tumorais sen que fosen previamente sensibilizadas a elas. Como estes descubrimentos eran incompatibles co modelo establecido naquel tempo, moitos consideraron inicialmente que estas observaci\u00f3ns eran artefactos. Por\u00e9n, en 1973, a actividade \"asasina natural\" quedou establecida despois de m\u00faltiples experimentos en varias especies de seres vivos, e postulouse a existencia dunha li\u00f1a especial de c\u00e9lulas que posu\u00edan esta capacidae.\nO descubrimento de que un tipo especial de linfocito era o responsable da citotoxicidade \"natural\" ou espont\u00e1nea f\u00edxose a comezos da d\u00e9cada de 1970 por Rolf Kiessling e Hugh Pross, no rato, e por Hugh Pross e Mikael Jondal nos seres humanos. Os traballos sobre os ratos e os humanos foron levados a cabo baixo a supervisi\u00f3n dos profesores Eva Klein e Hans Wigzell, respectivamente, do Instituto Karolinska, de Estocolmo. As investigaci\u00f3ns de Kiessling trataron sobre a capacidade ben caracterizada dos linfocitos T de lisaren c\u00e9lulas tumorais contra as que foran previamente inmunizados. Pross e Jondal estudaron a citotoxicidade mediada por c\u00e9lulas no sangue humano normal e o efecto sobre esta citotoxicidade da eliminaci\u00f3n de varias c\u00e9lulas con receptores. M\u00e1is tarde, aquel mesmo ano Ronald Herberman publicou datos similares con respecto \u00e1 natureza da c\u00e9lula efectora no rato.\nOs datos humanos foron na s\u00faa maior parte confirmados por West et al. utilizando t\u00e9cnicas similares e a mesma li\u00f1a eritroleuc\u00e9mica como c\u00e9lula obxectivo, a K562. A K562 \u00e9 moi sensible \u00e1 lise polas c\u00e9lulas NK humanas e, durante d\u00e9cadas, o ensaio K56251liberaci\u00f3n de cromo foi o ensaio m\u00e1is comunmente utilizado para detectar a actividade funcional das c\u00e9lulas NK humanas. O seu uso case universal significou que se pod\u00edan comparar facilmente os datos experimentais obtidos por diferentes laboratorios de todo o mundo.\nUtilizando centrifugaci\u00f3n de densidade descontinua e, m\u00e1is tarde, anticorpos monoclonais, foi mapeada a capacidade de \"asasinato natural\" (\"natural killing\") no subconxunto dos linfocitos granulares grandes co\u00f1ecidos hoxe como c\u00e9lulas NK. A demostraci\u00f3n de que os linfocitos granulares grandes illados por gradiente de densidade eran os responsables da actividade de \"asasinato natural\" nos humanos fix\u00e9rona Timonen e Saksela en 1980, e foi a primeira vez que as c\u00e9lulas NK foron visualizadas microscopicamente e foi un gran progreso nese campo.\nAs c\u00e9lulas denomin\u00e1ronse \"asasinas naturais\" pola crenza inicial de que non requir\u00edan activaci\u00f3n para matar as c\u00e9lulas que perderan a capacidade de seren reco\u00f1ecidas como propias (ou \"\"missing-self\" recognition\"). Isto quere dicir que te\u00f1en baixos niveis de mol\u00e9culas do Complexo Maior de Histocompatibilidade de clase I na s\u00faa superficie, unha situaci\u00f3n que pode producirse debido a infecci\u00f3ns virais, ou en tumores baixo forte presi\u00f3n selectiva das c\u00e9lulas T asasinas (non confundir coas NK).\nCo descubrimento dos receptores de activaci\u00f3n case d\u00faas d\u00e9cadas despois do descubrimento dos receptores inhibitorios, estas c\u00e9lulas seguen levando o nome de NK, a\u00ednda que \"natural\" xa non significa o mesmo. O termo \"asasina natural\" (\"natural killer\") segue estando xustificado polo seguinte:"}
{"id": "197409", "revid": "22570", "url": "https://gl.wikipedia.org/wiki?curid=197409", "title": "Fabilos, Noche, Vilalba", "text": "Fabilos \u00e9 un lugar da parroquia de Noche, no concello lugu\u00e9s de Vilalba, na comarca da Terra Ch\u00e1."}
{"id": "197410", "revid": "27155", "url": "https://gl.wikipedia.org/wiki?curid=197410", "title": "C\u00e9lula asasina natural", "text": ""}
{"id": "197411", "revid": "25871", "url": "https://gl.wikipedia.org/wiki?curid=197411", "title": "Fraga, Noche, Vilalba", "text": "Fraga \u00e9 un lugar da parroquia de Noche, no concello lugu\u00e9s de Vilalba, na comarca da Terra Ch\u00e1."}
{"id": "197412", "revid": "1888", "url": "https://gl.wikipedia.org/wiki?curid=197412", "title": "Jos\u00e9 Amador Eiras Paz", "text": ""}
{"id": "197413", "revid": "1822", "url": "https://gl.wikipedia.org/wiki?curid=197413", "title": "Holocentridae", "text": ""}
{"id": "197414", "revid": "25871", "url": "https://gl.wikipedia.org/wiki?curid=197414", "title": "A Igrexa, Noche, Vilalba", "text": "A Igrexa \u00e9 un lugar da parroquia de Noche, no concello lugu\u00e9s de Vilalba, na comarca da Terra Ch\u00e1.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "197415", "revid": "25871", "url": "https://gl.wikipedia.org/wiki?curid=197415", "title": "A Parrocha, Noche, Vilalba", "text": "A Parrocha \u00e9 un lugar da parroquia de Noche, no concello lugu\u00e9s de Vilalba, na comarca da Terra Ch\u00e1.\nToponimia.\nSegundo Nicandro Ares \"A Parrocha\" indica caseta nun eido lonxe da casa, significado propio de Lemos."}
{"id": "197416", "revid": "22570", "url": "https://gl.wikipedia.org/wiki?curid=197416", "title": "Ramallal, Noche, Vilalba", "text": "Ramallal \u00e9 un lugar da parroquia de Noche, no concello lugu\u00e9s de Vilalba, na comarca da Terra Ch\u00e1."}
{"id": "197417", "revid": "25871", "url": "https://gl.wikipedia.org/wiki?curid=197417", "title": "Xestas Brancas, Noche, Vilalba", "text": "Xestas Brancas \u00e9 un lugar da parroquia de Noche, no concello lugu\u00e9s de Vilalba, na comarca da Terra Ch\u00e1."}
{"id": "197418", "revid": "23204", "url": "https://gl.wikipedia.org/wiki?curid=197418", "title": "Anomal\u00f3pidos", "text": "Os Anomal\u00f3pidos (Anomalopidae) ou \"ollos de lanterna\" son unha familia de peixes mari\u00f1os tele\u00f3steos, inclu\u00edda na orde Bericiformes (Beryciformes). Distrib\u00faense por augas tropicais, principalmente do \u00cdndico e Pac\u00edfico.\nCaracter\u00edsticas.\nO trazo caracter\u00edstico destes peixes \u00e9 un \u00f3rgano bioluminiscente situado baixo o ollo, dotado dunha cuberta cut\u00e1nea que permite regular a cantidade de luz que emite e que serve para atraer o zooplancto do que se alimentan; a luz est\u00e1 producida por bacterias simbionte.\nTe\u00f1en unha \u00fanica espi\u00f1a na aleta pelviana, 2 ou 3 espi\u00f1as na aleta anal e 2 a 6 na dorsal. Miden \u00f3 redor de 30\u00a0cm de lonxitude.\nViven en augas profundas pero durante e escuridade da noite a maior\u00eda de especies soben a augas superficiais para alimentarse do zooplancto.\nClasificaci\u00f3n.\nDiv\u00eddense en seis x\u00e9neros e oito especies:"}
{"id": "197419", "revid": "23204", "url": "https://gl.wikipedia.org/wiki?curid=197419", "title": "Jacques Cauvin", "text": "Jacques Cauvin, nado en 1930 e finado o 26 de decembro de 2001, foi un arque\u00f3logo franc\u00e9s.\nTraxectoria.\nEspecializado na prehistoria do Oriente Pr\u00f3ximo, \u00e9 particularmente co\u00f1ecido pola s\u00faa hip\u00f3tese sobre a x\u00e9nese da produci\u00f3n de alimentos acontecida nos albores do Neol\u00edtico, exposta na s\u00faa principal obra, \"Naissance des divinit\u00e9s, naissance de l'agriculture\" (1994; en traduci\u00f3n literal ao galego, \"Nacemento dos deuses, nacemento da agricultura\"). Nela, r\u00e9stalle importancia aos factores econ\u00f3micos como causa principal das primeiras pr\u00e1cticas agr\u00edcolas e gandeiras, e fai fincap\u00e9 en factores relixiosos e simb\u00f3licos. Para Cauvin, tivo lugar unha \"revoluci\u00f3n simb\u00f3lica\" que actuou como motor de cambio na transici\u00f3n das sociedades cazadoras-recolectoras a sociedades produtoras. Este cambio alterou o universo m\u00e1xico-relixioso das comunidades humanas, substitu\u00edndo o simbolismo terrenal paleol\u00edtico, baseado nos animais, por un simbolismo divino, baseado nun elemento feminino principal, a Deusa-Nai, e un secundario masculino, o touro. As\u00ed, xenerouse por primeira vez, sempre seguindo a Cauvin, unha diferenciaci\u00f3n entre o superior e divino e o inferior e humano. As evidencias arqueol\u00f3xicas nas que se fundamenta son as m\u00faltiples figuras femininas achadas nos xacementos do Neol\u00edtico Precer\u00e1mico A de Oriente Pr\u00f3ximo."}
{"id": "197420", "revid": "72012", "url": "https://gl.wikipedia.org/wiki?curid=197420", "title": "Ronnie Peterson", "text": "Bengt Ronnie Peterson, nado o 14 de febreiro de 1944 e finado o 11 de setembro de 1978, foi un piloto de carreiras sueco d\u00faas veces subcampi\u00f3n do Campionato do Mundo de Pilotos de F\u00f3rmula 1 da FIA.\nPeterson comezou a s\u00faa carreira no automobilismo no karting, tradicionalmente a disciplina na que a maior\u00eda dos pilotos comezan a competir. Logo de ga\u00f1ar varios t\u00edtulos desta especialidade, entre eles dous t\u00edtulos de Suecia en 1963 e 1964, cambiouse a F\u00f3rmula Tres. Ese mesmo ano ga\u00f1ou o Campionato de Europa de F\u00f3rmula Tres e sobe ata F\u00f3rmula Un, correndo para March Engineering. Nos seus tres anos neste equipo, fixo catro podios, todos eles na tempada de na que tam\u00e9n rematou como subcampi\u00f3n no Campionato de Pilotos.\nLogo do seu contrato de tres anos en March, Peterson uniuse ao Team Lotus de Colin Chapman en , como compa\u00f1eiro do campi\u00f3n Emerson Fittipaldi. Durante as s\u00faas primeiras d\u00faas tempadas con Lotus, Peterson obtivo sete vitorias, marcando unha marca persoal de 52 puntos en 1973. Logo dunha pobre tempada en , Peterson volveu a March e anotou a s\u00faa vitoria final para o equipo no Gran Premio de Italia de 1976. Logo de pasar a tempada de F\u00f3rmula Un de con Tyrrell, trasladouse de novo a Lotus para a tempada de como \"n\u00famero dous\" do piloto Mario Andretti. Peterson anotou d\u00faas vitorias, en Sur\u00e1frica e Austria, e terminou segundo na clasificaci\u00f3n do campionato de pilotos a pesar do seu mortal accidente na primeira volta en Monza durante o Gran Premio de Italia.\nInicios.\nPeterson naceu en Almby nas proximidades de \u00d6rebro, Suecia. El desenvolveu o seu estilo de conduci\u00f3n a unha idade temper\u00e1, mentres compet\u00eda en karting, e rapidamente abriuse cami\u00f1o ata a cima do karting europeo antes de pasar aos coches.\nF\u00f3rmulas tres e d\u00faas.\nLogo dos seus anos no karting, Peterson entrou nas carreiras de F\u00f3rmula Tres no \"Svebe\", un 1L, nun coche que codese\u00f1ou co seu pai, Bengt (que era panadeiro) e Sven Andersson.\nOs excelentes resultados desde o primeiro momento atraeron rapidamente a atenci\u00f3n da ambiciosa empresa Tecno de Italia, que o fichou en 1968. A parella produciu alg\u00fans bos resultados, e ga\u00f1ou o campionato de 1969 de F\u00f3rmula Tres.\nIncluso despos da s\u00faa subida \u00e1 F1 Peterson segue pilotando en series de carreiras m\u00e1is baixas(algo que era com\u00fan naquela \u00e9poca), ga\u00f1ando o Europeo de 1971 de F\u00f3rmula D\u00faas pilotando para March.\nF\u00f3rmula Un.\nInicios.\nPeterson fixo o seu debut nun Gran Premio de automobilismo nun March 701 de Colin Crabbe no Gran Premio de M\u00f3naco de 1970. O limitado orzamento do equipo privado Crabbe perm\u00edtelle s\u00f3 un test m\u00ednimo, pero Peterson cualifica 12 de entre 16 coches na carreira. Estaba 10 lugares detr\u00e1s de Jackie Stewart e Chris Amon, ambos na primeira fila da grella, pero xusto detr\u00e1s do m\u00e1is experimentado Jo Siffert no outro March. Peterson foi o \u00fanico piloto de March en terminar a carreira, no s\u00e9timo lugar. En Peterson logrou cinco podios, quedando na segunda posici\u00f3n por detr\u00e1s de Jackie Stewart no campionato mundial dese ano . Peterson permaneceu en March ata , cando fichou polo John Player Team Lotus como compa\u00f1eiro de Emerson Fittipaldi.\n1973-1976.\n \nA primeira vitoria de Peterson nun Gran Premio foi no Gran Premio de Francia de 1973, celebrado en Paul Ricard no Lotus 72. Houbo outras tres vitorias ese ano, en Austria, Italia e Estados Unidos, pero a escasa fiabilidade s\u00f3 permitiulle quedar no terceiro lugar do Campionato do Mundo ao final da tempada.\n trouxo tres vitorias m\u00e1is: os Grandes Premios de Francia e Italia, as\u00ed como o Gran Premio de M\u00f3naco, a gran carreira da F\u00f3rmula Un.\n foi un mal ano para Lotus. O Lotus 76 foi un fracaso, e Peterson volveu \u00e1 pilotar un 72F.\nPeterson disputou a primeira carreira de 1976 no Lotus 77 antes de pasar a March. Pilotando un Marcc 761, ga\u00f1ou o Gran Premio de Italia.\n1977-1978.\nEn , correu para Tyrrell, pilotando o Tyrrell P34 B de seis rodas. O seu \u00fanico podio foi un terceiro lugar no Gran Premio de B\u00e9lxica.\nPeterson sorprendeu a moitos ao sa\u00edr de Tyrrell para volver a John Player Team Lotus en . \nGa\u00f1ou o Gran Premio de Sur\u00e1frica de 1978, cunha vitoria na \u00faltima volta sobre Patrick Depailler, as\u00ed como o Gran Premio de Austria, co innovador \"efecto solo\" do Lotus 79. O seu compa\u00f1eiro de equipo Mario Andretti ga\u00f1ou o campionato de pilotos con Peterson actuando eficazmente como \"N\u00ba 2\" do equipo anotando catro dobretes, todos eles con Mario \u00e1 cabeza. Os dous triunfos de Peterson ocorreron cando Andretti tivo problemas, Mario tam\u00e9n ga\u00f1ou unha vez, cando Peterson non puido terminar (sen inclu\u00edr o Gran Premio de Italia). Moitas veces Peterson segu\u00eda moi de cerca a Andretti, dando lugar a especulaci\u00f3ns de que as \"ordes de equipo\" decid\u00edan os postos.\nPeterson negouse a contribu\u00edr a ningunha controversia, e en numerosas ocasi\u00f3ns rexeitou as especulaci\u00f3ns ao afirmar que Andretti simplemente era o m\u00e1is r\u00e1pido.\nMorte.\nO Gran Premio de Italia de 1978 en Monza empezou mal para Peterson. Na pr\u00e1ctica danou o seu Lotus 79 e golpeouse as pernas. Team Lotus ti\u00f1a un coche de reposto do Lotus 79, pero fora constru\u00eddo para Andretti, e Peterson m\u00e1is alto non entraba comodamente. O equipo ti\u00f1a outro coche pero era do tipo 78, o coche do ano anterior, que levaban polos circu\u00edtos de F1 esa tempada cun mantemento m\u00ednimo.\nFoi nesta carreira na que se estrenou o sem\u00e1foro na F-1, en substituci\u00f3n do antigo m\u00e9todo de sa\u00edda en que se baixaba unha bandeira coas cores do pa\u00eds sede do GP. O director da proba, Gianni Restelli, atrapallouse coa novidade, e antes de que os monoprazas das \u00faltimas filas da grella pararan, accionou a luz verde. Os monoprazas a partir da cuarta fila (Peterson sa\u00edu na terceira) estaban rodando cando a luz verde prendeu. Os pilotos que vi\u00f1an de atr\u00e1s, por tanto, arrancaron a maior velocidade, o que fixo que todos os monoprazas chegasen xuntos ao punto en que a recta se estreitaba, o que resultou nun efecto acorde\u00f3n, antes da Chicane Goodyear.\nOs catro pilotos \u00e1 fronte, Andretti, Villeneuve, Jabouille e Lauda, estaban o suficientemente lonxe para evitar calquera problema, pero Peterson fixera unha mala sa\u00edda e foi adiantado inmediatamente por Alan Jones, Jacques Laffite e John Watson.\nRiccardo Patrese, que part\u00eda na doceava posici\u00f3n, moveuse xusto por diante de James Hunt, quen fixo unha finta \u00e1 esquerda e chocou con Peterson, con Vittorio Brambilla, Carlos Reutemann, Hans-Joachim Stuck, Patrick Depailler, Didier Pironi, Derek Daly, Clay Regazzoni e Brett Lunger todos involucrados no tumulto.\nO Lotus de Peterson foise contra as barreiras e incendiouse antes de rebotar ao centro da pista. Estaba atrapado entre os restos en chamas, pero Hunt, Regazzoni e Depailler lograron liberalo antes de recibir queimaduras graves. Foi liberado e posto no medio da pista con plena conciencia, as s\u00faas graves feridas nas pernas eran evidentes para todos. Hunt m\u00e1is tarde dixo que non deixou mirar a Peterson as s\u00faas pernas para evitarlle m\u00e1is angustia.\nNese momento hab\u00eda m\u00e1is preocupaci\u00f3n por Brambilla, quen foi golpeado na cabeza por unha roda solta e caeu en estado de coma no seu coche (m\u00e1is tarde se recuperou e continuou na F1 ata 1980). A vida de Peterson non parec\u00eda estar en perigo. Os pilotos feridos foron trasladados ao hospital de Mil\u00e1n e a carreira reiniciouse cando a pista estivo limpa.\nNo hospital, os raios X mostraron que Peterson ti\u00f1a sete fracturas nunha perna e tres na outra. Logo de falar con el, os cirurxi\u00e1ns decidiron operar para estabilizar os \u00f3sos. Por desgraza, durante a noite, a medula \u00f3sea pasou ao torrente sangu\u00edneo de Peterson, a trav\u00e9s das fracturas, form\u00e1ronse gl\u00f3bulos de graxa nos seus \u00f3rganos principais, inclu\u00edndo os pulm\u00f3ns, o f\u00edgado e o cerebro. Pola ma\u00f1\u00e1 atop\u00e1base en insuficiencia renal e foi declarado morto \u00e1s poucas horas. A causa da morte foi dada como embolia graxa.\nA vida de Peterson probablemente salvar\u00edase se recibise atenci\u00f3n m\u00e9dica inmediatamente logo do accidente. Os xu\u00edces de pista insistiron en formar un muro humano non permitindo, inclu\u00edndo ao profesor Sid Watkins, asesor cir\u00farxico da F\u00f3rmula Un, entrar no lugar do accidente. Logo dun atraso de entre once e dezaoito minutos unha ambulancia foi enviada \u00e1 escena do accidente e Peterson foi levado ao centro m\u00e9dico de Monza.\nComo resultado da confusi\u00f3n ocorrida co uso do sem\u00e1foro no GP de Italia, determinouse que as sa\u00eddas s\u00f3 poder\u00edan ser dadas despois de que un xu\u00edz de pista atravesase a grella cunha bandeira na man, sinalizando que todos os monoprazas est\u00e1n parados.\nPeterson correu un total de 123 Grandes Premios durante a s\u00faa carreira, ga\u00f1ando dez deles. Nunca ga\u00f1ou o Campionato do Mundo de pilotos de F\u00f3rmula 1 .\nBarbro a vi\u00fava de Peterson nunca se recuperou da s\u00faa morte e suicidouse o 19 de decembro de 1987. Foi enterrada xunto a Ronnie na tumba da familia Peterson en \u00d6rebro. Ela e Ronnie tivo unha filla chamada Luisa Nina, que naceu en novembro de 1975. Hai unha estatua de Ronnie Peterson en \u00d6rebro, de Richard Brixel. O museo oficial de Ronnie Peterson foi inaugurado oficialmente por Nina Peterson en \u00d6rebro, o 31 de maio de 2008, pero se pechou en outubro de 2009, xa que era incapaz de asegurar o financiamento do goberno.\nResultados completos na F\u00f3rmula Un.\n() As carreiras en letra grosa indican \"pole position\"; as carreiras en \"cursiva\" indican volta r\u00e1pida."}
{"id": "197421", "revid": "23204", "url": "https://gl.wikipedia.org/wiki?curid=197421", "title": "Craig Parker", "text": "Craig Parker, nado o 12 de novembro de 1970 en Suva, Fidxi, \u00e9 un actor neozeland\u00e9s, famoso por interpretar o elfo Haldir nos filmes de Peter Jackson ' e '. O seu av\u00f3 viaxou dende Edimburgo, Escocia a Fixi durante os anos de servizo na British Army. \u00c1 parte de sangue escoc\u00e9s, Craig Parker ten antergos galeses, dinamarqueses, ingleses e c\u00f3rnicos."}
{"id": "197422", "revid": "1822", "url": "https://gl.wikipedia.org/wiki?curid=197422", "title": "Anomalopidae", "text": ""}
{"id": "197423", "revid": "23204", "url": "https://gl.wikipedia.org/wiki?curid=197423", "title": "Anoplog\u00e1stridos", "text": "Os Anoplog\u00e1stridos (Anoplogastridae, Gill 1893) \u00e9 unha familia de peixes abisais tele\u00f3steos, da orde dos Bericiformes (Beryciformes).\nCaracter\u00edsticas.\nO nome ingl\u00e9s destes peixes, \"Fangtooth\", fai referencia \u00f3s grandes dentes cairos que pos\u00fae, enormes en relaci\u00f3n co tama\u00f1o do corpo.\nTe\u00f1en unha gran cabeza cunha enorme mand\u00edbula, dotada duns cairos na mand\u00edbula inferior que son necesarias unhas cavidades na parte superior para aloxalos.\nClasificaci\u00f3n.\nCo\u00f1\u00e9cese s\u00f3 un x\u00e9nero, con d\u00faas especies:"}
{"id": "197424", "revid": "1822", "url": "https://gl.wikipedia.org/wiki?curid=197424", "title": "Anoplogastridae", "text": ""}
{"id": "197425", "revid": "56817", "url": "https://gl.wikipedia.org/wiki?curid=197425", "title": "Fascia supraespi\u00f1al", "text": "A fascia supraespi\u00f1al \u00e9 unha fascia do membro superior humano que cobre o m\u00fasculo supraespi\u00f1al ata a s\u00faa inserci\u00f3n no troqu\u00edter umeral. Na parte medial \u00e9 m\u00e1is grosa ca na parte lateral, onde est\u00e1 por debaixo ligamento acromiocoracoide."}
{"id": "197426", "revid": "56817", "url": "https://gl.wikipedia.org/wiki?curid=197426", "title": "Fascia infraespi\u00f1al", "text": "A fascia infraespi\u00f1al \u00e9 unha fascia do membro superior humano, que cobre o m\u00fasculo infra-espi\u00f1al inser\u00edndose na fosa infraespi\u00f1al da esc\u00e1pula. Est\u00e1 intimamente ligada \u00e1 fascia deltoide e cobre unha parte do m\u00fasculo deltoide."}
{"id": "197427", "revid": "98629", "url": "https://gl.wikipedia.org/wiki?curid=197427", "title": "Fascia braquial", "text": "A fascia braquial ou fascia donda do brazo \u00e9 unha fascia do membro superior humano, que cobre o m\u00fasculo pectoral maior e o m\u00fasculo deltoide. Ins\u00edrese en diversos puntos da cintura escapular: na clav\u00edcula, no acromion e na espi\u00f1a escapular e forma unha cuberta delgada, formada de febras circunferenciais ou espirais. Outras febras verticais e oblicuas mante\u00f1en unida toda a estrutura.\n\u00c9 m\u00e1is delgada sobre o b\u00edceps braquial, pero m\u00e1is grosa sobre o tr\u00edceps braquial, sobre os epic\u00f3ndilo medial e lateral. Contin\u00faase a trav\u00e9s da aponeurose do m\u00fasculo pectoral maior e do m\u00fasculo grande dorsal por dentro e pola aponeurose do m\u00fasculo deltoide por f\u00f3ra.\nDesta fascia deriva un septo intermuscular que se insire no epic\u00f3ndilo medial."}
{"id": "197428", "revid": "56817", "url": "https://gl.wikipedia.org/wiki?curid=197428", "title": "Septo intermuscular lateral do brazo", "text": "O septo intermuscular lateral do brazo \u00e9 un septo intermuscular do brazo humano que se estende dende o tub\u00e9rculo maior do \u00famero ata o epic\u00f3ndilo lateral. Est\u00e1 intimamente ligado ao m\u00fasculo deltoide, tr\u00edceps braquial, braquiorradial, braquial anterior, extensor radial longo do carpo. Est\u00e1 furado polo nervio radial e pola arteria umeral fonda."}
{"id": "197429", "revid": "56817", "url": "https://gl.wikipedia.org/wiki?curid=197429", "title": "Septo intermuscular medial do brazo", "text": "O septo intermuscular medial do brazo \u00e9 un septo intermuscular do brazo, m\u00e1is delgado que o lateral. Est\u00e9ndese dende o troquino umeral ata o epic\u00f3ndilo medial. Est\u00e1 unido ao m\u00fasculo redondo maior, ao tend\u00f3n do m\u00fasculo coracobraquial, por diante ao tr\u00edceps braquial e por detr\u00e1s ao m\u00fasculo braquial anterior.\nEst\u00e1 furado polo nervio cubital, pola arteria cubital colateral superior e a rama posterior da arteria cubital colateral inferior."}
{"id": "197430", "revid": "56817", "url": "https://gl.wikipedia.org/wiki?curid=197430", "title": "Compartimento anterior do antebrazo", "text": "O compartimento anterior do antebrazo \u00e9 a parte anatomicamente m\u00e1is anterior do antebrazo. Tam\u00e9n se pode denominar compartimento flexor, debido a que case todos os m\u00fasculos desta rexi\u00f3n son flexores. Outros realizan funci\u00f3ns de pronaci\u00f3n.\nA este compartimento pertencen os seguintes m\u00fasculos, distribu\u00eddos en dous planos, un superficial e outro fondo. \nAs letras E e I ref\u00edrense a inserci\u00f3n extr\u00ednseca (f\u00f3ra do antebrazo) e intr\u00ednseca (no propio antebrazo).\nPor este compartimento discorren ademais o nervio cubital e a arteria cubital."}
{"id": "197431", "revid": "109216", "url": "https://gl.wikipedia.org/wiki?curid=197431", "title": "Compartimento posterior do antebrazo", "text": "O compartimento posterior do antebrazo \u00e9 o compartimento anatomicamente m\u00e1is posterior do antebrazo. Tam\u00e9n \u00e9 denominado compartimento extensor porque a funci\u00f3n principal dos m\u00fasculos que alberga \u00e9 a extensi\u00f3n e a supinaci\u00f3n.\nO compartimento posterior cont\u00e9n os seguintes m\u00fasculos:\nAs letras E e I ref\u00edrense a inserci\u00f3n extr\u00ednseca (f\u00f3ra do antebrazo) e intr\u00ednseca (no propio antebrazo).\nPolo compartimento posterior discorre o nervio radial, que innerva a todos estes m\u00fasculos."}
{"id": "197432", "revid": "2956", "url": "https://gl.wikipedia.org/wiki?curid=197432", "title": "Arteria fonda braquial", "text": ""}
{"id": "197433", "revid": "5863", "url": "https://gl.wikipedia.org/wiki?curid=197433", "title": "Norma (\u00f3pera)", "text": "Norma \u00e9 unha \u00f3pera en dous actos con m\u00fasica de Vincenzo Bellini e libreto en italiano de Felice Romani (baseado na traxedia \"Norma, ou l'infanticide\" de Alexandre Soumet). Foi estreada no Teatro alla Scala de Mil\u00e1n o 26 de decembro de 1831. \u00c9 considerada un exemplo da suprema altura da tradici\u00f3n belcantista. \"Casta diva\" foi unha das arias m\u00e1is co\u00f1ecidas no s\u00e9culo XIX.\nA personaxe de Norma \u00e9 considerado un dos m\u00e1is dif\u00edciles do repertorio para soprano. Este papel foi creado para Giuditta Pasta, que tam\u00e9n encarnou, por primeira vez, a personaxe Amina na \u00f3pera \"La sonnambula\". No s\u00e9culo XX poucas cantantes o pod\u00edan interpretar con \u00e9xito, entre elas destacaron as interpretaci\u00f3ns de Rosa Ponselle nos anos '20, Joan Sutherland e Maria Callas nos anos '50 e '60. M\u00e1is recentemente imp\u00faxose a interpretaci\u00f3n da soprano catal\u00e1 Montserrat Caball\u00e9."}
{"id": "197435", "revid": "1987", "url": "https://gl.wikipedia.org/wiki?curid=197435", "title": "Faust (\u00f3pera)", "text": "Faust (en galego, \"Fausto\") \u00e9 unha \"grand opera\" en cinco actos con m\u00fasica de Charles Gounod e libreto en franc\u00e9s de Jules Barbier e Michel Carr\u00e9, versi\u00f3n da lenda de Fausto; adapta a peza teatral \"Faust et Marguerite\" dos mesmos Barbier e Carr\u00e9, inspirada levemente no \"Fausto\", parte I, de Goethe. Estreouse no Th\u00e9\u00e2tre Lyrique (Th\u00e9\u00e2tre-Historique, Op\u00e9ra-National, Boulevard du Temple) de Par\u00eds o 19 de marzo de 1859."}
{"id": "197440", "revid": "13097", "url": "https://gl.wikipedia.org/wiki?curid=197440", "title": "Sat\u00e9lites de X\u00fapiter", "text": ""}
{"id": "197444", "revid": "23204", "url": "https://gl.wikipedia.org/wiki?curid=197444", "title": "L\u00faas de Neptuno", "text": "O planeta Neptuno ten 13 l\u00faas ou sat\u00e9lites co\u00f1ecidos.\nT\u00e1boa de datos.\nAs l\u00faas de Neptuno est\u00e1n ordenadas polo seu per\u00edodo orbital arredor de Neptuno, de menor a maior."}
{"id": "197446", "revid": "27155", "url": "https://gl.wikipedia.org/wiki?curid=197446", "title": "Glicosa 6-fosfato", "text": "A glicosa 6-fosfato (tam\u00e9n escrita glicosa-6-fosfato ) \u00e9 unha mol\u00e9cula de glicosa fosforilada no carbono 6. \u00c9 un composto moi com\u00fan nas c\u00e9lulas, xa que a gran maior\u00eda da glicosa que entra na c\u00e9lula termina sendo fosforilada e convertida en glicosa 6-fosfato; unha vez fosforilada a carga negativa que ten o fosfato a pH celular imp\u00eddelle sa\u00edr da c\u00e9lula, porque non pode atravesar a membrana celular. Interv\u00e9n en diversas rutas metab\u00f3licas entre as que podemos salientar as seguintes:\nAdemais, a glicosa 6-fosfato pode ser convertida en glic\u00f3xeno (almac\u00e9n enerx\u00e9tico depositado no f\u00edgado ou no m\u00fasculo en animais) ou en amid\u00f3n (en plantas).\nHistoria.\nO brit\u00e1nico Robert Robison, que traballaba no Instituto Lister de Medicina Preventiva de Londres desde 1913, illou por primeira vez, traballando con produtos da fermentaci\u00f3n alcoh\u00f3lica, a glicosa 6-fosfato, que foi co\u00f1ecida no seu honor como \u00e9ster de Robison.\nProduci\u00f3n de glicosa 6-fosfato.\nPode obterse glicosa 6-fosfato a partir da glicosa que entra na c\u00e9lula, ou a partir da glicosa 1-fosfato procedente da degradaci\u00f3n do glic\u00f3xeno.\nNo interior da c\u00e9lula, a glicosa 6-fosfato \u00e9 producida pola fosforilaci\u00f3n da glicosa no seu carbono 6. Esta reacci\u00f3n \u00e9 catalizada polo encima hexoquinase na maior\u00eda das c\u00e9lulas, e nos animais superiores, tam\u00e9n pola glicoquinase, en determinadas c\u00e9lulas como os hepatocitos do f\u00edgado. Esta reacci\u00f3n consome unha mol\u00e9cula de ATP.\nA glicosa 6-fosfato tam\u00e9n pode producirse durante a glicoxen\u00f3lise (degradaci\u00f3n do glic\u00f3xeno), a partir da glicosa 1-fosfato, o primeiro produto xerado na degradaci\u00f3n do glic\u00f3xeno. A transformaci\u00f3n entre ambas catal\u00edzaa a fosfoglicomutase.\nGlic\u00f3lise e gliconeox\u00e9nese.\nCando a c\u00e9lula precisa enerx\u00eda ou compostos carbonados para procesos de s\u00edntesis (anabolismo), a glicosa 6-fosfato entrar\u00e1 na ruta da glic\u00f3lise. Nesta ruta a glicosa 6-fosfato ser\u00e1 isomerizada a frutosa 6-fosfato \npor medio do encima glicosa-6-fosfato isomerase. A reacci\u00f3n \u00e9 reversible e implica o desprazamento do os\u00edxeno do carbonilo desde o carbono 1 ao carbono 2.\nA glicosa 6-fosfato que entra na ruta glicol\u00edtica acaba sendo respirada para producir enerx\u00eda nas mitocondrias, ou proporciona os esqueletos carbonados necesarios para a s\u00edntese de l\u00edpidos (a partir do acetil-CoA xerado polo piruvato, produto final da glic\u00f3lise).\nNa gliconeox\u00e9nese a reacci\u00f3n que daba frutosa 6-fosfato transcorre en sentido inverso, grazas \u00e1 s\u00faa reversibilidade.\nRuta da pentosa fosfato.\nCando hai pouco NADPH na c\u00e9lula ou cando se necesitan precursores para a s\u00edntese de nucle\u00f3tidos ou de prote\u00ednas, a glicosa 6-fosfato entra na ruta da pentosa fosfato. Nesta ruta, a glicosa 6-fosfato ser\u00e1 deshidroxenada pola acci\u00f3n do encima glicosa-6-fosfato deshidroxenase, dando lugar a 6-fosfogliconolactona e form\u00e1ndose NADPH.\nFormaci\u00f3n de glic\u00f3xeno.\nSe os niveis de glicosa en sangue son elevados, o organismo activar\u00e1 os mecanismos necesarios para almacenar e retirar da circulaci\u00f3n sangu\u00ednea ese exceso de glicosa. Tras ser convertida en glicosa-6-fosfato, a glicosa-6-fosfato isomerase vaina converter no seu is\u00f3mero glicosa 1-fosfato, o cal pode combinarse con UTP para formar UDP-glicosa. A UDP-glicosa \u00e9 a forma activa necesaria para poder incorporar un residuo adicional de glicosa ao extremo non redutor dunha cadea de glic\u00f3xeno, nunha reacci\u00f3n catalizada pola glic\u00f3xeno sintase .\nA glicosa 6-fosfato \u00e9 un activador alost\u00e9rico da glic\u00f3xeno sintase, polo que, cando os niveis de glicosa en sangue son altos, vaise formar moita glicosa 6-fosfato, que activar\u00e1 o encima para almacenarse como glic\u00f3xeno. O encima \u00e9 inhibido polas hormonas glicag\u00f3n e adrenalina.\nCando se necesita glicosa act\u00edvase a degradaci\u00f3n do glic\u00f3xeno, na cal act\u00faa a glic\u00f3xeno fosforilase, que libera residuos de glcosa do glic\u00f3xeno en forma de glicosa 1-fosfato, que despois se converter\u00e1 en glicosa 6-fosfato e esta despois en glicosa.\nFormaci\u00f3n de glicosa libre sangu\u00ednea.\nOs hepatocitos expresan o encima glicosa-6-fosfatase, que elimina o grupo fosfato da glicosa 6-fosfato. Esta glicosa libre pasa \u00e1 corrente sangu\u00ednea onde poder\u00e1 ser utilizada por outras c\u00e9lulas do organismo.\nS\u00edntese de gl\u00edcidos nas plantas.\nNas plantas a glicosa 6-fosfato orixinada na fotos\u00edntese \u00e9 o precursor do amid\u00f3n, celulosa e sacarosa. A conversi\u00f3n da glicosa 6-fosfato en glicosa 1-fosfato \u00e9 o primeiro paso para a s\u00edntese de amid\u00f3n e celulosa. Para a s\u00edntese de sacarosa, a glicosa 6-fosfato conv\u00e9rtese primeiro en glicosa 1-fosfato e frutosa 6-fosfato."}
{"id": "197447", "revid": "89787", "url": "https://gl.wikipedia.org/wiki?curid=197447", "title": "L\u00faas de Plut\u00f3n", "text": "Existen cinco l\u00faas co\u00f1ecidas do planeta anano . A l\u00faa mais grande de Plut\u00f3n \u00e9 Caronte; Caronte, de t\u00f3dolos sat\u00e9lites do sistema solar \u00e9 a l\u00faa mais grande en comparaci\u00f3n co seu planeta hospede, non existe ningunha outra l\u00faa dun tama\u00f1o tan pr\u00f3ximo ao do planeta orbitado, produc\u00edndose o efecto de planeta duplo, o outro sistema \"sat\u00e9lite-planeta\" que ten un efecto semellante ao de Plut\u00f3n e Caronte \u00e9 o da Terra e a L\u00faa. O sistema Terra-L\u00faa ocupa o segundo posto (nas proporci\u00f3ns planeta-l\u00faa) despois do sistema duplo Plut\u00f3n-Caronte.\nHydra, Nix, C\u00e9rbero, xunto con Estixia son os outros catro sat\u00e9lites de Plut\u00f3n, e son mais pequenos que Caronte. Hydra e Nix foron localizados nas imaxes obtidas polo Telescopio Espacial Hubble os d\u00edas 15 e 18 de maio do ano 2005.C\u00e9rbero foi descuberta no 2011, polo telescopio Hubble, a derradeira l\u00faa Estixia, descuberta tam\u00e9n telescopio Hubble en nove conxuntos separados de imaxes tomadas pola C\u00e1mara de Gran Angular 3 do Hubble, os d\u00edas 26, 27 e 29 de xu\u00f1o de 2012 e 7 e 9 de xullo de 2012. Segundo a nota de prensa o sat\u00e9lite ten unha orbita coplanar (no memo plano) que a dos demais sat\u00e9lites de Plut\u00f3n, atopase nunha orbita circular a unha distancia orbital aproximada de 58 mil quil\u00f3metros. .\nDatos das l\u00faas de Plut\u00f3n.\nAs l\u00faas est\u00e1n clasificadas segundo o seu per\u00edodo orbital.\nFormaci\u00f3n.\nO sistema de l\u00faas \u00f3 redor de Plut\u00f3n \u00e9 inesperadamente complexo e poder\u00eda se-lo resultado dunha colisi\u00f3n no pasado distante entre Plut\u00f3n e outro obxecto de tama\u00f1o considerable do cinto de Kuiper. As l\u00faas de Plut\u00f3n poder\u00edan se-la fusi\u00f3n dos cascallos xurdidos a partir dun evento destas caracter\u00edsticas, semellante \u00e1 teor\u00eda do Big Splash, esta teor\u00eda formula que a creaci\u00f3n da l\u00faa terrestre foi a partir dunha gran colisi\u00f3n. As resonancias orbitais poder\u00eda actuar coma \"fendas\" para recolle-los materiais espallados dentro do sistema de Plut\u00f3n."}
{"id": "197449", "revid": "23204", "url": "https://gl.wikipedia.org/wiki?curid=197449", "title": "Alan Howard", "text": "Alan MacKenzie Howard, nado en Croydon, Surrey o 5 de agosto de 1937 e finado en Londres o 14 de febreiro de 2015, foi un actor ingl\u00e9s de cine, teatro e televisi\u00f3n."}
{"id": "197450", "revid": "23204", "url": "https://gl.wikipedia.org/wiki?curid=197450", "title": "Sala Baker", "text": "Sala Baker, nado o 22 de setembro de 1976 en Wellington, \u00e9 un actor e especialista neozeland\u00e9s.\nOrixinalmente contratado como un dos dobres dos actores para', acabou por facer o papel de Sauron. Ademais, tam\u00e9n interpretou a numerosos orcos, un Gondoriano, e un dos Rohirrim. Ademais da trilox\u00eda, Baker participou en ' e en dous filmes de \"\".\nBaker tam\u00e9n formou parte do equipo de rodaxe de \"O \u00faltimo samurai\" en 2003."}
{"id": "197451", "revid": "1308", "url": "https://gl.wikipedia.org/wiki?curid=197451", "title": "Pale\u00e1rtico", "text": ""}
{"id": "197452", "revid": "23204", "url": "https://gl.wikipedia.org/wiki?curid=197452", "title": "Harry Sinclair", "text": "Harry Alan Sinclair, nado en 1959 en Auckland, \u00e9 un director, guionista e actor neozeland\u00e9s famoso por interpretar a Isildur nos filmes de Peter Jackson ' e '"}
{"id": "197453", "revid": "98629", "url": "https://gl.wikipedia.org/wiki?curid=197453", "title": "Peto pequeno", "text": "O peto pequeno, (Dendrocopos minor), \u00e9 o m\u00e1is pequeno dos petos europeos. Pertence \u00e1 familia dos p\u00edcidos.\nDescrici\u00f3n.\nCunha lonxitude de 14 a 15 cm, tr\u00e1tase do m\u00e1is pequeno dos paxaros carpinteiros europeos. Sendo do mesmo tama\u00f1o cun pardal com\u00fan. O dorso riscado de branco e negro; gorxa e peito brancos coas partes inferiores claras, riscadas en negro; \u00e1s negras pintadas en branco; crista vermella no macho, negra nas femias.\nDistribuci\u00f3n.\nDistrib\u00faese pola rexi\u00f3n Pale\u00e1rtica, dende a Pen\u00ednsula Ib\u00e9rica at\u00e9 Kamchatka e o Xap\u00f3n, localiz\u00e1ndose entre as latitudes, 35\u00ba N e 70\u00ba N.\nEn Espa\u00f1a.\nA especie consid\u00e9rase sedentaria, con dous grandes n\u00facleos de poboaci\u00f3n, o primeiro abranguindo unha franxa ao norte, dende Asturias e Le\u00f3n at\u00e9 a zona noroccidental de Arag\u00f3n e o segundo ocupando toda a \u00e1rea suroccidental de Castela e Le\u00f3n, norte de Estremadura, Comunidade de Madrid e Guadalaxara. No resto peninsular a s\u00faa aparici\u00f3n \u00e9 puntual e dispersa, con poboaci\u00f3ns moi fragmentadas, estando ausente de grandes zonas do centro e leste peninsular, as\u00ed como das Canarias e Baleares. Por\u00e9n alg\u00fans estudos sinalan que existen zonas onde non se ten realizado un seguimento exhaustivo da especie. As\u00ed recentemente se te\u00f1en identificado poboaci\u00f3ns est\u00e1beis na provincia de Provincia de C\u00f3rdoba, especialmente nas ribeiras do r\u00edo Guadalquivir, nas proximidades de Serra Morena e en devesas do Parque Natural da Serra de Carde\u00f1a e Montoro. Tam\u00e9n se te\u00f1en detectado poboaci\u00f3ns permanente nos cursos fluviais de Catalu\u00f1a, coma nos r\u00edos Muga, Fluvi\u00e0, Ter, Tordera e Bes\u00f3s as\u00ed coma no Delta do Llobregat.\nHabitualmente os individuos ib\u00e9ricos son sedentarios, realizando unicamente desplazamentos dispersivos ou de altitude no outono e no inverno.\nEn Galicia.\nEn Galicia a especie \u00e9 rara, especialmente no inverno. No ano 2006 confirmouse a reproduci\u00f3n desta especie en Galicia. Os individuos galegos restr\u00ednxense habitualmente \u00f3 cuadrante sueste da provincia de Ourense.\nH\u00e1bitat.\nHabita preferentemente en bosques de folla caduca, coma carballeiras, soutos, bosques de lamigueiros, e bosques mixtos e arboredos non moi espesos con preferencia en ecosistemas fluviais, aparecendo tam\u00e9n en \u00e1reas abertas con \u00e1rbores vellas. \u00d3 contrario doutros p\u00edcidos semella evitar os bosques de con\u00edferas, onde s\u00f3 se atopan individuos divagantes.\nNa pen\u00ednsula ocupa os mesmos h\u00e1bitat na zona norte e no n\u00facleo castel\u00e1n-estreme\u00f1o tam\u00e9n bosques, pero con preferencia as devesas, carballeiras, e soutos de ribeira.\nAni\u00f1a en \u00e1rbores vellas, mesmo en xard\u00edns grandes, localiz\u00e1ndose dende o nivel do mar at\u00e9 os 1.400 msnm, a\u00ednda que tam\u00e9n poden criar en t\u00faneles escavados en noiros dos r\u00edos.\nAmeazas.\nA perda e fragmentaci\u00f3n de h\u00e1bitat, sobre todo por tallas de bosques con arboredo maduro, a desaparici\u00f3n dos bosques de ribeira, a reforestaci\u00f3n con arboredo de crecemento r\u00e1pido e os incendios forestais."}
{"id": "197454", "revid": "1308", "url": "https://gl.wikipedia.org/wiki?curid=197454", "title": "Incendios forestais", "text": ""}
{"id": "197455", "revid": "23204", "url": "https://gl.wikipedia.org/wiki?curid=197455", "title": "Calum Gittins", "text": "Calum Gittins, nado o 16 de xullo de 1986 en Auckland, \u00e9 un actor neozeland\u00e9s, famoso por interpretar a Haleth no filme de Peter Jackson \"\"."}
{"id": "197456", "revid": "1131", "url": "https://gl.wikipedia.org/wiki?curid=197456", "title": "Pla\u00e7a de Tetuan", "text": " \nA Pla\u00e7a de Tetuan \u00e9 unha praza da cidade de Barcelona, na que se cruza a Gran Via de les Corts Catalanes co Passeig de Sant Joan, ao noroeste do Arco de Triunfo. No centro da praza at\u00f3pase un xard\u00edn con numerosas plantas, non accesible aos viandantes.\nA palabra \"Tetuan\" ten a s\u00faa orixe no \u00e1rabe \"Ti\u1e6dw\u0101n\" e significa \"ollo\" ou \"fonte\". Mir\u00e1ndoa desde o ceo, p\u00f3dese ver como a praza ten realmente forma de ollo.\nNa praza est\u00e1 a estaci\u00f3n de Tetuan do Metro de Barcelona as\u00ed como varias paradas de autob\u00fas. A zona conta ademais con numerosos hoteis.\nMonumento ao Doutor Robert.\nNo centro da praza hai unha grande estatua, o monumento ao doutor Bartomeu Robert. Robert naceu en M\u00e9xico e trasladouse a Barcelona, onde se converteu en alcalde durante 6 meses. Durante o seu mandato negouse a aprobar un novo imposto e ao mesmo tempo levou a cabo o censo dos habitantes da cidade.\nA estatua, s\u00edmbolo da identidade nacional catal\u00e1, foi orixinalmente inaugurado na Pla\u00e7a Universitat en 1910 ante unha gran multitude. Franco quer\u00eda destru\u00edr a estatua por mor do seu simbolismo catal\u00e1n, pero o alcalde fixo eliminar o monumento discretamente, almacenadoo nun pendello na r\u00faa de Wellington, onde descansou ata 1975. Tras a morte de Franco, o monumento foi restaurado e p\u00faxose durante unha cerimonia p\u00fablica na praza de Tetuan en 1985."}
{"id": "197457", "revid": "23204", "url": "https://gl.wikipedia.org/wiki?curid=197457", "title": "Labastida", "text": "Labastida (en \u00e9uscaro \"Bastida\" e oficialmente Labastida/Bastida) \u00e9 un municipio na provincia de \u00c1raba, no Pa\u00eds Vasco. Forma parte da comarca da Rioxa Arabesa, situada no sur do territorio hist\u00f3rico de \u00c1raba, e constit\u00fae, despois de Laguardia e Oy\u00f3n, o terceiro municipio da comarca por poboaci\u00f3n, con 1.471 habitantes no ano 2010."}
{"id": "197461", "revid": "25871", "url": "https://gl.wikipedia.org/wiki?curid=197461", "title": "A Barreira, Samarugo, Vilalba", "text": "A Barreira \u00e9 un lugar da parroquia de Samarugo, no concello lugu\u00e9s de Vilalba, na comarca da Terra Ch\u00e1."}
{"id": "197463", "revid": "25871", "url": "https://gl.wikipedia.org/wiki?curid=197463", "title": "Bidueiro, Samarugo, Vilalba", "text": "Bidueiro \u00e9 un lugar da parroquia de Samarugo, no concello lugu\u00e9s de Vilalba, na comarca da Terra Ch\u00e1."}
{"id": "197464", "revid": "1987", "url": "https://gl.wikipedia.org/wiki?curid=197464", "title": "Cien a\u00f1os de soledad", "text": "Cien a\u00f1os de soledad \u00e9 unha novela do escritor colombiano Gabriel Garc\u00eda M\u00e1rquez, publicada o 30 de maio de 1967.\nEst\u00e1 considerada unha obra mestra da literatura hispanoamericana e universal, sendo asemade unha das novelas m\u00e1is traducidas e lidas en lingua castel\u00e1: foi traducida a 35 linguas e vend\u00e9ronse m\u00e1is de 30 mill\u00f3ns de copias da obra."}
{"id": "197465", "revid": "56817", "url": "https://gl.wikipedia.org/wiki?curid=197465", "title": "Cornas, Samarugo, Vilalba", "text": "Cornas \u00e9 un lugar da parroquia de Samarugo, no concello lugu\u00e9s de Vilalba, na comarca da Terra Ch\u00e1."}
{"id": "197467", "revid": "1131", "url": "https://gl.wikipedia.org/wiki?curid=197467", "title": "Cornas", "text": "O top\u00f3nimo Cornas pode facer referencia a:"}
{"id": "197468", "revid": "85894", "url": "https://gl.wikipedia.org/wiki?curid=197468", "title": "Foxo, Samarugo, Vilalba", "text": "Foxo \u00e9 un lugar da parroquia de Samarugo, no concello lugu\u00e9s de Vilalba, na comarca da Terra Ch\u00e1."}
{"id": "197469", "revid": "127505", "url": "https://gl.wikipedia.org/wiki?curid=197469", "title": "Breakdance", "text": "O breakdance, m\u00e1is co\u00f1ecido por b-boying polos seus practicantes, \u00e9 un estilo de baile urbano que forma parte da cultura hip hop e que xurdiu a redor da d\u00e9cada dos 70 nos barrios marxinais da cidade de Nova York, nos Estados Unidos de Am\u00e9rica.\nHistoria.\nTen a s\u00faa orixe nunha disciplina de baile moito anterior, o \"uprock\", que consiste en imitar unha batalla, simulada, sen poder tocar \u00f3 rival. A partir deste baile que se bailaba de p\u00e9, diversos bailar\u00edns como Apache ou Easy-Rock, comezaron a levar o baile cara ao chan, facendo pasos moi b\u00e1sicos.\nO DJ neoiorquino Kool Herc, que emigrou a Xamaica na busca de inspiraci\u00f3n musical, comezou a facer festas en apartamentos abandonados onde pinchaba a s\u00faa propia m\u00fasica para que a xente a bailara e o pasara ben, comezou a ver que certas partes das canci\u00f3ns gustaban moito m\u00e1is \u00e1 xente e empezou a reproducilas constantemente. Como eses ritmos eran moi fortes e r\u00e1pidos os \"b-boys\" (Con este nome se co\u00f1ece os bailar\u00edns da disciplina) bailaban sen parar creando enfrontamentos, por iso o \"b-boying\" \u00e9 un baile de batalla e as competici\u00f3n deste estilo se fan na s\u00faa maior\u00eda nesa modalidade.\nExiste bastante controversia acerca da orixe do nome. Pero nun documental feito na d\u00e9cada dos 80, o DJ neoiorquino Kool Herc afirmou que o termo ven da palabra \"break boy\", \"break\" significa \"romper\", e cando el v\u00eda \u00f3s mozos bailar e facer os pasos m\u00e1is complicados loitando por deixar claro quen era o mellor, dic\u00eda que \"os nenos o romp\u00edan\" e de a\u00ed sae o nome.\nNun principio us\u00e1base m\u00fasica funk, coma James Brown e outros estilos nos que predominaba a percusi\u00f3ns, de bongos e bater\u00edas, xa que isto inspiraba moita enerx\u00eda para facer movementos r\u00e1pidos e din\u00e1micos.\nAlg\u00fans grupos como Starchild La Rock foron pioneiros en desenvolver o estilo do \"floorwork\", unha das disciplinas do baile, que consiste en pasos con pernas, mans e lombo tocando co chan e outros coma Air Force, nos \"powermoves\", outra 'categor\u00eda' da disciplina que consiste en movementos t\u00e9cnicos do estilo da ximnasia ou a capoeira.\nO b-boying ten influencias de moitos outros bailes, coma por exemplo a capoeira, o charleston, a salsa e outros bailes latinos.\nNew York City Breakers e Rock Steady Crew foron os grupos que tiveron m\u00e1is repercusi\u00f3n no mundo do breakdance, xa que protagonizaron pel\u00edculas coma \"Wild Style ou Beat Street\", grazas \u00e1s cales o baile se estendeu a outros continentes coma Europa e Asia, facendo as\u00ed que crecera o interese e a aceptaci\u00f3n do \"b-boying\" e da cultura hip hop.\nAs\u00ed comezou a estenderse e a evolucionar, mestur\u00e1ndose coa cultura de cada lugar, o que contribu\u00edu a que cada zona do planeta desenvolvese o seu estilo, deix\u00e1ndose influenciar polos bailes propios ou doutras disciplinas.\nNeste baile \u00e9 primordial preservar a orixinalidade, o estilo propio e a musicalidade, a xente que copia a outros \"b-boys\" non \u00e9 respectada polos demais, est\u00e1 moi mal visto."}
{"id": "197470", "revid": "56817", "url": "https://gl.wikipedia.org/wiki?curid=197470", "title": "Pedralba, Samarugo, Vilalba", "text": "Pedralba \u00e9 un lugar da parroquia de Samarugo, no concello lugu\u00e9s de Vilalba, na comarca da Terra Ch\u00e1."}
{"id": "197471", "revid": "25871", "url": "https://gl.wikipedia.org/wiki?curid=197471", "title": "Penaserra, Samarugo, Vilalba", "text": "A Calzada \u00e9 un lugar da parroquia de Samarugo, no concello lugu\u00e9s de Vilalba, na comarca da Terra Ch\u00e1."}
{"id": "197473", "revid": "25871", "url": "https://gl.wikipedia.org/wiki?curid=197473", "title": "Penaserra", "text": "O top\u00f3nimo Penaserra pode facer referencia a dous lugares de Galicia:"}
{"id": "197474", "revid": "22570", "url": "https://gl.wikipedia.org/wiki?curid=197474", "title": "Porto de Cubas, Samarugo, Vilalba", "text": "Porto de Cubas \u00e9 un lugar da parroquia de Samarugo, no concello lugu\u00e9s de Vilalba, na comarca da Terra Ch\u00e1."}
{"id": "197475", "revid": "27155", "url": "https://gl.wikipedia.org/wiki?curid=197475", "title": "Glicosa-6-fosfato", "text": ""}
{"id": "197476", "revid": "25871", "url": "https://gl.wikipedia.org/wiki?curid=197476", "title": "A Ribeira, Samarugo, Vilalba", "text": "A Ribeira \u00e9 un lugar da parroquia de Samarugo, no concello lugu\u00e9s de Vilalba, na comarca da Terra Ch\u00e1. Segundo o IGE, en 2015 ti\u00f1a 3 habitantes (2 homes e 1 muller)."}
{"id": "197477", "revid": "56817", "url": "https://gl.wikipedia.org/wiki?curid=197477", "title": "A Veiga, Samarugo, Vilalba", "text": "A Veiga \u00e9 un lugar da parroquia de Samarugo, no concello lugu\u00e9s de Vilalba, na comarca da Terra Ch\u00e1."}
{"id": "197478", "revid": "89787", "url": "https://gl.wikipedia.org/wiki?curid=197478", "title": "C\u00e9lula NKT", "text": "As c\u00e9lulas NKT (\"Natural killer T cell\") ou c\u00e9lulas T asasinas naturais son un grupo heterox\u00e9neo de c\u00e9lulas T que comparten propiedades das c\u00e9lulas T e das c\u00e9lulas NK (c\u00e9lulas \"Natural Killer\" ou asasinas naturais). Moitas destas c\u00e9lulas reco\u00f1ecen a mol\u00e9cula non polim\u00f3rfica CD1d, que \u00e9 unha mol\u00e9cula presentadora do ant\u00edxeno, que se une a l\u00edpidos propios e estra\u00f1os e a glicol\u00edpidos. Constit\u00faen s\u00f3 o 0,2% de todas as c\u00e9lulas T do sangue perif\u00e9rico.\nNomenclatura.\nO termo \"c\u00e9lula NKT\" foi utilizado primeiro en ratos para definir un subconxunto de c\u00e9lulas T que expresaban o marcador NK.1 (CD161) asociado \u00e1s c\u00e9lulas NK. Hoxe ac\u00e9ptase xeralmente que o termo \"c\u00e9lula NKT\" se restrinxe \u00e1s c\u00e9lulas T co receptor CD1d, presentes tanto en ratos coma en humanos, que coexpresan o receptor de c\u00e9lulas T (TCR) e marcadores de c\u00e9lula NK.\nAs c\u00e9lulas NKT non deben confundirse coas c\u00e9lulas NK.\nCaracterizaci\u00f3n molecular.\nAs c\u00e9lulas NKT son un subconxuto de c\u00e9lulas T que se caracterizan por expresar \u00e1 vez un receptor de c\u00e9lulas T (TCR) \u03b1\u03b2, e tam\u00e9n diversos marcadores tipicamente asociados \u00e1s c\u00e9lulas NK como o NK1.1. Difiren das c\u00e9lulas T \u03b1\u03b2 convencionais en que os seus TCR est\u00e1n moito m\u00e1is limitados en diversidade e en que est\u00e1n especializados en reco\u00f1ecer l\u00edpidos e glicol\u00edpidos presentados polo receptor CD1d, que \u00e9 membro da familia CD1 de mol\u00e9culas presentadoras do ant\u00edxeno, en lugar de reco\u00f1ecer complexos p\u00e9ptido-complexo maior de histocompatibilidade (CMH ou, en ingl\u00e9s e m\u00e1is usado MHC). As c\u00e9lulas NKT son importantes no reco\u00f1ecemento de glicol\u00edpidos de microorganismos pat\u00f3xenos como as micobacterias que causan a tuberculose. As c\u00e9lulas NKT comprenden as c\u00e9lulas NK1.1+ e NK1.1-, e as c\u00e9lulas CD4+, CD4-, CD8+ e CD8-. As c\u00e9lulas NKT comparten outras caracter\u00edsticas coas c\u00e9lulas NK, como a expresi\u00f3n dos marcadores CD16 e CD56 e a produci\u00f3n de grancima. As c\u00e9lulas asasinas naturais invariantes ou c\u00e9lulas iNKT son dependentes do regulador da transcrici\u00f3n dedo de cinc da leucemia promieloc\u00edtica (PLZF) para o seu desenvolvemento.\nClasificaci\u00f3n.\nProp\u00faxose unha clasificaci\u00f3n das c\u00e9lulas NKT en tres grupos:\nC\u00e9lulas iNKT.\nO subconxunto mellor co\u00f1ecido de c\u00e9lulas NKT dependentes de CD1d expresan unha cadea \u03b1 do receptor de c\u00e9lulas T (TCR-\u03b1) invariable. Denom\u00ednanse como tipo I ou c\u00e9lulas NKT invariantes (iNKT). Estas c\u00e9lulas est\u00e1n conservadas evolutivamente en ratos e humanos e est\u00e1n implicadas en moitos procesos inmunol\u00f3xicos.\nFunci\u00f3n.\nUnha vez activadas, as c\u00e9lulas NKT poden producir grandes cantidades de interfer\u00f3n-gamma, Interleucina-4, e factor estimulante das colonias de granulocitos-macr\u00f3fagos (GM-CSF), xunto con outras m\u00faltiples citocinas e quimiocinas (como a Interleucina-2, interleucina-13, Interleucina-17, Interleucina-21 e TNF-alfa).\nSignificado.\nAs c\u00e9lulas NKT parecen ser esenciais en varios aspectos da inmunidade porque a s\u00faa disfunci\u00f3n ou deficiencia leva ao desenvolvemento de enfermidades autoinmunes (como a diabetes ou a aterosclerose) e c\u00e1nceres. As c\u00e9lulas NKT foron implicadas recentemente na progresi\u00f3n de doenzas como a asma humana.\nO potencial cl\u00ednico das c\u00e9lulas NKT d\u00e9bese \u00e1 s\u00faa r\u00e1pida liberaci\u00f3n de citocinas (como IL-2, IFN-gamma, TNF-alfa, e IL-4), que promoven ou suprimen diversas respostas inmunitarias."}
{"id": "197480", "revid": "13097", "url": "https://gl.wikipedia.org/wiki?curid=197480", "title": "James W. Christy", "text": ""}
{"id": "197482", "revid": "22570", "url": "https://gl.wikipedia.org/wiki?curid=197482", "title": "James Walter Christy", "text": "James Walter Christy, nado en 1938, \u00e9 un astr\u00f3nomo estadounidense. \u00c9 mundialmente co\u00f1ecido por descubrir a primeira l\u00faa de Plut\u00f3n, co nome de Caronte, no ano 1978.\nDescubrimento de Caronte.\nO 22 de xu\u00f1o de 1978, mentres traballaba no Observatorio Naval dos Estados Unidos (USNO) revisando en Washington chapas fotogr\u00e1ficas obtidas polo reflector astrom\u00e9trico Kaj Strand de 1,55 metros (61 polgadas) da Estaci\u00f3n Flagstaff da USNO (en Arizona), descubriu que Plut\u00f3n ti\u00f1a unha l\u00faa, \u00e1 que chamou Caronte . O descubrimento foi resultado do atento exame dunha ampliaci\u00f3n dunha chapa fotogr\u00e1fica de Plut\u00f3n ao entender que hab\u00eda unha protuberancia moi lixeira dun lado. Esta chapa xunto con outras foran cualificadas coma \"pobres\" porque a imaxe alongada de Plut\u00f3n consider\u00e1base un defecto resultante do mal ali\u00f1amento do telescopio do Observatorio Naval dos Estados Unidos en Flagstaff. Christy decatouse que s\u00f3 Plut\u00f3n estaba alongado, mentres que as estrelas de fondo non o estaban, o cal descartaba o presunto erro de ali\u00f1amento. Como o seu traballo anterior no Observatorio Naval fora na fotograf\u00eda de estrelas dobres, ent\u00f3n custionouse que esta protuberancia pod\u00eda ser unha l\u00faa compa\u00f1eira de Plut\u00f3n. P\u00faxose a examinar imaxes dos arquivos do observatorio dende 1965, conclu\u00edndo que se trataba de feito dunha l\u00faa. As chapas de 1965 inclu\u00edan xa daquela unha nota que dic\u00eda \"imaxe de Plut\u00f3n alongada\", pero os astr\u00f3nomos do observatorio, inclu\u00edndo Christy, asumiron que en realidade eran erros de ali\u00f1amento ata 1978.\nO descubrimento confirmouse oficialmente despois de calcular a \u00f3rbita de Caronte, e as pos\u00edbeis eclipses mutuas entre Plut\u00f3n e Caronte, no intre en que foron observadas as eclipses; e f\u00edxose p\u00fablico formalmente o 7 de xullo de 1978, \u00e1 comunidade astron\u00f3mica, na Circular 3241 da IAU.\nOs actuais telescopios, coma o Telescopio espacial Hubble ou os telescopios terrestres con \u00f3ptica adaptativa, resolven con facilidade o sistema duplo Plut\u00f3n-Caronte."}
{"id": "197483", "revid": "56817", "url": "https://gl.wikipedia.org/wiki?curid=197483", "title": "Barbur\u00edsidos", "text": "Os Barbur\u00edsidos (Barbourisiidae) son unha familia de peixes mari\u00f1os tele\u00f3steos, inclu\u00eddos na orde Cetomimiformes.\nCaracter\u00edsticas.\nSon peixes de augas mari\u00f1as, amplamente distribu\u00eddos en augas temperadas e tropicais, pero sen interese pequeiro.\nSen espi\u00f1as nas aletas, 19-22 radios brandos na dorsal e 15-18 na anal. As aletas pelvianas en posici\u00f3n subabdominal. A pel est\u00e1 cuberta de pequenas esp\u00edculas.\nClasificaci\u00f3n.\nCo\u00f1\u00e9cese un \u00fanico x\u00e9nero cunha \u00fanica especie:"}
{"id": "197484", "revid": "124656", "url": "https://gl.wikipedia.org/wiki?curid=197484", "title": "Jos\u00e9 Antonio Lorenzo", "text": "Jos\u00e9 Antonio Lorenzo Rodr\u00edguez \u00e9 un pol\u00edtico galego do PPdeG.\nTraxectoria.\nRepresentante de comercio. Nas elecci\u00f3ns municipais de 1983 encabezou a candidatura da Coalici\u00f3n Popular \u00e1 alcald\u00eda de Mondariz-Balneario e foi elixido alcalde con maior\u00eda absoluta. En 1987 encabezou a formaci\u00f3n Independientes de Galicia e foi reelixido alcalde con maior\u00eda absoluta. En 1991 encabezou a formaci\u00f3n Independentes de Mondariz-Balneario e revalidar\u00eda a alcald\u00eda novamente con maior\u00eda absoluta. Tralas municipais de 1995 pasou a formar parte do PPdeG e revalidou a alcald\u00eda con maior\u00eda absoluta. Continuou como alcalde con maior\u00eda absoluta \u00e1 fronte do PPdeG ata 2023, cando renunciou a presentarse \u00e1 reelecci\u00f3n e foi substitu\u00eddo \u00e1 fronte da alcald\u00eda polo nacionalista C\u00e9sar Gil Bern\u00e1rdez."}
{"id": "197486", "revid": "1822", "url": "https://gl.wikipedia.org/wiki?curid=197486", "title": "Barbourisiidae", "text": ""}
{"id": "197488", "revid": "23204", "url": "https://gl.wikipedia.org/wiki?curid=197488", "title": "Cetom\u00edmidos", "text": "Os Cetom\u00edmidos (Cetomimidae) son unha familia de peixs mari\u00f1os tele\u00f3steos, inclu\u00edda na orde Cetomimiformes.\nCaracter\u00edsticas.\nCarecen de aletas p\u00e9lvicas. A pel \u00e9 n\u00faa e sen escamas. A cor do corpo \u00e9 marr\u00f3n vivo ou laranxa, con tons brillantes de laranxa ou vermello nas mand\u00edbulas e aletas.\nOllos moi pequenos ou vestixiais, boca enorme e sen fot\u00f3foros. Usualmente presentan un tecido cavernoso \u00f3 redor do ano e na base das aletas dorsal e anal.\nClasificaci\u00f3n.\nDiv\u00eddense en nove x\u00e9neros e 20 especies:"}
{"id": "197489", "revid": "1822", "url": "https://gl.wikipedia.org/wiki?curid=197489", "title": "Cetomimidae", "text": ""}
{"id": "197490", "revid": "4817", "url": "https://gl.wikipedia.org/wiki?curid=197490", "title": "Kakehashi", "text": ""}
{"id": "197491", "revid": "98629", "url": "https://gl.wikipedia.org/wiki?curid=197491", "title": "Rondel\u00e9tidos", "text": "Os Rondel\u00e9tidos (Rondeletiidae) son unha familia de peixes mari\u00f1os tele\u00f3steos, inclu\u00eddos na orde Cetomimiformes. Distrib\u00faense por t\u00f3dolos oc\u00e9anos e co\u00f1\u00e9cense popularmente como \"peixes balea\".\nCaracter\u00edsticas.\nMiden \u00f3 redor de 11\u00a0cm, co corpo groso, ensanchado na rexi\u00f3n cef\u00e1lica. Aleta dorsal \u00fanica e posterior; aleta anal tam\u00e9n \u00fanica, oposta e similar \u00e1 dorsal; pelvianas pequenas e en posici\u00f3n subabdominal; pectorais pequenas. Carecen de espi\u00f1as nas aletas. \"Rondeletia bicolor\" pos\u00fae unha espi\u00f1a por riba do ollo, cara a adiante, da que carece \"R. loricata\". Li\u00f1a lateral formada por 14-26 filas verticais de poros.\nSon peixes batipel\u00e1xicos que se mante\u00f1en durante o d\u00eda nas augas abisais profundas, de ata 3.500 metros, e migran durante a noite cara a superficie, a uns 100 m, para alimentarse de anf\u00edpodos e crust\u00e1ceos.\nClasificaci\u00f3n.\nNa familia s\u00f3 existe un x\u00e9nero, con d\u00faas especies:"}
{"id": "197492", "revid": "1822", "url": "https://gl.wikipedia.org/wiki?curid=197492", "title": "Rondeletiidae", "text": ""}
{"id": "197493", "revid": "4817", "url": "https://gl.wikipedia.org/wiki?curid=197493", "title": "COS-B", "text": "COS-B (acr\u00f3nimo de \"Celestial Observation Satellite\") foi un observatorio espacial da Axencia Espacial Europea lanzado o 9 de agosto de 1975 mediante un foguete Delta 2913 desde a Base Vandenberg da Forza A\u00e9rea. Inicialmente pretend\u00edase lanzar o sat\u00e9lite mediante un foguete Europa 2, pero descartouse tralos diversos fallos t\u00e9cnicos co mesmo.\nCaracter\u00edsticas.\nA misi\u00f3n de COS-B consistiu na observaci\u00f3n da radiaci\u00f3n gamma celeste no rango de enerx\u00edas entre 25 MeV e 1 GeV co obxectivo de estuda-los p\u00falsares de raios gamma, cartografar a Galaxia en raios gamma e facer un estudo en detalle do p\u00falsar Geminga.\nO sat\u00e9lite foi inxectado nunha \u00f3rbita altamente el\u00edptica cun apoxeo de 100.000\u00a0km e un perixeo de 350\u00a0km e unha inclinaci\u00f3n orbital de case 90 graos.\nO sat\u00e9lite ti\u00f1a forma cil\u00edndrica, cun di\u00e1metro de 140 cent\u00edmetros e unha altura de 121 cent\u00edmetros. Tendo en conta as catro antenas que sobresa\u00edan da parte inferior do cilindro, a altura total era de 172,2\u00a0cm.\nCOS-B obti\u00f1a informaci\u00f3n sobre a s\u00faa orientaci\u00f3n a partir dun sensor solar e dun sensor de albedo terrestre. A actitude control\u00e1base mediante un sistema de control que usaba gas fr\u00edo (nitr\u00f3xeno) como propulsor. O mesmo sistema serv\u00eda para axustar a rotaci\u00f3n do sat\u00e9lite a unha velocidade de 10 revoluci\u00f3ns por minuto, engad\u00edndose un par de tobeiras de precesi\u00f3n para axustar o momento angular.\nO sistema de telemetr\u00eda usaba un transmisor en tempo real de 6,5 watts de potencia e cunha taxa de transmisi\u00f3n de datos de 160 ou 320 bps, seleccionable. A enerx\u00eda el\u00e9ctrica era proporcinada por 9480 c\u00e9lulas solares montadas en 12 subpaneis no cilindro do sat\u00e9lite.\nA misi\u00f3n deuse por finalizada en abril de 1982 tras funcionar case o triplo do inicialmente estimado (6 anos e 8 meses fronte a dous anos previstos). O sat\u00e9lite reentrou na atmosfera o 18 de xaneiro de 1986.\nInstrumentaci\u00f3n.\nComo \u00fanico instrumento, COS-B levaba a bordo un telescopio de raios gamma, que funcionou sen problemas durante toda a misi\u00f3n salvo problemas puntuais coa c\u00e1mara de chispas e a perda normal de rendemento co paso do tempo."}
{"id": "197496", "revid": "13097", "url": "https://gl.wikipedia.org/wiki?curid=197496", "title": "Sat\u00e9lites de Saturno", "text": ""}
{"id": "197498", "revid": "13097", "url": "https://gl.wikipedia.org/wiki?curid=197498", "title": "Sat\u00e9lites de Urano", "text": ""}
{"id": "197499", "revid": "13097", "url": "https://gl.wikipedia.org/wiki?curid=197499", "title": "Sat\u00e9lites de Marte", "text": ""}
{"id": "197500", "revid": "13097", "url": "https://gl.wikipedia.org/wiki?curid=197500", "title": "Sat\u00e9lites de Plut\u00f3n", "text": ""}
{"id": "197501", "revid": "23204", "url": "https://gl.wikipedia.org/wiki?curid=197501", "title": "Aploqu\u00e9ilidos", "text": "Os Aploqu\u00e9ilidos (Aplocheilidae, Bleeker 1860), ou \"almirantes\", son unha familia de peixes maioritariamente de auga doce, inclu\u00edda na orde dos Ciprinodontiformes (Cyiprinodontiformes).\nCaracter\u00edsticas.\nA distribuci\u00f3n xeogr\u00e1fica comprende \u00c1frica, sueste de Asia, sueste de Norteam\u00e9rica e Suram\u00e9rica, en auga doce a\u00ednda que algunhas especies toleran a salinidade. Algunhas especies son moi usadas como animais de acuario, polas brillantes cores e fermosas aletas.\nSon peixes pequenos, duns 5\u00a0cm de lonxitude. Te\u00f1en unha pequena separaci\u00f3n entre a base das aletas pelvianas.\nClasificaci\u00f3n.\nA taxonom\u00eda desta familia \u00e9 obxecto de discusi\u00f3n. Seguindo a FishBase div\u00eddese en tres x\u00e9neros e 15 especies: "}
{"id": "197502", "revid": "13097", "url": "https://gl.wikipedia.org/wiki?curid=197502", "title": "Sat\u00e9lites de Neptuno", "text": ""}
{"id": "197503", "revid": "1576", "url": "https://gl.wikipedia.org/wiki?curid=197503", "title": "Tricolor", "text": "Unha bandeira tricolor \u00e9 un tipo espec\u00edfico das bandeiras de tres bandas, coas tres franxas de igual tama\u00f1o e con cada unha das franxas dunha cor distinta, xa sexan verticais ou horizontais.\nNa actualidade son varios os pa\u00edses do mundo que te\u00f1en unha bandeira tricolor:"}
{"id": "197504", "revid": "1131", "url": "https://gl.wikipedia.org/wiki?curid=197504", "title": "Estadio Monumental Isidro Romero Carbo", "text": "O Estadio Monumental Isidro Romero Carbo, actualmente chamado Estadio Monumental Banco Pichincha por raz\u00f3ns de patrocinio, \u00e9 un estadio de f\u00fatbol situado no norte da cidade de Guayaquil, en Ecuador, propiedade do Barcelona Sporting Club.\nO estadio foi constru\u00eddo entre 1985 e 1987, e inaugurado o 29 de maio de 1988, con capacidade para acoller 55.000 seareiros. A capacidade do recinto foi ampliada nos anos 90 at\u00e9 os 90.283, facendo del o meirande da historia de Ecuador. Actualmente a FIFA non permite que no estadio haxa mais de 60.000 espectadores.\nO estadio foi bautizado co nome do presidente de Barcelona Sporting Club entre 1982 e 2006, Isidro Romero Carbo, quen impulsou a construci\u00f3n do recinto para que o club tivese un estadio propio, xa que ata 1988 o equipo xogaba os seus encontros como local no Estadio Modelo Alberto Spencer, de titularidade municipal.\nGaler\u00eda.\nSituaci\u00f3n do estadio en Guayaquil."}
{"id": "197506", "revid": "1822", "url": "https://gl.wikipedia.org/wiki?curid=197506", "title": "Aplocheilidae", "text": ""}
{"id": "197507", "revid": "77602", "url": "https://gl.wikipedia.org/wiki?curid=197507", "title": "Dihidroxiacetona fosfato", "text": "A dihidroxiacetona fosfato , tam\u00e9n escrita dihidroxiacetona-fosfato (DHAP) \u00e9 un composto de tres carbonos coa f\u00f3rmula C3H7O6P implicado en varias reacci\u00f3ns metab\u00f3licas importantes da glic\u00f3lise, gliconeox\u00e9nese ciclo de Calvin da fotos\u00edntese e s\u00edntese de l\u00edpidos.\nGlic\u00f3lise e gliconeox\u00e9nese.\nA dihidroxiacetona fosfato \u00e9 un dos produtos intermediarios da glic\u00f3lise, xa que se orixina durante a rotura da mol\u00e9cula de frutosa 1,6-difosfato para dar unha mol\u00e9cula de gliceraldehido 3-fosfato e outra de dihidroxiacetona fosfato, reacci\u00f3n reversible catalizada polo encima frutosa-bisfosfato aldolase .\nA dihidroxiacetona fosfato as\u00ed formada isomer\u00edzase rapidamente a gliceraldehido 3-fosfato pola acci\u00f3n da triosa fosfato isomerase, nunha reacci\u00f3n reversible. Isto ten como resultado que se forman d\u00faas mol\u00e9culas de gliceraldehido 3-fosfato, que contin\u00faan as reacci\u00f3ns da ruta glicol\u00edtica .\n&lt;br&gt;\nNa gliconeox\u00e9nese as d\u00faas reacci\u00f3ns mencionadas da glic\u00f3lise te\u00f1en lugar en sentido inverso, xa que son reversibles.\nCiclo de Calvin.\nA dihidroxiacetona fosfato interv\u00e9n no ciclo de Calvin da fase escura da fotos\u00edntese. Orix\u00ednase pola reduci\u00f3n con gasto de NADPH do 1,3-difosfoglicerato, que forma gliceraldehido 3-fosfato. Parte das mol\u00e9culas de gliceraldehido 3-fosfato isomer\u00edzanse a dihidroxiacetona fosfato, que contin\u00faa as reacci\u00f3ns do ciclo.\nNo ciclo de Calvin a dihidroxiacetona fosfato util\u00edzase na s\u00edntese de sedoheptulosa 1,7-difosfato ao reaccionar coa eritrosa 4-fosfato, e na s\u00edntese de frutosa 1,6-difosfato ao reaccionar co gliceraldehido 3-fosfato. A sedoheptulosa 1,7-difosfato e a frutosa 1,6-difosfato utilizanse despois para rexenerar a ribulosa 1,5-difosfato, que \u00e9 a mol\u00e9cula que inicia o ciclo de Calvin coa fixaci\u00f3n do carbono .\nS\u00edntese de l\u00edpidos.\nA dihidroxiacetona fosfato formada na glic\u00f3lise pode reducirse a L-glicerol 3-fosfato, que funciona como o glicerol activado que se utiliza para proporcionar o glicerol que forma parte de moitos l\u00edpidos durante a s\u00edntese dos mesmos.\nO encima que act\u00faa \u00e9 a glicerol 3-fosfato deshidroxenase, que require NAD+/NADH como cofactor.\nDe modo inverso, a deshidroxenaci\u00f3n do L-glicerol-3-fosfato, procedente do glicerol dos triglic\u00e9ridos, pode orixinar dihidroxiacetona fosfato, que entra na glic\u00f3lise.\nO glicerol dos l\u00edpidos da dieta \u00e9 unha importante fonte de para a s\u00edntese de l\u00edpidos.\nO glicerol pode orixinar glicerol 3-fosfato con gasto de ATP nunha reacci\u00f3n catalizada pola gliceroquinase.\nLanzadeira do glicerol-fosfato.\nA dihidroxiacetona tam\u00e9n interv\u00e9n transform\u00e1ndose en glicerol fosfato na lanzadeira do glicerol-fosfato, que permite levar coencimas reducidos desde o citosol ao interior da mitocondria."}
{"id": "197508", "revid": "23204", "url": "https://gl.wikipedia.org/wiki?curid=197508", "title": "Bruce Hopkins", "text": "Raymond Bruce Hopkins, nado o 25 de novembro de 1955, \u00e9 un actor neozeland\u00e9s, famoso polo seu papel de Gamling nos filmes de Peter Jackson ' e '."}
{"id": "197509", "revid": "98629", "url": "https://gl.wikipedia.org/wiki?curid=197509", "title": "Tempada 2011-12 da NBA", "text": "A tempada 2011-12 da NBA foi a 66\u00aa na historia da liga. Comezou coa sinatura dun novo acordo colectivo entre os propietarios dos 30 equipos e os xogadores. O anterior acordo rematou o 1 de xullo de 2011 \u00e1s 12:01, e como resultado houbo un lockout. Co novo acordo en marcha, a tempada regular foi m\u00e1is curta do normal, pasando de 82 a 66 partidos, debido aos dous meses de inactividade. A tempada regular comezou o 25 de decembro de 2011, e rematou o 26 de abril de 2012. Os Playoffs comezaron o 28 de abril, e remataron o 21 de xu\u00f1o. Os Miami Heat conseguiron o seu segundo campionato tras derrotar aos Oklahoma City Thunder por 4-1.\nPretempada.\nOs adestramentos oficiais comezaron o 9 de decembro. Cada equipo xogou dous partidos de pretempada.\nClasificaci\u00f3ns.\nPor conferencia.\nx- Clasificado para playoffs\ny- Campi\u00f3n de divisi\u00f3n\nc- Vantaxe de campo nos playoffs de conferencia\nz- Vantaxe de campo en todos os playoffs\nPlayoffs.\nO campi\u00f3n da edici\u00f3n 2011-2012 da NBA foron os Miami Heat.\nNotas.\n&lt;br&gt;"}
{"id": "197510", "revid": "5863", "url": "https://gl.wikipedia.org/wiki?curid=197510", "title": "Bandeira tricolor", "text": ""}
{"id": "197511", "revid": "1131", "url": "https://gl.wikipedia.org/wiki?curid=197511", "title": "Estadio Modelo Alberto Spencer", "text": "O Estadio Modelo Alberto Spencer \u00e9 un estadio de f\u00fatbol e atletismo situado no norte da cidade de Guayaquil, en Ecuador, que \u00e9 propiedade do municipio guayaquile\u00f1o. O estadio foi constru\u00eddo entre 1947 e 1959, e inaugurado o 24 de xullo de 1959. As s\u00faas bancadas te\u00f1en capacidade para acoller a 45.000 espectadores.\nO nome oficial co que foi bautizado o estadio cando na s\u00faa inauguraci\u00f3n foi \"Estadio Modelo de Guayaquil\". En 2006 morreu Alberto Spencer, considerado o mellor xogador de f\u00fatbol da historia de Ecuador, e m\u00e1ximo goleador hist\u00f3rico da Copa Libertadores, e o nome do estadio foi modificado na s\u00faa honra. O seu alcume \u00e9 \"El Coloso de la Avenida de Las Am\u00e9ricas\".\nSituaci\u00f3n do estadio en Guayaquil.\nDurante moitos anos foi o fogar do Barcelona Sporting Club, un dos equipos m\u00e1is laureados e populares do pa\u00eds, at\u00e9 que foi inaugurado o Estadio Monumental Isidro Romero Carbo. Durante varios anos tam\u00e9n foi o fogar do Club Sport Emelec, o outro gran club da cidade, durante as diversas remodelaci\u00f3ns do Estadio George Capwell. Actualmente acolle os encontros de varios equipos da cidade que xogan en divisi\u00f3ns inferiores, como Rocafuerte FC, AD 9 de Octubre, CD Everest ou CS Patria.\nDurante a edici\u00f3n de 1959 da Copa Am\u00e9rica t\u00f3dolos encontros tiveron lugar neste estadio.\n\u00c1 marxe de eventos deportivos, neste recinto te\u00f1en actuado artistas como Shakira, Man\u00e1, Juan Luis Guerra, Carlos Vives, Chayanne etc. En 2007 asistiron 46.000 persoas a un concerto da banda arxentina de rock Soda Stereo."}
{"id": "197512", "revid": "109216", "url": "https://gl.wikipedia.org/wiki?curid=197512", "title": "Aponeurose", "text": "Unha aponeurose \u00e9 unha capa fibrosa que recobre alg\u00fans m\u00fasculos e tend\u00f3ns. Te\u00f1en unha cor prateada, brillante. Son facilmente despregables do tecido que recobren. As aponeuroses est\u00e1n m\u00e1is presentes na rexi\u00f3n ventral do abdome, na rexi\u00f3n dorsal e lumbar. Tam\u00e9n na palma da man e na planta do p\u00e9. "}
{"id": "197513", "revid": "1836", "url": "https://gl.wikipedia.org/wiki?curid=197513", "title": "Li\u00f1a ecuatorial", "text": ""}
{"id": "197514", "revid": "12452", "url": "https://gl.wikipedia.org/wiki?curid=197514", "title": "Li\u00f1a do ecuador", "text": ""}
{"id": "197515", "revid": "1308", "url": "https://gl.wikipedia.org/wiki?curid=197515", "title": "Dendrocopos minor", "text": ""}
{"id": "197516", "revid": "27155", "url": "https://gl.wikipedia.org/wiki?curid=197516", "title": "Dihidroxiacetona-fosfato", "text": ""}
{"id": "197517", "revid": "56817", "url": "https://gl.wikipedia.org/wiki?curid=197517", "title": "Aponeurose bicipital", "text": "A aponeurose bicipital \u00e9 unha aponeurose do membro superior que envolve o m\u00fasculo b\u00edceps braquial ao seu paso pola fosa do c\u00f3bado, onde separa os elementos superficiais dos fondos. Esta aponeurose ins\u00edrese na inserci\u00f3n distal do b\u00edceps, na tuberosidade radial, e na propia fosa cubital. Neste punto, ademais de cubrir ao seu m\u00fasculo correspondente, axuda a protexer o nervio mediano e a arteria umeral. Durante a extracci\u00f3n de sangue da vea mediana cubital, a aponeurose evita danos nesas estruturas.\nO 3% da poboaci\u00f3n xeral pos\u00fae unha arteria cubital moi superficial, que discorre por enriba desta aponeurose, podendo causarlle danos a esta arteria na extracci\u00f3n sangu\u00ednea. "}
{"id": "197519", "revid": "56817", "url": "https://gl.wikipedia.org/wiki?curid=197519", "title": "Fascia antebraquial", "text": "A fascia antebraquial ou fascia fonda do antebrazo \u00e9 unha fascia que \u00e9 a continuaci\u00f3n da aponeurose bicipital. Protexe as estruturas do compartimento anterior do antebrazo e do posterior, sendo m\u00e1is grosa na parte anterior ca na posterior.\nIns\u00edrese no ol\u00e9crano e no bordo dorsal do c\u00fabito. Na parte m\u00e1is anterior, xunto aos m\u00fasculos flexores, d\u00e1 lugar ao ligamento carpal anterior. Contin\u00faase ademais a trav\u00e9s do ligamento transverso do carpo e da fascia que cobre o tend\u00f3n do m\u00fasculo palmar longo, que finalmente se insire na aponeurose palmar.\nPreto do pulso aporta febras para constitu\u00edr o ligamento carpal posterior.\nA parte m\u00e1is achegada ao pulso \u00e9 m\u00e1is delgada, mentres que a parte proximal \u00e9 m\u00e1is grosa. No inicio do antebrazo est\u00e1 reforzada polo b\u00edceps braquial na parte anterior e polo tr\u00edceps braquial na parte posterior.\nA fascia est\u00e1 furada en varios puntos, para poder comunicar o sistema venoso superficial co fondo que drena o membro superior."}
{"id": "197520", "revid": "2956", "url": "https://gl.wikipedia.org/wiki?curid=197520", "title": "Aponeurose antebraquial", "text": ""}
{"id": "197521", "revid": "2956", "url": "https://gl.wikipedia.org/wiki?curid=197521", "title": "Fascia fonda do antebrazo", "text": ""}
{"id": "197522", "revid": "2956", "url": "https://gl.wikipedia.org/wiki?curid=197522", "title": "Fascia fonda do brazo", "text": ""}
{"id": "197523", "revid": "4817", "url": "https://gl.wikipedia.org/wiki?curid=197523", "title": "CloudSat", "text": "CloudSat \u00e9 un sat\u00e9lite artificial da NASA lanzado o 28 de abril de 2006 mediante un foguete Delta II 7420 desde a base Vandenberg da Forza A\u00e9rea xunto co sat\u00e9lite CALIPSO.\nCaracter\u00edsticas.\nCloudsat foi seleccionada como unha misi\u00f3n de observaci\u00f3n terrestre pola NASA en 1999 para afondar no co\u00f1ecemento da estrutura, abundancia, distribuci\u00f3n e propiedades radiativas das nubes. A misi\u00f3n do sat\u00e9lite, baseado no bus BCP-2000, \u00e9 medir a altura e propiedade das nubes, determinar a s\u00faa estrutura vertical e estudar a din\u00e1mica dos sistemas de nubes mediante o primeiro radar de nubes en lonxitudes de onda milim\u00e9tricas en voar ao espazo. Xunto cos sat\u00e9lites CALIPSO, Aqua, PARASOL e Aura, forma o chamado A-Train, un sistema de sat\u00e9lites que comparten \u00f3rbita heliosincr\u00f3nica e que estudan conxuntamente a Terra desde unha altura duns 705 km.\nInstrumentos.\nO \u00fanico instrumento de CloudSat \u00e9 un radar denominado CPR (acr\u00f3nimo de \"Cloud Profiling Radar\") que funciona en lonxitudes de onda milim\u00e9tricas, a unha frecuencia de 94 GHz, e que mide a enerx\u00eda retrodispersada polas nubes en funci\u00f3n da s\u00faa distancia.\nAs caracter\u00edsticas do CPR son:"}
{"id": "197524", "revid": "98629", "url": "https://gl.wikipedia.org/wiki?curid=197524", "title": "Julio L\u00f3pez Romeo", "text": "Julio L\u00f3pez Romeo, nado en Abade (Moeche) en 1951, \u00e9 un pol\u00edtico galego do PPdeG.\nTraxectoria.\nConcelleiro do PPdeG en Moeche dende as elecci\u00f3ns municipais de 1995. O 24 de abril de 2008 o alcalde do PPdeG Xulio Cribeiro Garc\u00eda presentou a renuncia como alcalde presionado pola moci\u00f3n de censura que formularan os seus propios compa\u00f1eiros de partido e un concelleiro do PSdeG-PSOE. O 7 de maio L\u00f3pez Romeo foi elixido alcalde. Nas elecci\u00f3ns municipais de 2011 encabezou a candidatura do PPdeG \u00e1 alcald\u00eda de Moeche e foi elixido alcalde co apoio de Progresistas por Moeche do exalcalde popular Xulio Cribeiro. Renuncia en febreiro de 2014 pola falta de apoio dos outros dous concelleiros do PP."}
{"id": "197526", "revid": "1131", "url": "https://gl.wikipedia.org/wiki?curid=197526", "title": "Xulio Cribeiro", "text": "Julio Cribeiro Garc\u00eda, nado en Cedeira en 1959, \u00e9 un m\u00e9dico e pol\u00edtico galego do PPdeG primeiro e de Progresistas por Moeche despois.\nTraxectoria.\nM\u00e9dico. Nas elecci\u00f3ns municipais de 1995 encabezou a candidatura do PPdeG \u00e1 alcald\u00eda de Moeche e foi elixido alcalde con maior\u00eda absoluta. Continuou como alcalde nas sucesivas elecci\u00f3ns, sempre con maior\u00eda absoluta. O 24 de abril de 2008 presentou a renuncia como alcalde e tam\u00e9n como concelleiro premido pola moci\u00f3n de censura que formularan os seus propios compa\u00f1eiros de partido e un concelleiro do PSdeG-PSOE, sendo elixido alcalde o seu n\u00famero dous Julio L\u00f3pez Romeo. Foi acusado de malversaci\u00f3n de fondos p\u00fablicos e declarado non culpable por un xurado popular cuxo veredicto foi ratificado polo TSXG. Nas municipais de 2011 encabezou a candidatura de Progresistas por Moeche e na sesi\u00f3n de investidura apoiou a elecci\u00f3n do candidato do PPdeG. Despois de apoiar ao PP, en 2014 conseguiu forzar a dimisi\u00f3n do alcalde L\u00f3pez Romeo e converterse no novo alcalde co apoio do seu grupo e mais do PP, regresando \u00e1 formaci\u00f3n conservadora. Perdeu a alcald\u00eda nas municipais de 2015 en favor do BNG, que logrou a maior\u00eda absoluta."}
{"id": "197527", "revid": "43749", "url": "https://gl.wikipedia.org/wiki?curid=197527", "title": "Julio Cribeiro Garc\u00eda", "text": ""}
{"id": "197528", "revid": "23204", "url": "https://gl.wikipedia.org/wiki?curid=197528", "title": "D\u00e1l Riata", "text": "D\u00e1l Riata (tam\u00e9n Dalriada ou Dalriata) foi un reino da costa occidental de Escocia. A principios do s\u00e9culo V, D\u00e1l Riata cubr\u00eda a \u00e1rea do que hoxe \u00e9 Argyll and Bute e Lochaber en Escocia. Vi\u00f1an da zona do condado de Antrim, en Irlanda do Norte, onde se lles chamaba \"scots\" Posteriormente seguiron a establecerse outros grupos de Irlanda. Estes grupos tam\u00e9n se asentaron na costa oeste at\u00e9 Cornualla. A colonia dos irlandeses D\u00e1l Riata era co\u00f1ecida polos romanos como os \"Scotti\". Foi este grupo o que m\u00e1is tarde deu o seu nome a Escocia.\nHistoria.\nNo momento en que comezaron a colonizar D\u00e1l Riata, os \u00fanicos outros pobos que viv\u00edan no extremo norte de Gran Breta\u00f1a eran os pictos. Ocuparon a parte oriental de Escocia ao norte do que hoxe \u00e9 Edimburgo. Sobre o ano 297 foron mencionados por escritores romanos sobre un ataque ao longo do muro de Hadriano. Mesmo neste per\u00edodo inicial, os romanos atoparon os \"Scotti\" irlandeses axudando aos pictos a\u00ednda que a\u00ednda non se trasladaran al\u00ed permanentemente. As\u00ed que os dous grupos eran vistos polos romanos como aliados. Como \u00e9 que D\u00e1l Riata en Escocia era visto como unha colonia a\u00ednda controlada desde Irlanda non est\u00e1 claro para os historiadores modernos.\nAlg\u00fans consideran que os D\u00e1l Riatans ti\u00f1an os seus propios reis locais co seu rei ou se\u00f1or supremo (\"overlord\") en Irlanda. Outros viron que estaba gobernado por un s\u00f3 rei. D\u00e1l Riata converteuse no fogar do monxe irland\u00e9s San Columba de Iona, quen estableceu unha comunidade cristi\u00e1 na illa de Iona. Levou o cristianismo a toda Escocia, ga\u00e9licos e pictos.\nO reino subiu ao poder baixo o liderado de Aedan mac Gabrain, que se converteuse no seu rei en 574. En 603 Aed\u00e1n dirixiu ao seu pobo contra Aethelfrith de Bernicia (tam\u00e9n chamado de Northumbria) nun lugar chamado \"Degsastan.\" Os escoceses foron completamente derrotados. As derrotas en Irlanda e Escocia durante o reinado de Domnall Brecc (m. 642) acabaron coa hexemon\u00eda de D\u00e1l Riata. O reino quedou baixo o control de Northumbria, daquela sometida aos pictos. A independencia do reino rematou na Idade Viquinga, xa que se fusionou coas terras dos pictos para formar o Reino de Alba, despois chamado Reino de Escocia (non confundir con outros top\u00f3nimos coincidentes, ou similares como Alban, Albany... Alba \u00e9 o nome en ga\u00e9lico de Escocia e util\u00edzase por nesta \u00e9poca ser a elite gaelicofalante e m\u00e1is tarde normandoescocesa, en contraposici\u00f3n coa \u00e9poca dos Estuardo na que a elite era na s\u00faa maior parte anglofalante)."}
{"id": "197529", "revid": "5132", "url": "https://gl.wikipedia.org/wiki?curid=197529", "title": "Dal Riada", "text": ""}
{"id": "197530", "revid": "98629", "url": "https://gl.wikipedia.org/wiki?curid=197530", "title": "Simetr\u00eda", "text": "O termo simetr\u00eda (do grego \u03c3\u03c5\u03bc\u03bc\u03b5\u03c4\u03c1\u03af\u03b1 \"symmetr\u00eda\" \"medida conxunta\") ten xeralmente dous significados. O primeiro fai referencia a un concepto impreciso de harmon\u00eda ou est\u00e9tica que resulta agrad\u00e1bel e pracenteiro aos sentidos As\u00ed o escultor grego Policleto, nun libro seu sobre as proporci\u00f3ns, ligaba a \"simetr\u00eda\" coa beleza. O segundo significado \u00e9 m\u00e1is preciso e est\u00e1 relacionado con certas propiedades xeom\u00e9tricas que denotan patr\u00f3ns de autosimilitude ou de repetici\u00f3n que pos\u00faen alg\u00fans corpos, como ocorre, por exemplo, na simetr\u00eda bilateral.\nA\u00ednda que ambos significados son distingu\u00edbeis nalg\u00fans contextos, na maior\u00eda das ocasi\u00f3ns aparecen intimamente ligados.\nO concepto de simetr\u00eda aparece en infinidade de situaci\u00f3ns. As\u00ed, pode ser observada:\nO contrario da simetr\u00eda \u00e9 a asimetr\u00eda.\nSimetr\u00eda en matem\u00e1ticas.\nSimetr\u00eda en xeometr\u00eda.\nO termo \"simetr\u00eda\" ten dous pos\u00edbeis significados en xeometr\u00eda:\nA simetr\u00eda como transformaci\u00f3n xeom\u00e9trica.\nA \"simetr\u00eda\" \u00e9 unha \u00e9 unha transformaci\u00f3n isom\u00e9trica involutiva que altera a orientaci\u00f3n. A isometr\u00eda ref\u00edrese a que non altera as medidas. A involuci\u00f3n significa que aplic\u00e1ndoa d\u00faas veces se volve ao estado inicial.\nSe multiplicamos (aplicamos sucesivamente ou compo\u00f1emos) simetr\u00edas tanto no plano como no espazo, se obt\u00e9n unha transformaci\u00f3n chamada movemento. Exemplos de movementos son:\nA simetr\u00eda como propiedade.\nA \"simetr\u00eda\" \u00e9 a propiedade que ten un corpo ou unha figura do plano ou do espazo, que consiste en permanecer invariante por alg\u00fan dos movementos anteriores. O conxunto de t\u00f3dolos movementos que deixan invariante un obxecto \u03c6 ten a estrutura matem\u00e1tica de grupo e recibe o nome de grupo de simetr\u00eda de \u03c6: G\u03c6.\nAs\u00ed, alg\u00fans exemplos de simetr\u00edas son:\nSimetr\u00eda en \u00e1lxebra.\nMoitas m\u00e1is definici\u00f3ns fan referencia \u00e1 simetr\u00eda, as\u00ed hai polinomios sim\u00e9tricos, grupos sim\u00e9tricos e formas bilineais sim\u00e9tricas. En \u00e1lxebra superior hai moitas m\u00e1is situaci\u00f3ns onde aparece o concepto de simetr\u00eda, como na Teor\u00eda de Galois ou no estudo da dualidade.\nSimetr\u00eda en topolox\u00eda.\nA diferenza da m\u00e9trica ou da seudom\u00e9trica, a sim\u00e9trica non ter por que verificar a desigualdade triangular. Por\u00e9n, permite definir unha topolox\u00eda en X.\nSimetr\u00eda en an\u00e1lise matem\u00e1tica.\nExisten m\u00e1is exemplos na An\u00e1lise Matem\u00e1tica onde interv\u00e9n o concepto de simetr\u00eda, como no dominio de integraci\u00f3n das integrais m\u00faltiples.\nSimetr\u00eda en f\u00edsica.\nAlg\u00fans exemplos de fen\u00f3menos f\u00edsicos onde se observa simetr\u00eda son:\nSimetr\u00eda en qu\u00edmica.\nA simetr\u00eda molecular \u00e9 importante en qu\u00edmica porque explica moitas observaci\u00f3ns en estrectroscopia, qu\u00edmica cu\u00e1ntica e cristalograf\u00eda. A base matem\u00e1tica \u00e9 a teor\u00eda de grupos.\nSimetr\u00eda na biolox\u00eda.\nOs animais e plantas poden ser asim\u00e9tricos (os menos), ou ter alg\u00fan tipo de simetr\u00eda. Os seres vivos do grupo bilateria te\u00f1en simetr\u00eda bilateral, mentres que outros, como a estrela de mar, pos\u00faen simetr\u00eda radial de distintas ordes. Algunhas plantas e flores manifestan simetr\u00eda helicoidal.\nSimetr\u00eda na est\u00e9tica.\nA relaci\u00f3n entre a simetr\u00eda e a est\u00e9tica \u00e9 complexa. Certas simetr\u00edas simples, en particular a simetr\u00eda bilateral, semellan estar profundamente arraigadas na percepci\u00f3n inherente que temos os humanos da sa\u00fade ou bo estado f\u00edsico, como se pode observar co simple experimento de distorsionar un lado dunha imaxe dun rostro atractivo e pedirlle \u00e1 xente que vexa a imaxe e que califique o seu grao de beleza. En consecuencia, estas simetr\u00edas que imitan a biolox\u00eda te\u00f1en unha aparencia innata que induce unha forte tendencia a crear artefactos cunha simetr\u00eda similar. S\u00f3 se necesita imaxinar a dificultade en tratar de comercializar un autom\u00f3bil asim\u00e9trico entre os pos\u00edbeis compradores para comprender o poder das simetr\u00edas, como a bilateral, inspiradas na biolox\u00eda .\nOutro aspecto sutil da simetr\u00eda \u00e9 a simplicidade, que produce unha sensaci\u00f3n de seguridade e familiaridade. Por exemplo, unha habitaci\u00f3n cun alto grao de simetr\u00eda \u00e9 tam\u00e9n inevitabelmente unha habitaci\u00f3n coa que unha persoa que est\u00e1 nun ambiente estra\u00f1o ou potencialmente ameazada, se pode identificar f\u00e1cil e rapidamente. As\u00ed mesmo, a xente que medrou nunha casa cun gran n\u00famero de \u00e1ngulos rectos e de obxectos ind\u00e9nticos, pode sentir desacougo a primeira vez que estea nunha habitaci\u00f3n sen tantos \u00e1ngulos rectos nin obxectos id\u00e9nticos. A simetr\u00eda por tanto pode ser unha fonte de comfort non s\u00f3 como un indicador da sa\u00fade biol\u00f3xica, sen\u00f3n tam\u00e9n proporcionando seguridade e comprensi\u00f3n dun ambiente.\nPola contra, a excesiva simetr\u00eda pode ser percibida como aburrida ou carente de interese. En particular, os humanos temos un forte desexo de explorar novas oportunidades e posibilidades, e un excesivo grao de simetr\u00eda pode levar a unha carencia de tales oportunidades. A maior\u00eda da xente mostra preferencia por figuras cun certo grao de simplicidad e simetr\u00eda, pero coa suficiente complexidade para facelas interesantes.\nA\u00ednda outra posibilidade dase cando as simetr\u00edas t\u00f3rnanse demasiado complexas ou demasiado desafiantes. Neste caso a mente humana tende a ignoralas e percibilas como un \"ru\u00eddo\" que non proporciona ning\u00fan tipo de informaci\u00f3n.\nFinalmente, as percepci\u00f3ns e apreciaci\u00f3ns das simetr\u00edas dependen da bagaxe cultural. As\u00ed, o grande uso que se fai das simetr\u00edas xeom\u00e9tricas complexas en moitas culturas isl\u00e1micas, fai m\u00e1is prob\u00e1bel que a xente desas culturas aprecie tales formas de arte (ou se rebele contra elas)\nComo en moitas tentativas humanas, o resultado da confluencia de moitos deses factores \u00e9 que o uso efectivo da simetr\u00eda na arte e a arquitectura \u00e9 complexo, intuitivo e altamente dependente das habilidades dos individuos que deben mesturar e combinar tales factores dentro do seu propio traballo creativo. Ao igual que a textura, a cor, a proporci\u00f3n, e outros factores, a simetr\u00eda \u00e9 un poderoso ingrediente nalgunhas desas s\u00ednteses. S\u00f3 se necesita examinar o Taj Mahal para apreciar o poderoso papel que xoga a simetr\u00eda na determinaci\u00f3n da aparencia est\u00e9tica dun obxecto.\nA arquitectura modernista rexeita a simetr\u00eda, afirmando que \"s\u00f3 un mal arquitecto se apoia na simetr\u00eda\". No canto de proxectos sim\u00e9tricos de bloques, masas e estruturas, a arquitectura modernista bas\u00e9ase en \u00e1s e equilibrio de masas. A primeira interpretaci\u00f3n desta arquitectura que ignora a simetr\u00eda \u00e1chase no chamado Estilo Internacional. Algunhas persoas encontran revolucionarios os proxectos de edificios e estruturas asim\u00e9tricas, mentres outras os consideran estresantes, aburridos e contranaturais.\nSimetr\u00eda nas artes pl\u00e1sticas.\nDesde a antig\u00fcidade, as civilizaci\u00f3ns apreciaron o valor est\u00e9tico da simetr\u00eda, \u00fasandoa profusamente nas s\u00faas manifestaci\u00f3ns art\u00edsticas. A continuaci\u00f3n am\u00f3sanse alg\u00fans exemplos:\nUnha das creaci\u00f3ns m\u00e1is temper\u00e1s do ser humano onde se aprecia simetr\u00eda \u00e9 a cer\u00e1mica e olar\u00eda en xeral. Non s\u00f3 no que se refire \u00e1 forma dos obxectos manufacturados, sen\u00f3n tam\u00e9n \u00e1 s\u00faa decoraci\u00f3n. As\u00ed, p\u00f3dense achar patr\u00f3ns sim\u00e9tricos en obxectos de bronce fundido desde o s\u00e9culo XVII a.C. na antiga China. Os vasos de bronce exhib\u00edan, xeralmente, un motivo sim\u00e9trico principal e un dese\u00f1o de moldura repetitivo. A cer\u00e1mica persa, datada no 6000 a.C. usaba figuras en zigzag, cadrados e patr\u00f3ns entrecruzados sim\u00e9tricos.\nO pobo sumerio foi, de entre os antigos, o que m\u00e1is soubo apreciar a simetr\u00eda bilateral como se observa nos debuxos do xerr\u00f3n do rei Entemena da cidade de Lagash, datada aproximadamente no 2.700 a.C. Amosa unha aguia de fronte con cabeza de le\u00f3n e coas \u00e1s abertas, debaixo das cales hai cervos que est\u00e1n a ser atacados por le\u00f3ns. Debaixo desta escena hai outra semellante onde os cervos son substitu\u00eddos por cabras.\nOs persas usaron profusamente a simetr\u00eda de translaci\u00f3n. No palacio de Dar\u00edo en Susa p\u00f3dese apreciar no famoso relevo dos lanceiros.\nNo antigo Exipto temos un claro exemplo de simetr\u00eda nas pir\u00e1mides onde aparecen as simetr\u00edas especular e radial.\nA civilizaci\u00f3n grega posu\u00eda uns grandes co\u00f1ecementos de xeometr\u00eda que aplicaron na s\u00faa arquitectura, cer\u00e1mica, pinturas etc. O Parten\u00f3n \u00e9 un magn\u00edfico exemplo das simetr\u00edas especular e de translaci\u00f3n.\nO tr\u00edscele da cultura castrexa \u00e9 unha figura de simetr\u00eda radial de orde 3. P\u00f3dese apreciar nos extremos dun torque achado no castro de Santa Trega, no que tam\u00e9n se aprecia unha decoraci\u00f3n en espiral repetitiva (simetr\u00eda de translaci\u00f3n).\nNa \u00e9poca dos primeiros cristi\u00e1ns represent\u00e1base a Cristo como figura central e de fronte, mentres que os restantes personaxes distribu\u00edanse de perfil \u00e1 s\u00faa esquerda e dereita.\nOs mosaicos ostrogodos de R\u00e1vena amosan simetr\u00eda translacional, non sempre perfecta como se aprecia no mosaico que representa a Cristo no seu trono rodeado de anxos, na igrexa de San Apolinar Novo. A figura central de Cristo introduce certa asimetr\u00eda na escena.\nO t\u00edmpano occidental da igrexa rom\u00e1nica de San Pedro de Trasalba exhibe gran riqueza sim\u00e9trica: a simetr\u00eda axial de todo o conxunto e dalgunhas das s\u00faas partes, as simetr\u00edas radiais de orde 4 na figura central, de orde 5 nos c\u00edrculos pequenos dos laterais, e parcial de orde 6 nos tres semic\u00edrculos que rodean \u00e1 figura central. Amais temos unha simetr\u00eda espacial especular nos dous canzorros enfrontados na base do t\u00edmpano.\nAs escaleiras do p\u00falpito g\u00f3tico da catedral de San Estebo de Viena amosan unha simetr\u00eda helicoidal na que se van alternando os tr\u00edsceles coas rodas con forma esv\u00e1stica. Ao mesmo tempo, estas d\u00faas formas te\u00f1en simetr\u00eda radial de orde 3 e 4 respectivamente.\nUnha longa tradici\u00f3n do uso da simetria en patr\u00f3ns de tapicer\u00eda enc\u00f3ntrase espallada por varias culturas. Os indios Navajo de Am\u00e9rica usaban diagonais acentuadas e motivos rectangulares. Moitos tapices orientais te\u00f1en intricados centros reflexos e contornas que trasladan patr\u00f3ns. Non sorprende que moitos tapices fagan uso da \"simetr\u00eda cuadrilateral\", onde un motivo \u00e9 simultaneamente reflectido polos eixos vertical e horizontal.\nNo campo dos milagres de Pisa, encontramos simetr\u00edas nos tres edificios que al\u00ed se achan: o Baptisterio, a Torre inclinada e o Duomo. No Baptisterio p\u00f3dense distinguir seis niveis horizontais, cada un deles con simetr\u00eda de revoluci\u00f3n de distinta orde. Pola contra, as arcadas dos seis andares da torre inclinada te\u00f1en a mesma orde na s\u00faa simetr\u00eda de revoluci\u00f3n. O Duomo amosa simetr\u00eda translacional nas s\u00faas columnas e frisos ao tempo que a c\u00fapula est\u00e1 rodeada por unha columnata con simetr\u00eda de translaci\u00f3n.\nA escaleira tripla helicoidal do convento de San Domingos de Bonaval en Compostela \u00e9 un exemplo \u00fanico de simetr\u00eda helicoidal con translaci\u00f3n paralela ao eixo de simetr\u00eda.\nO artista holand\u00e9s do s\u00e9culo XX M. C. Escher utilizou con profusi\u00f3n as simetr\u00edas de todo tipo, en especial os grupos de simetr\u00eda plana e as teselaci\u00f3ns. A comunidade matem\u00e1tica internacional \u00e9 unha gran divulgadora da s\u00faa obra polos conceptos matem\u00e1ticos, non s\u00f3 simetr\u00edas, que subxacen nela.\nA Ponte do Milenio de Ourense \u00e9 un bo exemplo de arquitectura vangardista con dous planos de simetr\u00eda perpendiculares.\nSimetr\u00eda na m\u00fasica e artes esc\u00e9nicas.\nNa m\u00fasica, a simetria debe ser considerada na formaci\u00f3n de escalas e acordes. Das escalas ou acordes sim\u00e9tricos, como a escala tonal completa, o acorde aumentado, ou diminu\u00eddo, e o acorde de s\u00e9tima, dise que est\u00e1n desprovistos de direcci\u00f3n ou sentido de movemento en relaci\u00f3n a un centro sonoro, sendo ambiguos en relaci\u00f3n \u00e1 dominante ou Centro Tonal, tendo unha menor funcionalidade diat\u00f3nica espec\u00edfica.\nA simetr\u00eda pode manifestarse na estrutura formal dunha peza musical. Por exemplo, en B\u00e9la Bart\u00f3k, a organizaci\u00f3n formal das distintas secci\u00f3ns dunha obra musical respecta unha simetr\u00eda en arco (ABCBA), o que tam\u00e9n acontece con autores como Steve Reich, ou James Tenney \u2013 a\u00ednda que ese recurso \u00e1 simetr\u00eda se repita, desde Bach ata ao jazz.\nO compositor portugu\u00e9s Fernando Corr\u00eaa de Oliveira foi respons\u00e1bel da creaci\u00f3n dun modo de escritura musical: a \"harmon\u00eda sim\u00e9trica\" e, m\u00e1is tarde, o \"contrapunto sim\u00e9trico\". A harmon\u00eda sim\u00e9trica consiste en concibir o acorde a partir dun centro, definindo, en sentidos opostos, notas que fan en relaci\u00f3n a ese centro intervalos iguais. Aplicando o mesmo principio \u00e1 melod\u00eda, estaremos a utilizar o contrapunto sim\u00e9trico.\nTam\u00e9n na danza, Lucinda Childs, influenciada polo minimalismo, transporta o concepto de simetr\u00eda para movementos corporais repetitivos que son executados nun escenario baleiro. \u00c9, por\u00e9n, na danza cl\u00e1sica que a simetr\u00eda se torna m\u00e1is evidente, tanto nas coreograf\u00edas como nos xestos estruturados dos bailar\u00edns (en contraste coa complexidade de moitos dos movementos usados na danza contempor\u00e1nea).\nSimetr\u00eda na linguaxe.\nHai palabras ou frases nas que a orde das letras non var\u00eda se se len desde o final ao comezo, ch\u00e1manse pal\u00edndromos. Exemplos de pal\u00edndromos son: \"na man\", \"a breve verba\", \"e acaso rosa cae\", \"s\u00f3 n\u00f3s\" etc.\nO libro A torre da derrotA do escritor galego Gonzalo Navaza, cuxo t\u00edtulo xa \u00e9 un pal\u00edndromo, \u00e9 un poemario en versos pal\u00edndromos.\nSimetr\u00eda na \u00e9tica.\nCertos comportamentos e actitudes levan impl\u00edcito unha noci\u00f3n de simetr\u00eda. Exemplos son:\nSimetr\u00eda na historia, relixi\u00f3n e cultura.\nEn toda empresa humana na que un efecto visual impresionante forma parte do obxectivo desexado, as simetr\u00edas xogan un papel importante. O poder innato da simetr\u00eda p\u00f3dese achar nas nosas reacci\u00f3ns ante sucesos ou obxectos naturais con gran simetr\u00eda, como as precisas formas dos cristais naturais ou as fermosas cunchas en espiral. Con frecuencia, a nosa primeira reacci\u00f3n ante estas formas \u00e9 preguntarnos se foron feitos por seres humanos, rapidamente seguida pola sorpresa ao decatarnos que as simetr\u00edas que chamaron a nosa atenci\u00f3n son de formaci\u00f3n natural. En ambas reacci\u00f3ns tendemos a apreciar as simetr\u00edas tanto pola s\u00faa beleza como pola informaci\u00f3n que nos proporcionan do mundo que nos rodea."}
{"id": "197532", "revid": "1505", "url": "https://gl.wikipedia.org/wiki?curid=197532", "title": "Cristina Francisco V\u00edlchez", "text": "Mar\u00eda Cristina Francisco V\u00edlchez, nada en 1966, \u00e9 unha pol\u00edtica galega do PPdeG.\nTraxectoria.\nDependenta dun comercio, casada con Alberto Pardellas \u00c1lvarez, alcalde de Mel\u00f3n que foi inhabilitado, presentouse \u00e1s elecci\u00f3ns municipais de 2011 encabezando a candidatura do PPdeG e foi elixida alcaldesa con maior\u00eda absoluta.\nNas elecci\u00f3ns municipais de 2019 perdeu a alcald\u00eda en favor de Emilio Luis D\u00edaz do PSdeG."}
{"id": "197534", "revid": "1308", "url": "https://gl.wikipedia.org/wiki?curid=197534", "title": "Rapaces di\u00farnas", "text": ""}
{"id": "197535", "revid": "1131", "url": "https://gl.wikipedia.org/wiki?curid=197535", "title": "Estadio George Capwell", "text": "O Estadio George Lewis Capwell \u00e9 un estadio de f\u00fatbol situado na cidade de Guayaquil, en Ecuador, propiedade do Club Sport Emelec, que xoga nel os seus encontros como local da Liga ecuatoriana. O estadio foi constru\u00eddo entre 1943 e 1945, e inaugurado o 21 de outubro de 1945, convert\u00e9ndose no primeiro estadio de Ecuador en ser propiedade dun club deportivo. No momento da s\u00faa inauguraci\u00f3n coll\u00edan 11.000 persoas nas bancadas. Actualmente te\u00f1en capacidade para acoller a 30.016 espectadores.\nO nome do estadio \u00e9 unha homenaxe \u00f3 fundador do club, un estadounidense que chegou a Ecuador coa misi\u00f3n de constru\u00edr unha central el\u00e9ctrica en Guayaquil, e que quixo crear un club deportivo para os empregados da empresa. Esa empresa, chamada \"Empresa El\u00e9ctrica de Ecuador\", da nome \u00f3 club (\"Em-El-Ec\").\nSituaci\u00f3n do estadio en Guayaquil.\nO recinto foi constru\u00eddo coa idea de que nel se practicase o b\u00e9isbol, pero a popularidade crecente do f\u00fatbol entre empregados e espectadores fixo que finalmente se adicase s\u00f3 \u00e1 esta practica deportiva.\nA Copa Am\u00e9rica do ano 1947 disputouse integramente neste estadio. Non obstante, a posterior construci\u00f3n na cidade do Estadio Modelo fixo que o Estadio George Capwell caese en desuso, ata tal punto que a finais dos anos 70 era un estadio en ru\u00ednas, e estivo a piques de ser vendido varias veces. Foi a finais dos anos 80 cando se tomou a decisi\u00f3n de reconstru\u00edlo. A reinauguraci\u00f3n tivo lugar o 26 de maio de 1991, cunha capacidade para mais de 21.000 persoas, e dende ent\u00f3n \u00e9 un dos estadios de referencia no pa\u00eds. En 1993 acolleu dous encontros da Copa Am\u00e9rica. Certas remodelaci\u00f3ns posteriores ampliaron a s\u00faa capacidade ata as 30.016 persoas, e existen plans para facer unha nova ampliaci\u00f3n en 2012 ata as 40.275."}
{"id": "197538", "revid": "98629", "url": "https://gl.wikipedia.org/wiki?curid=197538", "title": "T\u00fanel cubital", "text": "O t\u00fanel cubital \u00e9 unha formaci\u00f3n anat\u00f3mica pr\u00f3xima ao c\u00f3bado que permite o paso do nervio cubital. A s\u00faa compresi\u00f3n cr\u00f3nica produce a s\u00edndrome do t\u00fanel cubital, de natureza semellante \u00e1 s\u00edndrome do t\u00fanel carpiano."}
{"id": "197539", "revid": "1888", "url": "https://gl.wikipedia.org/wiki?curid=197539", "title": "\u00c1ngeles V\u00e1zquez", "text": "Mar\u00eda \u00c1ngeles V\u00e1zquez Mejuto, nada en Melide o 3 de abril de 1972, \u00e9 unha pol\u00edtica galega do PPdeG. Dende 2018 \u00e9 a conselleira de Medio Ambiente, Territorio e Vivenda e dende xu\u00f1o de 2023 \u00e9 vicepresidenta segunda da Xunta de Galicia.\nTraxectoria.\nLicenciada en Xeograf\u00eda e Historia pola Universidade de Santiago de Compostela na especialidade de Xeograf\u00eda Aplicada. \u00c9 profesora e t\u00e9cnica en informaci\u00f3n e cultura. Traballou na radio municipal de Melide.\nNas elecci\u00f3ns municipais de 2003 presentouse na candidatura do PPdeG en Melide e foi elixida concelleira. Foi deputada provincial. En 2004 foi elixida alcaldesa de Melide logo da dimisi\u00f3n do alcalde Miguel Pamp\u00edn R\u00faa para centrarse no Senado. Nas elecci\u00f3ns xerais de 2008 foi candidata a deputada polo PPdeG pola provincia da Coru\u00f1a, chegando a deputada en 2010 substitu\u00edndo a Gerardo Conde Roa. Nas municipais de 2011 encabezou a candidatura do PPdeG a alcald\u00eda de Melide e foi elixida alcaldesa con maior\u00eda absoluta. Nas municipais de 2015 volveu ser elixida alcaldesa con maior\u00eda absoluta.\nEn outubro de 2015 foi nomeada Conselleira de Medio Rural. Foi elixida deputada nas elecci\u00f3ns ao Parlamento de Galicia 2016. En xaneiro de 2017 renunciou ao seu cargo de deputada no Parlamento de Galicia. Volveu ser elixida deputada nas elecci\u00f3ns de 2020, e volveu renunciar en setembro de 2021 a canda moitos dos outros deputados que tam\u00e9n eran conselleiros. En xu\u00f1o de 2023 foi nomeada vicepresidenta segunda da Xunta de Galicia."}
{"id": "197540", "revid": "56817", "url": "https://gl.wikipedia.org/wiki?curid=197540", "title": "Retin\u00e1culo extensor da man", "text": "O retin\u00e1culo extensor da man ou ligamento carpal dorsal \u00e9 un ligamento derivado da fascia antebraquial que mant\u00e9n unidos os tend\u00f3ns dos m\u00fasculos extensores. Est\u00e1 situado na parte posterior do antebrazo, moi preto da man. Contin\u00faase a trav\u00e9s do ligamento carpal palmar, que est\u00e1 situado no compartimento anterior do antebrazo. \u00c9 unha banda moi fibrosa, que ocupa a parte posterior do pulso, reforzado por febras transversais.\nIns\u00edrese na superficie lateral do \u00f3so radio. Por dentro ins\u00edrese no carpo, no \u00f3so piramidal e no \u00f3so pisiforme. Tam\u00e9n emite febras de inserci\u00f3n na superficie dorsal radial."}
{"id": "197541", "revid": "2956", "url": "https://gl.wikipedia.org/wiki?curid=197541", "title": "\u00d3so radio", "text": ""}
{"id": "197542", "revid": "12452", "url": "https://gl.wikipedia.org/wiki?curid=197542", "title": "Aves rapaces", "text": ""}
{"id": "197543", "revid": "1131", "url": "https://gl.wikipedia.org/wiki?curid=197543", "title": "Estadio de Liga Deportiva Universitaria", "text": "O Estadio de Liga Deportiva Universitaria, popularmente chamado A Casa Blanca, \u00e9 un estadio de f\u00fatbol situado no norte da cidade de Quito, en Ecuador, no cal disputa os seus encontros como local o equipo Liga Deportiva Universitaria de Quito. O estadio \u00e9 propiedade do club, ten capacidade para acoller 41.596 seareiros.\nO recinto foi dese\u00f1ado por Ricardo M\u00f3rtola, quen xa dese\u00f1ara o Estadio Monumental Isidro Romero en Guayaquil. Constru\u00eddo por iniciativa do empresario, exalcalde da cidade e daquela presidente do club, Rodrigo Paz, entre 1995 e 1997, foi inaugurado o 6 de marzo de 1997. Ata ent\u00f3n o LDU xogaba como local no Estadio Ol\u00edmpico Atahualpa, de propiedade municipal."}
{"id": "197544", "revid": "89787", "url": "https://gl.wikipedia.org/wiki?curid=197544", "title": "Carla Del Ponte", "text": "Carla Del Ponte, nada en Lugano (Su\u00edza) o 9 de febreiro de 1947, \u00e9 unha xurista su\u00edza actualmenta xa xubilada. Despois de ser fiscal do cant\u00f3n de Ticino, e m\u00e1is tarde fiscal xeral da Confederaci\u00f3n Helv\u00e9tica, foi nomeada, en agosto de 1999, fiscal xefa do Tribunal Penal Internacional para a ex Iugoslavia (TPII) e do Tribunal Penal Internacional para Ruanda (ICTR), en substituci\u00f3n de Louise Arbour. En 2003, o Consello de Seguridade das Naci\u00f3ns Unidas substitu\u00eduna como fiscal do TPIR por Hassan Bubacar Jallow nun esforzo, segundo se declarou, para axilizar os procedementos nese Tribunal. Seguiu, por\u00e9n, sendo fiscal do TPII at\u00e9 o 1 de xaneiro de 2008, ano en que foi sucedida por Serge Brammertz, e nomeada Embaixadora de Su\u00edza na Arxentina e Paraguai, con sede en Buenos Aires, cargo no que cesou en 2011.\nFala con fluidez os italiano, franc\u00e9s alem\u00e1n, ingl\u00e9s e espa\u00f1ol.\nD\u00faas veces casada e divorciada, ten un fillo.\nTraxectoria.\nInfancia e educaci\u00f3n.\nCarla Del Ponte naceu en 1947 no seo dunha familia su\u00edza ital\u00f3fona en Lugano. Pasou a s\u00faa infancia en Bignasco, no Val Maggia, no que seu pai ti\u00f1a un negocio de hostalar\u00eda. Na s\u00faa primeira xuventude quer\u00eda ser m\u00e9dica, coma d\u00faas das s\u00faas irm\u00e1s. Anhelaba ser cirurxi\u00e1, e en 2007 dixo nunha entrevista: \"A mi\u00f1a irm\u00e1 lev\u00e1bame frecuentemente, \u00e1s noits, a ver operaci\u00f3ns, cando ela era m\u00e9dica interna\"\nPero o seu pai desexaba para ela unha vida tradicional de muller casada e nai de familia, e non que \"perdera o tempo\" con longos estudos universitarios. Pero xa daquela o seu temperamento ben temperado levouna a negociar co pai, acordando que segur\u00eda estudos de dereito, menos longos c\u00f3s de medicina, pero estudos universitarios, ao cabo.\nEstudos.\nRealizou estudos de dereito na universidade de Berna, e despois na de Xenebra. Despois, interesada polo dereito penal e na criminolox\u00eda, fixo cursos destas materias que a marcaron profundamente e lle fixeron ver o papel fundamental do dereito na sociedade, e o lugar eminente que nela ocupa a xustiza. Estes cursos d\u00e9ronlle unha vocaci\u00f3n pola maxistratura e, especialmente, pola funci\u00f3n de fiscal.\nFixo tam\u00e9n estudos de dereito internacional en Gran Breta\u00f1a e en Irlanda do Norte onde obtivo o seu \"Master of Laws\" en 1972.\nActividades en Su\u00edza.\nPara cumprir os seus desexos, Carla Del Ponte debeu esperar dez anos antes de ser nomeada maxistrada, a pesar do seu \"curriculum\" e dos brillantes resultados acadados nas probas de acceso \u00e1 maxistratura.\nAs\u00ed, despois de acabar os seus estudos en 1972, exerceu de avogada nun bufete en Lugano e, en 1975 abre o seu propio. A funci\u00f3n de avogada permitiulle comprender as particularidades da defensa, pero iso non se correspond\u00eda coas s\u00faas aspiraci\u00f3ns.\nEn 1981 foi nomeada xu\u00edza de instruci\u00f3n, funci\u00f3n que exercer\u00eda tres anos antes de ser nomeada fiscal do cant\u00f3n de Tesino, en Lugano.\nAl\u00ed ocupouse especialmente dos casos de branqueo de di\u00f1ero, fraude, narcotr\u00e1fico, contrabando de armas, terrorismo crime organizado e espionaxe, adquirindo nestas materias unha consider\u00e1bel experiencia. A s\u00faa tenacidade, a s\u00faa carraxe, a s\u00faa capacidade de traballo, unidas ao seu co\u00f1ecemento do dereito, fixeron dela unha fiscal reputada e tem\u00edbel. A s\u00faa actividade contra o branqueo de di\u00f1eiro valeulle o primeiro dos varios sobrenomes que se lle adxudiucar\u00edan: \"Carlita la pesta\".\nConvencida de que a persecuci\u00f3n deste tipo de delicuencia implicaba unha colaboraci\u00f3n transfronteiriza, desenvolveu paralelamente unha intensa actividade en materia de asistencia mutua xudicial internacional.\nAs\u00ed, colaborou co xu\u00edz italiano Giovanni Falcone. Eles demostraron a ligaz\u00f3n entre os branqueadores de di\u00f1eiro su\u00edzos e a mafia siciliana, no cadro da c\u00e9lebre rede de tr\u00e1fico de drogas co\u00f1ecida como a \"Pizza connection\".\nNo ver\u00e1n de 1988, no curso das s\u00faas investigaci\u00f3ns, escapou a un atentado en Sicilia, cando visitaba ao xu\u00edz italiano na s\u00faa casa de vacanci\u00f3ns de Palermo. A polic\u00eda descubriu a tempo media tonelada de explosivos escondidos no edificio. O xu\u00edz Falcone non puido escapar, por\u00e9n, unha vez m\u00e1is \u00e1s ameazas que pesaban sobre el, e foi asasinado o 23 de maio de 1992 pola mafia, que accionou unha carga explosiva ao paso do seu autom\u00f3bil. A morte de Falcone non fixo m\u00e1is que reforzar a determinaci\u00f3n de Carla Del Ponte na s\u00faa teima contra o crime organizado, e a s\u00faa reputaci\u00f3n non tardou en traspasar as frontieiras. Os seus inimigos da \"Cosa Nostra\" aplic\u00e1ronlle o alcume de \"La Puttana\". A\u00ednda escapar\u00eda posteriormente a d\u00faas novas tentativas de asasinato.\nO 1 de abril de 1994, Carla Del Ponte foi nomeada fiscal xeral da Confederaci\u00f3n Helv\u00e9tica e membro da Comisi\u00f3n Federal de delitos econ\u00f3micos. Desde a s\u00faa toma de posesi\u00f3n fixou como prioridade dirixir unha \"guerra sen cuartel\" contra o crime organizado e contra as mafias de todas as orixes que encontraban en Su\u00edza un refuxio compracente.\nEste programa provocou, naturalmente, a resistencia do \"medio\", pero tam\u00e9n dos bancos helv\u00e9ticos. No mundo das finanzas su\u00edzas, a acci\u00f3n da nova fiscal xeral suscitou inquietudes, desconfianza e unha certa hostilidade. Por outro lado, esquivou, unha vez m\u00e1is, a morte cando, en 1996, o helic\u00f3ptero no que sobrevoaba plantaci\u00f3ns de coca en Colombia foi cribado a balazos.\n\u00c9 certo que o medio bancario su\u00edzo ti\u00f1a daquela unha lexislaci\u00f3n excesivamente protectora, e Del Ponte implicouse de forma en\u00e9rxica co fin de cambiar a mentalidade dos banqueiros. E tam\u00e9n co fin de procurar m\u00e1is transparencia na investigaci\u00f3n e na persecuci\u00f3n do branqueo de di\u00f1eiro, insistindo ante os parlamentarios que deb\u00edan modificar a lexislaci\u00f3n ao respecto.\nDespois de anos de esforzos, as s\u00faas acci\u00f3ns foron coroadas polo \u00e9xito. Su\u00edza dotouse dun novo dispositivo legal que implicaba aos bancos na colaboraci\u00f3n coa xustiza. Desde aquela, Su\u00edza xa non figura nas \"listas negras\" das instancias policiais internacionais.\nActividades internacionais.\nO 11 de agosto de 1999 o Consello de Seguridade das Naci\u00f3ns Unidas nomeou a Carla Del Ponte fiscal xeral do Tribunal Penal Internacional para Ruanda (TPIR) e do Tribunal Penal Internacional para a ex Iugoslavia (TPIY), cuxas sedes est\u00e1n, respectivamente, en Arusha (Tanzania) e na Haia (Pa\u00edses Baixos).\nNesta nova funci\u00f3n, instruiu e promoveu a acusaci\u00f3n contra os presuntos autores de delitos tan odiosos como os crimes de guerra, os xenocidios e os crimes contra a humanidade. Entre os asuntos tratados est\u00e1n as foxas de Ruanda e os masacres perpetrados na ex Iugoslavia durante os anos 1990 (Bosnia e Hercegovina, Croacia, Kosovo).\nActividade como fiscal do TPIR.\nAs s\u00faas acusaci\u00f3ns dirix\u00edronse contra antigos \"se\u00f1ores da guerra\", como Anatole Nsegiyumya (hutu ruand\u00e9s) e Th\u00e9oneste Bagosora (hutu ruand\u00e9s), e tam\u00e9n contra personalidades pol\u00edticas tales como o primeiro ministro (hutu) Jean Kambanda e o alcalde da cidade ruandesa de Taba, Jean-Paul Akayesu.\nA partir de decembro de 1999, Carla del Ponte anunciou por primeira vez a s\u00faa intenci\u00f3n de perseguir personalidades ds Frone Patri\u00f3tica Ruandesa (FPR) (de etnia tutsi), e abre unha investigaci\u00f3n oficial. Del Ponte foi, desde ent\u00f3n, obxecto de presi\u00f3ns por parte de Paul Kagame, que tratou por todos os medios de impedir os procedementos.\nO 4 de setembro de 2003, o Consello de Seguridade das Naci\u00f3ns Unidas non renovou o mandato de Carla Del Ponte como fiscal xeral do TPIR. Por iso, debeu abandonar o Tribunal, sen que ninguha inculpaci\u00f3n de calquera respons\u00e1bel do FPR proseguira. Foi substitu\u00edda por un maxistrado gambiano, Hassan Bubacar Jallow, que fora Ministro de Xustiza de Gambia desde 1984 a 1994. Alg\u00fans viron no \"descarte\" de Carla del Ponte unha proba da orientaci\u00f3n pol\u00edtica pro FPR do Tribunal.\nActividade como fiscal do TPII.\nAs s\u00faas acusaci\u00f3ns foron dirixidas contra antigos xefes de guerra tales como Ratko Mladi\u0107 (serbobosn\u00edaco), Radislav Krsti\u0107 (serbobosn\u00edaco), Ante Gotovina (croata), Tihomir Bla\u0161ki\u0107 (croata de Bosnia e Hercegovina). E tam\u00e9n contra antigos dirixentes pol\u00edticos como o expresidente da Rep\u00fablica Federal de Iugoslavia Slobodan Milo\u0161evi\u0107, o dirixente serbobosn\u00edaco Radovan Karad\u017ei\u0107, ou o presidente da Rep\u00fablica Serbia de Krajina, Milan Babi\u0107. En vista da s\u00faa tenacidade e obstinaci\u00f3n, Milo\u0161evi\u0107 e os seus compa\u00f1eiros alcum\u00e1rona da \"Nova Gestapo\".\nNo curso da s\u00faa actividade, escapou unha vez m\u00e1is da morte en Belgrado (Serbia), cando dispararon contra as vrent\u00e1s do seu coche blindado. O seu posto, tan exposto, fixo dela unha das persoas m\u00e1is ameazadas do planeta. Estaba vixiada as 24 horas do d\u00eda, e os seus desprazamentos prepar\u00e1banse minuciosamente con dez d\u00edas de antelaci\u00f3n. Foi mantida polo Consello Xeral da ONU \u00e1 fronte do Tribunal que xulgaba os crimes cometidos nas guerras iugoslavas at\u00e9 decembro de 2007.\nFin do mandato e banlance das s\u00faas funci\u00f3ns no TPII.\nDespois de 8 anos de leais e dedicados servizos destinados a deter e xulgar aos criminais de guerra, o seu mandato de fiscal do TPII rematou o 31 de decembro de 2007, sedo sucedida por Serge Brammertz o 1 de xaneiro de 2008.\nXa o 30 de xaneiro de 2007 Del Ponte anunciara a s\u00faa intenci\u00f3n de dimitir como fiscal xefe do Tribunal a finais do ano, dicindo que \"xa eran horas de volver a unha vida normal.\"\nO Ministerio de Asuntlos Exteriores Federal su\u00edzo nomeouna para novas funci\u00f3n, e as\u00ed, ocupou, desde o o posto de embaixadora da Confederaci\u00f3n Helv\u00e9tica na Arxentina e Paraguai, con residencia en Buenos Aires, at\u00e9 a s\u00faa retirada, en marzo de 2011.\nO seu mandato de maxistrada su\u00edza na Haia deber\u00eda terminar en setembro, pero o Secretario Xeral da ONU, Ban Ki-moon, pregar\u00eda \u00e1 xu\u00edza que permanecera tres meses m\u00e1is. Nunha carta feita p\u00fablica o 13 de novembro de 2007, o Secretario Xeral anunciolu a fin do mandato de Del Ponte e nomeou como novo fiscal ao maxistrado belga Serge Brammertz, antigo xefe da Comisi\u00f3n de investigaci\u00f3n internacional para o L\u00edbano.\nEntre a creaci\u00f3n do TPII e o momento da sa\u00edda de Carla del Ponte, acus\u00e1ronse 161 persoas e 94 dos acusados foron finalmente xulgados. Outros procesos seguen en curso.\nDurante os seus dous mandatos, 91 acusados foron transferidos \u00e1 Haia. O 18 de xu\u00f1o de 2007, 4 acusados (entre eles particularmente Radovan Karad\u017ei\u0107 e Ratko Mladi\u0107) estaban en paradoiro desco\u00f1ecido, e 59 foron declarados cup\u00e1beis en primeira instancia. O Tribunal de apelaci\u00f3n a\u00ednda se enfronta cun certo n\u00famero de recursos interpostos polos acusados, e confirmou a condena contra 37 deles. 25 acusados foron xulgados en 6 procesos en primeira instancia. Outros tres esperan o pronunciamento dos fallos dos seus xu\u00edzos. S\u00f3 11 acusados esperaban para seren xulgados. Finalmente, 11 acusados interpuxeron recurso en cinco casos.\nNo \u00faltimo discurso ante o Consello de Seguridade das Naci\u00f3ns Unidas, a ex fiscal do Tribunal Penal Internacional para a ex Iugoslavia, denunciou o luns 10 de decembro de 2007, \"a obstruci\u00f3n deliberada\" de Serbia para a detenci\u00f3n dos pol\u00edticos e militares serbios de Bosnia, Radovan Kara\u017edi\u0107 e Ratko Mladi\u0107, acusados de xenocidio.\nA maxistrada su\u00edza criticou a inacci\u00f3n das autoridades serbias, que \"elixiran non deter\" a Ratko Mladi\u0107 cando se encontraba, e se semprre se encontrou, en Serbia. En 2004, Radovan Karad\u017edi\u0107 tam\u00e9n pasara un tempo en Belgrado, baixo o seu verdadeiro nome.\nCarla Del Ponte reprochou \u00e1s forzas internacionais presentes en Bosnia e Hercegovina, despois da guerra de Bosnia (1992-1995), que non intentaran arrestar aos criminais de guerra pretextando o \"interese dunha paz fr\u00e1xil\". O inmobilismo das instituci\u00f3ns e a fuxida, segundo Carla Del Ponte, dos autores \"dos peores crimes cometidos en Europa desde a Segunda Guerra Mundial\" pon en causa, segundo ela, \"a idea mesma dunha xustiza internacional\".\nCarla Del Ponte pediu ao Consello de Seguridade da ONU que non pechara as portas do TPII, cuxa data l\u00edmite de actividade estaba prevista para 2010, mentres que os dous fuxitivos non foran xulgados.\nUnha das s\u00faas grandes m\u00e1goas foi a morte de Milo\u0161evi\u0107, dun infarto (sic) na s\u00faa cela, o 11 de marzo de 2006. Qued\u00e1banlle \u00e1 fiscal dez d\u00edas, a raz\u00f3n de catro hores de audiencia cada d\u00eda, ou sexa corenta horas, antes de pedir para o antigo xefe de Estado a sentenza final que ser\u00eda, segundo ela, o reco\u00f1ecemento da s\u00faa culpabilidade e a reclusi\u00f3n a perpetuidade. Ela xa ti\u00f1a preparada a argumentaci\u00f3n final. Declarou: \"Foi unha decepci\u00f3n profesional porque iso deber\u00eda ser un requisitorio hist\u00f3rico, pero sobre todo para as v\u00edtimas que esperaban unha xustiza que nunca poder\u00e1n ter\".\nDespois de oito anos no cargo, Carla Del Ponte declarou partir \"cun sentimento de decepci\u00f3n\". Nunha entrevista a finais de 2001 sobre os crimes de guerra cometidos durante as guerras iugoslavas da d\u00e9cada de 1990, Del Ponte dixo: \"A xustiza para as v\u00edtimas e os superviventes require un esforzo a nivel internacional e nacional\". E noutra, en Berl\u00edn, en outubro de 2010, a xa ex fiscal xeral rexeitou terminantemente as acusaci\u00f3ns de testemu\u00f1as serbios que dic\u00edan que foran presionados nos xu\u00edzos polos crimes de guerra na ex Iugoslavia, reafirmando que os fiscais do Tribunal Penal Internacional da Haia \"non imos ceder nunca\" (sic) no esclaremento \"deses horrorosos feitos e no castigo dos culp\u00e1beis.\nAlg\u00fans outros asuntos c\u00e9lebres.\nMalversadores e narcotraficantes.\nA mediados dos anos 1990, conduciu unha investigaci\u00f3n no caso do esc\u00e1ndalo financeiro internacional que implicou ao ex predidente ruso Boris Eltsin, a s\u00faa familia e a varios dos seus colaboradores, acusados de teren participado no desv\u00edo e lavado de decenas de miles de mill\u00f3ns de d\u00f3lares. Boris Eltsin desviar\u00eda, no \"affaire\" pol\u00edtico-mafioso (o caso Mabetex), di\u00f1eiro destinado a sacar a Rusia do marasmo econ\u00f3mico e que provi\u00f1an en gran parte do Fondo Monetario Internacional (FMI).\nBloqueou as contas bancarias su\u00edzas da primeira ministra paquistan\u00ed Benazir Bhutto, sospeitosa de corrupci\u00f3n e lavado de di\u00f1ero co seu marido Asif Ali Zardari. Supostamente malversar\u00edan centos de mill\u00f3ns ou incluso miles de mill\u00f3ns de d\u00f3lares.\nNo caso do \"affaire Mikh\u00e1ilov\" levou un procedemento en contra do ruso Sergu\u00e9i Mikh\u00e1ilov, chamado \"Mikhas\", sospeitoso de ser un dos \"padri\u00f1os\" da principal organizaci\u00f3n criminal da ex Uni\u00f3n Sovi\u00e9tica, a \"Solntsevskaia\". Foi detido preventivamente baixo a sospeita de violar as leis su\u00edzas que reprim\u00edan o branqueamento de di\u00f1eiro e a pertenza a unha organizaci\u00f3n criminal.\nEn 1995 bloqueou 130 mill\u00f3ns de d\u00f3lares depositados por Ra\u00fal Salinas, o irm\u00e1n m\u00e1is vello do presidente mexicano Carlos Salinas de Gortari, en diversos bancos su\u00edzos, entre eles a banca Pictet, a banca Julius Baer e a filial su\u00edza do Citibank de Nova York. O di\u00f1eiro provi\u00f1a da corrupci\u00f3n, do desv\u00edo de di\u00f1eiro p\u00fablico e do tr\u00e1fico de estupefacientes (especialmente de coca\u00edna), que confirmar\u00eda as ligaz\u00f3ns entre o clan familiar Salinas e os \"c\u00e1rteles\" da droga.\nOutras acusaci\u00f3ns sobre o asunto da ex Iugoalavia.\nEn xaneiro de 2002 acusou ao presidente serbio en funci\u00f3ns Vojislav Ko\u0161tunica de ser c\u00f3mplice do presunto criminal de guerra Slobodan Milo\u0161evi\u0107 e de ser respons\u00e1bel naquela \u00e9poca de refugar a s\u00faa extradici\u00f3n.\nAcusou ao Vaticano de protexer ao xeneral croata Ante Gotovina, antigo lexionario franc\u00e9s e acusado de crimes de guerra, afirmando que estivera agochado nun mosteiro croata. Detido en Espa\u00f1a en 2005, o 12 de outubro dese ano os francisc\u00e1ns de Croacia e de Bosnia exix\u00edronlle escusas ao TPII.\nA pol\u00e9mica das acusaci\u00f3ns de tr\u00e1fico de \u00f3rganos humanos.\nEn 2008 denunciou no seu libro \"La caccia, Io e i criminali di guerra\" (\"A Caza, eu e os criminais de guerra\"), escrito en colaboraci\u00f3n co reporteiro norteamericano de orixe croata Chuck Sudetic, que os albaneses de Kosovo realizaron contrabando de \u00f3rganos humanos de serbios capturados pola U\u00c7K na guerra de Kosovo, finalizada en 1999. O seu libro creou unha gran controversia internacional. As v\u00edtimas ser\u00edan asasinadas, sufrir\u00edan operaci\u00f3ns de ablaci\u00f3n de \u00f3rganos que ser\u00edan vendidos a traficantes internacionais. Acusou especialmente ao que se converter\u00eda en primeiro ministro de Kosovo, o antigo dirixente do U\u00c7K, Hashim Tha\u00e7i de estar implicado neste tr\u00e1fico. Del Ponte exp\u00f3n as\u00ed os detalles da atrocidade: 300 prisoneiros (adolescentes de boa sa\u00fade, mulleres, serbios e doutras nacionalidades eslavas) ser\u00edan deportados durante o ver\u00e1n de 1999 de Kosovo a unha cidade do norte de Albania e internados nunha casa co fin de conseguir \u00f3rganos destinados a cl\u00ednicas estranxeiras para transplantes; os prisoneiros ser\u00edan, segundo os casos, operados unha segunda vez, antes de seren asasinados.\nEn 2003 investigadores do TPII visitaron o lugar onde se presuntamente se levaron a cabo estes crimes e encontraron restos de sangue, pero non puideron confirmar se era sangue humana. Tam\u00e9n encontraron unha xiringa e botellas, baleiras, de medicamentos que se utilizan en procedementos cr\u00farxicos.. A\u00ednda persisten zonas de sombras: para exportar estes \u00f3rganos, deber\u00edan transportarse a trav\u00e9s de monta\u00f1as at\u00e9 os aeroportos cando, nese momento, a menos que se utilizaran helic\u00f3pteros, ser\u00edan necesarias moitas horas de viaxe, o cal \u00e9 incompat\u00edbel cun transplante en boas condici\u00f3ns.\nAdemais, o silenzo de Carla Del Ponte durante todos eses anos parece inxustific\u00e1bel. Xa intentara un proceso por \"encubrimento de crime\". Segundo a s\u00faa antiga portavoz no TPII, Florence Hartmann, Carla del Ponte \"non ten evidencias para apoiar estas acusaci\u00f3ns\". No xornal su\u00edzo \"Le Temps\" denunciou como \"irrespons\u00e1bel\" e \"indigno\" por parte da xu\u00edza de presentar \"como feitos certos o que, en realidade, foi impos\u00edbel de probar\". A ex fiscal, no seu libro, apunta a s\u00faa decepci\u00f3n despois de oito anos de batalla e expectativa\", e precisa ela mesma que as probas eran \"infelizmente insuficientes para levar a cabo unha investigaci\u00f3n\". Pero, desde ent\u00f3n, non manifestou ningunha reacci\u00f3n contra esta controversia.\nEn Su\u00edza, a vergonza foi grande, e o Ministerio de Asuntos Exteriores ordeoulle a embaixadora que volvera o m\u00e1is rapidamente pos\u00edbel ao seu posto na Arxentina, preg\u00e1ndolle ademais que renunciara a calquera promoci\u00f3n do seu libro. A organizaci\u00f3n \"Human Rights Watch\", pola s\u00faa parte, afirmou que estas acusaci\u00f3ns eran \"cr\u00edbeis\"..\nO Tribunal Penal Internacional para a ex Iugoslavia admitiu a gravidade das denuncias de Del Ponte, pero manifestou que a falta de probas sobre estes feitos imped\u00eda que fora levado perante os maxistrados do Tribunal.\nFilme.\nEn outubro de 2008 estreouse \"Le Liste de Carla\" (\"A lista de Carla\"), pel\u00edcula documental do director su\u00edzo Marcel Sch\u00fcpbach, que afonda nas actuaci\u00f3ns de Del Ponte como fiscal xefe do TPII e explica como funciona realmente a xustiza internacional."}
{"id": "197545", "revid": "75439", "url": "https://gl.wikipedia.org/wiki?curid=197545", "title": "Afluenza", "text": "Afluenza, \"affluenza\", como pr\u00e9stamo do ingl\u00e9s, \u00e9 un neoloxismo conformado polas palabras \"afluencia\" e \"influenza\", usado polos cr\u00edticos do capitalismo e do consumismo, principalmente polos de fala inglesa, que acu\u00f1aron o termo por vez primeira. D\u00faas fontes def\u00ednena do seguinte xeito:\nOs defensores do termo consideran que o prezo dun crecemento sen fin en riqueza material pode conducir a sentimentos de inutilidade e insatisfacci\u00f3n m\u00e1is que a experiencias dunha mellor calidade de vida, e que estes s\u00edntomas poden ser englobados baixo a met\u00e1fora dunha doenza. Defenden que aqueles que se enriqueceron, acadan o \u00e9xito econ\u00f3mico \u00e1 custa de deixarse a si mesmos insatisfeitos e famentos de m\u00e1is riqueza, atop\u00e1ndose incapaces de conseguir pracer dos produtos que consomen, e que cada vez m\u00e1is os bens materiais poden chegar a determinar o seu tempo e pensamentos, en detrimento das s\u00faas relaci\u00f3ns persoais e a s\u00faa sensaci\u00f3n de felicidade. A condici\u00f3n \u00e9 considerada particularmente aguda entre aqueles con riqueza herdada, dos que se di que experimentan culpabilidade, falta de prop\u00f3sito e comportamento disoluto, as\u00ed como unha obsesi\u00f3n de manter o nivel de riqueza percibido.\nTeor\u00eda psicol\u00f3xica e social.\nO psic\u00f3logo brit\u00e1nico Oliver James afirma que hai unha correlaci\u00f3n entre a natureza crecente da afluenza e o aumento da desigualdade material: canto m\u00e1is desigual \u00e9 unha sociedade, maior \u00e9 a infelicidade dos seus cidad\u00e1ns. Facendo referencia \u00e1 tese de Vance Packard \"The Hidden Persuaders\" ('Os persuasores agochados'), sobre os m\u00e9todos de manipulaci\u00f3n usados pola industria da publicidade, James relaciona a estimulaci\u00f3n de necesidades artificiais ao incremento da afluenza. Para ilustrar a extensi\u00f3n da afluenza na sociedade con diversos niveis de desigualdade, James entrevistou a xente en varias cidades, como Sidney, Singapur, Auckland, Moscova, Shanghai, Copenhaguen e Nova York.\nJames tam\u00e9n cre que as altas porcentaxes de enfermidades mentais son consecuencia da excesiva busca de riqueza propia dos pa\u00edses consumistas. Nun gr\u00e1fico creado a partir de datos de diversas fontes, as variables de James \"Prevalencia de algunha aflici\u00f3n emocional\" e \"Desigualdade de ingresos\" tend\u00edan a amosar que os pa\u00edses de fala inglesa te\u00f1en preto de d\u00faas veces m\u00e1is estr\u00e9s emocional que o resto do continente europeo e o Xap\u00f3n: 21,6% contra 11,5%. James define a afluenza como 'o feito de outorgarlle un alto valor ao di\u00f1eiro, \u00e1s posesi\u00f3ns, \u00e1 aparencia (f\u00edsica e social) e \u00e1 fama', e isto conv\u00e9rtese na base detr\u00e1s do incremento de enfermidades mentais na sociedade de fala inglesa. El explica a grande incidencia de afluenza como resultado do capitalismo ego\u00edsta ('Selfish Capitalism'), as pol\u00edticas de goberno de liberalismo econ\u00f3mico encontradas nos pa\u00edses de fala inglesa en comparaci\u00f3n co capitalismo menos ego\u00edsta do resto de Europa. James afirma que estas sociedades poden amosar o efecto negativo do consumismo buscando as necesidades reais en vez dos desexos percibidos, e defin\u00edndose a si mesmos como tendo un valor independente das s\u00faas posesi\u00f3ns materiais.\nBase filos\u00f3fica.\nComo met\u00e1fora, presenta unha cr\u00edtica social subxectiva como unha enfermidade obxectiva. Pode dicirse que toma o seu corpo cr\u00edtico da uni\u00f3n dos conceptos elaborados por Karl Marx de \"alienaci\u00f3n\" e \"reproduci\u00f3n do capital\", sendo que o home non se comporta humanamente, sen\u00f3n que se identifica cunha cantidade de capital que como tal debe reproducirse a si mesma para seguir activa nos ciclos de crecemento econ\u00f3mico. Neste senso, unha vez o di\u00f1eiro \u00e9 manexado como capital, este comporta unha fame de riqueza que nunca poder\u00e1 ser saciada, debido a que \u00e9 unha abstracci\u00f3n que non se corresponde coa realidade: unha vez xorde a ansia de riqueza, com\u00e9nzase a ter unha visi\u00f3n do di\u00f1eiro como capital, coma se este fose un investimento rendible en potencia e non simplemente un medio de cambio, sentindo culpabilidade no caso de non ser capaz ou non esforzarse en medrar a cantidade inicial, pois perc\u00edbese como inmoral. As\u00ed, o sistema socioecon\u00f3mico deriva, dende o m\u00e1is primitivo progreso material e humano que usa o di\u00f1eiro como medio de cambio, nun crecemento do capital que utiliza os recursos materiais e humanos para a s\u00faa reproduci\u00f3n. A superposici\u00f3n das caracter\u00edsticas do sistema econ\u00f3mico capitalista: abstracto, eterno, ideal...; sobre as do material real: concreto, finito, real..., derivar\u00eda seguindo a Deleuze, nun capitalismo esquizofr\u00e9nico.\nNeste senso, esta doenza tam\u00e9n pode verse complementada co concepto de utilidade marxinal decrecente e o platonismo. As\u00ed, cando un ben material comeza a proporcionarnos menos beneficio, achac\u00e1molo a un platonismo da nosa necesidade, que require moito m\u00e1is, un obxecto ideal e perfecto, para ser satisfeita, e buscamos o seu remedio noutro ben material de maior tama\u00f1o ou mellor calidade; e cando a necesidade \u00e9 m\u00e1is abstracta, como por exemplo unha necesidade de conciencia tranquila, busc\u00e1molo nun amplo abano de bens suxeridos pola industria publicitaria. Pero resulta que deste xeito a satisfacci\u00f3n ser\u00e1 sempre imposible, debido ao dualismo ontol\u00f3xico instaurado por Plat\u00f3n, e que conforma un aspecto b\u00e1sico da nosa cultura occidental; esta distinci\u00f3n radical que sit\u00faa un abismo (\"jorism\u00f3s\") entre dous mundos. Co cal estamos fronte a un c\u00edrculo vicioso, un tipo de amor plat\u00f3nico que nunca poder\u00e1 ser satisfeito."}
{"id": "197546", "revid": "2956", "url": "https://gl.wikipedia.org/wiki?curid=197546", "title": "Ligamento carpal dorsal", "text": ""}
{"id": "197547", "revid": "2956", "url": "https://gl.wikipedia.org/wiki?curid=197547", "title": "Ligamento dorsal do carpo", "text": ""}
{"id": "197548", "revid": "56817", "url": "https://gl.wikipedia.org/wiki?curid=197548", "title": "Tuberosidade radial", "text": "A tuberosidade radial \u00e9 unha formaci\u00f3n \u00f3sea da ep\u00edfise proximal do \u00f3so radio. Est\u00e1 situada por debaixo da c\u00fapula radial e por dentro, mirando cara ao c\u00fabito. Pos\u00fae d\u00faas superficies:"}
{"id": "197550", "revid": "23562", "url": "https://gl.wikipedia.org/wiki?curid=197550", "title": "Volc\u00e1n Chimborazo", "text": ""}
{"id": "197554", "revid": "98629", "url": "https://gl.wikipedia.org/wiki?curid=197554", "title": "Manuel Vierna Belando", "text": "Manuel Vierna Belando, nado en Ferrol en 1884 e finado en Cabo de Palos (Cartaxena) o 6 de marzo de 1938, foi un militar e mari\u00f1o galego.\nTraxectoria.\nIngresou como gardamari\u00f1a na Escola Naval Flotante, sita na antiga fragata Asturias en Ferrol en 1898. Ao abandonar a Escola, desprazouse a Liexa, onde realizou estudos de enxe\u00f1er\u00eda el\u00e9ctrica no Instituto de Montefiore. En 1912, ascendeu ao emprego de tenente de nav\u00edo, e foi destinado ao \"acoirazado Espa\u00f1a\", co que participou en varios bombardeos sobre a costa do norte de \u00c1frica.\nFoi profesor da Escola de Enxe\u00f1eiros e Maquinistas. Ata que foi nomeado comandante do buque torpedeiro n\u00famero 16. Ascendeu a capit\u00e1n de corveta, e foi destinado, como agregado naval \u00e1 embaixada espa\u00f1ola en Londres. Deixou este posto ao ser designado comandante do destrutor \"Bustamante\", co que participou como apoio artilleiro no desembarco de Alhucemas.\nAo ocupar a carteira de Mari\u00f1a o contralmirante Garc\u00eda de los Reyes, escolleuno como o seu secretario.\nEn 1930, ascendeu a capit\u00e1n de fragata, estivo sen destino dous anos, ata que en 1932, conced\u00e9uselle o mando do canoneiro \"C\u00e1novas del Castillo\". Tempo despois volveu quedar sen destino.\nGuerra Civil.\nEn 1935 foi destinado ao Arsenal de Ferrol, onde se atopaba, cando comezou a guerra civil, o 18 de xullo de 1936, momento no que ocupaba o posto de Xefe do Estado Maior de Ferrol.\nDebido \u00e1 falta de unidades navais dos sublevados, tivo que levantar \u00e1ncora, a\u00ednda que non estaba rematado de constru\u00edr, no cruceiro \"Baleares\" do que se nomeou comandante.\nUniuse ao resto de forzas, que operaban nas augas do estreito de Xibraltar, onde participou en acci\u00f3ns, tanto de vixilancia e control do bloqueo, como en repeler os ataques da aviaci\u00f3n gobernamental, as\u00ed como en misi\u00f3ns de bombardeo sobre as poboaci\u00f3ns costeiras.\nO 7 de setembro de 1937, combateu cunha divisi\u00f3n da escuadra gobernamental, composta por dous cruceiros e sete destrutores no combate de Cherchel, logrou po\u00f1elos en fuga a\u00ednda que varios impactos de 152\u00a0mm, procedentes do cruceiro \"Libertad\" caus\u00e1ronlle danos severos. Os mercantes aos que escoltaba a escuadra gobernamental tiveron que se refuxiar en Alxer.\nMentres estivo ao mando do cruceiro, a pesar de ser capit\u00e1n de fragata, foi tratado como capit\u00e1n de nav\u00edo, para non rebaixar a categor\u00eda do mando do buque. Trala batalla do cabo Cherchel ascendeu directamente a contralmirante, e conced\u00e9uselle o mando da divisi\u00f3n de cruceiros.\nNa ma\u00f1anci\u00f1a do 6 de marzo de 1938 a divisi\u00f3n atop\u00e1base en misi\u00f3n de escolta dun grupo de mercantes, cando se atoparon coa escuadra gobernamental, houbo un cruzamento de disparos de artiller\u00eda, que non tiveron efectos en ning\u00fan dos bandos. Manobraron, ambas as d\u00faas escuadras buscando a evasiva, pero de novo se volveron a atopar.\nNesta ocasi\u00f3n, os destrutores gobernamentais, estaban preparados e lanzaron os seus torpedos, que afundiron o cruceiro \"Baleares\". Con el, afundiuse Manuel Vierna Belando, todo o seu estado maior, o comandante do buque, 35 oficiais, 685 suboficiais e mari\u00f1eiros."}
{"id": "197555", "revid": "5863", "url": "https://gl.wikipedia.org/wiki?curid=197555", "title": "Sean O'Casey", "text": "Sean O'Casey, nado como John O'Casey en Dubl\u00edn, o 30 de marzo de 1880 e finado en Torquay, Inglaterra, o 18 de setembro de 1964, foi un escritor e dramaturgo irland\u00e9s.\nTraxectoria.\nFortemente comprometido co socialismo e co nacionalismo irland\u00e9s (chegou a ser Secretario Xeral do Ex\u00e9rcito Cidad\u00e1n Irland\u00e9s), nas s\u00faas obras centrouse na situaci\u00f3n da clase traballadora irlandesa. Foi un prol\u00edfico escritor que asinou moitas das s\u00faas obras co seu nome en ga\u00e9lico irland\u00e9s, Se\u00e1n \u00d3 Cathasaigh."}
{"id": "197556", "revid": "89787", "url": "https://gl.wikipedia.org/wiki?curid=197556", "title": "Gliceraldehido 3-fosfato", "text": "O gliceraldehido 3-fosfato , tam\u00e9n chamado gliceraldehido-3-fosfato ou 3-fosfogliceraldehido (G3P, GAP, PGAL) \u00e9 un composto fosfatado de tres carbonos coa f\u00f3rmula C3H7O6P moi importante no metabolismo. \u00c9 un \u00e9ster fosf\u00f3rico do azucre de 3 carbonos gliceraldehido, que, xunto coa dihidroxiacetona fosfato, forma parte do grupo das triosas fosfato. Interv\u00e9n na glic\u00f3lise, gliconeox\u00e9nese e no ciclo de Calvin da fotos\u00edntese entre outras rutas metab\u00f3licas, onde act\u00faa o estereois\u00f3mero D.\nGlic\u00f3lise e gliconeox\u00e9nese.\nNa glic\u00f3lise o D-gliceraldehido 3-fosfato f\u00f3rmase pola rotura encim\u00e1tica da frutosa 1,6-difosfato catalizada polo encima frutosa-bisfosfato aldolase. Nesta reacci\u00f3n, que \u00e9 reversible, orix\u00ednase dihidroxiacetona fosfato e gliceraldehido 3-fosfato .\n&lt;br&gt;\nDespois, a dihidroxiacetona fosfato formada vaise isomerizar reversiblemente a gliceraldehido 3-fosfato pola acci\u00f3n do encima triosa fosfato isomerase. Debido a isto, f\u00f3rmanse d\u00faas mol\u00e9culas de gliceraldehido 3-fosfato por cada glicosa que inicia a glic\u00f3lise, as cales contin\u00faan na ruta glicol\u00edtica.\nNa seguinte reacci\u00f3n da glic\u00f3lise, o gliceraldehido 3-fosfato d\u00e1 lugar a 1,3-difosfoglicerato en reacci\u00f3n reversible catalizada pola D-gliceraldehido 3-fosfato deshidroxenase, na que se forma NADH e se consome un fosfato do medio, que proporciona o segundo fosfato do produto e orixina un enlace de alta enerx\u00eda.\nNa gliconeox\u00e9nese o gliceraldehido 3 fosfato realiza as tres reacci\u00f3ns anteriores, pero en sentido inverso, xa que son reversibles.\nRuta da pentosa fosfato.\nO gliceraldehido 3-fosfato participa tam\u00e9n na fase non oxidativa da ruta da pentosa fosfato. Na reacci\u00f3n desta ruta, catalizada pola transcetolase, entre a ribosa 5-fosfato e a xilulosa 5-fosfato orix\u00ednase gliceraldehido 3-fosfato e sedoheptulosa 7-fosfato. Despois, o gliceraldehido 3-fosfato e a sedoheptulosa 7-fosfato formados reaccionan, en reacci\u00f3n catalizada pola transaldolase, para dar frutosa 6-fosfato e eritrosa 4-fosfato. Por \u00faltimo, a transcetolase cataliza a reacci\u00f3n entre a eritrosa 4-fosfato e a xilulosa 5-fosfato, que volve a orixinar gliceraldehido 3-fosfato e frutosa 6-fosfato.\nFotos\u00edntese.\nNo ciclo de Calvin da fase escura da fotos\u00edntese f\u00f3rmanse mol\u00e9culas de gliceraldehido 3-fosfato, que formar\u00e1n o conxunto de triosas fosfato que servir\u00e1n para rexenerar a ribulosa 1,5-bifosfato que inicia o ciclo, e a glicosa que sae do ciclo como produto neto producido. O gliceraldehido 3-fosfato orix\u00ednase a partir do 1,3-difosfoglicerato.\nDespois, parte das mol\u00e9culas de gliceraldehido 3-fosfato isomer\u00edzanse a dihidroxiacetona fosfato e o resto reaccionan como tales nas seguintes reacci\u00f3ns do ciclo. Prod\u00facense as seguintes reacci\u00f3ns:\nSe en 6 voltas do ciclo de Calvin se orixinan 12 mol\u00e9culas de gliceraldehido 3-fosfato, os carbonos de d\u00faas delas vanse utilizar para formar o produto final que sae do ciclo, a glicosa, que \u00e9 o azucre obtido pola planta. Os carbonos das outras 10 mol\u00e9culas de gliceraldehido 3 fosfato util\u00edzanse para rexenerar a ribulosa 1,5-difosfato, que \u00e9 a mol\u00e9cula que inicia o ciclo de Calvin, \"fixando\" o CO2 atmosf\u00e9rico.\nBios\u00edntese de tript\u00f3fano.\nO gliceraldehido 3-fosfato f\u00f3rmase como un subproduto na v\u00eda de s\u00edntese do amino\u00e1cido esencial tript\u00f3fano.\nBios\u00edntese de tiamina.\nO gliceraldehido 3-fosfato participa como un reactivo na v\u00eda de bios\u00edntese de tiamina (vitamina B1)."}
{"id": "197565", "revid": "54334", "url": "https://gl.wikipedia.org/wiki?curid=197565", "title": "Jos\u00e9 Domingo Cipriano Oreiro", "text": "Jos\u00e9 Domingo Cipriano Oreiro Rodr\u00edguez, nado o 24 de xaneiro de 1947 en Muros, \u00e9 un pol\u00edtico galego do PPdeG.\nTraxectoria.\nLicenciado en Historia pola Universidade de Santiago de Compostela, estudou pedagox\u00eda e comezou a dar clase para rapaces con dificultades cognitivas no IES de Carnota.\nMilitante do Partido Popular de Galicia, foi elixido deputado auton\u00f3mico nas elecci\u00f3ns galegas de 1993. Permaneceu durante dous anos na c\u00e1mara do H\u00f3rreo, ata que en 1995 foi elixido alcalde de Carnota nas municipais dese ano, ao obter a s\u00faa agrupaci\u00f3n pol\u00edtica 6 concelleiros.\nEn 2004 integrou a candidatura do Partido Popular de Galicia ao Congreso dos Deputados nas xerais dese ano, e resultou elixido. Volver\u00eda a ser o alcalde de Carnota logo das elecci\u00f3ns de 2007, cando obtivo 7 concelleiros, despois do mandato de Xos\u00e9 Manuel Garc\u00eda Mart\u00ednez, do BNG. Abandonou o Congreso en 2008, e a alcald\u00eda en 2011, cando foi substitu\u00eddo \u00e1 fronte do concello carnot\u00e1n por Ram\u00f3n Noceda Caama\u00f1o, do BNG, que xa fora o alcalde da vila entre 1983 e 1989.\nNo ano 2014 foi imputado por fraude na contrataci\u00f3n dunha empregada municipal na s\u00faa \u00faltima etapa na alcald\u00eda. En 2020, confirmouse a acusaci\u00f3n e tanto el coma a que fora a tenente de alcalde foron condenados a 7 anos de inhabilitaci\u00f3n para cargo p\u00fablico."}
{"id": "197566", "revid": "22570", "url": "https://gl.wikipedia.org/wiki?curid=197566", "title": "Abrigueiro, Oleiros, Vilalba", "text": "Abrigueiro \u00e9 un lugar da parroquia de Oleiros, no concello lugu\u00e9s de Vilalba, na comarca da Terra Ch\u00e1."}
{"id": "197567", "revid": "56817", "url": "https://gl.wikipedia.org/wiki?curid=197567", "title": "Agad\u00edn de Abaixo, Oleiros, Vilalba", "text": "Agad\u00edn de Abaixo \u00e9 un lugar da parroquia de Oleiros, no concello lugu\u00e9s de Vilalba, na comarca da Terra Ch\u00e1."}
{"id": "197568", "revid": "22570", "url": "https://gl.wikipedia.org/wiki?curid=197568", "title": "Agad\u00edn de Arriba, Oleiros, Vilalba", "text": "Agad\u00edn de Arriba \u00e9 un lugar da parroquia de Oleiros, no concello lugu\u00e9s de Vilalba, na comarca da Terra Ch\u00e1."}
{"id": "197569", "revid": "23204", "url": "https://gl.wikipedia.org/wiki?curid=197569", "title": "Eduardo Parga Veiga", "text": "Eduardo Parga Veiga, nado en 1965, \u00e9 un pol\u00edtico galego do PPdeG\nTraxectoria.\nNas elecci\u00f3ns municipais de 2003 foi elixido concelleiro en Malpica de Berganti\u00f1os pola Agrupaci\u00f3n Veci\u00f1al de Electores de Malpica (AVE), a cal encabezaba o expopular Jos\u00e9 Manuel Vila e foi a segunda forza m\u00e1is votada tralos socialistas de Jos\u00e9 Ram\u00f3n Varela Rey. Finalmente estableceuse un pacto de goberno cos socialistas e pasou a ocuparse da conceller\u00eda de cultura e dportes. Volveu a ser elixido concelleiro por AVE en 2007, situ\u00e1ndose nesta ocasi\u00f3n na oposici\u00f3n. A comezos de 2009 regresou cos seus compa\u00f1eiros ao PPdeG, sendo nomeado Jos\u00e9 Manuel Vila novo l\u00edder da formaci\u00f3n conservadora. Por\u00e9n, tralo falecemento de Vila en febreiro de 2011 asumiu o liderado do PPdeG na localidade. \nDesta forma foi o candidato \u00e1 alcald\u00eda polo PPdeG nas elecci\u00f3ns municipais de 2011, consigueu a vitoria e foi elixido alcalde grazas ao apoio de Alfredo Ca\u00f1izo, concelleiro de AIM, co cal pasou a gobernar en coalici\u00f3n. Revalidou a alcald\u00eda con maior\u00eda absoluta nas municipais de 2015. Nas elecci\u00f3ns municipais de 2019 perdeu a maior\u00eda e a alcald\u00eda, que foi para Walter Pardo A\u00f1\u00f3n do PSdeG-PSOE \u00f3 contar co apoio do BNG e de Ca\u00f1izo (ent\u00f3n candidato de Ciudadanos. Por\u00e9n, trala ruptura do pacto de goberno con Ca\u00f1izo, en setembro de 2021 presentou unha moci\u00f3n de censura que contou co apoio deste \u00faltimo e o devolveu \u00e1 alcald\u00eda. Nas municipais de 2023 mantivo os resultados da anterior ocasi\u00f3ns, \u00f3 igual que os demais grupos, polo que mantivo a alcald\u00eda co apoio de Alfredo Ca\u00f1izo, nesta ocasi\u00f3n de volta coas siglas de AIM."}
{"id": "197570", "revid": "25871", "url": "https://gl.wikipedia.org/wiki?curid=197570", "title": "Amido, Oleiros, Vilalba", "text": "Amido \u00e9 un lugar da parroquia de Oleiros, no concello lugu\u00e9s de Vilalba, na comarca da Terra Ch\u00e1."}
{"id": "197571", "revid": "25871", "url": "https://gl.wikipedia.org/wiki?curid=197571", "title": "A Barrosa, Oleiros, Vilalba", "text": "A Barrosa \u00e9 un lugar da parroquia de Oleiros, no concello lugu\u00e9s de Vilalba, na comarca da Terra Ch\u00e1."}
{"id": "197572", "revid": "56817", "url": "https://gl.wikipedia.org/wiki?curid=197572", "title": "Cal da Pena, Oleiros, Vilalba", "text": "Cal da Pena \u00e9 un lugar da parroquia de Oleiros, no concello lugu\u00e9s de Vilalba, na comarca da Terra Ch\u00e1."}
{"id": "197573", "revid": "25871", "url": "https://gl.wikipedia.org/wiki?curid=197573", "title": "Carballo, Oleiros, Vilalba", "text": "Carballo \u00e9 un lugar da parroquia de Oleiros, no concello lugu\u00e9s de Vilalba, na comarca da Terra Ch\u00e1."}
{"id": "197574", "revid": "22570", "url": "https://gl.wikipedia.org/wiki?curid=197574", "title": "Carreiranova, Oleiros, Vilalba", "text": "Carreiranova \u00e9 un lugar da parroquia de Oleiros, no concello lugu\u00e9s de Vilalba, na comarca da Terra Ch\u00e1."}
{"id": "197575", "revid": "98629", "url": "https://gl.wikipedia.org/wiki?curid=197575", "title": "Concerto de Aninovo da Wiener Philharmoniker", "text": "O Concerto de Aninovo da Wiener Philharmoniker (en alem\u00e1n: \"Das Neujahrskonzert der Wiener Philharmoniker\") \u00e9 un concerto que ten lugar cada ano na ma\u00f1\u00e1 do 1 de xaneiro na Sala Dourada do Musikverein de Viena (Austria). \u00c9 transmitido en boa parte do mundo, cunha audiencia potencial de 1.000 mill\u00f3ns de espectadores en 54 pa\u00edses. Cada ano, o mesmo programa \u00e9 interpretado tam\u00e9n o 30 de decembro (\"ensaio xeral\"), e o 31 de decembro como \"Concerto de San Silvestre\" (\"Sylvesterkonzert\").\nA m\u00fasica \u00e9, na s\u00faa meirande parte, da familia Strauss (Johann Strauss (pai), Johann Strauss (fillo), Josef Strauss e Eduard Strauss). As flores que decoran a sala de concertos do Musikverein son un agasallo anual da cidade de San Remo, Liguria (Italia).\nO concerto sempre finaliza con varios bises logo do programa principal (propinas que non est\u00e1n inclu\u00eddas no programa). Os m\u00fasicos desexan colectivamente un feliz Aninovo (\"Prosit Neujahr\"), e rematan co valse de \"O Danubio Azul\" de Johann Strauss fillo, seguido da \"Marcha Radetzky\", de Johannn Strauss pai. Durante esta \u00faltima obra, a audiencia aplaude ao comp\u00e1s e o director x\u00edrase para dirixila, durante breves instantes, en lugar da orquestra. Un quiebro na tradici\u00f3n en tempos recentes foi durante a edici\u00f3n do 2005, dirixida por Lorin Maazel, cando o programa finalizou co valse do \"Danubio Azul\" como un sinal de respecto polas v\u00edtimas do Terremoto do Oc\u00e9ano \u00cdndico 2004.\nHistoria.\nAntecedentes.\nPreviamente \u00e1 creaci\u00f3n do Concerto de Aninovo da Wiener Philharmoniker celebr\u00e1ronse varios concertos no Festival de Salzburgo con m\u00fasica de membros da familia Strauss que anticiparon o formato do evento. Estes concertos foron levados a cabo polo director\u00a0austr\u00edaco Clemens Krauss, que iniciou esta tradici\u00f3n coa orquestra da capital austr\u00edaca. O primeiro destes concertos monogr\u00e1ficos adicados aos Strauss celebrouse o 11 de agosto de 1929 e contou exclusivamente con composici\u00f3ns de Johann Strauss pai e fillo.\nEn 1930 Krauss introduciu dous concertos con repertorio dos Strauss no festival tam\u00e9n \u00e1 fronte da orquestra vienesa. No primeiro deles, celebrado o 3 de agosto, inclu\u00edu composici\u00f3ns de dous compositores ligados a Viena, Franz Schubert\u00a0e Joseph Haydn, mentres que o segundo deles celebrado sete d\u00edas m\u00e1is tarde, foi un monogr\u00e1fico adicado novamente a pai e fillo. O 16 de agosto de 1931 Krauss introduciu por primeira vez unha composici\u00f3n que non era de Johann Strauss pai nin Johann Strauss fillo, foi o vals \"Aquarellen\" Op. 258 de Josef Strauss, se ben na edici\u00f3n do ano seguinte o concerto estivo de novo monopolizado polo pai e o maior dos fillos.\nO 13 de agosto de 1933 Kraus dirixiu o \u00faltimo concerto monogr\u00e1fico adicado \u00e1 familia Strauss no Festival de Salzburgo \u00e1 fronte da Wiener Philharmoniker.\nInicios do concerto.\nO concerto celebrouse por primeira vez o 31 de decembro de 1939 (cun ensaio p\u00fablico o d\u00eda anterior), como \"concerto extraordinario\" \"(Au\u00dferordentliches Konzert)\", dirixido por Clemens Krauss. Neste caso s\u00f3 se interpretaron obras de Johann Strauss (fillo), e conclu\u00edu coa abertura de \"Die Fledermaus\". O seguinte concerto tivo lugar o 1 de xaneiro de 1941, recibindo xa o t\u00edtulo definitivo de \"concerto de aninovo\". Krauss f\u00edxose cargo da direcci\u00f3n do concerto cada ano ata a s\u00faa morte, a excepci\u00f3n dos anos nos que cedeu a batuta a Josef Krips. A partir de 1954, a direcci\u00f3n foi asumida polo primeiro viol\u00edn da orquestra, Willi Boskovsky, que se mantivo no posto durante 24 anos. En 1958, Boskovsky introduciu a tradici\u00f3n de rematar o concerto co \"Danubio Azul\" e a \"Marcha Radetzky\". Trala s\u00faa retirada, en 1979, tomou o seu lugar o daquela director da Wiener Staatsoper Lorin Maazel. A partir de 1987, cando a orquestra concedeu o honor de dirixir o concerto a Herbert von Karajan, decidiuse que cada ano dirixira o concerto un director convidado distinto. En 1991, por primeira vez na historia do \"Neujahrskonzert\", tocouse unha obra de Mozart: a abertura de \"Le nozze di Figaro\".\nDende 1959 o concerto comezou a transmitirse en directo por televisi\u00f3n, primeiro pola emisora local ORF, e posteriormente por Eurovisi\u00f3n a toda Europa e boa parte do mundo. Durante varios anos o concerto foi retransmitido para os Estados Unidos por PBS. Comezando no 2006, unha serie de pa\u00edses africanos (Botswana, Lesotho, Malawi, Mozambique, Namibia, Zambia e Zimbabwe) e hispanoamericanos (Ecuador, Bolivia, Chile, M\u00e9xico e o Uruguai) o retransmiten aos seus telespectadores. No 2010, o concerto foi transmitido por primeira vez en directo en alta definici\u00f3n e a trav\u00e9s de internet.\nNo 2007 o concerto foi dirixido polo indio Zubin Mehta, e inclu\u00edu, ademais de obras da familia Strauss, de Josef Hellmesberger Junior, quen morrera en Viena 100 anos antes, en 1907. Ese mesmo ano p\u00faidose presenciar como, por primeira vez, unha parella de bailar\u00edns executaba en directo, dende os sal\u00f3ns e corredores da Musikverein o valse \"O Danubio Azul\", acabando no sal\u00f3n principal de concertos saudando ao director da orquestra. Foron a espa\u00f1ola Luc\u00eda Lacarra e o seu home, Cyril Pierre.\nNa edici\u00f3n de 2021, dirixida por sexta vez polo italiano Riccardo Muti, a Sala Dourada do Musikverein de Viena non contou coa presenza de p\u00fablico por primeira vez na historia do evento a causa da pandemia por COVID-19 que levou a Austria ao seu terceiro confinamento logo do Nadal de 2020.\nRepertorio.\nO repertorio doo Concerto de Aninovo da Wiener Philharmoniker est\u00e1 integrado principalmente por composici\u00f3ns dos distintos membros da familia Strauss, e \u00e9 considerado o maior evento no que se presenta a m\u00fasica da familia. As d\u00faas obras coas que finaliza son \"O Danubio azul\" (Johann Strauss II) e a \"Marcha Radetzky\" (Johann Strauss I), esta \u00faltima acompa\u00f1ada coas palmas da audiencia.\nAsistencia ao concerto.\nDebido \u00e1 gran demanda de localidades para asistir a este concerto, as entradas son adxudicadas por sorteo. Dende o d\u00eda 2 ata o 23 de xaneiro de cada ano, os interesados presentan a s\u00faa solicitude na p\u00e1xina web da Wiener Philharmoniker, especificando se desexan asistir ao concerto de \"Aninovo\" (1 de xaneiro), ao de \"San Silvestre\" (31 de decembro) ou ao \"Ensaio Xeral\" (30 de decembro), todos cos mesmos int\u00e9rpretes e programa. Unha vez conclu\u00eddo o per\u00edodo de solicitude real\u00edzase o sorteo e se comunica aos agraciados o resultado. Os prezos das localidades para o concerto do 2012 oscilaron entre os 30 e os 940 euros para o concerto de Aninovo, ou entre 130 e 380 para o ensaio xeral.\nOutros concertos de Aninovo en Viena.\nA Wiener Hofburg Orchester organiza os seus concertos tradicionais de Noite Vella e Aninovo o 31 de decembro e o 1 de xaneiro nos sal\u00f3ns do Palacio Hofburg, tocando este \u00faltimo d\u00eda un concerto matinal e outro pola tarde. O programa est\u00e1 integrado por valses, polcas e aberturas dos Strauss, Franz von Supp\u00e9, Franz Leh\u00e1r ou Emmerich K\u00e1lm\u00e1n e conta coa participaci\u00f3n de cantantes de \u00f3pera que interpretan arias, duetos e cuartetos.\nO programa est\u00e1 composto polas melod\u00edas m\u00e1is famosas das operetas e valses de Johann Strauss (fillo), Emmerich Kalman, Franz Leh\u00e1r e varias oper\u00edsticas de Wolfgang Amadeus Mozart."}
{"id": "197576", "revid": "25871", "url": "https://gl.wikipedia.org/wiki?curid=197576", "title": "As Casas Novas, Oleiros, Vilalba", "text": "As Casas Novas \u00e9 un lugar da parroquia de Oleiros, no concello lugu\u00e9s de Vilalba, na comarca da Terra Ch\u00e1."}
{"id": "197577", "revid": "25871", "url": "https://gl.wikipedia.org/wiki?curid=197577", "title": "Ferrad\u00e1s, Oleiros, Vilalba", "text": "Ferrad\u00e1s \u00e9 un lugar da parroquia de Oleiros, no concello lugu\u00e9s de Vilalba, na comarca da Terra Ch\u00e1."}
{"id": "197578", "revid": "22570", "url": "https://gl.wikipedia.org/wiki?curid=197578", "title": "Fonteverde, Oleiros, Vilalba", "text": "Fonteverde \u00e9 un lugar da parroquia de Oleiros, no concello lugu\u00e9s de Vilalba, na comarca da Terra Ch\u00e1."}
{"id": "197579", "revid": "22570", "url": "https://gl.wikipedia.org/wiki?curid=197579", "title": "Os Gardados, Oleiros, Vilalba", "text": "Os Gardados \u00e9 un lugar da parroquia de Oleiros, no concello lugu\u00e9s de Vilalba, na comarca da Terra Ch\u00e1."}
{"id": "197580", "revid": "25871", "url": "https://gl.wikipedia.org/wiki?curid=197580", "title": "A Roza, Oleiros, Vilalba", "text": "A Roza \u00e9 un lugar da parroquia de Oleiros, no concello lugu\u00e9s de Vilalba, na comarca da Terra Ch\u00e1."}
{"id": "197581", "revid": "22570", "url": "https://gl.wikipedia.org/wiki?curid=197581", "title": "O Sanch\u00f3n, Oleiros, Vilalba", "text": "O Sanch\u00f3n \u00e9 un lugar da parroquia de Oleiros, no concello lugu\u00e9s de Vilalba, na comarca da Terra Ch\u00e1."}
{"id": "197582", "revid": "109681", "url": "https://gl.wikipedia.org/wiki?curid=197582", "title": "Presidencia de Ecuador", "text": "A Presidencia da Rep\u00fablica de Ecuador \u00e9 o cargo ocupado polo Xefe de Estado e Goberno do pa\u00eds andino. Ocupa a xefatura da Funci\u00f3n Executiva, sendo asistido por unha vicepresidencia e un equipo de persoas colaboradoras agrupadas no Gabinete Ministerial. O seu lema \u00e9 \"Mi Poder en la Constituci\u00f3n\", frase que aparece dende 1830 na Banda Presidencial. A persoa que ocupa o cargo \u00e9 ao tempo Comandante en Xefe das Forzas Armadas.\nEntre 1830 e 1869, o cargo de Presidente da Rep\u00fablica foi elixido de maneira indirecta, ou sexa, a trav\u00e9s do Lexislativo. Dende 1869, o Presidente \u00e9 votado pola poboaci\u00f3n. Por\u00e9n, debe terse en conta que durante o s\u00e9culo XIX, Ecuador viv\u00eda unha democracia censitaria, de tal xeito que s\u00f3 votaban o homes que posu\u00edan unha renda abondo e un traballo decente.\nEntre 1906 e 1945, as elecci\u00f3ns eran polo xeral fraudulentas, por iso est\u00edmase que o ano 1946 \u00e9 o comezo da verdadeira democracia en Ecuador.\nDende 1979, os cargos de Presidencia e Vicepresidencia son elixidos en sufraxio directo nunha mesma papeleta. Ga\u00f1a a candidatura que obt\u00e9n mais da metade dos votos v\u00e1lidos, e en caso contrario, faise unha segunda volta s\u00f3 coas d\u00faas candidaturas m\u00e1is votadas. Dende 1998 tam\u00e9n pode ga\u00f1ar unha candidatura que obte\u00f1a mais do 40 % de votos, sempre que te\u00f1a unha diferenza superior \u00f3 10 % sobre a segunda. T\u00f3dalas porcentaxes calc\u00falanse sobre o total de votos v\u00e1lidos (\u00e9 dicir, sen contar os votos nulos ou en branco).\nA Presidencia \u00e9 exercida por un per\u00edodo de 4 anos. Entre 1906 e 1967 os mandatos comezaban o 1 de setembro. Entre 1979 e 1998 o mandato presidencial comezaba os d\u00edas 10 de agosto. Dende 1998 as\u00famese o cargo o d\u00eda 15 de xaneiro. En 2009, de xeito excepcional, f\u00edxose o 10 de agosto."}
{"id": "197583", "revid": "22570", "url": "https://gl.wikipedia.org/wiki?curid=197583", "title": "Vilariz, Oleiros, Vilalba", "text": "Vilariz \u00e9 un lugar da parroquia de Oleiros, no concello lugu\u00e9s de Vilalba, na comarca da Terra Ch\u00e1."}
{"id": "197584", "revid": "27155", "url": "https://gl.wikipedia.org/wiki?curid=197584", "title": "Gliceraldehido-3-fosfato", "text": ""}
{"id": "197587", "revid": "1308", "url": "https://gl.wikipedia.org/wiki?curid=197587", "title": "Aguia perdigueira", "text": ""}
{"id": "197588", "revid": "23204", "url": "https://gl.wikipedia.org/wiki?curid=197588", "title": "Baluchist\u00e1n, Paquist\u00e1n", "text": "Baluchist\u00e1n \u00e9 unha das catro provincias que compo\u00f1en Paquist\u00e1n. Esta provincia abrangue parte do Baluchist\u00e1n hist\u00f3rico (hoxe repartido entre Paquist\u00e1n, Ir\u00e1n e Afganist\u00e1n). A provincia de Baluchist\u00e1n ten acceso \u00f3 Mar Ar\u00e1bigo.\n\u00c9 a provincia de maior tama\u00f1o de Paquist\u00e1n. Por\u00e9n, debido \u00f3 seu terreo monta\u00f1oso e escaseza de auga, \u00e9 a menos poboada (arredor de 7\u00a0880\u00a0000 habitantes) e a de menor densidade de poboaci\u00f3n (22,70 hab./km\u00b2).\nA capital da provincia \u00e9 a cidade de Quetta, situada nun val preto da fronteira con Afganist\u00e1n."}
{"id": "197590", "revid": "23204", "url": "https://gl.wikipedia.org/wiki?curid=197590", "title": "Villacid de Campos", "text": "Villacid de Campos \u00e9 un concello espa\u00f1ol da provincia de Valladolid, en Castela e Le\u00f3n. Pertence \u00e1 comarca hist\u00f3rica da Terra de Campos.\nDemograf\u00eda.\nVillacid de Campos ten unha poboaci\u00f3n de 99 habitantes segundo o censo do INE de 2011.\nEconom\u00eda.\nA principal actividade dos seus habitantes \u00e9 a agricultura e a gander\u00eda. "}
{"id": "197591", "revid": "23204", "url": "https://gl.wikipedia.org/wiki?curid=197591", "title": "Reino de Escocia", "text": "O Reino de Escocia foi un estado localizado no oeste de Europa, ao norte da illa de Gran Breta\u00f1a no territorio do que hoxe \u00e9 o pa\u00eds constitu\u00ednte do Reino Unido de Escocia. Existiu entre aproximadamente o ano 843 at\u00e9 a Lei de Uni\u00f3n de 1707 cando se uniu ao Reino de Inglaterra (927-1707) para formar o Reino de Gran Breta\u00f1a (1707-1800). A s\u00faa poboaci\u00f3n cara o ano 1700 era de aproximadamente 1,1 mill\u00f3ns de habitantes.\nA coroa da Escocia e a s\u00faa formaci\u00f3n ten unha longa e complexa historia: dende os diferenciados gobernos aut\u00f3nomos (clans), at\u00e9 o xurdir dun \u00fanico Rei ao redor do s\u00e9culo XII para reinar a maior parte do que hoxe se co\u00f1ece como Escocia. O s\u00e9culo XIII foi duro e dif\u00edcil para a coroa escocesa xa que manti\u00f1a complicadas loitas para manter s\u00faa independencia do Reino de Inglaterra, m\u00e1is extenso e habitado. Esa loita se estender\u00eda durante moito tempo, con episodios como o de William Wallace (recreado no filme \"Braveheart\"), e non ser\u00eda at\u00e9 o reinado de Robert the Bruce cando acadar\u00edan a tranquilidade despois de derrotar \u00e1s forzas inglesas do Rei Eduardo II na Batalla de Bannockburn en 1314. En 1603 o rei escoc\u00e9s Xacobe VI ascende ao trono de Inglaterra, esta uni\u00f3n de coroas foi seguida pola uni\u00f3n dos parlamentos no ano 1707.\nHistoria.\nConsolidaci\u00f3n do reino.\nA unificaci\u00f3n do reino escoc\u00e9s foi o principal \u00e9xito dos descendentes de Malcolm III Canmore e s\u00faa esposa Margarida (posteriormente canonizada). Esa dinast\u00eda ocupou o trono at\u00e9 a morte de Alexandre III en 1286. O casamento entre membros das dinast\u00edas inglesa e escocesa estreitou os lazos entre os dous reinos. Moitas instituci\u00f3ns escocesas foron creadas segundo o modelo ingl\u00e9s e varias familias normandas de Inglaterra estabelec\u00e9ronse a partir de ent\u00f3n en Escocia. Ao redor de 1266 a dinast\u00eda Canmore exerc\u00eda o control de toda a Escocia; mais, na parte central das Highlands e nas \u00e1reas cedidas polos n\u00f3rdicos, ese control era a\u00ednda s\u00f3 nominal. O contacto con Inglaterra e co continente propiciou o desenvolvemento do comercio e a formaci\u00f3n dos burgos.\nGuerras de independencia.\nA morte de Alexandre III en 1286 fixo rexurdir problemas pendentes na relaci\u00f3n entre a coroa escocesa e a inglesa. Como os dous \u00fanicos herdeiros de Alexandre morreran, xurdiron disputas entre descendentes m\u00e1is afastados dos reis escoceses. Por influencia de Eduardo I de Inglaterra, venceu ao final Xo\u00e1n Balliol (reinado 1292-1296) quen, non aceptando \u00e1s esixencias do rei ingl\u00e9s, encontrou a oposici\u00f3n dos bar\u00f3ns escoceses, que se aliaron con Filipe IV de Francia. Eduardo I invadiu Escocia en 1296, encontrando severa resistencia. En 1306, Robert the Bruce, un dos pretendentes ao trono escoc\u00e9s, revelouse contra o dominio ingl\u00e9s e f\u00edxose coroar Rei en Scone. Eduardo II, fillo de Eduardo I, non foi capaz de levar adiante a guerra mantida por seu pai e, ao redor de 1314, case t\u00f3dolos castelos ingleses de Escocia foron conquistados polas forzas de Bruce. Con todo, Inglaterra non reco\u00f1eceu o trono escoc\u00e9s at\u00e9 1328.\nBruce faleceu en 1329, e o primeiro rei escoc\u00e9s en ser unxido e coroado foi o seu fillo, David II de Escocia (1329-1371). Eduardo Balliol, fillo de Xo\u00e1n Balliol, conseguiu, tras varias loitas, chegar do trono co auxilio de Inglaterra, que recibiu en troco gran parte do sur de Escocia. A resistencia proseguiu no norte e no oeste at\u00e9 que os escoceses conseguiron recuperar a maior parte de seu territorio. Mais a continua e prolongada guerra contra os ingleses desorganizou a econom\u00eda e enfraqueceu a autoridade do rei, fortalecendo aos bar\u00f3ns, que recib\u00edan grandes concesi\u00f3ns territoriais para apoiar a coroa escocesa. Unha instituci\u00f3n pol\u00edtica beneficiouse, por\u00e9n, dese per\u00edodo conturbado: o parlamento. Necesitando levantar di\u00f1eiro para as loitas, os reis por varias veces reuniron asembleas de nobres e representantes dos diversos burgos.\nFortalecemento da monarqu\u00eda.\nNo s\u00e9culo XV, os reis escoceses procuraron restaurar s\u00faa autoridade. Xaime I de Escocia (1394-1437), ao volver de Inglaterra, onde estivera cativo durante dezaoito anos, neutralizou a influencia dos Estuardo, duques de Albany, que exerceran a rexencia do trono na s\u00faa ausencia. O seu sucesor, Xaime II (1437-1460), destru\u00edu, \u00e1 s\u00faa vez, o poderio dos Douglas. Xaime III (1460-1488) estendeu o control efectivo da coroa aos territorios do norte e do oeste ao reprimir unha rebeli\u00f3n (1475) liderada por John MacDonald, Earl de Ross; ga\u00f1ou tam\u00e9n as illas Orcadas e Shetland, a\u00ednda so control n\u00f3rdico. Xaime IV (1488-1513) consolidou o poder real naquelas illas e nas H\u00e9bridas, mais faleceu na batalla de Flodden (1513), cando auxiliaba a Francia na loita contra Inglaterra.\nTras un per\u00edodo conturbado durante a menoridade de Xaime V (1513-42), este asumiu o poder e continuou coa pol\u00edtica de alianza cos franceses. Henrique VIII de Inglaterra invade ent\u00f3n Escocia e a armada escocesa \u00e9 derrotada na batalla de Solway Moss (1542). Xaime V morre o mes seguinte, unha semana antes do nacemento da s\u00faa \u00fanica herdeira, Mar\u00eda Estuardo. As disputas con Inglaterra proseguiron durante a rexencia do conde de Arran, que chegou a un acordo cos franceses para a celebraci\u00f3n do casamento de Mar\u00eda con Francisco (m\u00e1is tarde Francisco II de Francia), herdeiro do trono franc\u00e9s (1558).\nUni\u00f3n das d\u00faas coroas.\nXaime VI de Escocia, fillo de Mar\u00eda Estuardo, ascendeu ao trono ingl\u00e9s, como Xaime I de Inglaterra, en 1603. Carlos I (1625-1649), tentando uniformar o goberno e o culto relixioso de Escocia coa Igrexa de Inglaterra, provocou disturbios. A convocatoria nacional, protestando contra as innovaci\u00f3ns eclesi\u00e1sticas, foi asinada en 1638 e, o mesmo ano, unha asemblea xeral aboliu o episcopado. En agosto de 1642 irrompeu a loita entre Carlos I e os seus opo\u00f1entes ingleses. \u00c1mbalas partes procuraban obter o apoio dos escoceses, que resolveron axudar a oposici\u00f3n parlamentaria inglesa, en troco dun acordo pola unidade relixiosa con base no presbiterianismo. Os realistas foron derrotados en Inglaterra e en Escocia, e Carlos I rendeuse aos escoceses en 1646. Non chegando a un acordo co rei, os escoceses devolv\u00e9rono \u00e1 Inglaterra. O ex\u00e9rcito ingl\u00e9s, baixo a direcci\u00f3n de Oliver Cromwell, torn\u00e1rase a maior forza pol\u00edtica do reino, preferindo a independencia relixiosa ao presbiterianismo. Convencionais conservadores conseguiron obter do rei un compromiso de estabelecemento do presbiterianismo nos dous reinos por tres anos, e foron \u00e1 loita en defensa do rei, sendo esmagados en Preston en 1648. O ano seguinte, Carlos I foi executado (1649). En 1651 toda Escocia estaba en poder de Cromwell, que adoptou unha pol\u00edtica xusta en relaci\u00f3n \u00e1 relixi\u00f3n conquistada, mais non ga\u00f1ou a simpat\u00eda dos escoceses, descontentes cos pesados impostos.\nUni\u00f3n con Inglaterra.\nA comezos do s\u00e9culo XVIII a principal raz\u00f3n da pol\u00edtica inglesa era asegurar a sucesi\u00f3n do trono brit\u00e1nico en caso de non ter descendencia directa. As\u00ed segundo a Lei de Establecemento, asinada en 1701, a coroa inglesa, en caso de non ter descendencia directa, pasar\u00eda \u00e1 Casa de Hann\u00f3ver, de relixi\u00f3n protestante. En 1702 a morte do rei Guillerme III trae o ascenso ao trono de Ana I, a cal non ti\u00f1a herdeiro \u00e1 morte do pr\u00edncipe Guillerme de Gloucester no ano 1700.\nNo ano 1703 a uni\u00f3n din\u00e1stica entre o Reino de Inglaterra e o Reino de Escocia estaba en crise, xa que o Parlamento de Escocia pretend\u00eda instaurar con esta crise sucesoria unha dinast\u00eda independente, o que supu\u00f1a a independencia total respecto de Inglaterra. Esta te\u00f3rica independencia non era desexada por Inglaterra xa que o establecemento dun reino independente escoc\u00e9s pod\u00eda carrexar unha alianza deste pa\u00eds con alg\u00fan inimigo dos ingleses, e \u00e1 s\u00faa vez, un ataque contra os seus territorios, polo cal, o problema escoc\u00e9s deb\u00eda ser neutralizado e garantir a sucesi\u00f3n na Casa de Hann\u00f3ver. A firma da Acta de Uni\u00f3n de 1707 trae consigo a desaparici\u00f3n do Reino de Inglaterra e do Reino de Escocia e a creaci\u00f3n do Reino de Gran Breta\u00f1a, disolv\u00e9ndose as\u00ed os parlamentos de cada un destes dous reinos e establecendo o Parlamento do Reino Unido con sede no Palacio de Westminster."}
{"id": "197592", "revid": "56817", "url": "https://gl.wikipedia.org/wiki?curid=197592", "title": "Literatura hispanoamericana", "text": "A literatura hispanoamericana \u00e9 a literatura en lingua castel\u00e1 cultivada polos pobos de fala hispana do continente americano, \u00e9 dicir, de Norteam\u00e9rica, Centroam\u00e9rica, Am\u00e9rica do Sur e o Caribe.\nOrixes.\nAs orixes da literatura hispanoamericana rem\u00f3ntanse a finais do s\u00e9culo XIX, cando xorde a corrente modernista de Jos\u00e9 Mart\u00ed, Rub\u00e9n Dar\u00edo, Jos\u00e9 Asunci\u00f3n Silva, afast\u00e1ndose dun canon literario especificamente europeo, atopando os seus propios trazos de identidade no per\u00edodo colonial e no romanticismo cando a principios do s\u00e9culo XIX as distintas rep\u00fablicas hispanoamericanas obtiveron a independencia, proceso rematado finalmente en 1898 coa perda por parte de Espa\u00f1a das s\u00faas colonias insulares de Cuba e Porto Rico en Am\u00e9rica, e Filipinas en Asia."}
{"id": "197594", "revid": "22570", "url": "https://gl.wikipedia.org/wiki?curid=197594", "title": "Ameneira, Rom\u00e1n, Vilalba", "text": "Ameneira \u00e9 un lugar da parroquia de Rom\u00e1n no concello lucense de Vilalba na comarca da Terra Ch\u00e1."}
{"id": "197595", "revid": "22570", "url": "https://gl.wikipedia.org/wiki?curid=197595", "title": "Os Aneir\u00f3s, Rom\u00e1n, Vilalba", "text": "Os Aneir\u00f3s \u00e9 un lugar da parroquia de Rom\u00e1n no concello lucense de Vilalba na comarca da Terra Ch\u00e1."}
{"id": "197596", "revid": "22570", "url": "https://gl.wikipedia.org/wiki?curid=197596", "title": "A Bardela, Rom\u00e1n, Vilalba", "text": "A Bardela \u00e9 un lugar da parroquia de Rom\u00e1n no concello lucense de Vilalba na comarca da Terra Ch\u00e1."}
{"id": "197597", "revid": "85894", "url": "https://gl.wikipedia.org/wiki?curid=197597", "title": "As Carballas, Rom\u00e1n, Vilalba", "text": "As Carballas \u00e9 un lugar da parroquia de Rom\u00e1n no concello lucense de Vilalba na comarca da Terra Ch\u00e1."}
{"id": "197598", "revid": "1131", "url": "https://gl.wikipedia.org/wiki?curid=197598", "title": "Carballas", "text": "O top\u00f3nimo galego Carballas pode referirse a:"}
{"id": "197599", "revid": "22570", "url": "https://gl.wikipedia.org/wiki?curid=197599", "title": "Fistela, Rom\u00e1n, Vilalba", "text": "Fistela \u00e9 un lugar da parroquia de Rom\u00e1n no concello lucense de Vilalba na comarca da Terra Ch\u00e1."}
{"id": "197600", "revid": "22570", "url": "https://gl.wikipedia.org/wiki?curid=197600", "title": "A Fraguella, Rom\u00e1n, Vilalba", "text": "A Fraguella \u00e9 un lugar da parroquia de Rom\u00e1n no concello lucense de Vilalba na comarca da Terra Ch\u00e1."}
{"id": "197602", "revid": "85894", "url": "https://gl.wikipedia.org/wiki?curid=197602", "title": "Marcoi, Rom\u00e1n, Vilalba", "text": "Marcoi \u00e9 un lugar da parroquia de Rom\u00e1n no concello lucense de Vilalba na comarca da Terra Ch\u00e1."}
{"id": "197603", "revid": "25871", "url": "https://gl.wikipedia.org/wiki?curid=197603", "title": "Muraz\u00f3, Rom\u00e1n, Vilalba", "text": "Muraz\u00f3 \u00e9 un lugar da parroquia de Rom\u00e1n no concello lucense de Vilalba na comarca da Terra Ch\u00e1."}
{"id": "197604", "revid": "1131", "url": "https://gl.wikipedia.org/wiki?curid=197604", "title": "Muraz\u00f3", "text": "O top\u00f3nimo galego Muraz\u00f3 pode referirse a:"}
{"id": "197605", "revid": "25871", "url": "https://gl.wikipedia.org/wiki?curid=197605", "title": "O Pazo, Rom\u00e1n, Vilalba", "text": "O Pazo \u00e9 un lugar da parroquia de Rom\u00e1n no concello lucense de Vilalba na comarca da Terra Ch\u00e1."}
{"id": "197606", "revid": "85894", "url": "https://gl.wikipedia.org/wiki?curid=197606", "title": "Pedrouzo, Rom\u00e1n, Vilalba", "text": "Pedrouzo \u00e9 un lugar da parroquia de Rom\u00e1n no concello lucense de Vilalba na comarca da Terra Ch\u00e1."}
{"id": "197607", "revid": "22570", "url": "https://gl.wikipedia.org/wiki?curid=197607", "title": "Roid\u00edaz, Rom\u00e1n, Vilalba", "text": "Roid\u00edaz \u00e9 un lugar da parroquia de Rom\u00e1n no concello lucense de Vilalba na comarca da Terra Ch\u00e1."}
{"id": "197608", "revid": "25871", "url": "https://gl.wikipedia.org/wiki?curid=197608", "title": "San Fiz, Rom\u00e1n, Vilalba", "text": "San Fiz \u00e9 un lugar da parroquia de Rom\u00e1n no concello lucense de Vilalba na comarca da Terra Ch\u00e1."}
{"id": "197609", "revid": "3054", "url": "https://gl.wikipedia.org/wiki?curid=197609", "title": "500 millas de Indian\u00e1polis", "text": ""}
{"id": "197610", "revid": "56817", "url": "https://gl.wikipedia.org/wiki?curid=197610", "title": "La vida breve", "text": "La vida breve (en galego \"A vida breve\") \u00e9 unha \u00f3pera en dous actos de Manuel de Falla con libreto en castel\u00e1n de Carlos Fern\u00e1ndez Shaw. Foi estreada en franc\u00e9s (sobre unha adaptaci\u00f3n de Paul Milliet) o 1 de abril de 1913 no Casino Municipal de Niza. O libretista, un prol\u00edfico autor de libretos de zarzuela, deulle a Falla un texto tipicamente andaluz e dramaticamente feble, sobre o cal Falla compuxo unha m\u00fasica na que se fai patente certa influencia do verismo e da est\u00e9tica t\u00edpica da zarzuela castiza, mais cunha t\u00e9cnica orquestral e un brillo que fixeron desta obra a \u00f3pera en castel\u00e1n m\u00e1is representada.\nTr\u00e1tase dunha \u00f3pera breve, na cal os acontecementos dram\u00e1ticos se precipitan rapidamente e onde o elemento popular, en forma de danzas e coplas, serve para dar un meirande contido musical, non aportando nada dende o punto de vista dram\u00e1tico - m\u00e1is ben entorpecendo a acci\u00f3n. Por\u00e9n, \u00e9 xustamente nas danzas e nos elementos populares, onde se encontra o mellor da m\u00fasica. S\u00f3 unha direcci\u00f3n esc\u00e9nica intelixente e imaxinativa pode salvar a \"La vida breve\" como peza teatral, dada a dificultade de narrar axeitadamente os acontecementos sen caer na confusi\u00f3n ou o t\u00f3pico, nunha obra que segundo Federico Sope\u00f1a \"apenas montada como \u00f3pera-ballet resiste\".\nOs fragmentos m\u00e1is c\u00e9lebres da \u00f3pera son as d\u00faas danzas sinf\u00f3nicas, que decote se interpretan como pezas de concerto."}
{"id": "197612", "revid": "56817", "url": "https://gl.wikipedia.org/wiki?curid=197612", "title": "Barreiros, Rioaveso, Vilalba", "text": "Barreiros \u00e9 un lugar da parroquia de Rioaveso, no concello lugu\u00e9s de Vilalba, na comarca da Terra Ch\u00e1."}
{"id": "197614", "revid": "56817", "url": "https://gl.wikipedia.org/wiki?curid=197614", "title": "A Carballeira, Rioaveso, Vilalba", "text": "A Carballeira \u00e9 un lugar da parroquia de Rioaveso, no concello lugu\u00e9s de Vilalba, na comarca da Terra Ch\u00e1."}
{"id": "197615", "revid": "22570", "url": "https://gl.wikipedia.org/wiki?curid=197615", "title": "Carracelas, Rioaveso, Vilalba", "text": "Carracelas \u00e9 un lugar da parroquia de Rioaveso, no concello lugu\u00e9s de Vilalba, na comarca da Terra Ch\u00e1."}
{"id": "197616", "revid": "85894", "url": "https://gl.wikipedia.org/wiki?curid=197616", "title": "Casas de Arriba, Rioaveso, Vilalba", "text": "Casas de Arriba \u00e9 un lugar da parroquia de Rioaveso, no concello lugu\u00e9s de Vilalba, na comarca da Terra Ch\u00e1."}
{"id": "197617", "revid": "56817", "url": "https://gl.wikipedia.org/wiki?curid=197617", "title": "As Costelas, Rioaveso, Vilalba", "text": "As Costelas \u00e9 un lugar da parroquia de Rioaveso, no concello lugu\u00e9s de Vilalba, na comarca da Terra Ch\u00e1."}
{"id": "197618", "revid": "25871", "url": "https://gl.wikipedia.org/wiki?curid=197618", "title": "O Franco, Rioaveso, Vilalba", "text": "O Franco \u00e9 un lugar da parroquia de Rioaveso, no concello lugu\u00e9s de Vilalba, na comarca da Terra Ch\u00e1."}
{"id": "197619", "revid": "65337", "url": "https://gl.wikipedia.org/wiki?curid=197619", "title": "Franco (hom\u00f3nimos)", "text": "O termo franco pode referirse a:\nO top\u00f3nimo Franco pode referirse :\nAmais, como apelido pode referirse a:"}
{"id": "197620", "revid": "89787", "url": "https://gl.wikipedia.org/wiki?curid=197620", "title": "Cavalleria rusticana", "text": "Cavalleria rusticana (en galego Cabaleirosidade r\u00fastica) \u00e9 unha \u00f3pera verista nun acto con m\u00fasica de Pietro Mascagni e libreto en italiano de Giovanni Targioni-Tozzetti e Guido Menasci baseada nun conto de Giovanni Verga. Foi estreada o 17 de maio de 1890 no Teatro Costanzi de Roma. \"Cavalleria rusticana\" segue a ser unha das \u00f3peras m\u00e1is populares; nas estat\u00edsticas de Operabase aparece no posto n.\u00ba 27 das cen \u00f3peras m\u00e1is representadas no per\u00edodo 2005-2010, seendo a 16.\u00aa en italiano e a primeira de Mascagni.\nFoi presentada nunha dobre funci\u00f3n con \"Pagliacci\" de Ruggero Leoncavallo. As d\u00faas \u00f3peras son demasiado curtas como para podelas representar xuntas nunha soa funci\u00f3n. De feito, dende 1903 -cando se interpretou por primeira vez en Nova York- en t\u00f3dolos escenarios do circu\u00edto oper\u00edstico mundial ad\u00f3itanse interpretar xuntas nun programa dobre chamado \"Cav/Pag\".\nAmbientada na Sicilia de finais do s\u00e9culo XIX, ten como protagonistas un rapaz que volta do servizo militar (\"Turiddu\") e unha xove (\"Santuzza\"), que te\u00f1en un idilio (encendido por parte dela; de despecho por parte del, porque viu que se romperan os seus plans de voda con \"Lola\", a promesa de toda a s\u00faa vida, que agora est\u00e1 casada con outro home).\nO famoso \"intermezzo\", foi empregado na banda sonora da pel\u00edcula \"O padri\u00f1o III\", o desenlace da cal ten lugar tam\u00e9n durante unha representaci\u00f3n desta \u00f3pera no Teatro Massimo de Palermo . Tam\u00e9n a obra \u00e9 representada no tema principal do filme de Martin Scorsese \"Touro salvaxe\"."}
{"id": "197622", "revid": "22570", "url": "https://gl.wikipedia.org/wiki?curid=197622", "title": "Froxinde, Rioaveso, Vilalba", "text": "Froxinde \u00e9 un lugar da parroquia de Rioaveso, no concello lugu\u00e9s de Vilalba, na comarca da Terra Ch\u00e1."}
{"id": "197624", "revid": "25871", "url": "https://gl.wikipedia.org/wiki?curid=197624", "title": "Grandela", "text": "O top\u00f3nimo galego Grandela pode referirse a:"}
{"id": "197625", "revid": "25871", "url": "https://gl.wikipedia.org/wiki?curid=197625", "title": "A Grandela, Rioaveso, Vilalba", "text": "A Grandela \u00e9 un lugar da parroquia de Rioaveso, no concello lugu\u00e9s de Vilalba, na comarca da Terra Ch\u00e1."}
{"id": "197626", "revid": "25871", "url": "https://gl.wikipedia.org/wiki?curid=197626", "title": "O Pereiro, Rioaveso, Vilalba", "text": "O Pereiro \u00e9 un lugar da parroquia de Rioaveso, no concello lugu\u00e9s de Vilalba, na comarca da Terra Ch\u00e1."}
{"id": "197627", "revid": "22795", "url": "https://gl.wikipedia.org/wiki?curid=197627", "title": "Milo\u0161evi\u0107", "text": ""}
{"id": "197628", "revid": "1131", "url": "https://gl.wikipedia.org/wiki?curid=197628", "title": "Teatre Principal de Val\u00e8ncia", "text": "O Teatre Principal de Val\u00e8ncia (en galego \"Teatro Principal de Valencia\") \u00e9 un dos teatro m\u00e1is importantes de cidade de Valencia que acolle principalmente espect\u00e1culos de teatro e danza. A pesar de ser propiedade da Deputaci\u00f3n de Valencia, a s\u00faa xesti\u00f3n depende do organismo aut\u00f3nomo Teatres de la Generalitat Valenciana. Est\u00e1 situado no n\u00famero 15 do \"carrer de les Barques\". \u00c9 un teatro de configuraci\u00f3n t\u00edpicamente italiana en forma de ferradura, cunha sala r\u00edcamente decorada. Ten unha capacidade m\u00e1xima de 1226 espectadores.\nFoi un proxecto inicial do arquitecto italiano Felip Fontana en 1774, mais m\u00e1is tarde foron modificados os planos orixinais. A s\u00faa construci\u00f3n non comezou ata anos m\u00e1is tarde, e a\u00ednda que foi inaugurado en 1832, a obra non estivo totalmente finalizada ata 1854."}
{"id": "197629", "revid": "23204", "url": "https://gl.wikipedia.org/wiki?curid=197629", "title": "Comit\u00e9 de Arbitraxe Badinter", "text": "A Comisi\u00f3n de Arbitraxe da Conferencia sobre Iugoslavia (co\u00f1ecida comunmente como Comit\u00e9 de Arbitraxe Badinter) foi unha comisi\u00f3n establecida polo Consello de Ministros da Comunidade Econ\u00f3mica Europea o 27 de agosto de 1991 para proporcionar asesoramento xur\u00eddico \u00e1 Conferencia sobre Iugoslavia.\nA CEE designou a Roberto Badinter como presidente desta Comisi\u00f3n de cinco membros de Tribunais Constitucionais da Comunidade Econ\u00f3mica Europea (antecesora da UE).\nEsta Comisi\u00f3n de arbitraxe emitiu quince opini\u00f3ns sobre as \"preguntas legais importantes\" presentadas como conscuencia da desintegraci\u00f3n da Rep\u00fablica Federal Socialista de Iugoslavia.\nOpini\u00f3ns.\nEntre finais de 1991 e mediados de 1993, a Comisi\u00f3n de Arbitraxe emitiui quince opini\u00f3ns relativas a cuesti\u00f3ns xur\u00eddicas derivadas da fragmentaci\u00f3n de Iugoslavia. As dez primeiras foron as seguintes:\nO 20 de novembro de 1991 Lord Carrington preguntou se tras separarse algunhas Rep\u00fablicas de Iugoslavia, esta, como afirmaban Serbia e Montenegro, segu\u00eda existindo, ou se estes feitos supuxeran a disolui\u00f3n de Iugoslavia. A Comisi\u00f3n respondeu o 29 de novembro de 1991 que \"a Rep\u00fablica Federativa Socialista de Iugoslavia est\u00e1 en proceso de disoluci\u00f3n\".\nO 20 de novembro de 1991 Lord Carrington preguntou \"se a poboaci\u00f3n serbia en Croacia e Bosnia e Hercegovina, como un dos pobos constitu\u00edntes de Iugoslavia, ten este dereito (de autodeterminaci\u00f3n?)\". O 11 de xaneiro de 1992, a Comisi\u00f3n conclu\u00edu que \"a poboaci\u00f3n serbia de Bosnia e Hercegovina e Croacia ten dereito a todos os que corresponden a un grupo minoritario e a un grupo \u00e9tnico [...]\" e \"que as rep\u00fablicas deben permitir aos membros das minor\u00edas e grupos \u00e9tnicos todos os dereitos humanos fundamentais, inclu\u00edndo, no seu caso, o dereito a elixir a s\u00faa nacionalidade \".\nO 20 de novembro de 1991 Lord Carrington preguntou: \"poden considerarse as fronteiras internas entre Croacia e Serbia e entre Bosnia e Hercegovina e Serbia como fronteiras en termos de dereito p\u00fablico internacional?\" En aplicaci\u00f3n do principio de \"uti possidetis\", a Comisi\u00f3n conclu\u00edu o 11 de xaneiro de 1992 que \"os l\u00edmites entre Croacia e Serbia, entre Bosnia-Hercegovina e Serbia e posibelmente doutros Estados independentes adxacentes, non poden seren modificados excepto por acordo libre entre eles\".\nPediuse \u00e1 Comisi\u00f3n a s\u00faa opini\u00f3n sobre se se deber\u00eda reco\u00f1ecer a independencia de Bosnia e Hercegovina. La Comisi\u00f3n decidiu que de momento, non porque, a diferenza doutras rep\u00fablicas que buscan independencia, en Bosni-Hercegovina a\u00ednda non se celebrou un refer\u00e9ndum sobre a independencia.\nNeste ditame, a Comisi\u00f3n examinou a solicitude de Croacia para o reco\u00f1ecimento da s\u00faa independencia. A Comisi\u00f3n ditaminou que a independencia de Croacia non debe a\u00ednda ser reco\u00f1ecida, porque a nova Constituci\u00f3n croata non incorpora a protecci\u00f3n das minor\u00edas requirida pola Comunidade Europea. En resposta a esta decisi\u00f3n, o Presidente de Croacia escribiu a Robert Badinter dando garant\u00edas de que este d\u00e9ficit ser\u00eda emendado, a fin de que a Comunidade Europea poida reco\u00f1ecer a Croacia.\nNeste ditame, a Comisi\u00f3n recomendou que a Comunidade Europea acepte a solicitude de Macedonia do Norte para o seu reco\u00f1ecmiento, sostenndo que a Rep\u00fablica dera as garant\u00edas necesarias para o respecto dos dereitos humanos e a paz e seguridade internacionais. Por\u00e9n, a CE foi inicialmente remisa a aceptar as recomendaci\u00f3ns desta opini\u00f3n debido \u00e1 oposici\u00f3n grega.\nNeste ditame, a Comisi\u00f3n recomendou que a Comunidade Europea reco\u00f1ecera a Eslovenia. Nesta decisi\u00f3n, a Comisi\u00f3n rexeitou as obxecci\u00f3ns serbia e montenegrina \u00e1 s\u00faa competencia para responder a tres petici\u00f3ns que recibira de Lord Carrington, o que deu lugar aos comentarios 8, 9 e 10.\nNesta decisi\u00f3n, a Comisi\u00f3n decidiu\u00f3 que o proceso xur\u00eddico de disoluci\u00f3n da RFSI xa conclu\u00edra e que, por tanto, Iugoslavia xa non existe.\nNesta decisi\u00f3n, a Comisi\u00f3n examinou como deben resolverse os problemas de sucesi\u00f3n resultantes da cesaci\u00f3nde do Estado da RFSI. Ditaminou que deb\u00edan resolverse por mutuo acordo entre os varios Estados sucesores, cunha divisi\u00f3n equitativa dos activos e das obrigas internacionais da ex Iugoslavia. Tam\u00e9n decidiu que os membros da ex RFSI non pod\u00edan continuar nas organizaci\u00f3ns internacionais, sen\u00f3 que cada Estado ter\u00eda que solicitar novamente a adhesi\u00f3n.\nNsta decisi\u00f3n, a Comisi\u00f3n ditaminou que a Rep\u00fablica Federativa de Iugoslavia (Serbia e Montenegro) non pode considerarse legalmente unha continuaci\u00f3n da antiga Iugoslavia, sen\u00f3ne como un novo Estado. As\u00ed, a Comunidade Europea non deber\u00eda reco\u00f1ecer automaticamente a RFI, \u00e1 que se aplicar\u00edan os mesmos criterios que os tidos en conta para o reco\u00f1ecemento dos demais Estados da ex Iugoslavia.\nTextos.\nO texto dos dez primeiros ditames da Comisi\u00f3n Badinter foron publicados no \"European Journal of International Law\". As opini\u00f3ns 1 a 3 reprod\u00facense en \"3 EJIL 1\" (1992) p\u00e1xs. 182 e seguintes (dispo\u00f1\u00edbel en li\u00f1a), e as opini\u00f3ns 4 a 10 en \"4 EJIL 1\" (1993) p\u00e1xs. 74 e seguintes (dispo\u00f1\u00edbel en li\u00f1a)."}
{"id": "197630", "revid": "25871", "url": "https://gl.wikipedia.org/wiki?curid=197630", "title": "Quint\u00e1, Rioaveso, Vilalba", "text": "Quint\u00e1 \u00e9 un lugar da parroquia de Rioaveso, no concello lugu\u00e9s de Vilalba, na comarca da Terra Ch\u00e1."}
{"id": "197632", "revid": "56817", "url": "https://gl.wikipedia.org/wiki?curid=197632", "title": "C\u00fapula radial", "text": "A c\u00fapula radial \u00e9 unha formaci\u00f3n \u00f3sea da ep\u00edfise proximal do radio, de forma cil\u00edndrica, que se artella co c\u00f3ndilo umeral na articulaci\u00f3n umerocubital. A c\u00fapula est\u00e1 rodeada polo ligamento anular do c\u00f3bado e pos\u00fae unha superficie articular para a articulaci\u00f3n radiocubital superior."}
{"id": "197635", "revid": "54334", "url": "https://gl.wikipedia.org/wiki?curid=197635", "title": "Andr\u00e9s Calamaro", "text": "Andr\u00e9s Calamaro, nado en Buenos Aires o 22 de agosto de 1961, \u00e9 un m\u00fasico, compositor, int\u00e9rprete e produtor arxentino. Ao longo da s\u00faa carreira, ademais das s\u00faas etapas como solista, pertenceu a bandas como Los Abuelos de la Nada e Los Rodr\u00edguez."}
{"id": "197636", "revid": "89787", "url": "https://gl.wikipedia.org/wiki?curid=197636", "title": "Guayas", "text": "Guayas \u00e9 unha das 24 provincias da Rep\u00fablica de Ecuador, localizada na rexi\u00f3n litoral do pa\u00eds. A s\u00faa capital \u00e9 Guayaquil, o maior centro financeiro, comercial e industrial do pa\u00eds, as\u00ed como a cidade m\u00e1is grande. Con m\u00e1is de 3,7 mill\u00f3ns de habitantes, a provincia de Guayas \u00e9 a m\u00e1is poboada de Ecuador, con arredor dun 30 % da poboaci\u00f3n total. O nome da provincia prov\u00e9n do r\u00edo Guayas, que a atravesa xusto antes de desembocar no Oc\u00e9ano Pac\u00edfico.\nHistoria.\nNa \u00e9poca precolombiana estas terras foron habitadas polos huancavilcas. Coa chegada dos espa\u00f1ois buscouse constru\u00edr unha cidade que servise de porto, pero a resistencia dos nativos impediu a conquista destes territorios durante un tempo. En 1538 fundouse a cidade de Guayaquil, que se converteu nun eixo importante da Real Audiencia de Quito. Os dominios de Guayaquil abrangu\u00edan a maior parte da rexi\u00f3n litoral de Ecuador. En 1763 foi nomeado o primeiro Gobernador de Guayaquil. Tralas guerras de independencia de Espa\u00f1a, formouse a Provincia Libre de Guayaquil, que logo acabar\u00eda un\u00edndose \u00e1 Gran Colombia, pasando a chamarse Departamento de Guayaquil. Despois da separaci\u00f3n da Gran Colombia, formouse a Rep\u00fablica de Ecuador, e a rexi\u00f3n de Guayaquil dividiuse en varias provincias, unha das cales \u00e9 Guayas.\nNa actualidade a Provincia de Guayas est\u00e1 dividida en 25 cant\u00f3ns, e a s\u00faa actividade principal \u00e9 a industria (xa que nela se atopan o porto e as f\u00e1bricas de Guayaquil) e o turismo de praia.\nDemograf\u00eda.\nA provincia ten unha poboaci\u00f3n de 3.744.351 persoas, estimada polo INEC en 2010, a maior parte da cal vive na s\u00faa capital, Guayaquil, que supera os 2 mill\u00f3ns de habitantes, ou nos seus arredores. Esta poboaci\u00f3n est\u00e1 crecendo, xa que existe unha corrente migratoria interna dende outras provincias do pa\u00eds.\nClima.\nO clima da Provincia de Guayas \u00e9 tropical e monz\u00f3nico, debido \u00e1 corrente mari\u00f1a fr\u00eda de Humboldt e \u00f3 fen\u00f3meno de El Ni\u00f1o. Isto fai que a temperatura sexa elevada durante case todo o ano. Danse d\u00faas estaci\u00f3ns, o inverno chuvioso que vai dende xaneiro a maio, e o ver\u00e1n seco entre xu\u00f1o e decembro. "}
{"id": "197637", "revid": "27155", "url": "https://gl.wikipedia.org/wiki?curid=197637", "title": "Acino", "text": "Ent\u00e9ndese por acino (do lat\u00edn \"acinus\", gran de uva) unha agrupaci\u00f3n de c\u00e9lulas secretoras nun \u00f3rgano excretor, que forman unha cavidade epitelial m\u00e1is ou menos arredondada, que descarga as secreci\u00f3ns por un ducto, que desemboca no canal excretor dunha gl\u00e1ndula. O adxectivo que se aplica aos acinos \u00e9 acinoso ou acinar.\nGl\u00e1ndulas ex\u00f3crinas acinosas.\nUnha gl\u00e1ndula ex\u00f3crina acinosa complexa est\u00e1 dividida en l\u00f3bulos vistos a simple vista, constitu\u00eddos por lobuli\u00f1os microsc\u00f3picos, que, \u00e1 s\u00faa vez, est\u00e1n formados polos acinos ou t\u00fabulos secretores. A gl\u00e1ndula ten ademais un sistema de ductos m\u00e1is ou menos complexo por onde se evac\u00faa a secreci\u00f3n \nMoitos \u00f3rganos conte\u00f1en gl\u00e1ndulas acinosas, entre eles os seguintes:\nOs fol\u00edculos da gl\u00e1ndula tiroide poden considerarse tam\u00e9n unha formaci\u00f3n acinosa, pero neste caso os fol\u00edculos te\u00f1en funci\u00f3n end\u00f3crina, xa que funcionan como un dep\u00f3sito hormonal.\nTipos de acinos.\nSegundo a natureza da secreci\u00f3n que porducen, os acinos poden clasificarse en dous grupos: serosos e mucosos. As gl\u00e1ndulas con acinos serosos ch\u00e1mase gl\u00e1ndulas serosas, por exemplo o p\u00e1ncreas ex\u00f3crino, formado por acinos pancre\u00e1ticos. As que est\u00e1n formadas por acinos mucosos son gl\u00e1ndulas mucosas. Hai tam\u00e9n gl\u00e1ndulas, que te\u00f1en tanto acinos mucosos coma serosos, chamadas gl\u00e1ndulas mixtas ou sero-mucosas, como as gl\u00e1ndulas salivares submandibulares .\nAcinos de alv\u00e9olos pulmonares.\nO termo acino tam\u00e9n se utiliza con outro significado para designar a agrupaci\u00f3n de alv\u00e9olos pulmonares, os sacos do final das v\u00edas respiratorias onde se realiza o intercambio de gases entre o sangue e o aire atmosf\u00e9rico durante a respiraci\u00f3n pulmonar. Estes acinos non te\u00f1en funci\u00f3n secretora."}
{"id": "197639", "revid": "23562", "url": "https://gl.wikipedia.org/wiki?curid=197639", "title": "Provincia de Guayas", "text": ""}
{"id": "197640", "revid": "89787", "url": "https://gl.wikipedia.org/wiki?curid=197640", "title": "Jaron Lanier", "text": "Jaron Zepel Lanier, nado en Nova York o 3 de maio de 1960, \u00e9 un inform\u00e1tico, compositor, artista visual e autor estadounidense. Foi pioneiro e popularizou a expresi\u00f3n realidade virtual (\"VR\" das siglas en ingl\u00e9s: Virtual Reality) ao principio dos anos 80s. Daquela, fundou a \"VPL Research\", a primeira compa\u00f1\u00eda para vender produtos de VR. As s\u00faas citas actuais incl\u00faen a \"Interdisciplinary Scholar-in-Residence\", CET, Universidade de California, Berkeley."}
{"id": "197641", "revid": "96271", "url": "https://gl.wikipedia.org/wiki?curid=197641", "title": "Bicogroso", "text": "O bicogroso (\"Coccothraustes coccothraustes\", Linn. 1758) \u00e9 unha especie de ave do x\u00e9nero \"Coccothraustes\" dentro da familia Fringillidae. Sixiloso e dif\u00edcil de observar, \u00e9 un dos maiores, m\u00e1is robustos e compactos frinx\u00edlidos. De cor parda alaranxada, pos\u00fae un caracter\u00edstico \"anteface\" negro, e unhas \u00e1s de heterox\u00e9neo e escuro colorido onde sobresae unha franxa branca e a cor azulada das puntas. Vive en bosques caducifolios, onde se alimenta principalmente de sementes duras que casca e abre co seu forte peteiro. Distrib\u00faese polo pale\u00e1rtico e pode vivir at\u00e9 5 anos. Carl von Linn\u00e9 en 1758 foi o primeiro en describir a esta especie para a ciencia.\nDescrici\u00f3n.\nO bicogroso presenta unha lonxitude que oscila entre os 16'5 e 18 cent\u00edmetros, mentres que as medidas de envergadura alar van dende os 29 aos 33 cent\u00edmetros. O peso corporal desta especie est\u00e1 entre os 48 e 62 gramos aproximadamente. As femias, polo xeral presentan menores medidas, e por tanto menor tama\u00f1o e peso c\u00f3s machos.\nEn canto \u00e1 s\u00faa fisionom\u00eda, descr\u00edbese como un frinx\u00edlido t\u00edpico, de figura robusta, groso pescozo, grande cabeza redonda e un ancho, forte e c\u00f3nico peteiro de aspecto met\u00e1lico do cal lle v\u00e9n o seu nome vulgar (\"bicogroso\"). As s\u00faas patas son curtas, de cor ros\u00e1cea en ton claro, e a s\u00faa cola tam\u00e9n \u00e9 moi curta.\nOs seus ollos son de cor marr\u00f3n, pero para entrar en m\u00e1is detalles hai que remontarse a 1957. Mountfort observou o bicogordo e indicou que, tras manexalo para o seu anelamento, os ollos deste v\u00edranse dunha intensa cor chocolate avermellada polo estado de excitaci\u00f3n. Ademais, apuntou que, inmediatamente despois de mortos, a cor dos seus ollos \u00e9 branca, e que examinados \u00e1 luz do sol poder\u00edan definirse como rosa \u00e1mbar.\nEn canto \u00e1 s\u00faa plumaxe, \u00e9 moito m\u00e1is rechamante a do macho c\u00e1 da femia (m\u00e1is p\u00e1lida en tons). O macho presenta un fermoso colorido en que destacan as s\u00faas \u00e1s e cabeza. A grandes li\u00f1as, a cor xeral da s\u00faa plumaxe \u00e9 parda, coa cabeza dun ton m\u00e1is alaranxado, dun ton m\u00e1is claro c\u00e1 cara. Os ollos est\u00e1n delineados por un fino bordo negro intenso que se estende cara ao pico nunha franxa do tama\u00f1o do di\u00e1metro ocular, rodeando tam\u00e9n todo o peteiro e baixando pola gorxa negra. Dende os laterais do pescozo, as\u00ed como a s\u00faa parte superior (caluga), a cor \u00e9 gris clara. O ventre e as partes inferiores son pardas dunha cor marr\u00f3n abrancazada, ag\u00e1s sobre as patas que \u00e9 dun gris abrancazado. As \u00e1s son completamente heterox\u00e9neas en canto \u00e1 cor, coas partes interiores da mesma cor c\u00f3 lombo, marr\u00f3n escuro, e as partes exteriores de negro intenso. No medio e desde o inicio cara \u00e1s puntas, as \u00e1s presentan primeiro unha franxa de plumas brancas, logo dun marr\u00f3n casta\u00f1o e as puntas azuis, moradas ou verdosas, en ton escuro. As plumas da cola son no seu inicio de cor parda na parte superior e cor branca na inferior, continuando nun marr\u00f3n m\u00e1is escuro e branco nas puntas, con plumas negras nos bordos exteriores.\nDistribuci\u00f3n.\nConstit\u00fae unha especie de distribuci\u00f3n pale\u00e1rtica. At\u00f3pase en toda Europa, na Asia t\u00e9peda ou oriental (inclu\u00edndo o norte do Xap\u00f3n) e no norte de \u00c1frica (Marrocos, Tunes e Alxeria). Ocasionalmente, o bicogroso foi avistado en Alasca, onde se considera segundo a \"American Ornithologist Union (AOU)\" unha especie de presenza accidental.\nMalia ser unha especie moi distribu\u00edda por toda Europa, o bicogroso \u00e1chase ausente en Islandia, gran parte das Illas Brit\u00e1nicas (non se atopa en Irlanda), a maior parte de Escandinavia e certas illas mediterr\u00e1neas. \nSi se distrib\u00fae polo sur e centro de Europa, Inglaterra e o sur de Suecia.\nEn Asia local\u00edzase en Asia Menor, a rexi\u00f3n do C\u00e1ucaso e no norte do Ir\u00e1n, Afganist\u00e1n e de Turkest\u00e1n. \nTam\u00e9n habita Siberia, Manchuria e Corea do Norte.\nMigraci\u00f3n.\nO bicogroso \u00e9 unha ave migradora parcial. Os grupos das rexi\u00f3ns m\u00e1is setentrionais dir\u00edxense ao sur durante o inverno. O anelamento das aves permite recoller datos que demostran este feito. En 1960 o ornit\u00f3logo K. H. Voous postulou que as poboaci\u00f3ns europeas m\u00e1is setentrionais invernan nos pa\u00edses mediterr\u00e1neos. En Espa\u00f1a cheg\u00e1ronse a recuperar, en campa\u00f1as de estudos poboacionais, doce bicogrosos anelados na Alema\u00f1a Occidental, Alema\u00f1a Oriental, B\u00e9lxica, Su\u00edza, Checoslovaquia, Francia e Pa\u00edses Baixos. Con todo, o ornit\u00f3logo Paul Herroelen, apunta que algunhas poboaci\u00f3ns centroeuropeas do bicogroso, como as belgas, son m\u00e1is sedentarias ou err\u00e1ticas. No entanto, Bernis sinala que os datos achados das recuperaci\u00f3ns obtidas xa anteriormente sinaladas, corresponden a anelamentos en \u00e9poca de cr\u00eda, o que significa que \u00e1s poboaci\u00f3ns sedentarias da pen\u00ednsula Ib\u00e9rica, \u00faneselles no inverno un importante continxente de bicogrosos migrantes que proceden de Centroeuropa.\nTaxonom\u00eda.\nA especie \"Coccothraustes coccothraustes\" foi clasificada por primeira vez en 1758 polo zo\u00f3logo Carl von Linn\u00e9, quen a describiu no x\u00e9nero \"Loxia\", constando por tanto inicialmente como \"Loxia coccothraustes\". M\u00e1is tarde, Pallas conveu que o bicogroso trat\u00e1base dunha especie f\u00f3ra do x\u00e9nero \"Loxia\", e o renomeou como \"coccothraustes vulgaris\", pero finalmente, xa no s\u00e9culo XIX, o zo\u00f3logo londiniense R. B. Sharpe deulle o seu actual nome (\"Coccothraustes coccothraustes\"), pertencendo actualmente e deste xeito ao x\u00e9nero \"Coccothraustes\", que se clasifica na familia Fringillidae dentro da orde dos Passeriformes. O bicogroso unicamente comparte x\u00e9nero con outras d\u00faas especies, \"Coccothraustes abeillei\" e \"Coccothraustes vespertinus\".\nComo especie propiamente dita descr\u00edbense 6 subespecies:\nH\u00e1bitat.\nTipicamente o bicogroso ani\u00f1a e habita durante a primavera en bosques caducifolios, con especies de \u00e1rbores de gran porte e folla ancha que lles acheguen froitos ou sementes duras (como carballos, aci\u00f1eiras, faias, freixos, olmos ou pradairos. M\u00e1is raramente tam\u00e9n habita parques e grandes xard\u00edns de poboaci\u00f3ns humanas, e localmente tam\u00e9n en bosques de con\u00edferas e mixtos. O espectro do seu h\u00e1bitat pode ser a\u00ednda m\u00e1is diverso, xa que se pode localizar puntualmente en sotobosques, hortas ou mesmo en espazos m\u00e1is abertos, sempre que non se achen moi lonxe dalgunha fonte b\u00e1sica de auga. Durante o outono e o inverno buscan os bosques que lle acheguen maior cantidade de alimento, en particular aqueles con carpes, ameixeiras, cerdeiras ou teixos. \nO bicogroso desenv\u00f3lvese a altitudes moi dispares, dende a li\u00f1a de costa at\u00e9 altitudes moi pr\u00f3ximas ao l\u00edmite da vexetaci\u00f3n arb\u00f3rea. A densidade de poboaci\u00f3n desta especie \u00e9 inferior a 0,1 aves por cada 10 hect\u00e1reas de h\u00e1bitat, polo que se trata dun paxaro escaso.\nAlimentaci\u00f3n.\nA dieta do bicogroso componse basicamente de sementes duras principalmente de grandes \u00e1rbores, a\u00ednda que tam\u00e9n inxere as dalgunhas froiteiras. Consegue rompelas grazas ao seu forte peteiro, que acciona por medio dunha poderosa musculatura ben desenvolvida. A forza de trituraci\u00f3n do bicogroso equivale a unha carga de 30 a 48 kg aproximadamente, a\u00ednda que para alg\u00fans autores son maiores de 50 kg. Deste xeito consegue abrir os \u00f3sos de cereixas e lodoeiros, dous dos seus alimentos m\u00e1is com\u00fans e que m\u00e1is cobizan. Outros alimentos com\u00fans deste paxaro son os pi\u00f1\u00f3ns e faiuchos. Tam\u00e9n son capaces de romper os \u00f3sos das olivas, acci\u00f3n para a que se necesitan (segundo probas realizadas) forzas de 53 a 80 kg. Na s\u00faa dieta tam\u00e9n entran certas bagas, rebentos e, durante a primavera, algunhas eirugas que captura.\nO bicogroso adoita formar pequenos grupos ou bandos para alimentarse, sobre todo durante o inverno.\nUnha relaci\u00f3n de alimentos m\u00e1is espec\u00edfica, tendo en conta a gran variedade de sementes que inxere, incluir\u00eda:\nCoa chegada da primavera inxeren certas eirugas que localizan nas follas das \u00e1rbores, como poden ser a \"Operophthera brumata\" e \"Tortrix viridana\". Tam\u00e9n cazan alg\u00fans escaravellos (\"Lucanus cervus\" ou \"Melolontha\").\nReproduci\u00f3n.\nEn abril comeza a \u00e9poca de cr\u00eda do bicogroso. A posta desta especie consta duns 4 a 6 ovos e prod\u00facese de abril a maio. A incubaci\u00f3n, duns 12 d\u00edas, \u00e9 levada a cabo s\u00f3 pola femia, mentres que o macho lle proporciona o alimento. A mi\u00fado cr\u00edan en pequenas colonias. Presentan unha \u00fanica posta ao ano, a\u00ednda que de ser moi favorable o h\u00e1bitat poder\u00edan darse d\u00faas.\nCortexo.\nSegundo a descrici\u00f3n de Mountfort, os machos presentan durante o principio da primavera unha plumaxe abondosa e esponxada. \u00c9 ent\u00f3n cando est\u00e1n listos para o achegamento cara \u00e1 femia, que se produce remolonamente e en zigzag. A mi\u00fado a femia rec\u00edbeos hostilmente, polo que os machos deben mostrarse insistentes. Cando logra a atenci\u00f3n da femia, o macho coloca o corpo moi dereito, desprega as plumas da cola e baixa as \u00e1s at\u00e9 tocar cos seus extremos o chan. \u00c9 ent\u00f3n cando a femia empeza a mostrar interese agach\u00e1ndose coas plumas lisas e pegadas ao corpo. Posteriormente despr\u00e1zase, ben dun salto ou en curto voo, seguida polo macho. Acto seguido, o macho leva o peteiro cara ao ventre coma se fixese unha reverencia, co que mostra a zona gris que presenta a s\u00faa plumaxe \u00e1 altura da caluga. Para pechar o cortexo, o macho desprega as s\u00faas \u00e1s e vai cami\u00f1ando cara \u00e1 femia, que alonga o peteiro para que o macho co seu chegue a piques a rozalo.\nNi\u00f1o.\nA nidificaci\u00f3n comeza a finais de abril ou comezos de maio. O macho busca o lugar onde comezar a constru\u00edr o ni\u00f1o. Faino meticulosamente, visitando a zona elixida repetidamente as semanas previas ao comezo da s\u00faa construci\u00f3n. Finalmente dec\u00eddese a colocar as primeiras estruturas do ni\u00f1o, con forma de copa, a\u00ednda que ser\u00e1 a femia quen o complete. Os materiais empregados son basicamente pequenas ra\u00edces, talos finos ou liques, revestindo o interior con pelos.\nConstr\u00faen o ni\u00f1o a unha altura variable, dificilmente inferior aos 3 m, localiz\u00e1ndose polo xeral entre os 7 e 20 m, en \u00e1rbores grandes, as\u00ed como en vellos froiteiros, a\u00ednda que tam\u00e9n en arbustos frondosos.\nOvo.\nA posta do bicogroso \u00e9 xeralmente duns 4 ou 6 ovos. O m\u00e1is com\u00fan \u00e9 chocaren 5, a\u00ednda que a posta pode mesmo constar de 7 ovos. Por contra, as postas de menos de 4 ovos son moi pouco frecuentes. Poden ser descritos de azul claro ou ben dun verde agrisado, todos en tons p\u00e1lidos, en ocasi\u00f3ns simplemente agrisados, pero sempre con manchas e pintas pardas e en tons denegridos. En canto ao tama\u00f1o, segundo os estudos do ornit\u00f3logo brit\u00e1nico Jourdain, realizado con base en 100 ovos de bicogordo no Reino Unido, presentan medidas duns 24'2 x 17'4 mm como media, cun m\u00e1ximo de 27'6 x 17'1 mm e un m\u00ednimo de 19'8 x 15'7 mm.\nPitos.\nAo nacer, desprovistos de plumaxe, presentan un abondoso e longo penuxe branco. Descr\u00edbense a cavidade oral e a lingua de cor rosa, coa parte dianteira do padal de cor vermella nun ton p\u00farpura, e uns sa\u00edntes esbrancuxados. En canto \u00e1s comisuras, apr\u00e9cianse de cor amarelo. A dieta dos pitos bas\u00e9ase en insectos e eirugas proporcionadas polo pai e a nai. Deixan o ni\u00f1o aos dez ou doce d\u00edas aproximadamente, a\u00ednda que f\u00f3ra del son atendidos por ambos adultos polo menos durante outros quince d\u00edas.\nVoz.\nPresenta voz d\u00e9bil, que se antolla como unha especie de \"zic\" explosivo, tam\u00e9n descrito como un \"tsicc\" met\u00e1lico, ou en ocasi\u00f3ns como un \"tisc tisc\" repetido en intervalos irregulares. En pleno voo ten unha voz m\u00e1is sonora. Tam\u00e9n emite un curto e suave \"sib\" mentres se move entre as ponlas.\nA s\u00faa \u00e9poca de canto vai dende o mes de febreiro at\u00e9 principios de xu\u00f1o. Canta pouco, realiza un canto semellante \u00e1 s\u00faa voz base, curto e pouco elaborado sen apenas notas musicais. \u00c9 interpretado por Tucker e Nicholson como un \"Tchi-tchi... ter-ui-ui\". Descr\u00edbense variaci\u00f3ns m\u00e1is sonoras e case melodiosas, pero bastante b\u00e1sicas.\n\u00c1s veces alg\u00fans exemplares tam\u00e9n cantan f\u00f3ra de \u00e9poca. Mountfort apunta observaci\u00f3ns de machos cantando un 16 de xaneiro, un 20 de xullo e un 16 de setembro.\nAs femias tam\u00e9n cantan, a\u00ednda que m\u00e1is debilmente.\nEn estado de alteraci\u00f3n lanza un sibilante \"k\u00edu\", e ao suxeitalo na man lanza un \"srriiit\" m\u00e1is penetrante e gutural.\nVoo.\nO bicogroso presenta un voo r\u00e1pido e de traxectoria recta en distancias curtas. En distancias longas describe no aire unha ondulaci\u00f3n marcada e peri\u00f3dica. Mentres busca alimento no chan van dando chimpos, e voan para agocharse nas \u00e1rbores \u00e1 m\u00ednima cando int\u00faen calquera perigo. Durante a primavera adoitan capturar insectos mesmo en pleno voo. A s\u00faa fisionom\u00eda fai del un paxaro de silueta caracter\u00edstica en pleno voo. D\u00e1 a sensaci\u00f3n de posu\u00edr unhas \u00e1s moi curtas para tan robusto corpo. Ademais, ao voar mostra a cor branca da punta da s\u00faa cola. Nos seus traslados dunha \u00e1rbore a outra, ou despraz\u00e1ndose de bosque en bosque, voa a alturas superiores aos 50 e 100 metros, e comunmente mesmo a m\u00e1is de 200 metros. Poden voar en solitario ou en pequenos grupos.\nPoboaci\u00f3n, estado de conservaci\u00f3n e ameazas.\nA\u00ednda que non se cuantificaron as tendencias da poboaci\u00f3n global, conforme o criterio da Lista Vermella da UICN pode asegurarse que non se producir\u00e1 unha diminuci\u00f3n de m\u00e1is do 30% en dez anos ou en tres xeraci\u00f3ns.\nBirdLife International estima unha poboaci\u00f3n europea de entre 2,4 e 4,1 mill\u00f3ns de parellas reprodutoras.\nEn Espa\u00f1a, segundo Purroy en 1997, a poboaci\u00f3n desta especie era dunhas 4.000 ou 5.000 parellas reprodutoras. Este dato \u00e9 apoiado polo \"Atlas das aves reprodutoras de Espa\u00f1a\", que en 2003 apunta unha poboaci\u00f3n dunhas 5000 parellas. Segundo datos do programa \"SACRE\", en 2005 a tendencia da poboaci\u00f3n espa\u00f1ola \u00e9 crecente.\nA nivel mundial a especie non se incl\u00fae, segundo a revisi\u00f3n realizada en 1996, na \"Lista Vermella da UICN\".\nDende 1988, cando a especie foi catalogada por primeira vez por \"Collar\" e \"Andrew\", o estado de conservaci\u00f3n do bicogroso \u00e9 de preocupaci\u00f3n menor (\"LC, Least Concern\"). As\u00ed ser\u00eda catalogada en futuras revisi\u00f3ns por BirdLife International, desde a primeira en 2000 at\u00e9 a de 2008.\nEn Espa\u00f1a o bicogroso consta dende 1992 como especie \"Non Ameazada\" no Libro Vermello dos Vertebrados. Ostenta a categor\u00eda de especie de \"Interese Especial\" desde o 5 de abril de 1990 segundo o Real Decreto 439/1990. Coincide con todos os cat\u00e1logos rexionais a excepci\u00f3n do Pa\u00eds Vasco, onde \u00e9 unha especie con categor\u00eda \"Vulnerable\" dende 1996.\nOs factores de ameaza sobre o bicogroso son basicamente a destruci\u00f3n e perda da s\u00faa h\u00e1bitat, dado que \u00e9 unha especie moi sensible aos cambios no mesmo. Outro posible factor de ameaza, segundo o Cat\u00e1logo Nacional de Especies Ameazadas, \u00e9 a caza por paxareiros, e mesmo tam\u00e9n a caza a escopeta por cazadores.\nComportamento.\nO bicogroso \u00e9 unha especie t\u00edmida e fuxid\u00eda, polo que resulta dif\u00edcil de observar. Co bo tempo e condici\u00f3ns clim\u00e1ticas \u00f3ptimas var\u00eda a s\u00faa conduta, ao ser este o intre en que m\u00e1is visible se fai. \nPasa a maior parte do tempo nas polas m\u00e1is altas das \u00e1rbores en que se pousa, sobre todo en \u00e9poca de cr\u00eda, cando se fai m\u00e1is complicado o estudo dos seus costumes. Practicamente s\u00f3 baixa ao chan para buscar sementes, acci\u00f3n para a que raramente se afasta en exceso da \u00e1rbore. Pode ser observado con maior facilidade cando se disp\u00f3n a beber, e como prefire non estar demasiado tempo sobre terra firme, necesita desenvolverse en zonas cunha patente proximidade de auga.\nAo comer e beber xunto a outros paxaros, o bicogroso \u00e9 agresivo e dominante, tanto con exemplares da s\u00faa especie como cos doutras, mesmo de maior tama\u00f1o.\nA territorialidade \u00e9 variable. Se as parellas de bicogroso est\u00e1n a criar en pequenas colonias, como acontece frecuentemente, o territorio defendido por cada parella \u00e9 moi pequeno. Por contra, cando a parella non forma colonia, pode ocupar e defender at\u00e9 un bosque enteiro. Segundo Mountfort, o comportamento de establecer colonias de cr\u00eda sup\u00f3n un valor de supervivencia moito maior. Isto d\u00e9bese a que ani\u00f1ar en conxunto, coa agrupaci\u00f3n de parellas que sup\u00f3n, ofrece maior capacidade de defensa contra os depredadores para o ni\u00f1o."}
{"id": "197642", "revid": "1822", "url": "https://gl.wikipedia.org/wiki?curid=197642", "title": "Coccothraustes coccothraustes", "text": ""}
{"id": "197643", "revid": "1308", "url": "https://gl.wikipedia.org/wiki?curid=197643", "title": "Quercus ilex", "text": ""}
{"id": "197644", "revid": "98629", "url": "https://gl.wikipedia.org/wiki?curid=197644", "title": "Dawn of the Dead (filme de 2004)", "text": "Dawn of the Dead \u00e9 un filme estadounidense de terror dirixido por Zack Snyder que se estreou no 2004. Bas\u00e9ase no filme de 1978 \"Dawn of the Dead\" de George A. Romero.\nSinopse.\nUnha inexplicable praga acaba coa poboaci\u00f3n do planeta, convertendo \u00f3s mortos en horr\u00edbeis zombis que continuamente buscan carne e sangue humana para sobrevivir. En Wisconsin, un grupo de persoas que escaparon \u00e1 praga, tratan de salvar as s\u00faas vidas refuxi\u00e1ndose nun centro comercial, onde deben aprender non s\u00f3 a protexerse das hordas de zombis, sen\u00f3n tam\u00e9n a convivir."}
{"id": "197647", "revid": "5373014", "url": "https://gl.wikipedia.org/wiki?curid=197647", "title": "American Football Conference", "text": "A Conferencia Americana da NFL (American Football Conference en ingl\u00e9s, abreviado AFC) \u00e9 unha das d\u00faas conferencias da National Football League (NFL). Esta conferencia, igual que a outra, a Conferencia Nacional, conte\u00f1en actualmente 16 equipos cada unha, o que fai un total de 32 equipos na NFL.\nEquipos actuais.\nDende o ano 2002, a AFC ten 16 equipos organizados en 4 divisi\u00f3ns con catro equipos cada unha: Leste, Norte, Sur e Oeste."}
{"id": "197650", "revid": "25871", "url": "https://gl.wikipedia.org/wiki?curid=197650", "title": "National Football Conference", "text": "A Conferencia Nacional da NFL (National Football Conference en ingl\u00e9s, abreviado NFC) \u00e9 unha das d\u00faas conferencias da National Football League (NFL). Esta conferencia, igual que a outra, a Conferencia Americana, conte\u00f1en actualmente 16 equipos cada unha, o que fai un total de 32 equipos na NFL.\nEquipos actuais.\nDende o ano 2002, a NFC ten 16 equipos organizados en 4 divisi\u00f3ns con catro equipos cada unha: Leste, Norte, Sur e Oeste."}
{"id": "197653", "revid": "5132", "url": "https://gl.wikipedia.org/wiki?curid=197653", "title": "Conferencia Nacional (NFL)", "text": ""}
{"id": "197654", "revid": "5132", "url": "https://gl.wikipedia.org/wiki?curid=197654", "title": "Conferencia Americana (NFL)", "text": ""}
{"id": "197656", "revid": "1888", "url": "https://gl.wikipedia.org/wiki?curid=197656", "title": "Jos\u00e9 Domingo Cipriano Oreiro Rodr\u00edguez", "text": ""}
{"id": "197657", "revid": "1888", "url": "https://gl.wikipedia.org/wiki?curid=197657", "title": "Jos\u00e9 Oreiro Rodr\u00edguez", "text": ""}
{"id": "197658", "revid": "1131", "url": "https://gl.wikipedia.org/wiki?curid=197658", "title": "Estadio Ol\u00edmpico Atahualpa", "text": "O Estadio Ol\u00edmpico Atahualpa \u00e9 un recinto deportivo adicado \u00e1 pr\u00e1ctica do f\u00fatbol e do atletismo, situado na zona norte da cidade de Quito, en Ecuador, no que disputan os seus encontros como locais varios equipos de f\u00fatbol da capital ecuatoriana (os mais salientables o Club Deportivo El Nacional e o Sociedad Deportivo Quito) as\u00ed como a Selecci\u00f3n de f\u00fatbol de Ecuador.\nO nome do estadio recorda \u00f3 gobernante inca Atahualpa nacido en 1500 e executado en 1533.\nConstru\u00eddo entre 1948 e 1951 por iniciativa municipal, o estadio foi inaugurado o 25 de novembro de 1951 cunha capacidade para 34.000 espectadores nas bancadas. Posteriormente foi remodelado nos anos 1977 e 1992 chegando a ter unha capacidade para 50.933 persoas. En 2011 recibiu a s\u00faa terceira remodelaci\u00f3n, coa intenci\u00f3n de aumentar a capacidade dende as 40.948 prazas ata 50.000, todas de asento.\nO estadio \u00e9 propiedade da empresa \"Concentraci\u00f3n Deportiva de Pichincha\", que non s\u00f3 ten organizado eventos deportivos, sen\u00f3n tam\u00e9n eventos culturais, sobre todo concertos de cantantes e bandas como Juan Luis Guerra, Bon Jovi, Luis Miguel, Carlos Vives, Shakira, Alejandro Sanz, Man\u00e1, Guns N' Roses, Jonas Brothers, Marc Anthony, Miley Cirus, Ricardo Arjona etc. En 1985 tam\u00e9n acolleu a multitudinaria misa do papa Xo\u00e1n Paulo II."}
{"id": "197659", "revid": "56817", "url": "https://gl.wikipedia.org/wiki?curid=197659", "title": "William Moseley", "text": "William Peter Moseley, nado o 27 de abril de 1987 en Sheepscombe, \u00e9 un actor ingl\u00e9s famoso polo seu papel de Peter Pevensie nos filmes ', ' e \"\"."}
{"id": "197662", "revid": "22795", "url": "https://gl.wikipedia.org/wiki?curid=197662", "title": "Comisi\u00f3n de Arbitraxe da Conferencia sobre Iugoslavia", "text": ""}
{"id": "197663", "revid": "1131", "url": "https://gl.wikipedia.org/wiki?curid=197663", "title": "Cabreiro\u00e1", "text": ""}
{"id": "197668", "revid": "98629", "url": "https://gl.wikipedia.org/wiki?curid=197668", "title": "Istria", "text": "Istria (en croata e en esloveno, \"Istra\"; en italiano, \"Istria\"; en istriota, \"E\u00eestria\"; en alem\u00e1n, \"Istrien\"; en h\u00fangaro, Isztria), a antiga \"Histria\" latina, \u00e9 a maior das pen\u00ednsulas do mar Adri\u00e1tico, localizada no norte deste mar entre os golfos de Trieste e de Kvarner.\nDesde 1945 est\u00e1 dividida entre Croacia (\u00e1 que corresponde a maior parte), Eslovenia (que ten no norte de Istria a s\u00faa \u00fanica sa\u00edda ao mar) e Italia (que mantivo un moi pequeno territorio, case inmediatamente ao sur de Trieste.\nNa pen\u00ednsula hai importantes cidades como Pola/Pula, Parenzo, Rovigno, Pazin, Labin, Montona, Buzety ou Buje. Na pare setentrional, en Eslovenia, enc\u00f3ntranse as vilas costeiras de Piran, Izola e Koper.\nOs seus principais accidentes xeogr\u00e1ficos son o Monte Maior (no nordeste), os r\u00edos Dragogna, Mirna, Rasia e a ba\u00eda de Lim.\nPersonaxes famosos como Dante, Xulio Verne, James Joyce ou Robert Koch traballaron, describiron ou visitaron a rexi\u00f3n.\nHistoria.\nO nome de Istria v\u00e9n dos ilirios da tribo dos \"Histri\", terra \u00e1 cal o xe\u00f3grafo grego da antig\u00fcidade Estrab\u00f3n se referiu como \"unha rexi\u00f3n agrad\u00e1bel para vivir\". Para os romanos, \"Histria\" era unha zona habitada por unha feroz tribo de piratas ilirios, protexidos polas dificultades que presentaban as costas da pen\u00ednsula para a s\u00faa navegaci\u00f3n. Os seus habitantes soportaron d\u00faas campa\u00f1as militares dos romanos para, finalmente, caer no ano 177 a.C.\nAlg\u00fans eruditos especulan con que os nomes \"Histri\" e \"Histria\" est\u00e1n relacionados co \"Hister\" latino, o Danubio. Os historiadores locais antigos divulgaron que o Danubio divid\u00edase en dous e desembocaba no mar cerca de Trieste, as\u00ed como no mar Negro. A \"historia\" da \"bifurcaci\u00f3n do Danubio\" forma parte da lenda dos argonautas.\nO emperador Augusto inclu\u00edu Istria nas provincias de Italia e creou al\u00ed colonias de lexionarios veteranos do sur de Italia para que romanizaran a rexi\u00f3n. Isto comportou que toda a pen\u00ednsula Istria estaba completamente latinizada nos tempos do emperador Constantino I o Grande.\nDespois da ca\u00edda do Imperio romano de occidente, a rexi\u00f3n foi conquistada, sucesivamente, polos godos, os longobardos, anexionada ao reino franco por Pipino III en 789 e despois sucesivamente controlada polos duques de Carintia, Merano, Baviera e polo patriarca de Aquilea. A partir do ano 1000 a maior parte de Istria converteuse en territorio da Rep\u00fablica de Venecia. Pasou aos Habsburgo en 1797, (invertendo este feito temporalmente Napole\u00f3n entre 1805 e 1813), cando a pen\u00ednsula foi parte das Provincias Ilirias do Imperio napole\u00f3nico.\nAntes do ano 1000 a lingua de case toda a poboaci\u00f3n istria era de tipo neolatino, pero \u2014principalmente a partir do s\u00e9culo XII\u2014 a Rep\u00fablica de Venecia empezou a trasladar desde f\u00f3ra numerosas comunidades de linguas croata e eslovena cara ao interior de Istria, despoboado por epidemias e guerras. A finais do Renacemento a poboaci\u00f3n eslava (grazas \u00e1 s\u00faa maior fertilidade) alcanzaba xa case o 40 % do total.\nNo breve per\u00edodo napole\u00f3nico do Reino de Italia (1805-1809), o acad\u00e9mico Bartoli escribiu que a lingua italiana era a oficial e falada (como dialecto veneciano) por case dous terzos dos habitantes da pen\u00ednsula, ao sur da li\u00f1a xeogr\u00e1fica Trieste-Fiume (Rijeka).\nBaixo o goberno austr\u00edaco, no s\u00e9culo XIX, Istria inclu\u00eda unha ampla poboaci\u00f3n de italianos, croatas, eslovenos e alg\u00fans istro-romanos e serbios. En 1910 (despois de que os gobernos austr\u00edacos favoreceran a colectividade eslava en contra da italiana, a causa do Risorgimento italiano) a composici\u00f3n \u00e9tnica e ling\u00fc\u00edstica estaba equilibrada entre italianos e eslavos.\nSegundo os resultados do censo austr\u00edaco de 1910, dos 404.309 habitantes de Istria (e zonas veci\u00f1as ao norte da li\u00f1a Trieste-Fiume (Rijeka), non pertencentes \u00e1 pen\u00ednsula istria), 168.116 (41,6 %) falaban croata ou serbio, (36,5 %) italiano 147.416, (13,7 %) esloveno 55.365, (3,3%) alem\u00e1n 13.279, (0,2 %) roman\u00e9s 882, 2.116 (0,5%) outros idiomas e 17.135 (4,2 %) eran os que non perderan a s\u00faa lingua materna.\nDurante a \u00e9poca da dinast\u00eda dos Habsburgo, a costa de Istria beneficiouse do turismo dentro do imperio.\nNa segunda metade do s\u00e9culo XIX, un choque ideol\u00f3xico entre forzas italianas e eslovenas (e croatas), resultou nun conflito entre as etnias m\u00e1is numerosas, xa que os habitantes das cidades de Istria e da costa eran na s\u00faa maior\u00eda italianos, mentres que no interior da parte norte de Istria a maior\u00eda eran eslavos.\nA Istria italiana.\nIstria foi unha das raz\u00f3ns polas que loitaron os \"irredentistas\" italianos, do movemento pol\u00edtico Italia irredenta, para que Italia entrara na \"gran guerra\" en 1915.\nTras a vitoria italiana na primeira guerra mundial, Istria pasou dos Habsburgo austr\u00edacos ao goberno de Italia. Istria pertenceu ao Reino de Italia desde 1918 at\u00e9 o tratado de paz de 1947, despois da segunda guerra mundial. A pen\u00ednsula istria tivo un gran desenvolvemento socioecon\u00f3mico durante o fascismo, que tratou, por outra parte, de asimilar \u00e1 poboaci\u00f3n eslava.\nA posterior ocupaci\u00f3n nazi durante a segunda guerra mundial empeorou a tradicional tolerancia das relaci\u00f3ns \u00e9tnicas.\nTras o final da segunda guerra mundial, Istria foi asignada a Iugoslavia, salvo unha pequena parte do recanto noroeste que formou a Zona B, oficialmente independente Territorio Libre de Trieste; por\u00e9n a Zona B quedou baixo administraci\u00f3n iugoslava e, despois, \"de facto\", tras a disoluci\u00f3n do territorio en 1954, en que foi incorporada a Iugoslavia. S\u00f3 a pequena cidade de Muggia, cerca de Trieste, que formaba parte da Zona A, permaneceu italiana. \nDespois do \u00e9xodo italiano, as zonas despoboadas foron colonizadas con croatas, eslovenos e un pequeno n\u00famero de persoas doutras nacionalidades, como serbios, montenegrinos e albaneses.\nActualmente quedan en Istria 52.000 italianos, 35.000 en Croacia e 7.000 en Eslovenia, xunto cos case 10.000 na Muggia italiana.\nIstria contempor\u00e1nea.\nNa nova Rep\u00fablica Federal de Iugoslavia, Istria dividiuse entre as rep\u00fablicas de Croacia e de Eslovenia (\u00e1 parte a pequena cidade de Muggia, que, como vimos, quedou italiana). Despois da ruptura de Iugoslavia en 1991 esta subdivisi\u00f3n administrativa foi a fronteira entre estados independentes. Desde as primeiras elecci\u00f3ns multipartitas de Croacia en 1990, o partido rexional Asemblea Democr\u00e1tica de Istria (\"Istarski Demokratski Sabor\" ou \"Dieta Democr\u00e1tica Istria\") recibiu con regularidade a absoluta maior\u00eda dos votos e mantivo, a mi\u00fado, unha posici\u00f3n contraria ao goberno de Zagreb con respecto \u00e1 s\u00faa autonom\u00eda rexional.\nHai unha tradici\u00f3n de tolerancia entre a xente que viviu al\u00ed, a pesar da s\u00faa nacionalidade, a\u00ednda que se moitos istrios son hoxe de etnia croata, unha forte identidade rexional existiu durante anos. A palabra \"croata\" para os istrios \u00e9 \"Istrani\", ou \"Istrijani\", sendo a \u00faltima en dilecto \u010dakaviano. O termo \"Istrani\" \u00fasase tam\u00e9n en Eslovenia. Actualmente, a minor\u00eda italiana \u00e9 moi pequena, pero o condado istrio de Croacia \u00e9 biling\u00fce, como o son partes da Istria eslovena.\nEtnias.\nComo en moitas outras rexi\u00f3ns da antiga Iugoslavia, o concepto com\u00fan sobre etnicidade e nacionalidade fracasa cando se aplica a Istria. As discusi\u00f3ns sobre as etnicidades istrias a mi\u00fado usan as palabras \"italiano\", \"croata\" e \"esloveno\" para describir ao pobo istrio.\nPor exemplo, a palabra \"italiano\" pode referirse a un descendente de inmigrantes de Sicilia durante a \u00e9poca de Mussolini, como aos falantes aut\u00f3ctonos do idioma veneciano cuxos antecedentes se retrotraen ao principio da Rep\u00fablica veneciana, ou \u00e1 \u00e9poca romana. Pode tam\u00e9n referirse aos eslavos istrios que adoptaron a cultura italiana cando se trasladaron desde as zonas rurais \u00e1s urbanas.\nDa mema maneira, os poderes nacionais afirman que os eslavos istrios segundo a s\u00faa lingua local, tanto os falantes do dialecto \u010dakavski como do \u0161tokavski \u2014dialectos do croata\u2014 son considerados croatas, mentres que os falantes do esloveno son considerados eslovenos.\nMoitos istrios consid\u00e9ranse a eles mesmos simplemente como \"istrios\", sen afiliaci\u00f3n nacional adicional. Outros, en cambio, consid\u00e9ranse membros de Croacia, Eslovenia ou Italia.\nActualmente hai un movemento federalista na Istria croata, que desexa unha forma de soberan\u00eda limitada de Istria dentro do estado croata."}
{"id": "197670", "revid": "5863", "url": "https://gl.wikipedia.org/wiki?curid=197670", "title": "Joaqu\u00edn Prieto Rodr\u00edguez", "text": "Joaqu\u00edn Bautista Prieto Rodr\u00edguez, nado en Larouco o 13 de febreiro de 1968, \u00e9 un pol\u00edtico galego do Partido Popular de Galicia.\nTraxectoria.\nFuncionario do Servizo Galego de Sa\u00fade. Nas elecci\u00f3ns municipais de 1995 foi candidato do PPdeG e foi elixido concelleiro e nomeado primeiro tenente de alcalde. Logo da dimisi\u00f3n do alcalde Jos\u00e9 Fern\u00e1ndez Est\u00e9vez en marzo de 1998, foi elixido alcalde de Larouco o 23 de marzo. Nas municipais de 1999 encabezou a candidatura do PPdeG \u00e1 alcald\u00eda de Larouco e foi elixido alcalde con maior\u00eda absoluta. Continuou como alcalde nas sucesivas elecci\u00f3ns, sempre con maior\u00eda absoluta."}
{"id": "197672", "revid": "1888", "url": "https://gl.wikipedia.org/wiki?curid=197672", "title": "Joaqu\u00edn Bautista Prieto Rodr\u00edguez", "text": ""}
{"id": "197673", "revid": "23204", "url": "https://gl.wikipedia.org/wiki?curid=197673", "title": "Becilla de Valderaduey", "text": "Becilla de Valderaduey \u00e9 un concello espa\u00f1ol da provincia de Valladolid, en Castela e Le\u00f3n. Pertence \u00e1 comarca hist\u00f3rica da Terra de Campos.\nFestas.\nAs s\u00faas festas patronais son o 15 de maio, festividade de San Isidro Labrador."}
{"id": "197677", "revid": "88215", "url": "https://gl.wikipedia.org/wiki?curid=197677", "title": "Nacho Iglesias Villanueva", "text": "Ignacio Iglesias Villanueva, nado na Coru\u00f1a o 1 de xu\u00f1o de 1975, se ben desde unha idade moi temper\u00e1 reside en Pontedeume, \u00e9 un \u00e1rbitro galego da Primeira Divisi\u00f3n de Espa\u00f1a de f\u00fatbol. \u00c9 membro do \"Comit\u00e9 de \u00e1rbitros de Galicia\".\n\u00c9 irm\u00e1n do tam\u00e9n \u00e1rbitro Javier Iglesias Villanueva.\nTraxectoria.\nNo ano 2004 ascende \u00e1 Segunda Divisi\u00f3n na que permanece durante seis tempadas, da 2004/05 ata a 2009/10.\nConsegue o ascenso \u00e1 Primeira Divisi\u00f3n en 2010, e debuta na m\u00e1xima categor\u00eda o 13 de setembro de 2010 no Estadio de los Juegos Mediterr\u00e1neos de Almer\u00eda, dirixindo o partido entre a UD Almer\u00eda e a Real Sociedad de San Sebasti\u00e1n. O partido rematou cun empate a dous goles.\nO 30 de decembro de 2011 recibiu o reco\u00f1ecemento como \"Mellor deportista eum\u00e9s\" da campa\u00f1a 2010/11 no marco da \"X Gala do deporte eum\u00e9s\"."}
{"id": "197681", "revid": "98629", "url": "https://gl.wikipedia.org/wiki?curid=197681", "title": "\u00c1cido propi\u00f3nico", "text": "O \u00e1cido propi\u00f3nico ou \u00e1cido propanoico \u00e9 un \u00e1cido carbox\u00edlico que pode encontrarse naturalmente, coa f\u00f3rmula molecular C3H6O2 e f\u00f3rmula semidesenvolvida CH3-CH2-COOH. En estado puro, \u00e9 un l\u00edquido incoloro, corrosivo de cheiro acre cunha densidade de 0.99 g/cm3 e unha masa molar de 74,08 g/mol.\nO seu ani\u00f3n (CH3-CH2-COO-), \u00e9steres e sales reciben o nome de propionatos ou propanoatos.\nHistoria.\nO \u00e1cido propi\u00f3nico foi descrito inicialmente en 1844 por Johann Gottlieb, que o encontrou entre os produtos da degradaci\u00f3n do azucre. Nos anos sucesivos outros qu\u00edmicos sintetiz\u00e1rono con outros m\u00e9todos, mais sen decat\u00e1rense que estaban obtendo a mesma substancia. En 1847 o qu\u00edmico franc\u00e9s Jean-Baptiste Dumas estableceu que todos os \u00e1cidos obtidos eran o mesmo composto. El chamouno \"\u00e1cido propi\u00f3nico\", das palabras gregas \"protos\" (primeiro) e \"pion\" (graxa) porque era o \u00e1cido carbox\u00edlico m\u00e1is pequeno (de f\u00f3rmula H (CH2)nCOOH) que mostraba as caracter\u00edsticas t\u00edpicas dos \u00e1cidos graxos, como producir unha capa aceitosa cando se saliniza a auga, e ter un sal pot\u00e1sico xabonoso.\nPropiedades.\nO \u00e1cido propi\u00f3nico ou propanoico ten caracter\u00edsticas f\u00edsicas intermedias entre as dos \u00e1cidos carbox\u00edlicos m\u00e1is pequenos (como o \u00e1cido f\u00f3rmico e ac\u00e9tico), e os \u00e1cidos graxos m\u00e1is grandes. \u00c9 miscible con auga, pero pode ser retirado da auga engadindo sal. Como os \u00e1cidos ac\u00e9tico e f\u00f3rmico, o seu vapor non consiste en mol\u00e9culas separadas do \u00e1cido, sen\u00f3n en pares de mol\u00e9culas unidas por enlaces de hidr\u00f3xeno. Tam\u00e9n mostra este emparellamento de mol\u00e9culas en estado l\u00edquido.\nQuimicamente, mostra as caracter\u00edsticas xerais dos \u00e1cidos carbox\u00edlicos, e como a maior\u00eda, pode formar derivados de tipo amida (propanamida), \u00e9ster, anh\u00eddrido, e derivados do cloro. Pode experimentar a alfa-haloxenaci\u00f3n con bromo en presenza de PBr3 como catalizador (a reacci\u00f3n de HVZ) para formar CH3-CHBr-COOH.\nS\u00edntese.\nNa industria pode producirse por hidrocarboxilaci\u00f3n do etileno, segundo a reacci\u00f3n:\nOutro modo de produci\u00f3n industrial \u00e9 a partir da oxidaci\u00f3n aer\u00f3bica de propanal. En presenza de cati\u00f3ns de cobalto ou manganeso, esta reacci\u00f3n procede rapidamente mesmo a temperaturas baixas. Normalmente este proceso real\u00edzase a temperaturas entre 40\u00a0\u00b0C e 50\u00a0\u00b0C, segundo a seguinte ecuaci\u00f3n:\nAntigamente produc\u00edanse grandes cantidades de \u00e1cido propi\u00f3nico como subproduto do \u00e1cido ac\u00e9tico. Pero os cambios no m\u00e9todo de produci\u00f3n do ac\u00e9tico, fixeron que na actualidade esta sexa unha fonte menor. O maior produtor do mundo \u00e9 BASF, cunha capacidade de produci\u00f3n anual de aproximadamente 80.000 toneladas.\nMetabolismo.\nO \u00e1cido propi\u00f3nico prod\u00facese bioloxicamente pola degradaci\u00f3n metab\u00f3lica de \u00e1cidos graxos de n\u00famero de carbonos impar, e dos amino\u00e1cidos isoleucina, metionina e valina. Nestas reacci\u00f3ns f\u00f3rmase o tio\u00e9ster propionil-CoA.\nO metabolismo do \u00e1cido propi\u00f3nico comeza coa s\u00faa conversi\u00f3n en propionil-CoA. Como ten tres carbonos (n\u00famero impar) non pode entrar directamente na beta oxidaci\u00f3n ou no ciclo do \u00e1cido c\u00edtrico. Na maior\u00eda dos vertebrados, o propionil-CoA \u00e9 carboxilado a D-metilmalonil-CoA, que se isomeriza a L-metilmalonil-CoA. Un encima dependente da vitamina B12 cataliza a conversi\u00f3n do L-metilmalonil-CoA a succinil-CoA, que \u00e9 un intermediario do ciclo do \u00e1cido c\u00edtrico e pode incorporarse a el doadamente.\nAs bacterias do x\u00e9nero \"Propionibacterium\" prod\u00faceno como produto final do seu metabolsimo anaer\u00f3bico (fermentaci\u00f3ns). Estas bacterias at\u00f3panse comunmente nos est\u00f3magos de ruminantes e na pel humana, e a s\u00faa actividade \u00e9 parcialmente responsable do cheiro do queixo su\u00edzo e da suor.\nAcidemia propi\u00f3nica.\nNa acidemia propi\u00f3nica (ou aciduria propi\u00f3nica), un trastorno hereditario raro, o propionato act\u00faa como unha toxina metab\u00f3lica para os hepatocitos do f\u00edgado, acumul\u00e1ndose nas mitocondrias como propionil-CoA e o seu derivado, metilcitrato, que son inhibidores do ciclo do \u00e1cido c\u00edtrico. O propanoato \u00e9 metabolizado oxidativamente polas c\u00e9lulas da gl\u00eda, o cal suxire que os astrocitos son vulnerables na acidemia propi\u00f3nica cando se acumula propionil-CoA. A acidemia proipi\u00f3nica pode alterar a expresi\u00f3n x\u00e9nica neuronal e glial ao afectar \u00e1 acetilaci\u00f3n das histonas. Cando se infunde \u00e1cido propi\u00f3nico directamente no cerebro de roedores orixina neles cambios de comportamento e cerebrais (neuroinflamaci\u00f3n, depleci\u00f3n dos niveis de glutati\u00f3n) que poden utilizarse como un medio para modelar o autismo en ratas.\nAcne.\nNa pel humana viven moitas propionibacterias, que producen \u00e1cido propi\u00f3nico. A m\u00e1is salientable \u00e9 a \"Propionibacterium acnes\", que vive principalmente nas gl\u00e1ndulas seb\u00e1ceas e \u00e9 unha das principais causantes da acne.\nAplicaci\u00f3ns.\nUtil\u00edzase moito como conservante. O \u00e1cido propi\u00f3nico inhibe o crecemento de balores e dalgunhas bacterias. Por iso a maior\u00eda do que se produce util\u00edzase como conservante para o penso e para alimentos de consumo humano. Para o penso util\u00edzase directamente, ou como o seu sal de amonio. Favorece o crecemento das bacterias propi\u00f3nicas no rume dos herb\u00edvoros e mellora o procesamento da comida.\nNos alimentos humanos, especialmente o pan e outros produtos cocidos ao forno, util\u00edzase o seu sal de sodio ou de calcio . Como aditivo alimentario o seu uso est\u00e1 aprobado na Uni\u00f3n Europea, EEUU e Australia e Nova Zelandia . O seu n\u00famero E \u00e9 o E280.\nTam\u00e9n se utilizaba de maneira similar nalg\u00fans dos antigos pos antimic\u00f3ticos para os p\u00e9s. Tam\u00e9n se emprega para modificar fibras sint\u00e9ticas de pol\u00edmeros, en pesticidas, produtos farmac\u00e9uticos, e os seus \u00e9steres como solventes ou saborizantes artificiais .\nSeguridade.\nO principal perigo que ten son as queimaduras qu\u00edmicas que poden producirse ao contacto co l\u00edquido concentrado. En estudos en animais de laboratorio, o \u00fanico efecto de sa\u00fade adverso asociado \u00e1 exposici\u00f3n a longo prazo con cantidades pequenas deste \u00e1cido foi a formaci\u00f3n de ulceraci\u00f3ns de es\u00f3fago e est\u00f3mago por consumo. Non se observaron efectos t\u00f3xicos, mutax\u00e9nicos, carcin\u00f3xenos ou reprodutivos.\nNo corpo \u00e9 rapidamente oxidado, metabolizado, e eliminado do corpo como di\u00f3xido de carbono no ciclo de Krebs (v\u00eda propionil-CoA \u2192 metilmalonil-CoA \u2192 succinil-CoA), e por iso non \u00e9 bioacumulable."}
{"id": "197682", "revid": "56817", "url": "https://gl.wikipedia.org/wiki?curid=197682", "title": "Suspensi\u00f3n da incredulidade", "text": "Suspensi\u00f3n da incredulidade ou suspensi\u00f3n voluntaria da incredulidade ref\u00edrese \u00e1 vontade do lector ou espectador de aceptar como verdadeiras as premisas dun traballo de ficci\u00f3n, incluso inda que estas sexan fant\u00e1sticas, impos\u00edbeis ou contradictorias. \u00c9 a suspensi\u00f3n da an\u00e1lise cr\u00edtica en troques da premisa de entretemento. O termo apl\u00edcase tradicionalmente na literatura, o teatro ou o cinema, inda que tam\u00e9n se pode aplicar nos videoxogos.\nA idea at\u00f3pase na introduci\u00f3n do libro \"Historia verdadeira\", do poeta sat\u00edrico Luciano de Samosata, na que, despois de mencionar a varios autores que contaron mentiras, remata dicindo que el tam\u00e9n \u00e9 un mentireiro e pide humildemente ao lector a s\u00faa incredulidade.\nA expresi\u00f3n foi acu\u00f1ada en 1817 polo poeta ingl\u00e9s Samuel Taylor Coleridge."}
{"id": "197683", "revid": "56817", "url": "https://gl.wikipedia.org/wiki?curid=197683", "title": "Cavidade sigmoide do radio", "text": "A cavidade sigmoide do radio \u00e9 unha depresi\u00f3n \u00f3sea da ep\u00edfise distal do \u00f3so radio. Ten forma c\u00f3ncava e se artella coa cabeza cubital, formando a articulaci\u00f3n radiocubital inferior."}
{"id": "197685", "revid": "56817", "url": "https://gl.wikipedia.org/wiki?curid=197685", "title": "Ap\u00f3fise estiloide do radio", "text": "A ap\u00f3fise estiloide \u00e9 unha ap\u00f3fise da ep\u00edfise distal do \u00f3so radio. Ten forma c\u00f3nica e segue un traxecto oblicuo descendente, m\u00e1is reforzada na base, que \u00e9 o punto de uni\u00f3n ao resto do \u00f3so.\nNa s\u00faa base ins\u00edrese o m\u00fasculo braquiorradial e no seu v\u00e9rtice, o ligamento lateral externo do pulso. Na superficie lateral hai marcas de paso dos tend\u00f3ns do m\u00fasculo abdutor longo do polgar e do m\u00fasculo extensor curto do polgar.\nA rotura desta ap\u00f3fise denom\u00ednase fractura de Chauffeur. Adoita producirse pola compresi\u00f3n do escafoide contra o radio."}
{"id": "197686", "revid": "5132", "url": "https://gl.wikipedia.org/wiki?curid=197686", "title": "Pa\u00eds constitu\u00ednte", "text": ""}
{"id": "197687", "revid": "5132", "url": "https://gl.wikipedia.org/wiki?curid=197687", "title": "Lei de Uni\u00f3n de 1707", "text": ""}
{"id": "197688", "revid": "23204", "url": "https://gl.wikipedia.org/wiki?curid=197688", "title": "Morcego das covas", "text": "O morcego das covas (\"Miniopterus schreibersii\"), \u00e9 un morcego microquir\u00f3ptero da familia Vespertilionidae.\nA posici\u00f3n taxon\u00f3mica do x\u00e9nero \"Miniopterus\" est\u00e1 en discusi\u00f3n, alg\u00fans autores sit\u00faano dentro dunha familia propia, \"Miniopteridae\", pero estudos m\u00e1is recentes incl\u00faeno como subfamilia dentro de \"Vespertilionidae\". \u00c9 a \u00fanica especie de morcego europeo que presenta implantaci\u00f3n diferida do blastocito.\nDescrici\u00f3n.\n\u00c9 un morcego de mediano tama\u00f1o, co foci\u00f1o moi curto, perfil achatado e protuberante, as orellas son pequenas e triangulares, con grolo curto, redondeado e proxectado cara a dentro. As \u00e1s son longas e estreitas. O pelame curto e denso, de cor parda agrisada no dorso e m\u00e1is p\u00e1lida na zona ventral, mide de 42,9 a 49,9 mm cun peso de 10 a 20 gramos. A s\u00faa f\u00f3rmula dentaria \u00e9 formula_1 .\nEmite sons de ecolocalizaci\u00f3n de ao redor de 55 kHz, p\u00f3dense confundir coas emisi\u00f3ns de \"Pipistrellus pygmaeus\", pero difer\u00e9ncianse en que os intervalos entre pulsos son m\u00e1is regulares.\n\u00c9 unha especie moi gregaria, que forma colonias de centos ou miles de individuos durante todo o ano, durante a cr\u00eda adoita agruparse con \"Myotis myotis, Myotis blythii, Rhinolophus euryale, Rhinolophus mehelyi\", mentres no inverno constit\u00fae colonias monoespec\u00edficas ou se asocia a \"Rhinolophus ferrumequinum\". O seu r\u00e1pido voo perm\u00edtelle efectuar longos desprazamentos estacionales entre os distintos refuxios e zonas de alimentaci\u00f3n.\nDistribuci\u00f3n.\n\u00c9 unha especie de orixe subtropical, amplamente distribu\u00edda polo sur de Europa, \u00c1frica, Asia e Australia, a\u00ednda que est\u00e1 cuestionada a pertenza a esta especie das poboaci\u00f3ns asi\u00e1ticas e australianas. En Europa est\u00e1 presente en todo o sur do continente, dende a Pen\u00ednsula Ib\u00e9rica at\u00e9 o C\u00e1ucaso. En Espa\u00f1a ocupa toda a pen\u00ednsula e gran parte das Illas Baleares.\nH\u00e1bitat.\n\u00c9 unha especie t\u00edpica cavern\u00edcola, que se refuxia case exclusivamente en cavidades naturais, minas e t\u00faneles. \u00c1s veces, sobre todo en inverno e primavera, exemplares illados ou pequenos grupos poden ocupar refuxios at\u00edpicos (fendas, vivendas ou pontes). Os refuxios est\u00e1n situados tanto no dominio termomediterr\u00e1neo como supramediterr\u00e1neo, en \u00e1reas monta\u00f1osas ou chairas, con ou sen cobertura forestal e dende o nivel do mar at\u00e9 os 1.400 metros, localizandose a maior\u00eda dos refuxios entre os 400 a 1.100 m.\nAmeazas.\nComo ocorre no resto de especies cavern\u00edcolas, a perda de refuxios e as molestias humanas durante os per\u00edodos cr\u00edticos de reproduci\u00f3n e hibernaci\u00f3n son as principais causas de desaparici\u00f3n das colonias, sendo especialmente sensible aos peches dos refuxios mediante reixas, empregadas a mi\u00fado para protexer o patrimonio arqueol\u00f3xico ou para a seguridade das persoas."}
{"id": "197689", "revid": "5132", "url": "https://gl.wikipedia.org/wiki?curid=197689", "title": "Robert the Bruce", "text": ""}
{"id": "197690", "revid": "56817", "url": "https://gl.wikipedia.org/wiki?curid=197690", "title": "Tuberosidade cubital", "text": "A tuberosidade cubital \u00e9 unha formaci\u00f3n \u00f3sea da ep\u00edfise proximal do c\u00fabito, situada por debaixo da ap\u00f3fise coronoide cubital. Serve para a inserci\u00f3n do m\u00fasculo braquial anterior e da corda oblicua. "}
{"id": "197692", "revid": "56817", "url": "https://gl.wikipedia.org/wiki?curid=197692", "title": "Cavidade sigmoide menor do c\u00fabito", "text": "A cavidade sigmoide menor \u00e9 unha superficie articular da ep\u00edfise proximal do c\u00fabito. Est\u00e1 situada por f\u00f3ra da ap\u00f3fise coronoide. Art\u00e9llase coa c\u00fapula radial, na articulaci\u00f3n radiocubital superior. Ten forma c\u00f3ncava e presta inserci\u00f3n ao ligamento anular do c\u00f3bado. "}
{"id": "197693", "revid": "98629", "url": "https://gl.wikipedia.org/wiki?curid=197693", "title": "Morcego rabudo", "text": "O morcego rabudo (\"Tadarida teniotis\") \u00e9 unha especie de morcego microquir\u00f3ptero da familia Molossidae.\n\u00c9 un morcego de gran tama\u00f1o e \u00e1s longas e estreitas, coa cabeza t\u00edpica do x\u00e9nero \"Tadarida\", con orellas r\u00edxidas proxectadas cara a adiante. A cola sobresae por f\u00f3ra da membrana caudal e se retrae no uropataxio cando est\u00e1 en voo.\nA cor do pelo \u00e9 moi variable dende o pardo ao gris claro, alg\u00fans exemplares presentan \u00e1reas canosas. As femias son lixeiramente m\u00e1is grandes. Miden entre 57 e 64 mil\u00edmetros e o seu peso at\u00f3pase entre os 22 a 54 gramos. A s\u00faa f\u00f3rmula dentaria \u00e9 formula_1 .\nMostran unha gran variedade de chamadas sociais, tanto dende os refuxios como en voo, con exhibici\u00f3ns sonoras dos machos dominantes e fortes emisi\u00f3ns durante as persecuci\u00f3ns a\u00e9reas. Emite entre 9 e 15 kHZ, sendo audible para o o\u00eddo humano.\nDistribuci\u00f3n.\nOcupa unha estreita franxa latitudinal circunmediterr\u00e1nea, que abrangue o sur de Europa e norte de \u00c1frica, Afganist\u00e1n, China e Corea, chegando at\u00e9 Xap\u00f3n e a illa de Flores (Indonesia). En Europa distrib\u00faese pola rexi\u00f3n Mediterr\u00e1nea, Espa\u00f1a, sueste de Francia, sur de Su\u00edza, Italia e costas adri\u00e1ticas at\u00e9 Grecia, inclu\u00edndo Madeira, Canarias e as illas mediterr\u00e1neas.\nH\u00e1bitat.\nOs refuxios local\u00edzanse en farall\u00f3ns rochosos, cant\u00eds mari\u00f1os e estruturas artificiais como pontes ou edificios. Alim\u00e9ntanse por riba de n\u00facleos habitados e espazos abertos nun amplo rango altitudeinal, observ\u00f3uselles aliment\u00e1ndose a grande altura (de 200 a 300 metros) nas cidades. At\u00f3pase dende o nivel do mar at\u00e9 os 2.300 m de altitude.\nAmeazas.\nComo ocorre a boa parte dos quir\u00f3pteros e segundo os h\u00e1bitats que ocupan, as molestias causadas aos veci\u00f1os das construci\u00f3ns que habitan, provocan a expulsi\u00f3n ou fumigaci\u00f3n das colonias, as\u00ed como a reparaci\u00f3n destes edificios taponando as fisuras onde ani\u00f1an. O descenso nas poboaci\u00f3ns de lepid\u00f3pteros nocturnos, que constit\u00faen o seu alimento m\u00e1is importante, tam\u00e9n afecta \u00e1 especie. O seu voo alto e veloz, con grandes desprazamentos en busca de alimento, fanlle candidato ao choque coas pas dos parques e\u00f3licos.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Quir\u00f3pteros]]\n[[Categor\u00eda:Mam\u00edferos de Galicia]]"}
{"id": "197695", "revid": "56817", "url": "https://gl.wikipedia.org/wiki?curid=197695", "title": "Cavidade sigmoide maior do c\u00fabito", "text": "A cavidade sigmoide maior do c\u00fabito \u00e9 unha superficie articular da ep\u00edfise proximal formada polo ol\u00e9crano e pola ap\u00f3fise coronoide cubital. Art\u00e9llase coa tr\u00f3clea umeral.\nA superficie \u00e9 lisa, pero ten unha pequena prominencia na uni\u00f3n do acromion e da ap\u00f3fise coronoide. Unha pequena crista \u00f3sea separa a cavidade en d\u00faas, medial e lateral. A porci\u00f3n medial \u00e9 a de maior tama\u00f1o e ten forma c\u00f3ncava. A externa \u00e9 m\u00e1is pequena e ten forma convexa, ag\u00e1s a parte m\u00e1is inferior, que \u00e9 c\u00f3ncava. "}
{"id": "197697", "revid": "27155", "url": "https://gl.wikipedia.org/wiki?curid=197697", "title": "\u00c1cido propanoico", "text": ""}
{"id": "197698", "revid": "27155", "url": "https://gl.wikipedia.org/wiki?curid=197698", "title": "Propionato", "text": ""}
{"id": "197699", "revid": "27155", "url": "https://gl.wikipedia.org/wiki?curid=197699", "title": "Propanoato", "text": ""}
{"id": "197700", "revid": "43327", "url": "https://gl.wikipedia.org/wiki?curid=197700", "title": "Carlos I", "text": "Baixo o nome de Carlos I gobernaron varios reis:"}
{"id": "197701", "revid": "124656", "url": "https://gl.wikipedia.org/wiki?curid=197701", "title": "Xos\u00e9 Mar\u00eda Teixido N\u00fa\u00f1ez", "text": "Xos\u00e9 Mar\u00eda Teixido N\u00fa\u00f1ez, nado nas Negradas (Guitiriz) en 1960, \u00e9 un empresario e pol\u00edtico galego do PPdeG.\nTraxectoria.\nEmpresario. Nas elecci\u00f3ns municipais de 2011 encabezou a candidatura do PPdeG \u00e1 alcald\u00eda de Guitiriz e foi elixido alcalde \u00f3 lograr maior\u00eda simple e pactar co concelleiro de Converxencia Galega. Nas municipais de 2015 foi derrotado pola s\u00faa antecesora, a socialista Regina Pol\u00edn Rodr\u00edguez, polo cal tivo cederlle o bast\u00f3n de mando. Volveu a ser candidato do PPdeG nas municipais de 2019 e, pese a mellorar rexistros, volveu ser derrotado polo PSdeG-PSOE \u00f3 obtela maior\u00eda absoluta con Marisol Morandeira \u00e1 fronte."}
{"id": "197702", "revid": "25871", "url": "https://gl.wikipedia.org/wiki?curid=197702", "title": "Ante Gotovina", "text": "Ante Gotovina, nado o 12 de outubro de 1955 na Illa de Pa\u0161man, Iugoslavia (actual Croacia), \u00e9 un antigo xeneral do ex\u00e9rcito croata. Tras pasar 4 anos en paradoiro desco\u00f1ecido como pr\u00f3fugo da xustiza pola s\u00faa actuac\u00ed\u00f3n nas guerras iugoslavas, foi capturado en Tenerife, Espa\u00f1a a finais de 2005.\nO 15 de abril de 2011 o Tribunal Penal Internacional para a ex Iugoslavia (TPII) declarouno culp\u00e1bel de crimes contra a humanidade, sendo condenado a 24 anos de prisi\u00f3n efectiva pola morte de 150 civ\u00eds serbios e a desaparici\u00f3n de varios centos nun (a Operaci\u00f3n Tormenta contra a autoproclamada Rep\u00fablica Serbia de Krajina, en 1995. Tam\u00e9n foi condenado por actos de persecuci\u00f3n contra a poboaci\u00f3n serbia de dito enclave en Croacia, a destruci\u00f3n e o saqueo dos seus bens, as\u00ed como pola deportaci\u00f3n de 250.000 habitantes de etnia serbia. Con todo, a finais de 2012 a sala de apelaci\u00f3n do tribunal anulou a sentenza e absolveuno por falta de probas conclu\u00edntes.\nBiograf\u00eda.\nNa d\u00e9cada dos anos 1970 Gotovina loitoi durante sete anos no Chad como membro da Lexi\u00f3n Estranxiera Francesa, e, despois de sufrir unha ferida na cabeza, recuperouse navegando nun iate polas Illas Canarias. En San Agust\u00edn, en Gran Canaria, f\u00edxose membro dun club de paracaidistas e, en 1982, foi designado instrutor de comandos en Am\u00e9rica Latina, cargo co que viaxou por Guatemala, Paraguai, Colombia, a Arxentina, Chile e o Brasil.\nRegresou a Croacia cando esta, presidida por Franjo Tudjman, proclamou a s\u00faa independencia de Iugoslavia, en 1991, e se desataron as guerras de Croacia e Bosnia contra Iugoslavia e, despois, contra Serbia. O xeneral estivo ao mando en numerosas ofensivas contra os serbios en Croacia (e en Bosnia), entre elas a Operaci\u00f3n Tormenta, na que o ex\u00e9rcito croata reconquistou en cinco d\u00edas no mes de agosto de 1995 o territorio no que a minor\u00eda serbia autoproclamara a s\u00faa Rep\u00fablica Serbia de Krajina. Gotovina foi un dos principais comandantes daquela operaci\u00f3n e est\u00e1 considerado por iso un heroe nacional por gran parte dos cidad\u00e1ns croatas.\nSegundo a acusaci\u00f3n do fiscal do TPII que levou \u00e1 s\u00faa posterior condena, durante a reconquista de Krajina, e baixo as s\u00faas ordes, soldados croatas asasinaron civ\u00eds, incendiaron aldeas e dispararon contra os que fux\u00edan sen que o xeneral fixera nada por impedilo, nun \"intento premeditado de eliminar a poboaci\u00f3n serbia de Krajina\".\nGotovina pasou ao retiro en 2000 por orde do presidente Stjepan Mesi\u0107 xunto con outros seis xenerais, ao opo\u00f1erse \u00e1 plena cooperaci\u00f3n co TPII. Tras esconderse durante dous anos, en 2003 reco\u00f1eceu a xurisdici\u00f3n do TPII nunhas declaraci\u00f3ns que concedeu a un semanario croata, nas que pediu que investigadores do Tribunal o interrogaran primeiro en Zagreb, prometendo que se entregar\u00eda de cumprirse esa condici\u00f3n e, se despois de escoitar as s\u00faas respostas, o TPII a\u00ednda segu\u00eda incrimin\u00e1ndoo.\nMesi\u0107 apoiou a proposta de Gotovina, pero o TPII insistiu na s\u00faa entrega incondicional, o que non sucedeu. Finalmente foi arrestado, sen opo\u00f1er resistencia, nun restaurante de Arona), ao sur de Tenerife, o 7 de decembro de 2005, pola polic\u00eda espa\u00f1ola. Inmediatamente foi trasladado \u00e1 Haia (Pa\u00edses Baixos), onde se encontra a sede do Tribunal.\nXu\u00edzo e condena.\nA finais de 2006 ao caso Gotovina un\u00edronse os casos contra Ivan \u010cermak, que resultar\u00eda absolto, e Mladen Marka\u010d, condenado a 18 anos de prisi\u00f3n en relaci\u00f3n cos mesmos feitos (a Operaci\u00f3n Tormenta). O xu\u00edzo deb\u00eda comezar en maio de 2007, pero posp\u00faxose indefinidamente debido aos conflitos entre os avogados defensores. Como avogados de Gotovina actuaron o estadounidense Greg Kehoe e o croata Luka Miseti\u0107.\nA causa foi instru\u00edda o 11 de marzo de 2008. Na s\u00faa acusaci\u00f3n inicial, a fiscal\u00eda cualificou de \"indiscriminados\" e \"intoler\u00e1beis\" os ataques \u00e1 poboaci\u00f3n serbia de Croacia en 1995. Gotovina, xunto cos tam\u00e9n xenerais Ivan \u010cermak e Mladen Marka\u010d foron acusados de \"participar nunha acci\u00f3n criminal conxunta destinada a erradicar \u00e1 poboaci\u00f3n serbia da Krajina, utilizando para iso a violencia, a persecuci\u00f3n e a destruci\u00f3n das s\u00faas propiedades\".\nO 15 de abril de 2011 o Tribunal Penal Internacional para a ex Iugoslavia condenouno a 24 anos de prisi\u00f3n efectiva pola morte de 150 civ\u00eds serbios e a desaparici\u00f3n de varios centos durante os ataques \u00e1 Rep\u00fablica Serbia de Krajina, en 1995. Foi condenado tam\u00e9n pola persecuci\u00f3n contra a poboaci\u00f3n serbia, a destruci\u00f3n e o saqueo dos seus bens, as\u00ed como pola deportaci\u00f3n de varios miles de serbios residentes na Krajina.\nAbsoluci\u00f3n.\nO 16 de novembro de 2012 o TPII absolveu a Ante Gotovina dos cargos de crimes de guerra e lesa humanidade, revogando a pena de 24 anos de c\u00e1rcere polos que fora condenado por dito tribunal en 2011. As\u00ed mesmo, tam\u00e9n anulou a condena de 18 anos que se lle impuxera ao antigo xefe da polic\u00eda croata Mladen Marka\u0107 por delitos similares. Para os xu\u00edces, non se puido demostrar, como conclu\u00edra o tribunal en primeira instancia, que Gotovina e Marka\u0107 formaran parte dunha \"empresa criminal conxunta\". Ao co\u00f1ecer a noticia, Serbia acusou ao tribunal de aplicar unha \"xustiza selectiva\" e de emitir un \"veredicto pol\u00edtico\" e, como xesto de protesta, o goberno serbio decidiu cancelar a s\u00faa participaci\u00f3n nunha conferencia sobre o legado do TPII que se \u00eda celebrar o d\u00eda 22 de novembro deste ano (2012) en Belgrado."}
{"id": "197703", "revid": "98629", "url": "https://gl.wikipedia.org/wiki?curid=197703", "title": "Paneslavismo", "text": " \nO paneslavismo \u00e9 un movemento pol\u00edtico e cultural, nacido dun movemento pannacionalista, cuxo obxectivo era a uni\u00f3n cultural, relixiosa e pol\u00edtica dos diversos pobos eslavos de Europa nunha soa entitade pol\u00edtica.\nEste movemento naceu a principis do s\u00e9culo XIX, provocando o xurdimento doutros movementos similares, como o panescandinavismo. Alcanzou o seu m\u00e1ximo apoxeo coa disgregaci\u00f3n do Imperio otom\u00e1n, o que supuxo a liberaci\u00f3n de varios pobos eslavos meridionais.\nO \"paneslavismo ruso\" fomentaba movementos nacionalistas dos pobos eslavos sometidos a outras potencias, cousa que non pod\u00eda ser tolerada por Austria, que v\u00eda ameazada a unidade interna do seu imperio, cousa que finalmente sucedeu na primeira guerra mundial.\nO paneslavismo usaba como s\u00edmbolos as cores que est\u00e1n presentes hoxe na maior\u00eda das bandeiras dos pa\u00edses eslavos: vermello, branco e azul.\nOrixe.\nO paneslavismo estendeuse a partir de orixes semellantes aos do panxermanismo: ambos os dous naceron do sentimento de identidade e da vontade de uni\u00f3n de grupos \u00e9tnicos con certas caracter\u00edsticas com\u00fans, nun momento no que Francia estaba no seu auxe e dominaba Europa nas guerras napole\u00f3nicas.\nComo outros movementos de rexeneraci\u00f3n cultural e nacionalista do Romanticismo, recibiu o impulso de moitos intelectuais e acad\u00e9micos nos campos da historia, a filolox\u00eda e dos estudosos do folclore, unidos polo seu interese no seu pasado e polos seus antepasados. O paneslavismo foi coet\u00e1neo da independencia dos eslavos meridionais.\nO primeiro paneslavista foi o misioneiro cat\u00f3lico Juraj Kri\u017eani\u0107 (1618-1683).. Segundo Francis Dvornik, apareceu no contexto do conflito entre a Reforma protestante e a Contrarreforma cat\u00f3lica. O ide\u00f3logo Kri\u017eani\u0107 non propognaba s\u00f3 a uni\u00f3n social, pol\u00edtica e relixiose das poboati\u00f3ns eslavas, sen\u00f3n tam\u00e9n a unificaci\u00f3n ling\u00fc\u00edstica formando unha lingua eslava com\u00fan (unha mestura de eslav\u00f3nico, ruso e croata)..\nA reflexi\u00f3n sobre a tem\u00e1tica panslavista foi desenvolvida sobre todo polo fil\u00f3sofo ruso Nikolai Danilevski (1822-1885).\nAlgunhas das primeiras manifestaci\u00f3ns de sentimento patri\u00f3tico entre os pobos eslavos da monarqu\u00eda dos Habsburgo atrib\u00faense a Adam Franz Koll\u00e1r e a Pavel Jozef \u0160af\u00e1rik.\nPero un movemento consistente non se chegou de formar despois de acabadas as guerras napole\u00f3nicas en 1815. Ao final do conflito, os gobernantes europeos intentaron unha reforma para volver ao \"status quo\" prenapole\u00f3nico. Durante o Congreso de Viena, Metternich, representante de Viena, op\u00eduxose ideoloxicamente e pola v\u00eda legal aos diversos nacionalismos internos do Imperio Austro-H\u00fangaro que v\u00eda como unha ameaza para a pervivencia do seu Estado. A\u00ednda que no imperio hab\u00eda outras nacionalidades (italianos, romaneses, h\u00fagaros, entre outros), a maior parte dos seus s\u00fabditos eran eslavos.\nO movemento alcanza o seu apoxeo no Congreso paneslavo de Praga en 1848. Foi nesta \u00e9poca cando se creoiu a bandeira paneslava (que ser\u00eda reutilizada no momento da creaci\u00f3n do Estado que reuniu aos eslavos do sur, o Reino dos Servios, Croatas e Eslovenos, despois Iugoslavia\n as\u00ed como o himno titulado \"Hej Sloveni\" (Eh, os eslavos) empregado polos pobos eslavos durante a dominaci\u00f3n austro-h\u00fangara.\nEsta doutrina serviu de base ideol\u00f3xica para as intervenci\u00f3ns militaires do Imperio ruso nos Balc\u00e1ns no s\u00e9culo XIX, para a formaci\u00f3n da Iugoslavia fedreral e foi habilmente utilizado ppola Uni\u00f3n Sovi\u00e9tica antes e despois da segunda guerra mundial.\nActualmente, \u00e9 tam\u00e9n utilizada polos medios nacionalistas rusos, pero non encontra eco, polo menos oficialmente, nass autoridades rusas."}
{"id": "197704", "revid": "22795", "url": "https://gl.wikipedia.org/wiki?curid=197704", "title": "Gorica", "text": ""}
{"id": "197705", "revid": "98629", "url": "https://gl.wikipedia.org/wiki?curid=197705", "title": "Cabeza do c\u00fabito", "text": "A cabeza do c\u00fabito \u00e9 unha formaci\u00f3n \u00f3sea da ep\u00edfise distal deste \u00f3so. Unha parte da cabeza est\u00e1 unida \u00e1 superficie superior do complexo ligamentoso triangular do carpo, que separa a cabeza do pulso. A outra parte \u00e9 convexa e dir\u00edxese cara a f\u00f3ra, para artellarse coa cavidade sigmoide do radio."}
{"id": "197706", "revid": "67049", "url": "https://gl.wikipedia.org/wiki?curid=197706", "title": "Ap\u00f3fise estiloide do c\u00fabito", "text": "A ap\u00f3fise estiloide do c\u00fabito \u00e9 unha ap\u00f3fise \u00f3sea da ep\u00edfise distal. Anc\u00f3rase no lado medial ou interno do c\u00fabito, superando a cabeza cubital. Recibe a inserci\u00f3n do ligamento lateral interno do pulso. A cabeza cubital e a ap\u00f3fise estiloide est\u00e1n separadas por unha pequena depresi\u00f3n na parte anterior, onde se insire o complexo ligamentoso triangular do carpo e por detr\u00e1s por unha marca que deixa o paso do m\u00fasculo extensor cubital do carpo."}
{"id": "197707", "revid": "56817", "url": "https://gl.wikipedia.org/wiki?curid=197707", "title": "Primeiro \u00f3so metacarpiano", "text": "O primeiro \u00f3so metacarpiano \u00e9 un dos cinco \u00f3sos do metacarpo. \u00c9 o metacarpiano m\u00e1is lateral ou externo. Art\u00e9llase superiormente cos \u00f3sos do carpo, co \u00f3so trapecio. Inferiormente est\u00e1 artellado coa falanxe proximal do dedo polgar, mediante unha articulaci\u00f3n carpometacarpiana. \nEstrutura.\n\u00c9 un \u00f3so m\u00e1is curto e ancho cos outros metacarpianos. \nBase.\n\u00c9 a parte m\u00e1is proximal do \u00f3so. Ten forma de trompeta. Na parte superior, pos\u00fae unha superficie articular en forma de cadeira para se artellar co \u00f3so trapecio. Esta articulaci\u00f3n carpometacarpiana \u00e9 particular, diferente ao resto, e deste xeito permite a oposici\u00f3n do polgar.\nNa superficie palmar ou anterior, adoita haber un pequeno tub\u00e9rculo \u00f3seo para a inserci\u00f3n final do m\u00fasculo abdutor longo do polgar. Na superficie medial ins\u00edrese o primeiro m\u00fasculo inter\u00f3seo palmar. O resto da base non ten superficies articulares, xa que, ao contrario do resto de metacarpianos, o primeiro s\u00f3 se artella co trapecio e non se artella con ning\u00fan outro metacarpiano.\nCorpo.\nO corpo \u00e9 groso e pos\u00fae catro superficies. A superficie dorsal \u00e9 convexa, mentres que a interna, externa e palmar son c\u00f3ncavas. Nesta \u00faltima superficie ins\u00edrese o m\u00fasculo opo\u00f1ente do polgar na parte m\u00e1is externa, e a orixe do primeiro m\u00fasculo inter\u00f3seo dorsal.\nCabeza.\nA cabeza \u00e9 menos redonda cas cabezas dos outros metacarpianos. A superficie distal serve para a articulaci\u00f3n metacarpofal\u00e1nxica. \u00c9 unha superficie cuadrangular, ancha e plana, m\u00e1is grosa na parte palmar ca na dorsal.\nOsificaci\u00f3n.\nO primeiro metacarpiano pos\u00fae dous puntos de osificaci\u00f3n, o primario no corpo e o secundario na base. No resto de metacarpianos, o punto de osficiaci\u00f3n secundario local\u00edzase na cabeza. O proceso de osificaci\u00f3n comeza na novena semana de xestaci\u00f3n no corpo e no segundo ano de vida nas nenas e no terceiro dos nenos na base. Os centros \u00fanense en torno aos quince anos nas mulleres e aos dezasete nos homes.\nNalgunhas ocasi\u00f3ns poden acharse pequenos \u00f3sos secundarios, que contrib\u00faen a funci\u00f3n do primeiro metacarpiano:"}
{"id": "197711", "revid": "23204", "url": "https://gl.wikipedia.org/wiki?curid=197711", "title": "Notobr\u00e1nquidos", "text": "Os Notobr\u00e1nquidos (Nothobranchiidae) son unha familia de peixes tele\u00f3steos, da orde dos Ciprinodontiformes (Cyiprinodontiformes). Son peixes de auga doce e rara vez salobre, propios de \u00c1frica continental.\nCaracter\u00edsticas.\nTres franxas vermellas oblicuos nos machos.\nClasificaci\u00f3n.\nDiv\u00eddese en dez x\u00e9neros e unhas 250 especies.\nITIS non reco\u00f1ece esta familia, e sit\u00faa estes x\u00e9neros na familia Aplocheilidae."}
{"id": "197712", "revid": "1505", "url": "https://gl.wikipedia.org/wiki?curid=197712", "title": "Pistilo", "text": ""}
{"id": "197713", "revid": "25871", "url": "https://gl.wikipedia.org/wiki?curid=197713", "title": "Derrick Ashong", "text": "Derrick N. Ashong, tam\u00e9n co\u00f1ecido como \"DNA\", nado en 1975 na cidade de Accra, \u00e9 un m\u00fasico, actor, artista e activista ghan\u00e9s.\nComezos.\nFillo dun pediatra, Ashong acudiu a escolas de Arabia Saudita, Qatar e Nova Jersey antes de ingresar na Universidade de Harvard en 1997, onde estudou Estudos Afroamericanos. Posteriormente, volveu a Harvard e fixo un doutoramento en etnomusicolox\u00eda e estudos afroamericanos. Tam\u00e9n foi membro fundador da Harvard Black Alumni Society.\nTraxectoria.\nA carreira musical de Ashong comezou mentres estaba en Harvard. Produciu un musical titulado \"Songs We Can't Sing\", polo que acadou varios premios e despois formou unha banda de m\u00fasica chamada \"Black Rose\". A banda despois pasou a ser co\u00f1ecida como \"Soulf\u00e8ge\". Ashong ten traballado con artistas reco\u00f1ecidos como Debbie Allen, Janet Jackson e Bobby McFerrin.\nEn 1997 Ashong participou no filme \"Amistad\" producido por Steven Spielberg, no que interpretou o papel de Buakei."}
{"id": "197714", "revid": "106452", "url": "https://gl.wikipedia.org/wiki?curid=197714", "title": "Antonio Garea Gestal", "text": "Antonio Te\u00f3filo Garea Gestal, nado en Ledoira (Frades) en 1943 e finado na Coru\u00f1a o 3 de setembro de 2010, foi un pol\u00edtico galego.\nTraxectoria.\nNas primeiras elecci\u00f3ns democr\u00e1ticas encabezou unha candidatura independente \u00e1 alcald\u00eda de Frades e foi elixido alcalde. Nas municipais de 1983 presentouse por Coalici\u00f3n Galega e volveu ser elixido alcalde. Despois presentouse polo PSdeG-PSOE e foi portavoz da oposici\u00f3n, pero abandonou o partido en 2007. Nas municipais de 2007 presentouse polo Partido Galeguista e foi elixido concelleiro."}
{"id": "197715", "revid": "1888", "url": "https://gl.wikipedia.org/wiki?curid=197715", "title": "Antonio Te\u00f3filo Garea Gestal", "text": ""}
{"id": "197716", "revid": "1822", "url": "https://gl.wikipedia.org/wiki?curid=197716", "title": "Nothobranchiidae", "text": ""}
{"id": "197717", "revid": "56817", "url": "https://gl.wikipedia.org/wiki?curid=197717", "title": "Riv\u00falidos", "text": "Os Riv\u00falidos (Rivulidae, Myers 1925) son unha familia de peixes tele\u00f3steos, inclu\u00eddos na orde dos Ciprinodontiformes (Cyprinodontiformes). A s\u00faa distribuci\u00f3n xeogr\u00e1fica abarca exclusivamente os r\u00edos de Suram\u00e9rica, feito de onde deriva o seu nome (do lat\u00edn \"rivus\", r\u00edo).\nClasificaci\u00f3n.\nDiv\u00eddense nos seguintes x\u00e9neros:\nITIS non reco\u00f1ece a familia Rivulidae e sit\u00faa estes x\u00e9neros dentro da familia Aplocheilidae, subfamila Rivulinae "}
{"id": "197718", "revid": "89787", "url": "https://gl.wikipedia.org/wiki?curid=197718", "title": "Fase escura", "text": "A fase escura da fotos\u00edntese ou reacci\u00f3ns independentes da luz da fotos\u00edntese \u00e9 a fase da fotos\u00edntese consistente na s\u00edntese de azucres por medio de reacci\u00f3ns encim\u00e1ticas utilizando como fonte de carbono o CO2 atmosf\u00e9rico. Estas reacci\u00f3ns denom\u00ednanse ciclo de Calvin, te\u00f1en lugar no estroma dos cloroplastos e non precisan a absorci\u00f3n de enerx\u00eda da luz. A fotos\u00edntese ten tam\u00e9n unha fase previa, chamada fase luminosa na que se absorbe enerx\u00eda luminosa. O nome de escura procede, precisamente, desta non absorci\u00f3n de luz, pero non quere dicir que se produza de noite; de feito, as d\u00faas fases da fotos\u00edntese, luminosa e escura, te\u00f1en lugar de d\u00eda; por iso \u00e1s veces se prefire falar de \"reacci\u00f3ns independentes da luz\" en vez de fase escura. De todos modos, este termo tam\u00e9n ten alg\u00fans problemas, porque de forma indirecta a fase escura tam\u00e9n est\u00e1 influ\u00edda pola luz.\nA s\u00edntese de azucres da fase escura require o gasto de enerx\u00eda en forma de ATP e de poder redutor en forma de NADPH, os cales se formaron na fase luminosa, polo que a fase escura non pode funcionar sen a fase luminosa. Para formar unha mol\u00e9cula de glicosa hai que gastar 18 ATP e 12 NADPH. Ademais, moitos dos encimas da fase escura s\u00f3 est\u00e1n activos se hai luz.\nA substancia externa que absorbe a planta durante a fase escura \u00e9 o CO2 atmosf\u00e9rico, que entra polos estomas das follas (na fase luminosa utiliz\u00e1base auga). O CO2 \u00fanese a un azucre de 5 carbonos presente na planta chamado ribulosa 1,5-bifosfato (ou ribulosa 1,5-difosfato) nun proceso chamado fixaci\u00f3n do carbono no cal o carbono do CO2 ao unirse a dito azucre forma un composto de 6 carbonos (que axi\u00f1a rompe en d\u00faas mol\u00e9culas de 3 carbonos), que d\u00e1 inicio \u00e1s reacci\u00f3ns do ciclo de Calvin. Para formar unha mol\u00e9cula de glicosa hai que absorber 6 CO2.\nA ecuaci\u00f3n xeral da fase luminosa para a formaci\u00f3n dunha mol\u00e9cula de glicosa \u00e9:\n6 CO2 + 18 ATP + 12 NADPH + 12 H+\u2192 C6H12O6 (glicosa) + 18 ADP + 18 Pi + 12 NADP+\nPara sintetizar unha mol\u00e9cula de glicosa c\u00f3mpre completar seis voltas do ciclo de Calvin.\nTipos de fotos\u00edntese segundo o tipo de fase escura.\nExisten tres tipos de fotos\u00edntese segundo a forma en que ten lugar a fase escura: C3, C4 e CAM.\nFixaci\u00f3n do carbono.\nA fase escura comeza coa fixaci\u00f3n redutiva do carbono procedente do CO2 no azucre presente nos cloroplastos ribulosa 1,5-bifosfato (RuBP ou Ru1,5DP). A reacci\u00f3n est\u00e1 catalizada polo encima ribulosa bifosfato carboxilase oxixenase ou, abreviadamente, rubisco (ou RuBisCO).\nA ribulosa 1,5-bifosfato \u00e9 unha pentosa (de 5 C) cun fosfato unido a cada un dos carbonos dos extremos da mol\u00e9cula e un grupo cetona no carbono 2 (\u00e9 unha cetosa).\nA rubisco une o CO2 ao azucre formando un grupo COO- unido ao carbono 2 do azucre (onde estaba o carbonilo). Orix\u00ednase as\u00ed no centro activo do encima un produto de seis carbonos chamado 3-ceto-2-carboxiarabinitol-1,5-bisfosfato, que \u00e9 moi inestable, polo que case instantanemente rompe en d\u00faas mol\u00e9culas de 3 carbonos de 3-fosfoglicerato (3PG). Este 3-fosfoglicerato \u00e9 unha mol\u00e9cula estable, o primeiro produto estable da fase escura, que continuar\u00e1 as reacci\u00f3ns do ciclo de Calvin.\nCO2 + ribulosa 1,5-bifosfato \u2192 2 3-fosfoglicerato\nFotorrespiraci\u00f3n.\nO encima rubisco ten propiedades especiais. \u00c9 un encima que normalmente carboxila \u00e1 ribulosa 1,5-bifosfato (introduce CO2), pero en certas condici\u00f3ns en vez de carboxilar ten unha actividade oxidativa, na que en vez de introducir CO2 introduce O2 no azucre. Isto ten como consecuencia que en lugar de form\u00e1rense d\u00faas mol\u00e9culas de 3-fosfoglicerato se forme unha mol\u00e9cula de fosfoglicerato e outra de fosfoglicolato. Esta actividade oxidativa ten lugar cando hai na planta concentraci\u00f3ns altas de O2, baixas de CO2 e altas temperaturas.\nO fosfoglicolato as\u00ed formado debe converterse en 3-fosfoglicerato por medio dun conxunto complexo de reacci\u00f3ns que se chama fotorrespiraci\u00f3n. Na fotorrespiraci\u00f3n hai que gastar ATP e poder redutor, polo que fai decrecer o rendemento da fotos\u00edntese, e \u00e9 prexudicial para a planta. Como nos climas tropicais e c\u00e1lidos estar\u00edan favorecidas as condici\u00f3ns que promoven a fotorrespiraci\u00f3n, as plantas desas zonas desenvolveron os tipos de fotos\u00edntese C4 e CAM, que minimizan a fotorrespiraci\u00f3n.\nCiclo de Calvin.\nO ciclo de Calvin comeza coa fixaci\u00f3n do carbono na ribulosa 1,5-bifosfato e a formaci\u00f3n de d\u00faas mol\u00e9culas de 3-fosfoglicerato. Despois o 3-fosfoglicerato inicia unha serie de reacci\u00f3ns nas que se rexenerar\u00e1 a ribulosa 1,5-bifosfato, e se formar\u00e1 unha mol\u00e9cula de glicosa (produto neto que sae do ciclo) e se gastar\u00e1 ATP e NADPH producidos na fase luminosa . O ciclo div\u00eddese tradicionalmente en tres fases: fase carboxilativa ou de fixaci\u00f3n do CO2 (da que xa falamos), fase redutiva e fase rexenerativa, das que falaremos agora.\nFase redutiva.\nO 3-fosfoglicerato conv\u00e9rtese en 1,3-difosfoglicerato con gasto de ATP en reacci\u00f3n catalizada pola fosfoglicerato quinase.\n3-fosfoglicerato + ATP \u2192 1,3-difosfoglicerato + ADP\nDespois, o 1,3-difosfoglicerato (1,3DPG) perde un dos seus fosfatos e red\u00facese con gasto de NADPH, orixinando gliceraldehido 3-fosfato (G3P), en reacci\u00f3n catalizada pola gliceraldehido 3-fosfato deshidroxenase.\n1,3-difosfoglicerato + NADPH + 12 H+ \u2192 gliceraldehido 3-fosfato + NADP+ + 12 Pi\nPor cada 6 voltas do ciclo de Calvin (necesarias para formar unha glicosa) orix\u00ednanse 12 mol\u00e9culas de gliceraldehido 3-fosfato. Cinco delas isomer\u00edzanse a dihidroxiacetona fosfato (DHAP) en reacci\u00f3n catalizada pola triosa fosfato isomerase e as outras sete permanecen como gliceraldehido 3-fosfato. Estas d\u00faas mol\u00e9culas forman un conxunto de triosas fosfato que intervir\u00e1 nas reacci\u00f3ns da fase rexenerativa do ciclo.\ngliceraldehido 3-fosfato \u2192 dihidroxiacetona fosfato\nFase rexenerativa.\nNesta fase, en cada 6 voltas do ciclo de Calvin, util\u00edzanse 2 mol\u00e9culas de triosas fosfato para formar a glicosa que sae do ciclo, e outras 10 para rexenerar a ribulosa 1,5-bifosfato . Orix\u00ednanse azucres de 4, 5 e 7 \u00e1tomos de carbono.\nO gliceraldehido 3-fosfato e a dihidroxiacetona fosfato orixinan, pola acci\u00f3n da frutosa-bisfosfato aldolase, frutosa 1,6-difosfato (F1,6DP).\ngliceraldehido 3-fosfato + dihidroxiacetona fosfato \u2192 frutosa 1,6-difosfato\nSeguidamente a frutosa 1,6-difosfato perde un fosfato orixinando frutosa 6-fosfato (F6P) pola acci\u00f3n da hexosadifosfatase.\nfrutosa 1,6-difosfato \u2192 frutosa 6-fosfato + Pi\nParte das mol\u00e9culas de frutosa 6-fosfato util\u00edzanse para formar glicosa 6-fosfato ou G6P (act\u00faa a glicosa-6-fosfato isomerase), a cal xa est\u00e1 f\u00f3ra do ciclo e \u00e9 o produto neto formado cada seis voltas do ciclo. Pode perder o seu fosfato e dar glicosa por acci\u00f3n da glicosa 6-fosfatase. Da glicosa formada vivir\u00e1 a planta. A planta pode almacenar a glicosa como amid\u00f3n ou mobilizala polos vasos do floema como sacarosa.\nfrutosa 6-fosfato \u2192 glicosa 6 fosfato\nglicosa 6-fosfato \u2192 glicosa + Pi\nOutra parte das mol\u00e9culas de frutosa 6-fosfato formadas reaccionan co gliceraldehido 3-fosfato, pola acci\u00f3n da transcetolase, orixinando xilulosa 5-fosfato (Xu5P) e eritrosa 4-fosfato (E4P).\nfrutosa 6-fosfato + gliceraldehido 3-fosfato \u2192 xilulosa 5-fosfato + eritrosa 4-fosfato\nDespois, a eritrosa 4-fosfato formada reacciona coa dihidroxiacetona fosfato pola acci\u00f3n dunha aldolase, dando sedoheptulosa 1,7-difosfato (S1,7DP).\neritrosa 4-fosfato + dihidroxiacetona fosfato \u2192 sedoheptulosa 1,7-difosfato\nA sedoheptulosa 1,7-difosfato desfosfor\u00edlase en reacci\u00f3n catalizada pola sedoheptulosa-1,7-bisfosfatase para dar sedoheptulosa 7-fosfato (S7P) e fosfato libre.\nsedoheptulosa 1,7-difosfato \u2192 sedoheptulosa 7-fosfato + Pi\nA sedoheptulosa 7-fosfato reacciona co gliceraldehido 3-fosfato (act\u00faa o encima transcetolase) dando ribosa 5-fosfato (R5P) e xilulosa 5-fosfato.\nsedoheptulosa 7-fosfato + gliceraldehido 3-fosfato \u2192 ribosa 5-fosfato + xilulosa 5-fosfato\nTanto a ribosa 5-fosfato coma a xilulosa 5-fosfato poden orixinar por medio de isomerizaci\u00f3ns (catalizadas pola fosfopentosa isomerase e a fosfopentosa epimerase) mol\u00e9culas de ribulosa 5-fosfato.\nribosa 5-fosfato \u2192 ribulosa 5-fosfato\nxilulosa 5-fosfato \u2192 ribulosa 5-fosfato\nA ribulosa 5-fosfato vai ser a mol\u00e9cula que se utilice para rexenerar a ribulosa 1,5-bifosfato (RuBP ou Ru1,5DP) e as\u00ed pechar o ciclo de Calvin. Para iso vai ser fosforilada pola fosforribulosaquinase con gasto de ATP.\nribulosa 5-fosfato + ATP \u2192 ribulosa 1,5-bifosfato + ADP\nEsta ribulosa 1,5-bifosfato xa pode recomezar o ciclo cunha nova fixaci\u00f3n de CO2.\nRegulaci\u00f3n da fase escura.\nMalia o estendida que est\u00e1 a denominaci\u00f3n de fase escura, esta fase non pode realizarse na escuridade ou pola noite. Isto \u00e9 as\u00ed non s\u00f3 porque require ATP e NADPH, que se producen na fase luminosa (que, obviamente tam\u00e9n ten lugar de d\u00eda), sen\u00f3n tam\u00e9n porque moitos dos encimas implicados est\u00e1n regulados dun modo dependente da luz.\nHai dous sistemas de regulaci\u00f3n que funcionan cando o ciclo debe ser regulado: o sistema de activaci\u00f3n tiorredoxina/ferredoxina, que activa alg\u00fans dos encimas do ciclo, e a activaci\u00f3n do encima rubisco, que implica ao seu propio encima rubisco activase.\nO sistema tiorredoxina/ferredoxina activa os encimas glieraldehido 3-P deshidroxenase, gliceraldehido 3-P fosfatase, frutosa 1,6-difosfatase, sedoheptulosa 1,7-difosfatase, e ribulosa 5-fosfato quinase, que son puntos chaves na fase escura. Isto ocorre cando hai luz, xa que a prote\u00edna ferredoxina \u00e9 reducida no complexo do fotosistema I da cadea de transporte electr\u00f3nico tilacoidal cando os electr\u00f3ns est\u00e1n circulando por ela. A ferredoxina despois \u00fanese \u00e1 prote\u00edna tiorredoxina e red\u00facea, a cal activa os encimas do ciclo ao romper os enlaces cistina (pontes disulfuro) que hai en todos eses encimas. Este \u00e9 un proceso din\u00e1mico, xa que o mesmo enlace f\u00f3rmase de novo pola acci\u00f3n doutras prote\u00ednas que desactivan os encimas. As implicaci\u00f3ns deste proceso son que os encimas permanecen principalmente activados polo d\u00eda e son desactivados na escuridade, cando xa non se disp\u00f3n de ferredoxina reducida.\nO encima rubisco ten o seu propio proceso de activaci\u00f3n, que \u00e9 m\u00e1is complexo. Para activar o encima c\u00f3mpre que sexa carbamilado un residuo espec\u00edfico de lisina. Esta lisina carbamilada \u00fanese \u00e1 ribulosa 1,5-bifosfato, e o encima est\u00e1 en estado inactivo se non est\u00e1 carbamilada. Un encima espec\u00edfico de tipo activase, chamado rubisco activase, interv\u00e9n neste proceso de carbamilaci\u00f3n eliminando un prot\u00f3n da lisina e facendo posible a uni\u00f3n da mol\u00e9cula de di\u00f3xido de carbono (o substrato). Mesmo as\u00ed, o encima rubisco non \u00e9 a\u00ednda funcional, xa que precisa o i\u00f3n magnesio para unirse \u00e1 lisina e poder funcionar. Este i\u00f3n magnesio \u00e9 liberado do lume do tilacoide cando o pH interno cae debido ao bombeo activo de prot\u00f3ns durante o fluxo de electr\u00f3ns. O encima rubisco activase \u00e9 activado cando se incrementan as concentraci\u00f3ns de ATP no estroma causadas pola s\u00faa fosforilaci\u00f3n."}
{"id": "197719", "revid": "1888", "url": "https://gl.wikipedia.org/wiki?curid=197719", "title": "Jes\u00fas Miguel Prado Pati\u00f1o", "text": ""}
{"id": "197720", "revid": "1822", "url": "https://gl.wikipedia.org/wiki?curid=197720", "title": "Rivulidae", "text": ""}
{"id": "197723", "revid": "85894", "url": "https://gl.wikipedia.org/wiki?curid=197723", "title": "Baqueira Beret", "text": "Baqueira Beret (en occitano aran\u00e9s: \"Vaqu\u00e8ira-Beret\") \u00e9 unha estaci\u00f3n de esqu\u00ed situada no Val de Ar\u00e1n (Lleida), no Pireneo Catal\u00e1n, Espa\u00f1a. A partir da creaci\u00f3n da estaci\u00f3n, orixinouse ao redor un n\u00facleo urbano de nova formaci\u00f3n, Vaqu\u00e8ira, con todo tipo de servizos (hoteis, apartamentos, farmacias...)\nA estaci\u00f3n est\u00e1 dividida en tres zonas: Vaqu\u00e8ira, Beret e La Bonaigua. As tres suman 110\u00a0km de pistas, sendo a estaci\u00f3n con m\u00e1is quil\u00f3metros esquiables de Catalu\u00f1a e a terceira dos Pireneos (sendo Aram\u00f3n, en Arag\u00f3n, a primeira e Grand Valira, en Andorra, a segunda). Ten un dominio esquiable de 1\u00a0922 hect\u00e1reas, o m\u00e1is grande dos Pireneos.\nA estaci\u00f3n foi fundada en 1964 por Jorge Jordana de Pozas e Luis Arias.\nDescrici\u00f3n.\nEst\u00e1 situada nas zonas m\u00e1is elevadas das comarcas do Val de Ar\u00e1n (concello de Naut Aran) e do Pallars Sobir\u00e0 (Vales de \u00c0neu).\nA orientaci\u00f3n atl\u00e1ntica e de vertente norte da estaci\u00f3n fai que dispo\u00f1a durante toda a tempada de abundantes precipitaci\u00f3ns e de baixas temperaturas que aseguran grandes espesores de neve.\nServizos.\nAdemais dos servizos habituais (escola de esqu\u00ed, alugueiro de material, restaurantes e cafeter\u00edas, atenci\u00f3n m\u00e9dica etc.), disp\u00f3n dunha importante oferta de aloxamento en hoteis e apartamentos, as\u00ed como pista de xeo, piscina climatizada, tendas de deporte e comerzo en xeral, discoteca etc. A oferta gastron\u00f3mica desta zona tur\u00edstica \u00e9 unha mestura da tradici\u00f3n da coci\u00f1a francesa coas especialidades locais."}
{"id": "197724", "revid": "23204", "url": "https://gl.wikipedia.org/wiki?curid=197724", "title": "Godeidos", "text": "Os Godeidos (Goodeidae, Jordan 1923) son unha familia de peixes tele\u00f3steos, inclu\u00edda na orde dos Ciprinodontiformes (Cyprinodontiformes). Son peixes de auga doce e end\u00e9micos de M\u00e9xico e Nevada (Estados Unidos). Incl\u00fae co\u00f1ecidos peixes de acuario, como o \"Xenotoca eiseni\" (\"mexcalpique de cola vermella\").\nCaracter\u00edsticas.\nSon case todos viv\u00edparos, con fecundaci\u00f3n interna. Os machos presentan os radios anteriores da aleta anal fusionados, m\u00e1is curtos e algo separados do resto da aleta, o que se interpreta como un posible \u00f3rgano copulador primitivo denominado \"pseudophallus\". As femias pos\u00faen un ovario \u00fanico central (fusi\u00f3n dos dous ovarios). Os embri\u00f3ns e os individuos acabados de eclosionar presentan unha estrutura similar a un cord\u00f3n denominada \"trophotaeniae\", que funciona a modo dunha placenta.\nUnha \u00fanica aleta dorsal, algo posterior. Aletas pectorais de inserci\u00f3n baixa. Ped\u00fanculo caudal ben diferenciado.\nDetectouse unha reduci\u00f3n significativa nas poboaci\u00f3ns destes peixes nos \u00faltimos anos, principalmente debida a alteraci\u00f3ns antropox\u00e9nicas do seu h\u00e1bitat, como a contaminaci\u00f3n, eutrofizaci\u00f3n e desertizaci\u00f3n. Esta reduci\u00f3n cifrouse nun 80% .\nClasificaci\u00f3n.\nDiv\u00eddense en d\u00faas subfamilias e 19 x\u00e9neros, con 40 especies:"}
{"id": "197725", "revid": "56817", "url": "https://gl.wikipedia.org/wiki?curid=197725", "title": "Pallars", "text": "O Pallars \u00e9 un territorio ribeirego do r\u00edo Noguera Pallaresa, situado entre os Pireneos e a serra do Montsec, na provincia de Lleida. A s\u00faa capital hist\u00f3rica \u00e9 Sort.\nNa divisi\u00f3n comarcal establecida en 1936, o territorio de Pallars quedou subdividido nas comarcas do Pallars Sobir\u00e0 (a zona setentrional), con capital en Sort, e o Pallars Juss\u00e0 (a meridional), con capital en Tremp. En devandita divisi\u00f3n, agreg\u00e1ronse \u00e1 comarca de Pallars Juss\u00e0 os territorios ribeiregos do Noguera Ribagorzana da provincia de Lleida. A divisi\u00f3n comarcal de 1988 segregar\u00eda estes territorios do Pallars Juss\u00e0, e outorgar\u00edalles a consideraci\u00f3n de comarca co nome de Alta Ribagor\u00e7a, coa s\u00faa capital en El Pont de Suert."}
{"id": "197726", "revid": "3564", "url": "https://gl.wikipedia.org/wiki?curid=197726", "title": "S\u00edndico de Ar\u00e1n", "text": "O S\u00edndico de Ar\u00e1n (en aran\u00e9s: \"Sindic d'Aran\") \u00e9 o xefe da administraci\u00f3n propia do Val de Ar\u00e1n, en Catalu\u00f1a, creado por mor da lei 16/1990 de 13 de xullo, sobre o R\u00e9xime Especial do Val de Ar\u00e1n. Convoca e preside o Consello Xeral de Ar\u00e1n (en aran\u00e9s: \"Conselh Generau dera Val d'Aran\"), ten a representaci\u00f3n legal e exerce todas as atribuci\u00f3ns que o pleno lle delega e que non corresponden a este \u00faltimo. \u00c9 o presidente nato de todos os \u00f3rganos colexiados e das sociedades e empresas dependentes do Consello.\nElecci\u00f3n.\nO s\u00edndico \u00e9 elixido os Conselleiros Xerais, entre eles, na sesi\u00f3n constitutiva do Consello Xeral. Para ser elixido S\u00edndico, o candidato ten que obter a maior\u00eda absoluta na primeira votaci\u00f3n ou a maior\u00eda simple na segunda. En caso de empate, proc\u00e9dese a unha terceira votaci\u00f3n e se nesta se repite o empate \u00e9 elixido o candidato do partido, a coalici\u00f3n, federaci\u00f3n ou agrupaci\u00f3n que obtivese m\u00e1is Conselleiros Xerais. Se persiste o empate, el\u00edxese o candidato do grupo que m\u00e1is votos obtivese no conxunto do Val de Ar\u00e1n."}
{"id": "197727", "revid": "10599", "url": "https://gl.wikipedia.org/wiki?curid=197727", "title": "S\u00edndic d'Aran", "text": ""}
{"id": "197728", "revid": "12452", "url": "https://gl.wikipedia.org/wiki?curid=197728", "title": "Elena Mu\u00f1oz Fonteriz", "text": ""}
{"id": "197729", "revid": "85894", "url": "https://gl.wikipedia.org/wiki?curid=197729", "title": "Helena Mu\u00f1oz", "text": "Helena Mu\u00f1oz Fonteriz, nada en Madrid o 18 de decembro de 1971, \u00e9 unha pol\u00edtica galega, do PPdeG.\nTraxectoria.\n\u00c9 licenciada en ciencias econ\u00f3micas pola Universidade de Vigo, con especializaci\u00f3n en econom\u00eda p\u00fablica. Posteriormente acadar\u00eda a praza de funcionaria do corpo superior da Administraci\u00f3n, na escala superior de finanzas. Traballou na Conseller\u00eda de Pesca e na Intervenci\u00f3n Xeral da Xunta de Galicia, \u00f3rgano que chegar\u00eda a dirixir o 23 de abril de 2009.\nO 3 de xaneiro de 2012 foi designada para ocupar o cargo de conselleira de Facenda do goberno galego, presidido por Alberto N\u00fa\u00f1ez Feij\u00f3o. Foi elixida deputada do Parlamento de Galicia nas auton\u00f3micas de 2012.\nEn febreiro de 2015 cesou como conselleira da Xunta para presentarse \u00e1s elecci\u00f3ns municipais por Vigo no que se presentou como unha aposta persoal do presidente Feijoo.\nRepetiu candidatura nas elecci\u00f3ns locais de 2019 nas que a s\u00faa formaci\u00f3n obtivo uns p\u00e9simos resultados o que provocou a s\u00faa dimisi\u00f3n como l\u00edder do PP vigu\u00e9s as\u00ed como a de t\u00f3dolos integrantes nos primeiros postos da lista. Aos poucos d\u00edas foi designada senadora por designaci\u00f3n auton\u00f3mica polo parlamento de Galicia, onde ten a maior\u00eda absoluta o seu propio partido. En maio de 2022 cedeu o seu escano a Miguel Tellado."}
{"id": "197730", "revid": "1131", "url": "https://gl.wikipedia.org/wiki?curid=197730", "title": "Allan Rich", "text": "Allan Rich, nado o 8 de febreiro de 1926 no Bronx (Nova York) e finado en Englewood o 22 de agosto de 2020, foi un actor, autor e activista estadounidense."}
{"id": "197731", "revid": "1822", "url": "https://gl.wikipedia.org/wiki?curid=197731", "title": "Goodeidae", "text": ""}
{"id": "197732", "revid": "98629", "url": "https://gl.wikipedia.org/wiki?curid=197732", "title": "Pardal das rochas", "text": "O pardal das rochas (\"Petronia petronia\") \u00e9 unha especie de ave do x\u00e9nero \"Petronia\" dentro da familia Passeridae.\nDescrici\u00f3n.\nPar\u00e9cese \u00e1 femia do pardal com\u00fan debido \u00e1 s\u00faa apagada e p\u00e1lida plumaxe. Ten unha mancha amarela na gorxa que en ocasi\u00f3ns pasa desapercibida. En riba de cada ollo ten un risco de cor crema e outro escuro xusto en riba. O seu peteiro \u00e9 grande e adaptado \u00e1 s\u00faa dieta gran\u00edvora.\nTr\u00e1tase dunha especie migratoria, a s\u00faa \u00e1rea de distribuci\u00f3n est\u00e9ndese por Europa, Asia e \u00c1frica. Habita en zonas secas de toda a pen\u00ednsula ib\u00e9rica ag\u00e1s na franxa do Cant\u00e1brico e zonas pr\u00f3ximas ao estreito de Xibraltar. Non aparece no leste das Canarias nin nas Illas Baleares."}
{"id": "197733", "revid": "98629", "url": "https://gl.wikipedia.org/wiki?curid=197733", "title": "Anabl\u00e9pidos", "text": "Os Anabl\u00e9pidos (Anablepidae, Garman 1895 ) son unha familia de peixes tele\u00f3steos da orde dos Ciprinodontiformes (Cyprinodontiformes). Viven en augas doces interiores de zonas tropicais americanas (desde o sur de M\u00e9xico ata o sur de Suram\u00e9rica) pero pode achegarse \u00e1s desembocaduras, soportando augas salobres.\nCaracter\u00edsticas.\nCorpo alargado, algo deprimido no terzo anterior. A cabeza \u00e9 ancha e esmagada, coa rexi\u00f3n supraorbital avultada. A boca \u00e9 horizontal e o maxilar algo protr\u00e1ctil.\nO trazo m\u00e1is caracter\u00edstico son os ollos, grandes e aparentemente divididos en dous: a metade superior emerxe da superficie da auga e permite a visi\u00f3n exterior; a metade inferior permanece somerxida e permite a visi\u00f3n baixo a auga. Esta caracter\u00edstica explica a denominaci\u00f3n popular de \"peixes catro ollos\".\nUnha soa aleta dorsal, que \u00e9 pequena e redondeada. A aleta anal dos machos est\u00e1 transformada nun \u00f3rgano subc\u00f3nico, destinado \u00e1 copula. Son viv\u00edparos, excepto o x\u00e9nero \"Oxyzygonectes\", que \u00e9 ov\u00edparo.\nClasificaci\u00f3n.\nDiv\u00eddense en tres x\u00e9neros e 9 especies:"}
{"id": "197734", "revid": "1822", "url": "https://gl.wikipedia.org/wiki?curid=197734", "title": "Anablepidae", "text": ""}
{"id": "197735", "revid": "22795", "url": "https://gl.wikipedia.org/wiki?curid=197735", "title": "Conflito armado", "text": ""}
{"id": "197736", "revid": "22795", "url": "https://gl.wikipedia.org/wiki?curid=197736", "title": "Euskadi ta Askatasuna", "text": ""}
{"id": "197737", "revid": "98629", "url": "https://gl.wikipedia.org/wiki?curid=197737", "title": "Segundo \u00f3so metacarpiano", "text": "O segundo \u00f3so metacarpiano \u00e9 un dos cinco \u00f3sos do metacarpo. \u00c9 o metacarpiano correspondente ao dedo \u00edndice. Dos cinco, \u00e9 o metacarpiano m\u00e1is longo. \nEstrutura.\nA base al\u00f3ngase cara a adiante e cara a dentro, formando unha crista \u00f3sea. Na superficie superior pos\u00fae tres porci\u00f3ns articulares:\nNo lado interno hai unha superficie \u00f3sea para artellarse co terceiro \u00f3so metacarpiano.\nNa cabeza disponse unha superficie articular que se artella coa falanxe proximal do dedo \u00edndice.\nNa superficie posterior do corpo do metacarpo recibe a inserci\u00f3n do m\u00fasculo extensor radial longo do carpo, mentres que na parte anterior se insire o m\u00fasculo flexor radial do carpo."}
{"id": "197738", "revid": "56817", "url": "https://gl.wikipedia.org/wiki?curid=197738", "title": "Terceiro \u00f3so metacarpiano", "text": "O terceiro \u00f3so metacarpiano \u00e9 un dos cinco \u00f3sos do metacarpo. \u00c9 un metacarpiano m\u00e1is curto que o segundo.\nA s\u00faa base art\u00e9llase co carpo, posu\u00edndo unha superficie articular para o \u00f3so grande, de forma c\u00f3ncava. Xunto a esta superficie existe unha pequena ap\u00f3fise estiloide, semellante na forma \u00e1 ap\u00f3fise estiloide do radio. Por enriba da superficie e da ap\u00f3fise \u00e1chase unha zona rugosa, que presta inserci\u00f3n ao m\u00fasculo extensor radial curto do carpo. No lado externo presenta unha superficie articular para o segundo \u00f3so metacarpiano e no lado interno unha para o cuarto. "}
{"id": "197739", "revid": "56817", "url": "https://gl.wikipedia.org/wiki?curid=197739", "title": "Cuarto \u00f3so metacarpiano", "text": "O cuarto \u00f3so metacarpiano \u00e9 un dos cinco \u00f3sos do metacarpo, m\u00e1is pequeno e curto co terceiro. A base \u00e9 reducida e ten forma de cadrado. Na parte superior da base existen d\u00faas superficies articulares para o carpo. Na zona medial hai unha superficie grande, para artellarse co \u00f3so ganchudo e na zona lateral hai unha pequena que se artella co \u00f3so grande.\nNa parte medial ou cubital hai unha superficie para a articulaci\u00f3n co quinto \u00f3so metacarpiano e na parte lateral ou radial hai outra para o terceiro \u00f3so metacarpiano.\nNa parte inferior art\u00e9llase coa falanxe proximal do dedo anular."}
{"id": "197740", "revid": "89787", "url": "https://gl.wikipedia.org/wiki?curid=197740", "title": "Gerald Henderson, Jr.", "text": "Jerome McKinley \"Gerald\" Henderson, Jr., nado o 9 de decembro de 1987 en Caldwell, Nova Jersey, \u00e9 un xogador profesional norteamericano de baloncesto que actualmente \u00e9 axente libre.\nTraxectoria profesional.\nHenderson decidiu saltarse a s\u00faa tempada coma s\u00e9nior na universidade e entrou no Draft da NBA de 2009, onde foi elixido na 12\u00aa posici\u00f3n polos Charlotte Bobcats. O 8 de xullo de 2009, Henderson asinou o seu contrato cos Bobcats.\nO 29 de outubro de 2010, os Bobcats exercieron a opci\u00f3n dun terceiro ano no contrato de Henderson."}
{"id": "197741", "revid": "1362", "url": "https://gl.wikipedia.org/wiki?curid=197741", "title": "Baqueira-Beret", "text": ""}
{"id": "197742", "revid": "27155", "url": "https://gl.wikipedia.org/wiki?curid=197742", "title": "Pec\u00edlidos", "text": "Os Pec\u00edlidos (Poeciliidae, Garman 1895) son unha familia de peixes de auga doce, inclu\u00eddos na [[orde (biolox\u00eda)|orde dos [[Ciprinodontiformes]] (Cyprinodontiformes). Propios da zona oriental de [[Estados Unidos de Am\u00e9rica|Estados Unidos]] ata o nordeste da [[Arxentina]].\nCaracter\u00edsticas.\nCorpo alargado, boca s\u00fapera e ollos grandes. Unha \u00fanica [[aleta]] dorsal. Aletas pelvianas pequenas e dispostas algo por detr\u00e1s das pectorais. Ped\u00fanculo caudal algo comprimido e ben diferenciado. Aleta caudal redondeada.\nOs machos pos\u00faen \"gonopodio\" e a [[fecundaci\u00f3n]] \u00e9 interna. Son ovoviv\u00edparos.\nClasificaci\u00f3n.\nDiv\u00eddense en tres subfamilias e 30 x\u00e9neros, con 293 especies (FishBase):\nV\u00e9xase tam\u00e9n.\nLigaz\u00f3ns externas.\n[[Categor\u00eda:Ciprinodontiformes]]"}
{"id": "197743", "revid": "1822", "url": "https://gl.wikipedia.org/wiki?curid=197743", "title": "Poeciliidae", "text": ""}
{"id": "197744", "revid": "98629", "url": "https://gl.wikipedia.org/wiki?curid=197744", "title": "Ciprinod\u00f3ntidos", "text": "Os Ciprinod\u00f3ntidos (Cyprinodontidae, Gill 1865) son unha familia de peixes tele\u00f3steos, inclu\u00eddos na orde Ciprinodontiformes (Cyprinodontiformes).\nCaracter\u00edsticas.\nSon peixes pequenos (talles m\u00e1ximos duns 22\u00a0cm) e est\u00e1n presentes en augas temperadas de t\u00f3dolos continentes, salvo en Australia. Habitan en augas doces e salobres, rara vez na costa mari\u00f1a (o \"Aphanius iberus\" \u00e9 habitual tanto de r\u00edos como de zonas salgadas).\nA boca \u00e9 apical e moi elevada respecto da cabeza. Presentan bandas verticais \u00f3 longo do corpo, dispostas de forma variable segundo a especie e o sexo do individuo, e pode converterse nun patr\u00f3n de puntos m\u00e1is ou menos ali\u00f1ados.\nOs machos carecen do \"gonopodio\", polo que son peixes ov\u00edparos e de fecundaci\u00f3n externa.\nClasificaci\u00f3n.\nEsta familia formaba parte, ata 1964, da orde Atheriniformes, data na que pasou a considerarse dentro dunha orde propia, a dos Cyprinodontiformes.\nDiv\u00eddense en dez x\u00e9neros con 119 especies (FishBase):\nEn Espa\u00f1a est\u00e1n presentes tres especies, end\u00e9micas: \"Valencia hispanica\", \"Aphanius baeticus\" e \"Aphanius iberus\". As tres est\u00e1n en situaci\u00f3n de risco de extinci\u00f3n, polas actividades antr\u00f3picas, especialmente a destruci\u00f3n dos seus h\u00e1bitats e a introduci\u00f3n de especies ex\u00f3ticas, que act\u00faan como predadoras ou como competidoras."}
{"id": "197745", "revid": "25871", "url": "https://gl.wikipedia.org/wiki?curid=197745", "title": "Alto o fogo de ETA de 2010-2011", "text": "O 5 de setembro de 2010, a organizaci\u00f3n terrorista vasca anunciou, nun comunicado \u00e1 canle de televisi\u00f3n brit\u00e1nica BBC, a trav\u00e9s dun v\u00eddeo, \"un cesamento de acci\u00f3ns armadas ofensivas\", que foi entendido como un \"alto o fogo\", sen especificar o seu alcance, nin mencionar o acordo alcanzado por Eusko Alkartasuna e a esquerda abertzale, ilegalizada dous d\u00edas antes para que ETA puxese fin \u00e1 violencia definitivamente e entregase as armas, ou as petici\u00f3ns por parte de diversos mediadores internacionais en marzo de 2010 por un alto o fogo. O 18 de setembro, e a trav\u00e9s do diario \"Gara\", ETA emitiu un novo comunicado no que ped\u00eda aos mediadores internacionais da chamada \"Declaraci\u00f3n de Bruxelas\" a s\u00faa participaci\u00f3n no proceso, ao tempo que instaba a Francia e Espa\u00f1a a negociar. Unha semana despois declaraba que ser\u00eda pos\u00edbel un alto o fogo \"permanente e verific\u00e1bel\" de cumprirse as condici\u00f3ns que sinalara.\nCatro meses despois da primeira declaraci\u00f3n, ETA anunciou o 10 de xaneiro de 2011 a s\u00faa decisi\u00f3n de declarar \"un alto o fogo permanente, xeral e verific\u00e1bel\" nun novo comunicado que foi acollido con escepticismo polo goberno espa\u00f1ol e a maior\u00eda das forzas pol\u00edticas, e en marzo dese mesmo ano mostrouse disposta a unha \"verificaci\u00f3n informal\" do alto o fogo. O 20 de outubro de 2011, tres d\u00edas despois da celebraci\u00f3n da Conferencia Internacional de Paz de San Sebasti\u00e1n, na que se lle ped\u00eda unha declaraci\u00f3n neses termos,\nETA anunciou \"o cesamento definitivo da actividade armada\" nun comunicado no que tam\u00e9n fixo \"un chamamento aos gobernos de Espa\u00f1a e Francia para abrir un proceso de di\u00e1logo directo\" destinado a solucionar \"as consecuencias do conflito\".\n\u00c1 altura do alto o fogo de setembro de 2010, ETA ti\u00f1a acumulados un total de 829 asasinatos e 84 secuestros. O \u00faltimo atentado mortal en Espa\u00f1a fora trece meses antes, o 30 de xullo de 2009 en Mallorca, co asasinato de dous gardias civ\u00eds. O \u00faltimo asasinato, por\u00e9n, tivera lugar o 16 de marzo de 2010 en Francia, coa morte dun polic\u00eda franc\u00e9s nun tiroteo entre as forzas de seguridade e os etarras.\nTanto o Goberno de Espa\u00f1a, como o Goberno Vasco, e os grupos parlamentarios no Congreso dos Deputados, manifestaron o seu escepticismo e decepci\u00f3n polo anuncio de ETA, ao consideralo insuficiente. Todos eles reflectiron que o que se esperaba de ETA era que abandoase as armas dunha vez e para sempre. Por\u00e9n, por parte da ilegalizada Batasuna, defendeuse a posici\u00f3n de ETA como unha oportunidade de alto valor para superar o chamado \"conflito vasco\"."}
{"id": "197746", "revid": "98629", "url": "https://gl.wikipedia.org/wiki?curid=197746", "title": "Alto o fogo", "text": "Un alto o fogo \u00e9 a detenci\u00f3n temporal dunha guerra, ou de calquera conflito armado, na que os bandos enfrontados acordan, mutua ou unilateralmente, o cesamento das hostilidades. O alto o fogo, ou a tregua, p\u00f3dense declarar como parte dun tratado de paz formal, pero tam\u00e9n poden ser a demostraci\u00f3n dunha vontade de entendemento entre as partes enfrontadas previa \u00e1 paz definitiva.\nExemplos de alto o fogo.\nO 29 de decembro de 1914, durante a primeira guerra mundial, na denominada Tregua de Nadal, houbo un alto o fogo transitorio, non oficial, entre alem\u00e1ns e brit\u00e1nicos, sen que houbera ning\u00fan tratado asinado. A guerra retomouse ao cabo duns d\u00edas.\nUn exemplo m\u00e1is recente de alto o fogo foi o anunciado entre Israel e a Autoridade Nacional Palestina o 8 de febreiro de 2005. No momento do anuncio, o xefe negociador palestino, Saeb Erakat, definiu o alto o fogo da maneira seguinte: \"Acordamos que, hoxe, o presidente Abbas declarar\u00e1 un cesamento completo da violencia contra os israel\u00eds en todas as partes e que o primeiro ministro Ariel Sharon declarar\u00e1 un cesamento completo da violencia e as actividades militares contra os palestinos en todas as partes\".\nOutro exemplo m\u00e1is recente a\u00ednda, neste caso dun alto o fogo unilateral, tivo lugar o , en que a organizaci\u00f3n terrorista Euskadi ta Askatasuna (ETA) declaraba un alto o fogo permanente nas s\u00faas hostilidades contra os gobernos espa\u00f1ol e franc\u00e9s. Segundo o comunicado de ETA, \"o obxectivo desta decisi\u00f3n \u00e9 impulsar un proceso democr\u00e1tico no Pa\u00eds Vasco para constru\u00edr un novo marco no que sexan reco\u00f1ecidos os dereitos que como pobo nos corresponden\" de forma que se \"supere o conflito de longos anos e que se constr\u00faa unha paz baseada na xustiza\". Esta tregua terminou co atentado da T-4 na terminal de Barajas (Madrid) o d\u00eda 30 de decembro de 2006, onde morreron d\u00faas persoas de nacionalidade ecuatoriana e, finalmente, cun comunicado de ETA o . "}
{"id": "197747", "revid": "1308", "url": "https://gl.wikipedia.org/wiki?curid=197747", "title": "Petronia petronia", "text": ""}
{"id": "197748", "revid": "7523", "url": "https://gl.wikipedia.org/wiki?curid=197748", "title": "Ricky Rubio", "text": "Ricard \"Ricky\" Rubio Vives, nado o 21 de outubro de 1990 en Barcelona, \u00e9 un xogador profesional espa\u00f1ol de baloncesto que xoga nos Cleveland Cavaliers da National Basketball Association (NBA).\nTraxectoria profesional.\nEspa\u00f1a.\nRubio debutou na Liga ACB na tempada 2005-06 co DKV Joventut. Ese ano ga\u00f1ou o EuroChallenge co equipo. Liderou a ACB en roubos de bal\u00f3n na tempada 2006-07. Nesa mesma tempada, ga\u00f1ou o premio ao xogador revelaci\u00f3n da liga. Rubio ademais foi o mellor xogador novo do ano da FIBA en 2007, 2008 e 2009, que premia ao mellor xogador do ano de 22 anos ou menos. Fixo o seu debut na Euroliga o 24 de outubro de 2006. Ga\u00f1ou a Eurocup co Joventut en 2008. Foi elixido coma o mellor base da ACB en 2008 e 2010.\nNa tempada 2008-09 foi elixido coma o mellor xogador defensivo da liga, e ao remate desa tempada, declarouse elixible para o Draft da NBA de 2009. Nese ano, fichou polo FC Barcelona, onde estivo dous anos.\nNBA.\nO 1 de xu\u00f1o de 2011, anunciouse que Rubio e Minnesota chegaron a un acordo para que o xogador chegase aos Timberwolves na tempada 2011-12. Rubio debutou con Minnesota o 26 de decembro de 2011 no Target Center, que rexistrou un cheo absoluto, primeiro cheo no pavill\u00f3n dende a tempada 2007-08. Nese partido, Rubio fixo 6 puntos, 5 rebotes e 6 asistencias na derrota por 104-100 contra os Oklahoma City Thunder.\nO 30 de xu\u00f1o de 2017, Rubio foi traspasado \u00f3s Utah Jazz a cambio dunha elecci\u00f3n da segunda rolda do Draft de 2018.\nO 8 de xullo de 2019, Rubio asinou un contrato de tres anos e 51 mill\u00f3ns de d\u00f3lares cos Phoenix Suns.\nO 16 de novembro de 2020, Rubio foi traspasado xunto a Kelly Oubre Jr., Ty Jerome e Jalen Lecque \u00f3s Oklahoma City Thunder, a cambio de Chris Paul e Abdel Nader. Tan s\u00f3 dous d\u00edas despois, Rubio foi traspasado de novo \u00f3s Minnesota Timberwolves.\nO 3 de agosto de 2021, Rubio foi traspasado \u00f3s Cleveland Cavaliers a cambio de Taurean Prince e unha elecci\u00f3n da segunda rolda do Draft de 2022."}
{"id": "197749", "revid": "7523", "url": "https://gl.wikipedia.org/wiki?curid=197749", "title": "Ricard Rubio Vives", "text": ""}
{"id": "197750", "revid": "7523", "url": "https://gl.wikipedia.org/wiki?curid=197750", "title": "Ricard Rubio", "text": ""}
{"id": "197751", "revid": "1822", "url": "https://gl.wikipedia.org/wiki?curid=197751", "title": "Cyprinodontidae", "text": ""}
{"id": "197752", "revid": "40827", "url": "https://gl.wikipedia.org/wiki?curid=197752", "title": "Papuxa real", "text": "A papuxa real (\"Sylvia hortensis\") \u00e9 unha pequena especie de ave do x\u00e9nero Sylvia dentro da familia Sylviidae.\nDescrici\u00f3n.\nPresenta unha lonxitude de entre 14 e 16\u00a0cm, sendo por tanto unha papuxa grande, maior que a papuxa das amoras. A s\u00faa plumaxe en machos adultos \u00e9 de coloraci\u00f3n gris escura na cabeza, gris abrancazada nas partes inferiores, presentando gorxa branca. O ollo presenta un chamativo iris de cor branca. O peteiro \u00e9 fusco e as patas de cor lousa. As femias e inmaturos te\u00f1en a cabeza dun ton m\u00e1is p\u00e1lido.\nDistribuci\u00f3n.\nA papuxa real \u00e9 unha especie circunmediterr\u00e1nea, ou o que \u00e9 o mesmo, est\u00e1 moi estendida nas rexi\u00f3ns europeas que bordean o mar Mediterr\u00e1neo as\u00ed como na rexi\u00f3n setentrional de \u00c1frica. Local\u00edzase na pen\u00ednsula ib\u00e9rica e Marrocos, estend\u00e9ndose a s\u00faa distribuci\u00f3n por todo o mediterr\u00e1neo at\u00e9 Turqu\u00eda inclu\u00edda, localiz\u00e1ndose polo leste facendo l\u00edmite no C\u00e1ucaso, Ir\u00e1n e Casaquist\u00e1n, onde tam\u00e9n se atopan. Cara ao norte de Europa est\u00e9ndense at\u00e9 os Alpes, apenas e raramente atop\u00e1ndose en Su\u00edza.\nH\u00e1bitat.\nHabita distintos medios pois a\u00ednda que prefire matogueiras e campos bald\u00edos tam\u00e9n vive en bosques abertos cunha vexetaci\u00f3n de certo porte. As maiores densidades de poboaci\u00f3n desta especie obs\u00e9rvanse cara aos 700 m.\nNutrici\u00f3n.\nAlim\u00e9ntase principalmente de ara\u00f1as, bagas, insectos e as s\u00faas larvas.\nVoz.\nEmite un agradable canto en forma gorxeo en ton alto e forte, intercalando algunhas notas estridentes e certos asub\u00edos. A s\u00faa voz de alarma \u00e9 moi similar \u00e1 do resto das papuxas, emitindo un seco e brusco \"tec tec\" ou \"tac tac\" que \u00e9 repetido insistentemente."}
{"id": "197753", "revid": "98629", "url": "https://gl.wikipedia.org/wiki?curid=197753", "title": "Tregua", "text": "Ch\u00e1mase tregua ao cesamento de hostilidades por determinado tempo entre os inimigos que te\u00f1en rota ou pendente a guerra sen que por iso quede esta terminada.\nA duraci\u00f3n dunha tregua pode variar desde alg\u00fans d\u00edas at\u00e9 moitos anos. Polo com\u00fan \u00e9 \"xeral\", \u00e9 dicir, que alcanza a todos os pa\u00edses sometidos \u00e1s potencias belixerantes.\nSe queda restrinxida nada m\u00e1is que a alg\u00fans lugares en particular ch\u00e1mase \"armisticio\".\nSe s\u00f3 ten por obxecto realizar o cumprimento dalgunhas medidas indispens\u00e1beis, como enterramento dos mortos, ch\u00e1mase suspensi\u00f3n de armas.\nRecibe o nome de tregua mercantil \u00e9 tregua durante a cal se permite o comercio entre dous ou m\u00e1is estados en guerra."}
{"id": "197754", "revid": "40827", "url": "https://gl.wikipedia.org/wiki?curid=197754", "title": "Rabirrubio de testa branca", "text": "O rabirrubio de testa branca (\"Phoenicurus phoenicurus\") \u00e9 unha especie de ave paseriforme da familia Muscicapidae.\nCr\u00eda en Europa entre abril e agosto, habitando en bosques claros, xard\u00edns, parques e lugares semiabertos que ofrezan \u00e1rbores con buratos axeitados para ani\u00f1ar. Inverna en \u00c1frica."}
{"id": "197756", "revid": "22795", "url": "https://gl.wikipedia.org/wiki?curid=197756", "title": "Suspensi\u00f3n de armas", "text": ""}
{"id": "197757", "revid": "1308", "url": "https://gl.wikipedia.org/wiki?curid=197757", "title": "Phoenicurus phoenicurus", "text": ""}
{"id": "197758", "revid": "1308", "url": "https://gl.wikipedia.org/wiki?curid=197758", "title": "Rabirrubio real", "text": ""}
{"id": "197759", "revid": "1308", "url": "https://gl.wikipedia.org/wiki?curid=197759", "title": "Sylvia hortensis", "text": ""}
{"id": "197760", "revid": "23204", "url": "https://gl.wikipedia.org/wiki?curid=197760", "title": "Fund\u00falidos", "text": "Os Fund\u00falidos (Fundulidae, Jordan e Gilbert 1882) son unha familia de peixes tele\u00f3steos, inclu\u00edda na orde dos Ciprinodontiformes (ciprinodontiformes). Incl\u00fae especies de augas doces, augas salobres e zonas costeiras mar\u00edtimas, distribu\u00eddas desde o sueste do Canad\u00e1 ata M\u00e9xico e Cuba.\nCaracter\u00edsticas.\nA maior parte das especies son pequenas, non superando os 10\u00a0cm de lonxitude, coa excepci\u00f3n de \"Fundulus grandissimus\" e \"F. catenatus\", que poden alcanzar os 20\u00a0cm. Cabeza esmagada e boca terminal, protr\u00e1ctil. Aletas dorsal e anal case opostas.\nCaracter\u00edzanse polo \u00f3so maxilar, que \u00e9 trenzado en vez de recto.\nSon ov\u00edparos.\nClasificaci\u00f3n.\nDiv\u00eddense en 4 x\u00e9neros e 48 especies:"}
{"id": "197761", "revid": "40827", "url": "https://gl.wikipedia.org/wiki?curid=197761", "title": "Papamoscas cincento", "text": "O papamoscas cincento (\"Muscicapa striata\") \u00e9 unha especie de ave paseriforme, suborde dos Passeri, infraorde dos Passerida, superfamilia dos muscicapoideos e familia dos muscic\u00e1pidos, pertencente ao x\u00e9nero \"Muscicapa\".\nDe pequeno tama\u00f1o, ten unha lonxitude de 13,5 a 15\u00a0cm.\nH\u00e1bitat.\nO papamoscas busca zonas de arboredos onde as \u00e1rbores pres\u00e9ntense pouco densas e con espazos entre as s\u00faas ponlas. Tam\u00e9n en zonas urbanas, campo aberto, hortos, cultivos, xard\u00edns etc. O h\u00e1bitat difire dunha a outra rexi\u00f3n de Europa.\nDieta.\nO papamoscas cincento alim\u00e9ntase de insectos voantes, principalmente d\u00edpteros e himen\u00f3pteros pero tam\u00e9n lepid\u00f3pteros, cole\u00f3pteros etc. Pos\u00fae unha t\u00e9cnica de caza moi particular, atrapando aos insectos ao voo dende unha ponla que domine o seu territorio \u00e1 que volver\u00e1 tras conseguir a presa, \u00e9 dicir, realizando voos curtos. Os insectos son cazados nas proximidades inmediatas \u00e1s \u00e1rbores, o que explica a necesidade de ter ponlas exteriores libres de follas sobre o seu territorio. Frecuentemente caza dende un arame do tendido el\u00e9ctrico, unha corda, un aramado, un poste ou un valado. M\u00e1is raramente, pode inxerir bagas de sabugueiro ou outros arbustos.\nReproduci\u00f3n.\nA nidificaci\u00f3n \u00e9 efectuada dende finais de maio a finais de xullo, \u00e1s veces at\u00e9 en agosto para as derradeira ni\u00f1adas. O ni\u00f1o, est\u00e1 feito de talos e pequenas ra\u00edces secas e \u00e9 constru\u00eddo nos buratos das \u00e1rbores ou m\u00e1is raramente nalgunha cavidade mural, estando situado a unha altura moi variable. A abertura da cavidade debe ser bastante ancha, o que explica que a mi\u00fado as ni\u00f1adas sexan destru\u00eddas por c\u00f3rvidos ou roedores. Frecuentemente efect\u00faan d\u00faas ni\u00f1adas. O territorio pode ser moi limitado: de 0,2 a 1 ha.\nMigraci\u00f3n.\nMigratorio transahariano. A alimentaci\u00f3n do papamoscas cincento, conv\u00e9rteo nunha ave necesariamente migratoria. Deixan Europa a partir de agosto at\u00e9 mediados de outubro para establecerse durante o inverno na \u00c1frica tropical, tanto en sabanas como en bosques tropicais. A volta primaveral efect\u00faase a principios de maio. As securas das \u00faltimas d\u00e9cadas en Sahel e a desertizaci\u00f3n crecente provoca unha mortalidade moi elevada nestas aves durante as migraci\u00f3ns.\nPoboaci\u00f3n.\nAs poboaci\u00f3ns de papamoscas cincento est\u00e1n en decadencia case en toda a s\u00faa \u00e1rea de distribuci\u00f3n. As causas desta decadencia non son totalmente co\u00f1ecidas, cabendo supor que entre elas se atopan as securas extremas do Sahel (secas en \u00c1frica), os ver\u00e1ns fr\u00edos e h\u00famidos nas s\u00faas \u00e1reas de reproduci\u00f3n, a desaparici\u00f3n na paisaxe de elementos tales como as sebes ou verxeis, as\u00ed como o emprego de praguicidas nas hortas, son unhas causas moi probables. A conservaci\u00f3n dos vellos verxeis \u00e9 pois unha das medidas de conservaci\u00f3n favorables para a especie. Tam\u00e9n afectan \u00e1s poboaci\u00f3ns desta especie a caza ilegal realizada por paxareiros."}
{"id": "197762", "revid": "1822", "url": "https://gl.wikipedia.org/wiki?curid=197762", "title": "Fundulidae", "text": ""}
{"id": "197763", "revid": "1308", "url": "https://gl.wikipedia.org/wiki?curid=197763", "title": "Muscicapa striata", "text": ""}
{"id": "197764", "revid": "109216", "url": "https://gl.wikipedia.org/wiki?curid=197764", "title": "Jet set", "text": "Jet set \u00e9 un termo xornal\u00edstico empregado para referirse a un grupo social de persoas ricas que participan en actividades sociais polo xeral inacadables economicamente polo com\u00fan dos individuos. O termo \u00e9 un anglicismo derivado do estido de vida deste grupo social exclusivo, que acostuma a viaxar en avi\u00f3ns, co\u00f1ecidos en ingl\u00e9s co nome \"jet aircrafts\". Atrib\u00faeselle a creaci\u00f3n deste termo \u00f3 xornalista Igor Cassini, que traballaba no \"New York Journal-American\".\nNos anos 50 os traslados en avi\u00f3n estaban practicamente reservados a persoas ricas. Posteriormente abarat\u00e1ronse, facendo que fosen accesibles a un maior n\u00famero de persoas. De t\u00f3dolos xeitos o termo jet set s\u00e9guese empregando para identificar a aqueles individuos con patrimonio abondo e tempo como para viaxar regularmente por pracer. Tam\u00e9n serve para referirse \u00e1 xente que se traslada en avi\u00f3n privado.\nOs membros orixinais desta elite social foron persoas famosas que se deixaban ver e fotografar en lugares p\u00fablicos, como restaurantes e salas de festa. Federico Fellini fixo un retrato do estilo de vida deste grupo na s\u00faa obra \"La dolce vita\", de 1960. "}
{"id": "197765", "revid": "89787", "url": "https://gl.wikipedia.org/wiki?curid=197765", "title": "Gabeador vermello", "text": " \nO gabeador vermello, \"Tichodroma muraria\", \u00e9 unha pequena ave que se encontra en numerosas monta\u00f1as de Eurasia, inclu\u00edndo os Pireneos, os Alpes e as monta\u00f1as do Altai.\n\u00c9 o \u00fanico membro do x\u00e9nero \"Tichodroma\", que, \u00e1 s\u00faa vez, \u00e9 o \u00fanico da familia dos ticodrom\u00e1didos (\"Tichodromadidae\"),\nPor\u00e9n, alg\u00fans autores consid\u00e9rano como o \u00fanico membro da subfamilia dos ticodromadinos (\"Tichodromadinae\") da familia dos s\u00edtidos.\nCaracter\u00edsticas.\nO gabeador vermello \u00e9 maiormente non migratorio (a\u00ednda que \u00e9 migrados parcoal), mud\u00e1ndose a alturas inferiores durante o inverno, e \u00e1s veces vaga m\u00e1is lonxe a\u00ednda, cando, de cando en vez, usa canteiras ou edificaci\u00f3ns.\nAves illadas te\u00f1en invernado tan lonxe como en Inglaterra, e unha tam\u00e9n invernou na Universidade de \u00c1msterdam.\nEsta \u00e9 unha ave de 15,5 a 17\u00a0cm de longo, (a media \u00e9 de 16 a 16,5\u00a0cm), cunha plumaxe sorprendentemente atractiva en carmes\u00ed, gris e negro, con voo como de bolboreta, espasm\u00f3dico, e con breves planeos, e goridas inaccesibles. O seu nome com\u00fan chin\u00e9s significa \"flor de rocha\".\nNa estaci\u00f3n reprodutiva, o macho pode ser a mi\u00fado distinguido das femias pola s\u00faa gorxa negra, a\u00ednda que as femias te\u00f1en \u00e1s veces tam\u00e9n a gorxa negra en graos variables.\nOs inmaturos son m\u00e1is pardos, e te\u00f1en o peteiro menor.\nEsta especie \u00e9 bastante mansa, pero a mi\u00fado \u00e9 sorprendentemente dif\u00edcil de ver nas ladeiras das monta\u00f1as, ademais de porque adoita vivir en lugares inacces\u00edbeis, porque cando gabea por unha parede pode camuflarse coas s\u00faas cores grises e negras (a vermella das \u00e1s apenas se ve).\nAlim\u00e9ntase de pequenos insectos que captura co seu longo bico nas f\u00edsgoas das rochas, ou en voo, e tam\u00e9n incl\u00fae na s\u00faa dieta ara\u00f1as e moluscos. Ani\u00f1a en cavidades rochosas, pondo 4 ou 5 ovos brancos raiados, que son incubados pola femia. O canto do macho \u00e9 unha secuencia de asub\u00edos.\nEn voo parece unha bubela (\"Upupa epops\") de cores estra\u00f1as, de a\u00ed os nomes vern\u00e1culos de \"bubela vermella\" e galego, ou \"abubilla de las paredes rocosas\" en castel\u00e1n, ou unha bolboreta xigante, pero rube pared\u00f3ns de pedra coma se fose un rato.\nEn Europa p\u00f3dese ver nas altas monta\u00f1as do centro e o sur. Na pen\u00ednsula Ib\u00e9rica \u00e9 sedentario nos Pireneos, e na Cordilleira Cant\u00e1brica \u00e9 migra en outubro. Posibelmente estea en regresi\u00f3n. A s\u00faa presenza en Galicia \u00e9 moi rara.\nAs aves cara ao leste de Turkmenist\u00e1n, desde o Ir\u00e1n at\u00e9 a China, son lixeiramente m\u00e1is escuras, e foron clasificadas por Bonaparte, en \"Consp. Gen. Av\". 1: 225, como unha subespecie, \"Tichodroma muraria nepalensis\", separada da subespecie t\u00edpica, \"Tichodroma muraria muraria\".\nTaxonom\u00eda.\nDescrici\u00f3n.\nA familia foi descrita en 1827 polo naturalista e ornit\u00f3logo ingl\u00e9s William John Swainson.\nO x\u00e9nero xa fora descrito en 1811 polo zo\u00f3logo alem\u00e1n Johann Karl Wilhelm Illiger.\nA descrici\u00f3n da especie \u00e9 m\u00e1is antiga, xa que o seu autor foi Linneo, en 1766 (a\u00ednda que con outro nome, \"Certhia muraria\", por iso figura na bibliograf\u00eda o nome e a data entre par\u00e9nteses).\nEtimolox\u00eda.\nO nome da familia est\u00e1 formado, como \u00e9 normal, sobre a ra\u00edz do x\u00e9nero tipo (e neste caso \u00fanico), engad\u00edndolle a desinencia do lat\u00edn cient\u00edfico \"\u00b4-idea\", plural neutro de \"\u00b4-ideus\", derivada do grego antigo \u03b5\u1f34\u03b4\u03bf\u03c2 \"e\u00eddos\", \"aspecto\", \"aparencia\", \"forma\", empregada para formar os nomes das familias de animais.\nO nome do x\u00e9nero \"Tichodroma\" est\u00e1 formado plos elementos do lat\u00edn cient\u00edfico \"teicho-\" e \"-droma\", tirados das voces do grego antigo \u03c4\u03b5\u1fd6\u03c7\u03bf\u03c2 \"te\u00eechos\" \"muro\", \"muralla\", e \u03b4\u03c1\u03cc\u03bc\u03bf\u03c2 \"dr\u00f3mos\", \"carreira\", \"acci\u00f3n de correr\".\nO ep\u00edteto espec\u00edfico, \"muraria\", e un adxectivo do lat\u00edn medieval que significa \"das murallas\", derivado do lat\u00edn cl\u00e1sico \"m\u016brus, -i\", \"muralla\". (O adxectivo equivalente do lat\u00edn cl\u00e1sico \u00e9 \"m\u016br\u0101lis\").\nStatus.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN) cualificou en 2016 o estado de conservaci\u00f3n desta especie como \"LC\" (pouco preocupante), cualidicaci\u00f3n que mant\u00e9n na actualidade (abril de 2017), debido a que ten unha \u00e1rea de dispersi\u00f3n moi grande e polo tanto, non se acerca aos limiares de \"vulner\u00e1bel\" baxio o criterio do tama\u00f1o desta \u00e1rea (media de ocorrencia, m\u00e1is de 20 000\u00a0km2 combinado cunha diminuci\u00f3n ou flutuac\u00f3n do tama\u00f1o do rango, grao/calidade do h\u00e1bitat, ou o tama\u00f1o da poboaci\u00f3n e dun pequeno n\u00famero de localizaci\u00f3ns ou fragmentaci\u00f3n severa). A tendencia da poboaci\u00f3n parece est\u00e1bel e, por tanto, a especie non se acerca aos limiares de vulner\u00e1bel baixo o criterio da tendencia da poboaci\u00f3n (estim\u00e1ndose unha diminuci\u00f3n do 30 % en m\u00e1is de dez anos ou tres xeraci\u00f3ns). O tama\u00f1o da poboaci\u00f3n \u00e9 moi grande, con m\u00e1is de 10 000 individuos maduros."}
{"id": "197766", "revid": "1308", "url": "https://gl.wikipedia.org/wiki?curid=197766", "title": "Tichodroma muraria", "text": ""}
{"id": "197767", "revid": "109216", "url": "https://gl.wikipedia.org/wiki?curid=197767", "title": "Profundulus", "text": "Profundulus (Hubbs, 1924) ou, popularmente, \"escamudos\", \u00e9 un x\u00e9nero de peixes de auga doce, \u00fanico x\u00e9nero da familia Profundulidae (Hoedmann e Bronner, 1951), inclu\u00edda na orde Ciprinodontiformes (Cyprinodontiformes). Distrib\u00faense por r\u00edos das vertentes atl\u00e1ntica e pac\u00edfica de Centroam\u00e9rica, en M\u00e9xico, Guatemala e Honduras.\nCaracter\u00edsticas.\nPos\u00faen unha aleta dorsal con 1 a 3 radios rudimentarios e 10 a 16 radios principais, con escamas en series laterais de 31 a 39.\nSon ov\u00edparos con fecundaci\u00f3n externa.\nA s\u00faa cor verdosa con reflexos met\u00e1licos fai que sexan apreciados como especies de acuario.\nClasificaci\u00f3n.\nA familia Profundulidae comprende un \u00fanico x\u00e9nero con cinco especies:"}
{"id": "197769", "revid": "40827", "url": "https://gl.wikipedia.org/wiki?curid=197769", "title": "Azulenta alpina", "text": "A azulenta alpina (\"Prunella collaris\") \u00e9 unha ave paseriforme da familia Prunellidae visible en ladeiras rochosas e prados de alta monta\u00f1a. En inverno, a s\u00faa \u00e1rea de distribuci\u00f3n \u00e9 m\u00e1is ampla, inclu\u00edndo altitudes menores. A s\u00faa cabeza \u00e9 gris, o peteiro amarelado, as \u00e1s escuras e unha parte inferior e lateral riscada avermellada. Pola forma e comportamento, par\u00e9cese ao Prunella modularis, pero en maior tama\u00f1o.\nA s\u00faa voz \u00e9 en reclamo curto, tipo gorxeo, err\u00e1tico, cando est\u00e1 pousado ou en voo.\nO seu ni\u00f1o \u00e9 herb\u00e1ceo, en fendas rochosas, con 3-5 ovos que pon en d\u00faas ni\u00f1adas, de maio a agosto.\nAlim\u00e9ntase peteirando no chan pequenos insectos, ar\u00e1cnidos, bagas e sementes.\nA s\u00faa distribuci\u00f3n \u00e9 a alta monta\u00f1a de Serra Nevada, Pireneos e Alpes; localmente, aparece en Italia e os Balc\u00e1ns. Nos cumes do Mulhac\u00e9n ou Catavento, resulta rechamante o seu comportamento extremadamente confiado ante a presenza do home.\nNo inverno pode acadar a costa, a\u00ednda que isto \u00e9 moito m\u00e1is raro.\nSubespecies.\nReco\u00f1\u00e9cense as seguintes subespecies:"}
{"id": "197770", "revid": "1822", "url": "https://gl.wikipedia.org/wiki?curid=197770", "title": "Profundulidae", "text": ""}
{"id": "197771", "revid": "6218953", "url": "https://gl.wikipedia.org/wiki?curid=197771", "title": "Andori\u00f1a dos penedos", "text": "A andori\u00f1a dos penedos (\"Ptyonoprogne rupestris\"), \u00e9 unha ave da familia das andori\u00f1as, que ani\u00f1a en casas, paredes rochosas, pontes etc. \u00c9 unha especie de ampla distribuci\u00f3n por Europa, \u00c1frica e Asia. Na pen\u00ednsula ib\u00e9rica aparece estacionalmente no norte e hai poboaci\u00f3ns residentes ou migradoras de curta distancia no sur.\nDescrici\u00f3n.\nMide 15 cm de pico a cola.\nEn Espa\u00f1a at\u00f3pase principalmente de marzo a novembro, a\u00ednda que existen individuos que fican en Espa\u00f1a durante todo o ano. Ten o corpo avultado, pescozo ancho e \u00e1s anchas terminadas en punta. A plumaxe da gorxa est\u00e1 lixeiramente riscada e \u00e9 bastante escura. As plumas da cola (rectrices) te\u00f1en pintas brancas, e esta non \u00e9 tan aforcada como no resto dos andori\u00f1as. A plumaxe xeral \u00e9 parda, a\u00ednda que a zona inferior \u00e9 menos escura. Voo moi \u00e1xil preto das rochas ou zona de percha."}
{"id": "197772", "revid": "23204", "url": "https://gl.wikipedia.org/wiki?curid=197772", "title": "Val\u00e9ncidos", "text": "Os Val\u00e9ncidos (Valenciidae, Myers 1928) son unha familia de peixes tele\u00f3steos. Distrib\u00faense por augas do sur de Espa\u00f1a, Italia e costa occidental de Grecia.\nCaracter\u00edsticas.\nSon peixes de pequeno tama\u00f1o, cunha aleta dorsal provista de 8-11 radios. A li\u00f1a lateral pos\u00fae 28-34 escamas.\nClasificaci\u00f3n.\nComprenden un \u00fanico x\u00e9nero e d\u00faas especies:\nEn ocasi\u00f3ns citouse dentro da familia Cyprinodontidae."}
{"id": "197773", "revid": "1308", "url": "https://gl.wikipedia.org/wiki?curid=197773", "title": "Ptyonoprogne rupestris", "text": ""}
{"id": "197774", "revid": "1822", "url": "https://gl.wikipedia.org/wiki?curid=197774", "title": "Valenciidae", "text": ""}
{"id": "197775", "revid": "27155", "url": "https://gl.wikipedia.org/wiki?curid=197775", "title": "Picanzo cabecirrubio", "text": "O picanzo cabecirrubio (\"Lanius senator\") \u00e9 unha especie de ave paseriforme pertencente \u00e1 familia dos picanzos (Laniidae). Cr\u00eda principalmente na conca mediterr\u00e1nea e os seus cuarteis de invernada at\u00f3panse en \u00c1frica, ao redor do Sahel."}
{"id": "197776", "revid": "1308", "url": "https://gl.wikipedia.org/wiki?curid=197776", "title": "Lanius senator", "text": ""}
{"id": "197777", "revid": "40827", "url": "https://gl.wikipedia.org/wiki?curid=197777", "title": "Merlo azul", "text": "O merlo azul (\"Monticola solitarius\") \u00e9 unha especie de ave paseriforme da familia Turdidae que se caracteriza pola s\u00faa plumaxe azulada nos machos adultos.\nDescrici\u00f3n.\n\u00c9 unha ave duns 22 cm de lonxitude, algo m\u00e1is grande c\u00f3 merlo rubio. A s\u00faa plumaxe \u00e9 parda con pintas claras na femia, e o macho presenta un rechamante ton azulado, m\u00e1is escuro nas \u00e1s. O peteiro \u00e9 escuro.\nDistribuci\u00f3n e h\u00e1bitat.\nDistrib\u00faese polo sur de Europa e o noroeste de \u00c1frica, e dende Asia Central at\u00e9 o norte da China e de Malaisia. Habita en rocuedos, cant\u00eds e barrancos de orixe fluvial, podendo ocupar ocasionalmente construci\u00f3ns humanas. Os seus desprazamentos lim\u00edtanse a cambios altitudinaisno inverno.\nComportamento.\nTen un canto afrautado, que reproduce tanto parado como en voo, m\u00e1is comunmente na \u00e9poca de celo. A s\u00faa posta \u00e9 de 3 a 5 ovos. Alim\u00e9ntase dunha gran variedade de insectos, ademais de bagas e outros vexetais.\nAmeazas e conservaci\u00f3n.\nEsta especie pode verse favorecida por varios factores, como os lumes, as canteiras e minas, que reducen a vexetaci\u00f3n e aumentan a superficie de rocha dispo\u00f1ible para constru\u00edr os seus ni\u00f1os. Con todo, vese prexudicada por actividades como a presi\u00f3n urban\u00edstica sobre as zonas monta\u00f1osas, a escalada preto dos seus ni\u00f1os, ou a creaci\u00f3n de encoros, que alagan gorxas e can\u00f3ns rochosos."}
{"id": "197779", "revid": "1505", "url": "https://gl.wikipedia.org/wiki?curid=197779", "title": "Monticola solitarius", "text": ""}
{"id": "197780", "revid": "40827", "url": "https://gl.wikipedia.org/wiki?curid=197780", "title": "Merlo rubio", "text": "O merlo rubio (\"Monticola saxatilis\") \u00e9 un t\u00fardido que vive nas monta\u00f1as. O macho \u00e9 moi rechamante, sobre todo no ver\u00e1n: cabeza e dorso de cor gris azulado, ventre e cola vermello. Tanto as femias como os exemplares xoves son moito m\u00e1is apagados.\nO canto \u00e9 afrautado, pero tam\u00e9n emite reclamos m\u00e1is secos: \"tak, chak-chak\". Habita en zonas rochosas con matogueiras preto.\nNa pen\u00ednsula ib\u00e9rica at\u00f3pase en ver\u00e1n, na franxa norte, Teruel, Serra Nevada, Madrid, ao leste de Galicia e en parte de Valencia."}
{"id": "197781", "revid": "1308", "url": "https://gl.wikipedia.org/wiki?curid=197781", "title": "Monticola saxatilis", "text": ""}
{"id": "197782", "revid": "1410", "url": "https://gl.wikipedia.org/wiki?curid=197782", "title": "Mogi das Cruzes", "text": "Mogi das Cruzes \u00e9 unha cidade brasileira, parte da rexi\u00f3n metropolitana de S\u00e3o Paulo (tam\u00e9n co\u00f1ecida como Grande S\u00e3o Paulo). En 2010 ti\u00f1a 387.779 habitantes."}
{"id": "197783", "revid": "22570", "url": "https://gl.wikipedia.org/wiki?curid=197783", "title": "Provincia de Pichincha", "text": "Pichincha \u00e9 unha das 24 provincias da Rep\u00fablica de Ecuador, localizada no norte do pa\u00eds. A s\u00faa capital \u00e9 a cidade de Quito, capital da rep\u00fablica, e segunda cidade m\u00e1is poboada do pa\u00eds, detr\u00e1s de Guayaquil. Pichincha tam\u00e9n ocupa a segunda posici\u00f3n entre as provincias m\u00e1is poboadas, detr\u00e1s de Guayas. A s\u00faa superficie \u00e9 de 9.494\u00a0km\u00b2 e, segundo o censo de 2010, ten 2.570.201 habitantes, o que fai que Pichincha te\u00f1a unha densidade de poboaci\u00f3n de 376 h/km\u00b2. A maior parte da poboaci\u00f3n da provincia conc\u00e9ntrase na s\u00faa capital, Quito, que segue a crecer por mor das correntes migratorias internas dende outros puntos do pa\u00eds.\nO nome da provincia prov\u00e9n do volc\u00e1n hom\u00f3nimo, en cuxas abas est\u00e1 situada a cidade de Quito.\nHistoria.\nOs territorios da provincia foron habitados hai 10.000 anos por unha cultura chamada \"El Inga\", que deixou abondosos restos de ferramentas feitas con obsidiana e basalto. Hai m\u00e1is de 6.000 xurdiu outra cultura, denominada \"La Chimba\", que dominaba a cer\u00e1mica. Posteriores foron os \"Caranquis\", que constru\u00edron centros cerimoniais semellantes a pir\u00e1mides. A comezos da idade media houbo un reino formado pola alianza entre as etnias Quitu e Caras. Os incas comezaron a conquista da zona no s\u00e9culo XV baixo o liderado de T\u00fapac Inca Yupanqui. O seu fillo Huayna C\u00e1pac foi quen finalmente conquistou o territorio masacrando \u00f3s Quitus.\nOs espa\u00f1ois chegaron a Tahuantinsuyo cando o imperio inca ti\u00f1a entre mans unha guerra civil. A loita polo poder do imperio enfrontaba a Atahualpa e \u00f3 seu irm\u00e1n Huascar. O primeiro defend\u00eda a s\u00faa hexemon\u00eda dende Quito, e o segundo dende Cuzco. Atahualpa derrotou a Huascar, e pouco despois aceptou reunirse con Pizarro, quen mandou executalo. Crendo que en Cuzco haber\u00eda un tesouro, Pizarro mandou ir al\u00f3 a alg\u00fans dos seus homes, que fundaron oficialmente a cidade de San Francisco de Quito en 1534. Sete anos despois da s\u00faa fundaci\u00f3n, Orellana partiu dende al\u00ed nunha expedici\u00f3n na que descubriu o r\u00edo Amazonas. Por mor dos problemas de comunicaci\u00f3n e transporte, as\u00ed como tam\u00e9n pola explosi\u00f3n demogr\u00e1fica, o cabido da cidade solicit\u00f3ulle \u00f3 rey Filipe II a creaci\u00f3n da Audiencia e Presidencia de Quito. O 29 de agosto de 1563, firmou a c\u00e9dula real que deu nacemento a esta. A xurisdici\u00f3n estableceu os seus l\u00edmites xeogr\u00e1ficos, que abarcaban unha superficie cinco veces maior que a da actual Rep\u00fablica de Ecuador."}
{"id": "197784", "revid": "98629", "url": "https://gl.wikipedia.org/wiki?curid=197784", "title": "Aulorr\u00ednquidos", "text": "Os Aulorr\u00ednquidos ou \"trompudos\" (Aulorhynchidae) son unha familia de peixes mari\u00f1os costeiros, inclu\u00edda na orde Gasterosteiformes. Distrib\u00faense polo norte do Pac\u00edfico, desde o Xap\u00f3n ata M\u00e9xico.\nCaracter\u00edsticas.\nTe\u00f1en un corpo alargado e estreito, con escudos \u00f3seos laterais, con series de 24 a 26 pequenas espi\u00f1as dorsais curtas e illadas. Tras estas, unha aleta dorsal con 10 raios brandos, atrasada; oposta \u00e1 anal; as aletas pelvianas cunha espi\u00f1a dura e catro raios brandos; a caudal con 13 raios brandos.\nLonxitude m\u00e1xima 17\u00a0cm en \"Aulorhynchus flavidus\".\nClasificaci\u00f3n.\nComprenden dous x\u00e9neros cunha \u00fanica especie cada un:"}
{"id": "197786", "revid": "1822", "url": "https://gl.wikipedia.org/wiki?curid=197786", "title": "Aulorhynchidae", "text": ""}
{"id": "197787", "revid": "22795", "url": "https://gl.wikipedia.org/wiki?curid=197787", "title": "Decadencia do Imperio romano", "text": ""}
{"id": "197788", "revid": "23204", "url": "https://gl.wikipedia.org/wiki?curid=197788", "title": "Tosca (\u00f3pera)", "text": "Tosca \u00e9 unha \u00f3pera en tres actos con m\u00fasica de Giacomo Puccini e libreto en italiano de Luigi Illica e Giuseppe Giacosa. Foi estreada no Teatro Costanzi Roma o 14 de xaneiro de 1900 cun notable \u00e9xito. O texto da obra bas\u00e9ase nun intenso drama, \"La Tosca\", de Victorien Sardou, presentado en Par\u00eds en 1887, onde actuaba a gran actriz Sarah Bernhardt.\n\"Tosca\" \u00e9 considerada unha das \u00f3peras m\u00e1is representativas do repertorio verista italiano pola s\u00faa intensidade dram\u00e1tica, violencia, e por conter algunhas das arias m\u00e1is fermosas do repertorio. O argumento combina intriga, violencia e paix\u00f3n. Xunto con \"Madama Butterfly\" e \"La Boh\u00e8me\", integra o tr\u00edo de \u00f3peras m\u00e1is co\u00f1ecidas de Puccini.\nMusicalmente, a obra mantense no estilo desenvolvido por Puccini ata o momento: continuidade do discurso musical, roto apenas por unha ou d\u00faas arias. As escenas m\u00e1is impactantes son o \"Te Deum\" do final do primeiro acto, e as arias \"Vissi d'arte\" (para Tosca) e \"E lucevan le stelle\" (para Mario). Dramaticamente, o segundo acto \u00e9 dunha intensidade inigualada por outra obra de Puccini.\nLa acci\u00f3n transcorre en Roma o 14 de xu\u00f1o de 1800, cando Napole\u00f3n vence a Austria na batalla de Marengo."}
{"id": "197789", "revid": "25871", "url": "https://gl.wikipedia.org/wiki?curid=197789", "title": "Gasterosteidos", "text": "Os gasterosteidos, chamados en galego espi\u00f1entos , espi\u00f1eiros ou esganagatas (Gasterosteidae), son unha familia de peixes mari\u00f1os e de r\u00edo, inclu\u00edda na orde Gasterosteiformes. Distrib\u00faense por todo o hemisferio norte.\nCaracter\u00edsticas.\nPoden ter un corpo alargado ou non, nu ou con escudetes \u00f3seos \u00f3 longo dos laterais. Boca s\u00fapera.\nAnte a aleta dorsal pos\u00faen unha serie de 3 a 16 espi\u00f1as dorsais ben desenvolvidas e illadas, de onde deriva o nome com\u00fan de \"espi\u00f1osos\". A aleta dorsal \u00e9 atrasada e con 6 a 14 raios. Nas aletas pelvianas (\u00e1s veces ausentes), unha espi\u00f1a e un ou dous raios brandos. Na aleta caudal, 12-13 raios.\nA lonxitude m\u00e1xima \u00e9 de 18\u00a0cm, no caso de \"Spinachia spinachia\".\nCanto \u00f3 seu comportamento reprodutivo, destaca o feito de coidan das cr\u00edas.\nClasificaci\u00f3n.\nSegundo FishBase, \u00e9 necesaria unha revisi\u00f3n da clasificaci\u00f3n taxon\u00f3mica dos membros desta familia.\nAdm\u00edtense cinco x\u00e9neros con 7 ou 16 especies, segundo se consideren como tal ou como subespecies."}
{"id": "197790", "revid": "109216", "url": "https://gl.wikipedia.org/wiki?curid=197790", "title": "La serva padrona", "text": "La serva padrona (en galego \"A criada padroa\") \u00e9 unha \u00f3pera bufa en dous actos con m\u00fasica de Giovanni Battista Pergolesi e libreto en italiano de Gennaro Antonio Federico, a partir da obra de teatro de Jacopo Angello Nelli. A \u00f3pera dura s\u00f3 uns 45 minutos e foi representada orixinalmente como un intermezzo na \u00f3pera seria de Pergolesi \"Il prigioniero superbo\" (\"O orgulloso prisioneiro\"). \u00c1mbalas d\u00faas foron estreadas no Teatro San Bartolomeo de N\u00e1poles, o 5 de setembro de 1733. O mesmo libreto foi posteriormente musicado por Giovanni Paisiello. O renome internacional de Pergolesi debeuse ao \u00e9xito obtido por \"La serva padrona\" na s\u00faa representaci\u00f3n en Par\u00eds en 1752, que fixo estoupar a famosa \"Querelle des Bouffons\"."}
{"id": "197793", "revid": "23204", "url": "https://gl.wikipedia.org/wiki?curid=197793", "title": "Imperio isl\u00e1mico", "text": ""}
{"id": "197794", "revid": "1822", "url": "https://gl.wikipedia.org/wiki?curid=197794", "title": "Gasterosteidae", "text": ""}
{"id": "197795", "revid": "22795", "url": "https://gl.wikipedia.org/wiki?curid=197795", "title": "Tregua mercantil", "text": ""}
{"id": "197796", "revid": "23204", "url": "https://gl.wikipedia.org/wiki?curid=197796", "title": "Mux\u00edlidos", "text": "Os Mux\u00edlidos (muxos ou cabezudos) (Mugilidae) son unha familia de peixes tele\u00f3steos, mari\u00f1os ou de auga doce, \u00fanica familia da orde Muxiliformes (Mugiliformes). Est\u00e1n distribu\u00eddos por mares temperados e tropicais, pr\u00f3ximos \u00e1 costa.\nCaracter\u00edsticas.\nCorpo musculoso, fusiforme, con grandes escamas adherentes. Cabeza ancha e esmagada. A boca \u00e9 pequena ou de tama\u00f1o moderado, terminal, algo \u00ednfera e sen dentes ou con dentes moi pequenos. Pos\u00faen un est\u00f3mago musculoso e un intestino extremadamente longo. A lonxitude m\u00e1xima descrita \u00e9 de 90\u00a0cm (FishBase).\nPos\u00faen dous aletas dorsais curtas e moi separadas, a primeira espi\u00f1osa con 4 espi\u00f1as delgadas e a segunda cunha espi\u00f1a e 7-10 raios brandos; pectorais en situaci\u00f3n alta; as aletas pelvianas son subabdominais, cunha espi\u00f1a e 5 raios brandos; a anal con 2-3 espi\u00f1as e 8-11 raios brandos. Caudal furcada, fendida ou truncada. A li\u00f1a lateral, cando est\u00e1 presente, \u00e1s penas \u00e9 visible.\nM\u00f3vense agrupados en card\u00famenes e alim\u00e9ntase de pequenas algas, diatomeas e detritos dos sedimentos do fondo. A s\u00faa pesca ten certa importancia comercial.\nClasificaci\u00f3n.\nDiv\u00eddense en 17 x\u00e9neros con 72 especies:"}
{"id": "197798", "revid": "56817", "url": "https://gl.wikipedia.org/wiki?curid=197798", "title": "R\u00edo Guayas", "text": "O r\u00edo Guayas nace fronte \u00e1 cidade de Guayaquil (porto principal de Ecuador, situado na beira dereita do r\u00edo) pola uni\u00f3n dos r\u00edos Daule e Babahoyo. A s\u00faa desembocadura forma un esteiro cara a zona leste da provincia que, xunto co \"Estero Salado\", forma o chamado golfo de Guayaquil, no oc\u00e9ano Pac\u00edfico."}
{"id": "197799", "revid": "22795", "url": "https://gl.wikipedia.org/wiki?curid=197799", "title": "Hadri\u00e1n I", "text": ""}
{"id": "197800", "revid": "1822", "url": "https://gl.wikipedia.org/wiki?curid=197800", "title": "Mugilidae", "text": ""}
{"id": "197801", "revid": "75439", "url": "https://gl.wikipedia.org/wiki?curid=197801", "title": "Percoideos", "text": "Os Percoideos (Percoidei) son unha suborde de peixes tele\u00f3steos inclu\u00edda dentro da orde Perciformes, o maior en n\u00famero de x\u00e9neros e especies.\nClasificaci\u00f3n.\nDiv\u00eddense en tres superfamilias e numerosas familias:"}
{"id": "197802", "revid": "25871", "url": "https://gl.wikipedia.org/wiki?curid=197802", "title": "Os Campos, Soexo, Vilalba", "text": "Os Campos \u00e9 un lugar da parroquia de Soexo, no concello lugu\u00e9s de Vilalba, na comarca da Terra Ch\u00e1."}
{"id": "197803", "revid": "23204", "url": "https://gl.wikipedia.org/wiki?curid=197803", "title": "Quinto \u00f3so metacarpiano", "text": "O quinto \u00f3so metacarpiano \u00e9 un dos cinco \u00f3sos do metacarpo. Dos cinco \u00e9 o m\u00e1is medial. Na parte superior art\u00e9llase co \u00f3so ganchudo, pertencente ao carpo. Na parte m\u00e1is externa da base, art\u00e9llase co cuarto \u00f3so metacarpiano. Na superficie interna pos\u00fae unha tuberosidade para a inserci\u00f3n do m\u00fasculo extensor cubital do carpo. A superficie dorsal est\u00e1 separada por unha crista \u00f3sea oblicua que discorre dende o lado interno da base ata o lado externo da cabeza.\nA superficie lateral presta a inserci\u00f3n para o cuarto m\u00fasculo inter\u00f3seo dorsal. A superficie interna est\u00e1 marcada polo paso do tend\u00f3n do m\u00fasculo extensor do dedo maimi\u00f1o."}
{"id": "197804", "revid": "25871", "url": "https://gl.wikipedia.org/wiki?curid=197804", "title": "Casas de Abaixo, Soexo, Vilalba", "text": "Casas de Abaixo \u00e9 un lugar da parroquia de Soexo, no concello lugu\u00e9s de Vilalba, na comarca da Terra Ch\u00e1."}
{"id": "197806", "revid": "1131", "url": "https://gl.wikipedia.org/wiki?curid=197806", "title": "Las cr\u00f3nicas del sochantre", "text": ""}
{"id": "197807", "revid": "25871", "url": "https://gl.wikipedia.org/wiki?curid=197807", "title": "As Casas Novas, Soexo, Vilalba", "text": "As Casas Novas \u00e9 un lugar da parroquia de Soexo, no concello lugu\u00e9s de Vilalba, na comarca da Terra Ch\u00e1. Segundo o IGE, en 2020 ti\u00f1a 15 habitantes (8 homes e 7 mulleres)."}
{"id": "197808", "revid": "1822", "url": "https://gl.wikipedia.org/wiki?curid=197808", "title": "Percoidei", "text": ""}
{"id": "197809", "revid": "25871", "url": "https://gl.wikipedia.org/wiki?curid=197809", "title": "A Igrexa, Soexo, Vilalba", "text": "A Igrexa \u00e9 un lugar da parroquia de Soexo, no concello lugu\u00e9s de Vilalba, na comarca da Terra Ch\u00e1. Segundo o IGE, en 2020 ti\u00f1a 19 habitantes (9 homes e 10 mulleres).\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "197810", "revid": "25871", "url": "https://gl.wikipedia.org/wiki?curid=197810", "title": "As Pallotas, Soexo, Vilalba", "text": "As Pallotas \u00e9 un lugar da parroquia de Soexo, no concello lugu\u00e9s de Vilalba, na comarca da Terra Ch\u00e1."}
{"id": "197811", "revid": "25871", "url": "https://gl.wikipedia.org/wiki?curid=197811", "title": "A Pasaxe, Soexo, Vilalba", "text": "A Pasaxe \u00e9 un lugar da parroquia de Soexo, no concello lugu\u00e9s de Vilalba, na comarca da Terra Ch\u00e1."}
{"id": "197812", "revid": "25871", "url": "https://gl.wikipedia.org/wiki?curid=197812", "title": "Portas de Gal\u00e1s, Soexo, Vilalba", "text": "Portas de Gal\u00e1s \u00e9 un lugar da parroquia de Soexo, no concello lugu\u00e9s de Vilalba, na comarca da Terra Ch\u00e1."}
{"id": "197813", "revid": "25871", "url": "https://gl.wikipedia.org/wiki?curid=197813", "title": "Vimbieiro, Soexo, Vilalba", "text": "Vimbieiro \u00e9 un lugar da parroquia de Soexo, no concello lugu\u00e9s de Vilalba, na comarca da Terra Ch\u00e1."}
{"id": "197814", "revid": "56817", "url": "https://gl.wikipedia.org/wiki?curid=197814", "title": "Falanxe proximal", "text": "A falanxe proximal \u00e9 parte do esqueleto dos dedos. \u00c9 a falanxe m\u00e1is proximal das tres. Na superficie inferior, art\u00e9llase co \u00f3so metacarpiano correspondente, mediante unha articulaci\u00f3n metacarpofal\u00e1nxica.\nA parte proximal \u00e9 m\u00e1is grosa, mentres que a parte distal \u00e9 m\u00e1is delgada. Por diante remata nun c\u00f3ndilo \u00f3seo que se artella coa falanxe intermedia mediante unha articulaci\u00f3n interfal\u00e1nxica. "}
{"id": "197816", "revid": "4817", "url": "https://gl.wikipedia.org/wiki?curid=197816", "title": "Kosmos 1", "text": "Kosmos 1 (\u041a\u043e\u0441\u043c\u043e\u0441 1 en ruso), tam\u00e9n denominado DS-2 N\u00b01 e mencionado ocasionalmente como Sputnik 11, foi un sat\u00e9lite artificial sovi\u00e9tico lanzado o 16 de marzo de 1962 mediante un foguete Kosmos desde Kapustin Yar.\nCaracter\u00edsticas.\nKosmos 1 foi o primeiro sat\u00e9lite da serie DS-2 e o primeiro do sistema de designaci\u00f3n Kosmos. Foi inxectado nunha \u00f3rbita inicial de 977\u00a0km de apoxeo e 216\u00a0km de perixeo, cunha incinaci\u00f3n orbital de 49 graos.\nO sat\u00e9lite pesaba 315\u00a0kg e foi dese\u00f1ado para estudar a ionosfera da Terra e levar a cabo medici\u00f3ns de impactos de micrometeoritos, da radiaci\u00f3n solar de baixa enerx\u00eda, dos cintos de radiaci\u00f3n, dos raios c\u00f3smicos, do campo magn\u00e9tico terrestre e dos patr\u00f3ns de nube.\nKosmos 1 reentrou na atmosfera o 23 de maio de 1962."}
{"id": "197817", "revid": "1131", "url": "https://gl.wikipedia.org/wiki?curid=197817", "title": "Colexio Compa\u00f1\u00eda de Mar\u00eda de Vigo", "text": "O colexio Compa\u00f1\u00eda de Mar\u00eda \u00e9 un centro educativo concertado de car\u00e1cter relixoso da cidade de Vigo, cuxa oferta educativa vai dende a Educaci\u00f3n Infantil ata o Bacharelato. \u00c9 co\u00f1ecido popularmente coma \"La Ense\u00f1anza\" (en galego, \"A Ensinanza\"). \u00c9 un centro exclusivamente feminino, e foi galardoado en 2013 co t\u00edtulo de \"Vigu\u00e9s Ilustre\".\nInaugurouse no ano 1886, fundada polas Relixosas da casa de Santiago de Compostela, constitu\u00edndo o primeiro colexio feminino de Vigo."}
{"id": "197819", "revid": "839", "url": "https://gl.wikipedia.org/wiki?curid=197819", "title": "Falanxe intermedia", "text": "A falanxe intermedia \u00e9 a parte media do esqueleto dos dedos. Por encima art\u00e9llase coa falanxe distal e por debaixo coa falanxe proximal."}
{"id": "197820", "revid": "1131", "url": "https://gl.wikipedia.org/wiki?curid=197820", "title": "Thorin", "text": ""}
{"id": "197821", "revid": "98629", "url": "https://gl.wikipedia.org/wiki?curid=197821", "title": "Two Hands", "text": "Two Hands \u00e9 un filme australiano dirixido e escrito por Gregor Jordan que se estreou en 1999.\nSinopse.\nJimmy (Heath Ledger) \u00e9 un rapaz que traballa de porteiro dun local de strip-tease. Ver\u00e1 a s\u00faa oportunidade de ga\u00f1ar cartos cando o traficante de drogas da localidade, Pando (Bryan Brown), o contrate como correo. Por\u00e9n, todo se complica cando lle rouban un dos correos, que conti\u00f1a dez mil d\u00f3lares. Para recuperar o di\u00f1eiro verase na obriga de participar nun atraco a un banco. Paso a paso e sen poder prevelo, Jimmy verase cada vez m\u00e1is involucrado no mundo do crime, contra o cal s\u00f3 atopar\u00e1 axuda de Alex (Rose Byrne), unha fermosa moza de campo da que se namora."}
{"id": "197823", "revid": "40827", "url": "https://gl.wikipedia.org/wiki?curid=197823", "title": "Pomba das rochas", "text": "A pomba das rochas ou pomba brava (\"Columba livia\") \u00e9 unha especie de ave columbiforme da familia Columbidae. Tr\u00e1tase do antergo das pombas dom\u00e9sticas, coas que se h\u00edbrida. Ani\u00f1a en paredes rochosas. Par\u00e9cese \u00e1 pomba dom\u00e9stica, con todo estas te\u00f1en un ADN moi diverso e polo tanto algunhas presentan cores moi diferentes. \u00c9 dif\u00edcil diferenciar as poboaci\u00f3ns salvaxes das dom\u00e9sticas, e as primeiras son cada vez menos frecuentes."}
{"id": "197824", "revid": "1308", "url": "https://gl.wikipedia.org/wiki?curid=197824", "title": "Columba livia", "text": ""}
{"id": "197825", "revid": "1308", "url": "https://gl.wikipedia.org/wiki?curid=197825", "title": "Pomba brava", "text": ""}
{"id": "197826", "revid": "23204", "url": "https://gl.wikipedia.org/wiki?curid=197826", "title": "Acropom\u00e1tidos", "text": "Os Acropom\u00e1tidos (Acropomatidae) son unha familia de peixes mari\u00f1os tele\u00f3steos, inclu\u00edda na orde Perciformes. Est\u00e1n distribu\u00eddos por t\u00f3dolos oc\u00e9anos de augas temperadas do Atl\u00e1ntico, \u00cdndico e Pac\u00edfico.\nCaracter\u00edsticas.\nSon peixes de tama\u00f1o xeralmente pequeno. Te\u00f1en d\u00faas aletas dorsais, a primeira con 7 a 10 espi\u00f1as, a segunda con ou sen espi\u00f1as e 8 a 10 raios brandos; a aleta anal ten 2 ou 3 espi\u00f1as e 7-9 raios brandos; as aletas pelvianas unha espi\u00f1a e 5 raios brandos; caudal furcada. No op\u00e9rculo aparecen d\u00faas espi\u00f1as redondeadas. Li\u00f1a lateral completa e continua.\nAs especies do x\u00e9nero \"Acropoma\" te\u00f1en \u00f3rganos luminiscentes.\nClasificaci\u00f3n.\nDiv\u00eddense en oito x\u00e9neros e 33 especies:\nAdemais dun x\u00e9nero f\u00f3sil extinguido: \"Acropomatidarum\""}
{"id": "197827", "revid": "12452", "url": "https://gl.wikipedia.org/wiki?curid=197827", "title": "Conseller\u00eda de Educaci\u00f3n e Ordenaci\u00f3n Universitaria", "text": ""}
{"id": "197829", "revid": "1131", "url": "https://gl.wikipedia.org/wiki?curid=197829", "title": "Virgilio N\u00f3voa Gil", "text": "Virgilio Antonio N\u00f3voa Gil, nado na Xesta (Lal\u00edn) en 1913 e finado en To\u00e9n en xaneiro de 1970, foi un escritor galego en lingua castel\u00e1.\nTraxectoria.\nMoi novo foi vivir a Pontevedra coa nai e as irm\u00e1s. Estudou na Facultade de Filosof\u00eda e Letras da Universidade Central de Madrid. Grande amigo de Manuel Cu\u00f1a Nov\u00e1s, antes da guerra publicou dous libros de poemas e colaborou en peri\u00f3dicos e revistas como \"Vida Gallega\", \"Diario de Pontevedra\", \"El Progreso\", \"El Pueblo Gallego\", \"Faro de Vigo\" e \"La Libertad\" de Madrid. Foi mobilizado e loitou na guerra civil no bando nacional. Retornou a Pontevedra e colaborou nas revistas \"Sonata Gallega\" e \"Ciudad\". Sabino Torres publicoulle en 1949 fragmentos do seu libro en prosa \"Agon\u00eda del hombre\". Estivo reclu\u00eddo no sanatorio de Toen os \u00faltimos anos da s\u00faa vida."}
{"id": "197830", "revid": "1888", "url": "https://gl.wikipedia.org/wiki?curid=197830", "title": "Virgilio Antonio N\u00f3voa Gil", "text": ""}
{"id": "197831", "revid": "22570", "url": "https://gl.wikipedia.org/wiki?curid=197831", "title": "Bemantes, Bemantes, Mi\u00f1o", "text": "Bemantes \u00e9 un lugar da parroquia de Bemantes no concello coru\u00f1\u00e9s de Mi\u00f1o na comarca de Betanzos. Ti\u00f1a 130 habitantes no ano 2010 segundo datos do INE, dos cales 67 eran homes e 63 eran mulleres."}
{"id": "197833", "revid": "85894", "url": "https://gl.wikipedia.org/wiki?curid=197833", "title": "O Cancelo, Bemantes, Mi\u00f1o", "text": "O Cancelo \u00e9 un lugar da parroquia de Bemantes no concello coru\u00f1\u00e9s de Mi\u00f1o na comarca de Betanzos. Ti\u00f1a 5 habitantes no ano 2010 segundo datos do INE, dos cales 2 eran homes e 3 eran mulleres."}
{"id": "197834", "revid": "5132", "url": "https://gl.wikipedia.org/wiki?curid=197834", "title": "Rebeli\u00f3n dos Irlandeses Unidos", "text": ""}
{"id": "197835", "revid": "85894", "url": "https://gl.wikipedia.org/wiki?curid=197835", "title": "O Chao, Bemantes, Mi\u00f1o", "text": "O Chao \u00e9 un lugar da parroquia de Bemantes no concello coru\u00f1\u00e9s de Mi\u00f1o na comarca de Betanzos. Ti\u00f1a 257 habitantes no ano 2010 segundo datos do INE, dos cales 119 eran homes e 138 eran mulleres."}
{"id": "197836", "revid": "85894", "url": "https://gl.wikipedia.org/wiki?curid=197836", "title": "A Folgueira, Bemantes, Mi\u00f1o", "text": "A Folgueira \u00e9 un lugar da parroquia de Bemantes no concello coru\u00f1\u00e9s de Mi\u00f1o na comarca de Betanzos. Ti\u00f1a 3 habitantes no ano 2010 segundo datos do INE, dos cales 2 eran homes e 1 era muller."}
{"id": "197837", "revid": "85894", "url": "https://gl.wikipedia.org/wiki?curid=197837", "title": "Padr\u00edn, Bemantes, Mi\u00f1o", "text": "Padr\u00edn \u00e9 un lugar da parroquia de Bemantes no concello coru\u00f1\u00e9s de Mi\u00f1o na comarca de Betanzos. Segundo o INE en 2010 ti\u00f1a 73 habitantes (37 homes e 36 mulleres)."}
{"id": "197838", "revid": "1822", "url": "https://gl.wikipedia.org/wiki?curid=197838", "title": "Acropomatidae", "text": ""}
{"id": "197839", "revid": "85894", "url": "https://gl.wikipedia.org/wiki?curid=197839", "title": "A Torre, Bemantes, Mi\u00f1o", "text": "A Torre \u00e9 un lugar da parroquia de Bemantes no concello coru\u00f1\u00e9s de Mi\u00f1o na comarca de Betanzos. Ti\u00f1a 32 habitantes no ano 2010 segundo datos do INE, dos cales 18 eran homes e 14 eran mulleres."}
{"id": "197840", "revid": "75439", "url": "https://gl.wikipedia.org/wiki?curid=197840", "title": "Amb\u00e1sidos", "text": "Os Amb\u00e1sidos (Ambassidae), ou \"peixes de cristal\", son unha familia de peixes mari\u00f1os e de auga doce, inclu\u00edda na orde Perciformes. Segundo ITIS este nome de familia non \u00e9 v\u00e1lido, e admite como correcto o nome m\u00e1is antigo de Chandidae.\nCaracter\u00edsticas.\nSon peixes de tama\u00f1o pequeno (cun tama\u00f1o m\u00e1ximo duns 26\u00a0cm) e o seu trazo caracter\u00edstico \u00e9 que o corpo \u00e9 semitransparente. A aleta dorsal ten 7 a 8 espi\u00f1as e 7 a 11 radios brandos; a aleta anal ten tres espi\u00f1as e 7 a 11 radios brandos; as aletas pelviana, unha espi\u00f1a e 5 radios brandos.\nEst\u00e1n distribu\u00eddos por oc\u00e9anos e r\u00edos de Asia e Ocean\u00eda.\nClasificaci\u00f3n.\nDiv\u00eddense en oito x\u00e9neros con 49 especies:"}
{"id": "197841", "revid": "85894", "url": "https://gl.wikipedia.org/wiki?curid=197841", "title": "Ba\u00f1obre, Castro, Mi\u00f1o", "text": "Ba\u00f1obre \u00e9 un lugar da parroquia de Castro no concello coru\u00f1\u00e9s de Mi\u00f1o na comarca de Betanzos. Ti\u00f1a 278 habitantes no ano 2010 segundo datos do INE, dos cales 120 eran homes e 158 eran mulleres."}
{"id": "197842", "revid": "85894", "url": "https://gl.wikipedia.org/wiki?curid=197842", "title": "O Outeiro, Castro, Mi\u00f1o", "text": "O Outeiro \u00e9 un lugar da parroquia de Castro no concello coru\u00f1\u00e9s de Mi\u00f1o na comarca de Betanzos. Ti\u00f1a 30 habitantes no ano 2010 segundo datos do INE, dos cales 15 eran homes e 15 eran mulleres.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "197843", "revid": "85894", "url": "https://gl.wikipedia.org/wiki?curid=197843", "title": "A Ponte Baxoi, Castro, Mi\u00f1o", "text": "A Ponte Baxoi \u00e9 un lugar da parroquia de Castro no concello coru\u00f1\u00e9s de Mi\u00f1o na comarca de Betanzos. Ti\u00f1a 31 habitantes no ano 2010 segundo datos do INE, dos cales 14 eran homes e 17 eran mulleres."}
{"id": "197844", "revid": "1822", "url": "https://gl.wikipedia.org/wiki?curid=197844", "title": "Ambassidae", "text": ""}
{"id": "197845", "revid": "22570", "url": "https://gl.wikipedia.org/wiki?curid=197845", "title": "Viadeiro, Castro, Mi\u00f1o", "text": "Viadeiro \u00e9 un lugar da parroquia de Castro no concello coru\u00f1\u00e9s de Mi\u00f1o na comarca de Betanzos. Ti\u00f1a 116 habitantes no ano 2010 segundo datos do INE, dos cales 58 eran homes e 58 eran mulleres.\nO \u00fanico n\u00facleo de poboaci\u00f3n deste lugar \u00e9 o de \"Castro\" que d\u00e1 nome a toda a parroquia e, antigamente, a todo o concello de \"Mi\u00f1o\"."}
{"id": "197847", "revid": "85894", "url": "https://gl.wikipedia.org/wiki?curid=197847", "title": "Co\u00eddo, Leiro, Mi\u00f1o", "text": "Co\u00eddo \u00e9 un lugar da parroquia de Leiro no concello coru\u00f1\u00e9s de Mi\u00f1o na comarca de Betanzos. Segundo o INE en 2010 ti\u00f1a catro habitantes (dous homes e d\u00faas mulleres)."}
{"id": "197848", "revid": "98629", "url": "https://gl.wikipedia.org/wiki?curid=197848", "title": "Lamelas, Leiro, Mi\u00f1o", "text": "Lamelas \u00e9 un lugar da parroquia de Leiro no concello coru\u00f1\u00e9s de Mi\u00f1o na comarca de Betanzos. Ti\u00f1a 7 habitantes no ano 2010 segundo datos do INE, dos cales 3 eran homes e 4 eran mulleres.\nToponimia.\nO or\u00f3nimo Lamelas \u00e9 un top\u00f3nimo que prov\u00e9n do lat\u00edn , e indica un lugar con lama ou lodo."}
{"id": "197849", "revid": "56817", "url": "https://gl.wikipedia.org/wiki?curid=197849", "title": "Falanxe distal", "text": "A falanxe distal \u00e9 o esqueleto da parte m\u00e1is distal dos dedos. Superiormente art\u00e9llanse coa falanxe intermedia. Inferiormente non se artellan con nada, xa que \u00e9 o bordo libre de cada dedo."}
{"id": "197850", "revid": "85894", "url": "https://gl.wikipedia.org/wiki?curid=197850", "title": "Leiro, Leiro, Mi\u00f1o", "text": "Leiro \u00e9 un lugar da parroquia de Leiro no concello coru\u00f1\u00e9s de Mi\u00f1o na comarca de Betanzos. Ti\u00f1a 163 habitantes no ano 2010 segundo datos do INE, dos cales 73 eran homes e 90 eran mulleres."}
{"id": "197851", "revid": "2956", "url": "https://gl.wikipedia.org/wiki?curid=197851", "title": "Falanxe medial", "text": ""}
{"id": "197852", "revid": "22570", "url": "https://gl.wikipedia.org/wiki?curid=197852", "title": "Trasdoro\u00f1a, Leiro, Mi\u00f1o", "text": "Trasdoro\u00f1a \u00e9 un lugar da parroquia de Leiro no concello coru\u00f1\u00e9s de Mi\u00f1o na comarca de Betanzos. Ti\u00f1a 67 habitantes no ano 2010 segundo datos do INE, dos cales 32 eran homes e 35 eran mulleres."}
{"id": "197853", "revid": "1308", "url": "https://gl.wikipedia.org/wiki?curid=197853", "title": "Flora vascular", "text": ""}
{"id": "197854", "revid": "23204", "url": "https://gl.wikipedia.org/wiki?curid=197854", "title": "Campanula adsurgens", "text": "Campanula adsurgens \u00e9 unha especie de planta perenne con flores en forma de camp\u00e1, do mesmo x\u00e9nero que o raponcio, end\u00e9mica do oeste da Cordilleira Cant\u00e1brica e dos Montes de Le\u00f3n. Vive nas fendas das rochas calcarias entre os 500 e os 2.000 m de altitude.\nDescrici\u00f3n.\nPlanta perenne duns 40\u00a0cm de altura, cun rizoma horizontal de cuxos \u00e1pices naces numerosos talos a\u00e9reos sen tub\u00e9rculos. Talo superior con pelos patentes. Follas basais en roseta, \u00e1s veces caducas durante a antese, pecioladas, acorazonadas, m\u00e1is ou menos orbiculadas, lobadas, con pelos adpresos. As caulinares superiores pecioladas, alternas, de m\u00e1is ou menos triangulares a lanceoladas, con pelos adpresos. Inflorescencia pauciflora ou flores solitarias. Flores ergueitas antes da antese, pedicelos longos e glabros. C\u00e1liz formado por cinco s\u00e9palos sne ap\u00e9ndices nos seos, vilosos ou papilosos. Corola formada por tam\u00e9n cinco p\u00e9talos azulados. Froito en c\u00e1psula, turbinado, dehiscente en poros laterais. Florea de xullo a agosto.\nDistribuci\u00f3n e h\u00e1bitat.\nMedra nas fendas das rochas calcarias, dende os 500 aos 2000 m de altitude.\nAs s\u00faas \u00fanicas poboaci\u00f3ns co\u00f1ecidas at\u00f3panse en Le\u00f3n, Lugo e Ourense."}
{"id": "197855", "revid": "98629", "url": "https://gl.wikipedia.org/wiki?curid=197855", "title": "Awn Shawkat Al-Khasawneh", "text": "Awn Shawkat Al-Khasawneh (en \u00e1rabe: \u0639\u0648\u0646 \u0627\u0644\u062e\u0635\u0627\u0648\u0646\u0629), nado o 22 de febreiro de 1950, \u00e9 o actual Primeiro Ministro de Xordania. Foi xu\u00edz na Corte Internacional de Xustiza a partir de 2000, e foi reelixido para servir durante outro termo de nove anos o 6 de novembro de 2008."}
{"id": "197856", "revid": "89787", "url": "https://gl.wikipedia.org/wiki?curid=197856", "title": "Crepis albida", "text": "Crepis albida \u00e9 unha planta da familia das aster\u00e1ceas de p\u00e9talos amarelos.\nDescrici\u00f3n.\nTr\u00e1tase dunha planta vivaz duns 20\u201330\u00a0cm e talos pouco ramosos. As follass est\u00e1n case sentadas, carecen de pelos glandulares malia estar cubertas dun denso tomento abrancuxado. Presenta un involucro groso, duns 2\u00a0cm de di\u00e1metro, coas br\u00e1cteas ovado-lanceoladas, sendo as exteriores pouco m\u00e1is longas que anchas. Tanto a corola como os aquenios que desenvolve posteriormente son amarelos.\nForma vital: Hemicript\u00f3fito\nDistribuci\u00f3n e h\u00e1bitat.\nDistrib\u00faese polo Mediterr\u00e1neo occidental, na Pen\u00ednsula Ib\u00e9rica, Francia e Italia. Habita en chans pedregosos, entre rochas e penas.\nCitolox\u00eda.\nN\u00famero de cromosomas de \"Crepis albida\" (Fam. Compositae) e tax\u00f3ns infraespec\u00edficos\n\"Crepis albida subsp. asturica\" (Lacaita &amp; Pau) Babc.\n2n=10."}
{"id": "197857", "revid": "1308", "url": "https://gl.wikipedia.org/wiki?curid=197857", "title": "Crepis albida subsp. asturica", "text": ""}
{"id": "197858", "revid": "23204", "url": "https://gl.wikipedia.org/wiki?curid=197858", "title": "Apog\u00f3nidos", "text": "Os Apog\u00f3nidos (Apogonidae) son unha familia de peixes mari\u00f1os e de augas salobres, inclu\u00edda na orde dos Perciformes. Salvo excepci\u00f3ns son preferentemente tropicais.\nCaracter\u00edsticas.\nSon peixes de pequeno tama\u00f1o, que non adoitan superar os 10\u00a0cm de lonxitude. Li\u00f1a lateral completa. Escamas normalmente ctneoideas, pero nalg\u00fans casos cicloides, adoito caedizas. Cabeza grande e uns ollos moi grandes. Boca oblicua e premaxilar protr\u00e1ctil. Op\u00e9rculo debilmente espi\u00f1oso.\nEscalas usualmente ctenoides; varios grupos con escamas cicloides (ausente en \"Gymnapogon\").\nTe\u00f1en d\u00faas aletas dorsais da mesma lonxitude pero a primeira \u00e9 m\u00e1is baixa que a segunda; a primeira con 6-8 espi\u00f1as e a segunda cunha espi\u00f1a e 8-14 radios brandos. Anal curta, con 8-18 radios brandos.\nEn t\u00f3dolos apog\u00f3nidos os machos incuban as cr\u00edas dentro da boca. Case t\u00f3dalas especies son de h\u00e1bitos nocturnos. Alim\u00e9ntanse de zooplancto e pequenos invertebrados bent\u00f3nicos.\nClasificaci\u00f3n.\nDiv\u00eddense en d\u00faas subfamilias, con 24 x\u00e9neros e 337 especies:"}
{"id": "197859", "revid": "1888", "url": "https://gl.wikipedia.org/wiki?curid=197859", "title": "C\u00e9sar Mera Rodr\u00edguez", "text": ""}
{"id": "197860", "revid": "1822", "url": "https://gl.wikipedia.org/wiki?curid=197860", "title": "Apogonidae", "text": ""}
{"id": "197861", "revid": "56817", "url": "https://gl.wikipedia.org/wiki?curid=197861", "title": "Membrana inter\u00f3sea do antebrazo", "text": "A membrana inter\u00f3sea do antebrazo \u00e9 unha membrana fibrosa que une o \u00f3so radio co c\u00fabito. A membrana d\u00e1lle estabilidade ao antebrazo, repartindo e distribu\u00edndo as forzas entre os dous \u00f3sos. Tam\u00e9n divide o antebrazo nun compartimento anterior e nun posterior. Ademais, serve de inserci\u00f3n para alg\u00fans m\u00fasculos do antebrazo.\nNos movementos de pronaci\u00f3n e supinaci\u00f3n, a membrana contr\u00e1ese e rel\u00e1xase facilitando estes movementos."}
{"id": "197862", "revid": "56817", "url": "https://gl.wikipedia.org/wiki?curid=197862", "title": "Ligamento cubitocarpal anterior", "text": "O ligamento cubitocarpal anterior \u00e9 un ligamento do membro superior humano, pertencente ao pulso. Ins\u00edrese na ep\u00edfise distal do c\u00fabito e se dirixe cara o carpo. Forma parte do complexo ligamentoso triangular do carpo. Est\u00e1 formado por tres feixes, que se dirixen ao \u00f3so semilunar, ao \u00f3so grande e ao \u00f3so piramidal."}
{"id": "197864", "revid": "23204", "url": "https://gl.wikipedia.org/wiki?curid=197864", "title": "Baticlupeidos", "text": "Os Baticlupeidos (Bathyclupeidae) son unha familia de peixes mari\u00f1os, inclu\u00edda na orde dos Perciformes. \nCaracter\u00edsticas.\nSon peixes de pequeno tama\u00f1o, propios de mares tropicais e que viven a grandes profundidades (de 300 a 800 m), distribu\u00eddos polo Golfo de M\u00e9xico, oc\u00e9ano \u00cdndico e oeste del Pac\u00edfico.\nUnha soa aleta dorsal, sen espi\u00f1as, e situada na metade posterior do corpo. A aleta anal \u00e9 longa e cunha espi\u00f1a. \u00c1mbalas aletas est\u00e1n cubertas de escamas.\nClasificaci\u00f3n.\nS\u00f3 se considera un x\u00e9nero dentro da familia, con sete especies actuais."}
{"id": "197865", "revid": "56817", "url": "https://gl.wikipedia.org/wiki?curid=197865", "title": "Ligamento cubitocarpal posterior", "text": "O ligamento cubitocarpal posterior \u00e9 un ligamento do membro superior humano, pertencente \u00e1 parte posterior posterior ou dorsal do pulso. Ins\u00edrese entre a ep\u00edfise distal do c\u00fabito e o carpo. Forma parte do complexo ligamentoso triangular do carpo."}
{"id": "197866", "revid": "1308", "url": "https://gl.wikipedia.org/wiki?curid=197866", "title": "Parque natural da Baixa Limia-Serra do Xur\u00e9s", "text": ""}
{"id": "197867", "revid": "624", "url": "https://gl.wikipedia.org/wiki?curid=197867", "title": "Illa Salamina", "text": ""}
{"id": "197869", "revid": "1822", "url": "https://gl.wikipedia.org/wiki?curid=197869", "title": "Bathyclupeidae", "text": ""}
{"id": "197870", "revid": "5863", "url": "https://gl.wikipedia.org/wiki?curid=197870", "title": "Lucrezia Borgia (\u00f3pera)", "text": "Lucrezia Borgia \u00e9 unha \u00f3pera de pr\u00f3logo e dous actos con m\u00fasica de Gaetano Donizetti e ligreto en italiano de Felice Romani, baseado no drama hom\u00f3nimo de Victor Hugo (\u00e1 su vez segundo a lenda de Lucrecia Borgia). A \u00f3pera foi estreada no Teatro alla Scala de Mil\u00e1n o 26 de decembro de 1833 Lelande e Pedrazzi. A\u00ednda que non se representa tan regularmente como algunhas das obras m\u00e1is populares de Donizetti, a aria de Lucrecia \"Com'\u00e8 bello\", de Orsino Brindisi \"Il segreto per esser felice\", do tenor \"Di pescator ignobile\", e a aria de baixo \"Vieni, la mia vendetta!\", son todas momentos mel\u00f3dicos famosos e moi efectivos da \u00f3pera, e te\u00f1en sido representadas e gravadas con frecuencia."}
{"id": "197871", "revid": "6939", "url": "https://gl.wikipedia.org/wiki?curid=197871", "title": "Presidente da Xunta", "text": ""}
{"id": "197873", "revid": "75439", "url": "https://gl.wikipedia.org/wiki?curid=197873", "title": "Lucia di Lammermoor", "text": "Lucia di Lammermoor (en galego, \"Luc\u00eda de Lammermoor\") \u00e9 unha \u00f3pera en tres actos con m\u00fasica de Gaetano Donizetti e libreto en italiano de Salvatore Cammarano, baseado na novela \"The Bride of Lammermoor\" de Sir Walter Scott. Tr\u00e1tase dunha das principais \u00f3peras do belcanto e \u00e9, xunto con Don Pasquale e L'Elisir d'Amore, da \u00f3pera m\u00e1is representada de Donizetti na actualidade.\nA acci\u00f3n transcorre nas terras escocesas de Lammermoor a finais do s\u00e9culo XVI, nun momento de crise pol\u00edtica e relixiosa, e conta a historia do amor de Sir Edgardo de Ravenswood e Lucia, irm\u00e1 de Lord Enrico Asthon, que pactou a voda da xove cun nobre rico. Aproveitando a ausencia do namorado, e por medio dunha proba de infidelidade, Lord Enrico consegue que se celebre a voda, xusto no momento no que volta Sir Edgardo. Nun acto de tolemia, Lucia apu\u00f1ala na cama nupcial ao seu home."}
{"id": "197874", "revid": "25871", "url": "https://gl.wikipedia.org/wiki?curid=197874", "title": "Distrito Mityana", "text": "Mityana District \u00e9 un distrito da Rexi\u00f3n Central de Uganda, creado no 2005 tomando os condados de Mityana e Busujju do Distrito Mubende, nomeado as\u00ed pola s\u00faa localidade capital, Mityana.\nLimita co Distrito Kiboga polo norte, co Distrito Nakaseke polo nordeste, co Distrito Wakiso polo leste, co Distrito Mpigi polo sueste, co Distrito Butambala e Distrito Gomba polo sur, e co Distrito Mubende polo oeste.\nSegundo o censo do ano 2002 no territorio do actual distrito hab\u00eda aproximadamente 266.100 habitantes, estim\u00e1ndose a s\u00faa poboaci\u00f3n para o 2010 en aproximadamente 354.000.\nA agricultura \u00e9 a principal base econ\u00f3mica, existindo certa industria do t\u00e9, como \u00e9 a Namutamba Tea Estate, en Namutamba, ou a Mwera Tea Estate, en Mwera e membro do Madhvani Group."}
{"id": "197878", "revid": "2203258", "url": "https://gl.wikipedia.org/wiki?curid=197878", "title": "Eudoxo de Cnidos", "text": ""}
{"id": "197879", "revid": "56817", "url": "https://gl.wikipedia.org/wiki?curid=197879", "title": "Luisa Miller", "text": "Luisa Miller \u00e9 unha \u00f3pera en tres actos con m\u00fasica de Giuseppe Verdi e libreto en italiano de Salvatore Cammarano (poeta e director de escena residente do Teatre San Carlo e que foi responsable da posta en escena da \u00f3pera na s\u00faa estrea), baseado na peza teatral \"Kabale und Liebe\" (\"Intriga e amor\") de Friedrich von Schiller. Foi estreada o 8 de decembro de 1849 no Teatro San Carlo de N\u00e1poles. Esta foi a 15\u00aa \u00f3pera de Verdi, situada ao final do seu primeiro per\u00edodo compositivo. A aria m\u00e1is gravada desta \u00f3pera \u00e9 \"Quando le sere al placido\" de Rodolfo.\nO cr\u00edtico contempor\u00e1neo, Abramo Basevi consideraba a \"Luisa Miller\" como a \u00f3pera coa cal Verdi comezou a s\u00faa segunda etapa creativa. A pesar de que esta opini\u00f3n foi \u00e1mplamente aceptada durante moito tempo, actualmente a cr\u00edtica adxud\u00edcalle a \"Macbeth\" este honor."}
{"id": "197880", "revid": "89787", "url": "https://gl.wikipedia.org/wiki?curid=197880", "title": "Ernani", "text": "Ernani \u00e9 unha \u00f3pera en catro actos con m\u00fasica de Giuseppe Verdi sobre un libreto en italiano de Francesco Maria Piave, baseada na peza teatral \"Hernani\" de Victor Hugo, obra que introducira o Romanticismo en Par\u00eds derrotando as convenci\u00f3ns do teatro cl\u00e1sico franc\u00e9s. Foi estreada o 9 de marzo de 1844 no Teatro La Fenice de Venecia. Esta \u00f3pera tivo \u00e9xito dende o principio, especialmente pola s\u00faa riqueza de melod\u00edas.\nPara o final da \u00f3pera, Verdi compuxo un tr\u00edo que cr\u00eda que melloraba o orixinal de Hugo, en canto que a acci\u00f3n pod\u00eda desevnvolverse m\u00e1is rapidamente ata acadar a s\u00faa culminaci\u00f3n. Aqu\u00ed, Ernani, Silva e Elvira se enfrontan. Silva reclama a vida de Ernani, mentres Elvira lle pide compaix\u00f3n e Ernani renega do seu destino.\nEsta \u00f3pera \u00e9 pouco representada; nas estat\u00edsticas de Operabase aparece no posto 154 das \u00f3peras representadas no per\u00edodo 2005-2010, sendo a 48\u00aa en Italia e a 16\u00aa de Verdi, con 20 representaci\u00f3ns nese per\u00edodo."}
{"id": "197881", "revid": "22570", "url": "https://gl.wikipedia.org/wiki?curid=197881", "title": "Br\u00e1midos", "text": "Os Br\u00e1midos (Bramidae) son unha familia de peixes mari\u00f1os inclu\u00edda na orde Perciformes. Est\u00e1n distribu\u00eddos polos oc\u00e9anos Atl\u00e1ntico, \u00cdndico e Pac\u00edfico.\nA s\u00faa pesca ten importancia comercial, como no caso da casta\u00f1eta (\"Brama brama\").\nCaracter\u00edsticas.\nSon peixes de corpo oval, alto e comprimido, con escamas ben aparentes e li\u00f1a lateral presente. Nalgunhas especies a aleta dorsal pode estenderse \u00f3 longo de todo o corpo, e presenta unha parte anterior elevada, triangular, e unha posterior baixa, alargada. Aletas dorsal e anal sen radios espi\u00f1osos; pectorais longas e falciformes; caudal fortemente bifurcada. Os talles m\u00e1ximos descritos son de 85\u00a0cm de lonxitude, no caso de \"Taractichthys longipinnis\".\nClasificaci\u00f3n.\nComprende oito x\u00e9neros e unhas 21 especies, segundo ITIS, e 6 x\u00e9neros e 18 especies segundo FishBase: "}
{"id": "197882", "revid": "23204", "url": "https://gl.wikipedia.org/wiki?curid=197882", "title": "Reino de Irlanda", "text": "O Reino de Irlanda (en irland\u00e9s: \"R\u00edoghacht \u00c9ireann\") ref\u00edrese ao pa\u00eds de Irlanda no per\u00edodo comprendido entre a proclamaci\u00f3n de Henrique VIII como Rei de Irlanda pola Lei da Coroa irlandesa de 1542 e a Lei de Uni\u00f3n de 1800. O Reino substitu\u00edu ao Se\u00f1or\u00edo de Irlanda, que fora creado en 1171. Henrique VIII foi reco\u00f1ecido como Rei de Irlanda por parte dalg\u00fans poderes protestantes en Europa, a\u00ednda que non polas monarqu\u00edas cat\u00f3licas. Con todo, a s\u00faa filla Mar\u00eda I, foi reco\u00f1ecida como a ra\u00ed\u00f1a de Irlanda polo Papa en 1555. O reino independente de Irlanda deixou de existir cando se uniu co Reino de Gran Breta\u00f1a para formar o Reino Unido de Gran Breta\u00f1a e Irlanda en 1801.\nMotivo para a s\u00faa creaci\u00f3n.\nO papa Hadri\u00e1n IV, ingl\u00e9s, concedera \u00e1 monarqu\u00eda anglo-normanda a illa da Irlanda como unha posesi\u00f3n feudal en 1155 por unha bula pontificia (\"Laudabiliter\"), que permitiu \u00e1 monarqu\u00eda inglesa actuar como gobernante da illa. Isto foi confirmado polo seu sucesor, o Papa Alexandre III en 1172, mais nominalmente Irlanda era unha suserania papal. Coa excomu\u00f1\u00f3n pola Igrexa do rei de Inglaterra Henrique VIII en 1533, a posici\u00f3n constitucional do Estado ingl\u00e9s en Irlanda tornouse incerta. Henrique rompeu coa Santa S\u00e9 e proclamouse xefe da recentemente creada Igrexa Anglicana, a fin de obter unha anulaci\u00f3n do casamento, que o papa Clemente VII rexeitara. Como consecuencia, Henrique deixou de reco\u00f1ecer a soberan\u00eda da Igrexa Cat\u00f3lica sobre Irlanda. Como soluci\u00f3n para este problema, Henrique foi proclamado rei da Irlanda pola Lei da Coroa irlandesa de 1542 aprobada polo Parlamento irland\u00e9s.\nCon todo, o novo reino non foi reco\u00f1ecido polas monarqu\u00edas cat\u00f3licas da Europa. A bula papal de 1555 nomeou Mar\u00eda I como Ra\u00ed\u00f1a da Irlanda, reco\u00f1ecendo as\u00ed a conexi\u00f3n persoal coa Coroa da Inglaterra, no dereito can\u00f3nico.\nDeste xeito, o trono da Irlanda foi ocupado polo Rei de Inglaterra, representando o recentemente creado Reino da Irlanda pola uni\u00f3n persoal co Reino de Inglaterra. En 1603, o trono de Inglaterra foi ocupado polo Rei da Escocia, que posteriormente levou \u00e1 formaci\u00f3n do Reino de Gran Breta\u00f1a en 1707, cando os parlamentos dos dous reinos fund\u00edronse nunha sesi\u00f3n na sede do parlamento ingl\u00e9s en Westminster, Londres. En 1801, os parlamentos irland\u00e9s e brit\u00e1nico un\u00edronse da mesma maneira para formar o Reino Unido de Gran Breta\u00f1a e Irlanda.\nVicerrei.\nO Reino da Irlanda estaba gobernado por un executivo so o control dun \"Lord Deputy\" ou \"vicerrei\", sendo cargo foi ocupado por altos nobres, como Thomas Radcliffe. A partir de 1688 o t\u00edtulo pasou ser de \"Lord Lieutenant\". Na ausencia dun \"Lord Deputy\", os lores conselleiros gobernaban a parte da Irlanda baixo ocupaci\u00f3n inglesa. A\u00ednda que alg\u00fans irlandeses ocuparon o cargo, a meirande parte dos \"lord deputies\" foron nobres ingleses.\nO reino era lexislado polo bicameral Parlamento de Irlanda, composto pola C\u00e1mara dos Lores e pola C\u00e1mara dos Com\u00fans, e que case sempre se xuntaba en Dubl\u00edn. Os poderes do Parlamento irland\u00e9s estaban restrinxidos a unha serie de leis, principalmente a Lei de Poyning de 1492. Os cat\u00f3licos e m\u00e1is tarde os presbiterianos foron durante gran parte da s\u00faa historia exclu\u00eddos da composici\u00f3n do parlamento. O parlamento do s\u00e9culo XVIII reuniuse nun novo edificio, especialmente constru\u00eddo para abrigalo (o primeiro edificio especialmente constru\u00eddo para un parlamento bicameral en todo o mundo) en College Green, no centro de Dubl\u00edn."}
{"id": "197883", "revid": "5132", "url": "https://gl.wikipedia.org/wiki?curid=197883", "title": "Lei de Uni\u00f3n de 1800", "text": ""}
{"id": "197884", "revid": "23204", "url": "https://gl.wikipedia.org/wiki?curid=197884", "title": "Bandeira de Angola", "text": "A bandeira de Angola est\u00e1 dividida horizontalmente en d\u00faas metades, unha franxa superior vermella e unha parte inferior negra. A cor vermella simboliza o sangue ca\u00eddo polo pobo durante a loita pola independencia e o negro simboliza \u00f3 continente africano.\nO s\u00edmbolo do centro, en cor amarelo, componse dunha roda dentada entrecruzada cun machete e unha estrela. A roda dentada representa \u00f3s traballadores industriais, o machete \u00f3s campesi\u00f1os agricultores, e a estrela o progreso e a solidariedade internacional.\nBaseada na bandeira do Movemento Popular de Liberaci\u00f3n de Angola (MPLA), os s\u00edmbolos son reminiscencias da fouce e martelo da Bandeira da Uni\u00f3n Sovi\u00e9tica.\nNova bandeira proposta.\nNo 2003 prop\u00faxose unha nova bandeira nacional para Angola. Est\u00e1 composta por 5 franxas horizontais en tons azul, branco e vermello. As d\u00faas franxas azuis, nos extremos superior e inferior, representan a xustiza, a solidariedade e a liberdade; as d\u00faas franxas en branco, contiguas \u00e1s anteriores, simbolizan a paz, a unidade e a harmon\u00eda, mentres que a franxa central en vermello representa o sacrificio, a tenacidade e o hero\u00edsmo. No centro, sit\u00faase o debuxo dun Sol de 15 raios e tres c\u00edrculos non conc\u00e9ntricos, similar \u00f3s debuxos atopados na cova de Tchitundo-Hulu, na Provincia de Namibe, e que representa o patrimonio cultural angolano.\nO 28 de agosto daquel ano foi aprobada pola \"Comisi\u00f3n Constitucional\". Por\u00e9n, existe un movemento popular en contra desta bandeira, a cal s\u00f3 poder\u00e1 ser oficializada cando se estableza unha Asemblea Constitu\u00ednte."}
{"id": "197885", "revid": "75439", "url": "https://gl.wikipedia.org/wiki?curid=197885", "title": "Idomeneo, re di Creta", "text": "Idomeneo, re di Creta (en galego, \"Idomeneo, rei de Creta\") \u00e9 unha \u00f3pera en tres actos con m\u00fasica de Wolfgang Amadeus Mozart e libreto en italiano de Giambattista Varesco, segundo un texto en franc\u00e9s de Antoine Danchet ao que puxo m\u00fasica Andr\u00e9 Campra como \"Idom\u00e9n\u00e9e\" en 1712. Carlos Teodoro, elector de Baviera, f\u00edxolles o encargo a Mozart e Varesco en 1780 para un carnaval de corte. Probablemente elixiu o tema, a\u00ednda que puido ter sido Mozart. Foi estreada o 29 de xaneiro de 1781 no Cuvilli\u00e9s-Theater de M\u00fcnchen baixo a direcci\u00f3n do propio compositor.\nInstrumentaci\u00f3n orixinal.\nA partitura de Mozart prev\u00e9 o emprego de cordas, d\u00faas frautas, un piccolo, dous \u00f3boes, dous clarinetes, dous fagots, catro trompas, tres tromb\u00f3ns, timbais. E para os recitativos, clavicordio e violonchelo."}
{"id": "197887", "revid": "1822", "url": "https://gl.wikipedia.org/wiki?curid=197887", "title": "Bramidae", "text": ""}
{"id": "197888", "revid": "54334", "url": "https://gl.wikipedia.org/wiki?curid=197888", "title": "Antonio P\u00e9rez Insua", "text": "Antonio \"Tono\" P\u00e9rez Insua, nado en Noia o 4 de novembro de 1950, \u00e9 un pol\u00edtico galego do PPdeG. Foi alcalde de Noia entre 2003\u00a0e 2007.\nTraxectoria.\nLicenciado en Maxisterio, traballou como empregado de banca en Noia. En 2003 resultou elixido alcalde da vila noiesa \u00e1 fronte da candidatura do Partido Popular, ao obter a maior\u00eda absoluta nas municipais daquel ano. Perdeu por\u00e9n a alcald\u00eda nos comicios de 2007 e non foi capaz de recuperala tampouco nos de 2011, co que durante eses anos figurou como cabeza da oposici\u00f3n.\nFormou parte da candidatura do PPdeG ao Congreso dos Deputados nas elecci\u00f3ns Xerais que supuxeron a vitoria de Mariano Rajoy, a\u00ednda que non foi elixido deputado directamente. Por\u00e9n, uns d\u00edas despois Arsenio Fern\u00e1ndez de Mesa renunciou ao seu posto na C\u00e1mara baixa para dirixir a Garda Civil e P\u00e9rez \u00cdnsua pasou a ocupar o seu escano en xaneiro de 2012.\nEn marzo de 2013 foi acusado de vender participaci\u00f3ns preferentes e d\u00e9beda subordinada de Caixanova."}
{"id": "197889", "revid": "1093", "url": "https://gl.wikipedia.org/wiki?curid=197889", "title": "Antonio P\u00e9rez \u00cdnsua", "text": ""}
{"id": "197890", "revid": "56817", "url": "https://gl.wikipedia.org/wiki?curid=197890", "title": "Cal\u00e1ntidos", "text": "Os Cal\u00e1ntidos (Callanthiidae) son unha familia de peixes mari\u00f1os inclu\u00edda na orde dos Perciformes. Distrib\u00faense polos oc\u00e9anos Atl\u00e1ntico, \u00cdndico e Pac\u00edfico.\nCaracter\u00edsticas.\nA li\u00f1a lateral corre desde o op\u00e9rculo ata cerca da base da aleta dorsal e segue a base desta ata chegar \u00f3 ped\u00fanculo caudal. Na zona mediolateral presentan unha li\u00f1a de escamas modificadas, con sucos ou concavidades.\nClasificaci\u00f3n.\nDiv\u00eddense en tres x\u00e9neros e 13 especies: "}
{"id": "197891", "revid": "27155", "url": "https://gl.wikipedia.org/wiki?curid=197891", "title": "Fase luminosa", "text": "A fase luminosa da fotos\u00edntese, tam\u00e9n chamada fase fotoqu\u00edmica, reacci\u00f3n de Hill ou reacci\u00f3ns dependentes da luz da fotos\u00edntese, \u00e9 a primeira fase do proceso fotosint\u00e9tico na cal as plantas, algas e algunhas bacterias captan a enerx\u00eda da luz por medio das s\u00faas clorofilas. Na fase luminosa, a enerx\u00eda da luz \u00e9 convertida en enerx\u00eda qu\u00edmica, en forma de mol\u00e9culas que te\u00f1en enlaces de alta enerx\u00eda como o ATP ou poder redutor, como o NADPH. Posteriomente, na fase escura, este ATP e NAPH ser\u00e1n utilizados para a reduci\u00f3n do CO2 sintetizando cos seus carbonos azucres como a glicosa. Na fase luminosa util\u00edzase un doante de electr\u00f3ns, xeralmente a auga, que no proceso rompe liberando os seus compo\u00f1entes, 2 H+, electr\u00f3ns e ox\u00edxeno, polo que o tipo de fotos\u00edntese m\u00e1is habitual (oxix\u00e9nica) libera ox\u00edxeno \u00e1 atmosfera.\nA fase luminosa ten lugar na membrana dos tilacoides dos cloroplastos. O interior do tilacoide denom\u00ednase lume tilacoidal, e f\u00f3ra dos tilacoides est\u00e1 a parte do cloroplasto chamada estroma, onde ten lugar a fase escura. A membrana tilacoidal cont\u00e9n alg\u00fans complexos proteicos que catalizan as reacci\u00f3ns luminosas. Os catro complexos proteicos principais da membrana tilacoidal son: fotosistema I (FSI ou PSI), fotosistema II (FSII ou PSII), complexo do citocromo b6f, e a ATP sintase. Estes catro complexos traballan conxuntamente para realizar a captaci\u00f3n de luz, o transporte de electr\u00f3ns e a formaci\u00f3n de ATP e NADPH.\nOs dous fotosistemas que absorben a enerx\u00eda luminosa son complexos proteicos que conte\u00f1en pigmentos, como as clorofilas. Na fotos\u00edntese das plantas prod\u00facense dous actos fotoqu\u00edmicos (absorci\u00f3ns de luz), un no fotosistema I e outro no fostsistema II, que orixinan que as clorofilas perdan electr\u00f3ns. A fase luminosa empeza no fotosistema II. Cando unha mol\u00e9cula de clorofila \"a\", situada nunha zona do fotosistema chamada centro de reacci\u00f3n absorbe un fot\u00f3n, exc\u00edtase un electr\u00f3n da clorofila e atingue un orbital cun nivel enerx\u00e9tico m\u00e1is alto. Como neste estado excitado o electr\u00f3n \u00e9 moi inestable, o electr\u00f3n \u00e9 transferido a outra mol\u00e9cula e orixina unha cadea de reacci\u00f3ns redox, chamadas cadea de transporte electr\u00f3nico. O electr\u00f3n fl\u00fae desde o fotosistema II ao citocromo b6f e deste ao fotosistema I, pasando por unha serie de transportadores de electr\u00f3ns intermedios. No fotosistema I, ten lugar outra absorci\u00f3n de luz e outro desprendemento de electr\u00f3ns da clorofila. Ao final da cadea de transportadores est\u00e1 o aceptor final de electr\u00f3ns, que \u00e9 o NADP+.\nAdemais debe haber un doante de electr\u00f3ns que ceda os electr\u00f3ns que as clorofilas est\u00e1n perdendo. No tipo de fotos\u00edntese m\u00e1is importante, que \u00e9 a das plantas este doante de electr\u00f3ns \u00faltimo \u00e9 a auga (fotos\u00edntese oxix\u00e9nica), que rompe no proceso liberando o seu ox\u00edxeno. Nas bacterias hai outras posibilidades.\nNa fase luminosa prod\u00facese un fen\u00f3meno chamado fotofosforilaci\u00f3n, no cal a ATP sintase tilacoidal sintetiza ATP a partir de ADP e fosfato. Este encima ten que ser activado por un fluxo de H+, que se crea porque durante a circulaci\u00f3n de electr\u00f3ns pola cadea de transporte electr\u00f3nico tilacoidal hai un bombeo de H+ ao interior do tilacoide, os cales se acumulan al\u00ed, crean un gradiente e saen pola ATP sintase. A fotofosforilaci\u00f3n pode facerse de d\u00faas maneiras segundo sexa o proceso de transporte de electr\u00f3ns, polo que hai fotofosforilaci\u00f3n c\u00edclica e ac\u00edclica. Na c\u00edclica s\u00f3 funciona un fotosistema, s\u00f3 se produce ATP e non NADPH e non se consome auga nin se produce ox\u00edxeno. A fosforilci\u00f3n c\u00edclica \u00e9 importante para producir ATP e axustar a cantidade de NADPH nos niveis correctos para as necesidades da fase escura.\nA ecuaci\u00f3n neta da fase luminosa na fotos\u00edntese oxix\u00e9nica \u00e9:\n2 H2O + 2 NADP+ + 3ADP + 3Pi \u2192 O2 + 2 NADPH + 3 ATP\nTipo de fotos\u00edntese segundo o tipo de fase luiminosa.\nPodemos clasificar as fotos\u00ednteses atopadas na natureza segundo o produto liberado nas mesmas, que procede do doante \u00faltimo de electr\u00f3ns, en dous tipos:\nOs fotosistemas.\nOs fotosistemas son agrupaci\u00f3ns de pigmentos (prote\u00ednas e carotenoides) e prote\u00ednas, que se encontran na membrana dos tilacoides ou nos sistemas de membranas bacterianos. Constan dunha parte chamada antena, onde se encontran pigmentos que poden pasarse a enerx\u00eda de excitaci\u00f3n absorbida da luz uns a outros por resonancia, pero que non poden perder os electr\u00f3ns, e un centro de reacci\u00f3n, onde se encontra un d\u00edmero de clorofila especial, que \u00e9 o \u00fanico que pode perder electr\u00f3ns.\nNas plantas, algas e cianobacterias existen dous fotosistemas, que se denominan fotosistema I e II. Nas demais bacterias fotosint\u00e9ticas s\u00f3 hai un fotosistema.\nTransferencia de electr\u00f3ns no centro de reacci\u00f3n.\nO centro de reacci\u00f3n transfire a enerx\u00eda da luz a un d\u00edmero de clorofila situado preto do lado da membrana que d\u00e1 ao lume tilacoidal. Este d\u00edmero ten un papel especial na fotos\u00edntese. \u00c9 un par especial de clorofilas, diferente nos fotosistemas I e II. No fotosistema II absorbe fot\u00f3ns cunha lonxitude de onda de 680\u00a0nm, polo que se chama P680. No fotosistema I absorbe fot\u00f3ns a 700\u00a0nm, polo que se chama P700. Nas bacterias este d\u00edmero pode ser o P760, P840, P870, ou P960, segundo os casos.\nSe un electr\u00f3n do d\u00edmero do centro de reacci\u00f3n \u00e9 excitado, non pode transferir a s\u00faa enerx\u00eda a outro pigmento utilizando a enerx\u00eda de transferencia de resonancia. Nas circunstancias normais, o electr\u00f3n acabar\u00eda volvendo ao estado non excitado, pero, como o centro de reacci\u00f3n est\u00e1 organizado dunha maneira na que o aceptor de electr\u00f3ns est\u00e1 moi preto, o electr\u00f3n excitado \u00e9 transferido ao aceptor. Este proceso d\u00e1 lugar \u00e1 creaci\u00f3n dunha carga positiva no d\u00edmero de clorofila (debido \u00e1 perda do electr\u00f3n) e unha carga negativa no aceptor (que ga\u00f1a un electr\u00f3n) e isto denom\u00ednase separaci\u00f3n de carga fotoinducida. Noutras palabras, os electr\u00f3ns nas mol\u00e9culas dos pigmentos poden atoparse en distintos niveis enerx\u00e9ticos de excitaci\u00f3n. En circunstancias normais, est\u00e1n no nivel enerx\u00e9tico m\u00e1is baixo posible. Por\u00e9n, se hai enerx\u00eda dabondo para pasalos ao nivel enerx\u00e9tico seguinte, poden absorber esa enerx\u00eda e ocupar un nivel enerxeticamente m\u00e1is elevado. A luz que absorben cont\u00e9n as cantidades xustas de enerx\u00eda necesarias para impulsalos ao seguinte nivel, xa que a luz que non te\u00f1a enerx\u00eda dabondo ou que te\u00f1a un exceso de enerx\u00eda non pode ser absorbida e \u00e9 reflectida. O electr\u00f3n situado no nivel enerx\u00e9tico excitado non \u00e9 estable al\u00ed e tende a a volver ao seu nivel enerx\u00e9tico normal m\u00e1is baixo. Ao facelo libera a enerx\u00eda que anteriormente absorbeu. Esta liberaci\u00f3n pode acontecer de varias formas:\nAs plantas normalmente utilizan estas d\u00faas \u00faltimas formas de transferencia para converter a luz do sol en enerx\u00eda qu\u00edmica.\nEsta separaci\u00f3n de carga inicial ocorre en menos de 10 picosegundos (10\u221211 s). Nos estados enerx\u00e9ticos nos que se atopan, os d\u00edmeros especiais de clorofila e o aceptor poder\u00edan sufrir recombinaci\u00f3n de cargas; \u00e9 dicir, o electr\u00f3n do aceptor poder\u00eda volver ao d\u00edmero e neutralizar a s\u00faa carga positiva. Este regreso malgastar\u00eda un valioso electr\u00f3n de alta enerx\u00eda e simplemente conveter\u00eda a luz absorbida en calor. Hai tres factores na estrutura do centro de reacci\u00f3n, que funcionan conxuntamente para suprimir a recombinaci\u00f3n de carga case de vez, que son:\nAs\u00ed, a transferencia de electr\u00f3ns \u00e9 moi eficiente desde o primeiro aceptor de electr\u00f3ns ao seguinte, creando unha cadea de transporte de electr\u00f3ns que acabe no NAD+ e se forme NADPH.\nCadeas de transporte electr\u00f3nico fotosint\u00e9tico nos cloroplastos.\nO proceso fotosint\u00e9tico nos cloroplastos empeza cando un electr\u00f3n do pigmento P680 do fotosistema II atingue un nivel de alta enerx\u00eda debido \u00e1 absorci\u00f3n da enerx\u00eda dun fot\u00f3n. Esta enerx\u00eda util\u00edzase para reducir a cadea aceptores de electr\u00f3ns que forma parte da cadea de transporte electr\u00f3nico tilacoidal, que te\u00f1en potenciais de oxidorreduci\u00f3n cada vez menores. No fotosistema I prod\u00facese outra absorci\u00f3n de luz e excitaci\u00f3n de electr\u00f3ns.\nEsquema Z.\nSe representamos os potenciais de oxidorreduci\u00f3n dos pigmentos P680, P700 e os demais membros da cadea de transporte de electr\u00f3ns nunha gr\u00e1fica obtemos un diagrama con forma de Z (ou de N, dependendo do que representemos en abscisas e ordenadas). Este diagrama denom\u00ednase esquema Z da fotos\u00edntese. No esquema Z os electr\u00f3ns son transportados polos transportadores seguindo o gradiente redox normal, \u00e9 dicir, desde mol\u00e9culas con potencial m\u00e1is baixo a outras con potencial m\u00e1is alto, excepto no caso da excitaci\u00f3n dos pigmentos P680 e P700, que dimin\u00faen o seu potencial (soben na gr\u00e1fica), o cal s\u00f3 \u00e9 posible debido \u00e1 absorci\u00f3n de enerx\u00eda da luz.\nTransporte c\u00edclico e ac\u00edclico.\nO produto final do fotosistema II \u00e9 o plastoquinol, un transportador m\u00f3bil de electr\u00f3ns situado na membrana. Este transportador transfire o electr\u00f3n desde o fotosistema II \u00e1 bomba de prot\u00f3ns da cadea, que \u00e9 o citocromo b6f. O doante \u00faltimo de electr\u00f3ns \u00e9 a auga. O citocromo b6f cede os electr\u00f3ns v\u00eda plastocianina ao fotosistema I.\nO fotosistema I pode continuar a transferencia de electr\u00f3ns de dous modos: transporte ac\u00edclico ou transporte c\u00edclico. Se transfire os electr\u00f3ns de novo ao plastoquinol crea un fluxo c\u00edclico. Se os transfire a un encima chamado ferredoxina-NADP+ redutase (FNR), situado na cara estromal do tilacoide, o transporte \u00e9 ac\u00edclico. No transporte ac\u00edclico o FNR liberado no flu\u00eddo do estroma reduce o NADP+ a NADPH.\nO funcionamento da cadea de transporte electr\u00f3nico, especialmente a do citocromo b6f, orixinan o bombeo de prot\u00f3ns desde o estroma ao lume tilacoidal, o que crea un gradiente que favorece a fotofosforilaci\u00f3n na ATP sintase da membrana tilacoidal.\nO proceso fotosint\u00e9tico global de transferencia de electr\u00f3ns no cloroplasto \u00e9:\nH2O \u2192 fotosistema II \u2192 plastoquinona \u2192 citocromo b6f \u2192 plastocianina \u2192 fotosistema I \u2192 NADPH\nFotosistema II.\nO fotosistema II \u00e9 unha estrutura transmembrana extremadamente complexa e moi organizada que cont\u00e9n o \"complexo liberador de ox\u00edxeno\", as clorofilas, carotenoides, prote\u00ednas e o \"centro de reacci\u00f3n\" (P680), feofitina (un pigmento similar \u00e1 clorofila), e d\u00faas quinonas. Utiliza a enerx\u00eda da luz para transferir electr\u00f3ns desde a auga a un transportador de electr\u00f3ns m\u00f3bil da membrana chamado \"plastoquinona\":\nH2O \u2192 P680 \u2192 P680* \u2192 plastoquinona\nO asterisco (*) indica que o pigmento est\u00e1 excitado pola luz.\nA plastoquinona, \u00e1 s\u00faa vez, transfire os electr\u00f3ns ao \"citocromo b6f\", que os cede ao fotosistema I.\nO complexo liberador de ox\u00edxeno.\nO paso de electr\u00f3ns da auga ao P680 \u00e9 levado a cabo por unha estrutura mal co\u00f1ecida inserida dentro do fotosistema II chamada \"complexo evolucionador do ox\u00edxeno\" (OEC, do ingl\u00e9s \"oxygen-evolving complex\"), tam\u00e9n chamado \"complexo escindidor da auga\" ou \"complexo liberador de ox\u00edxeno\". Cataliza a reacci\u00f3n que rompe a mol\u00e9cula de auga en electr\u00f3ns, prot\u00f3ns e ox\u00edxeno, denominada fot\u00f3lise da auga:\n2 H2O \u2192 4 H+ + 4 e- + O2\nOs electr\u00f3ns son transferidos a mol\u00e9culas de clorofila especiais do fotosistema II. Deste modo, a auga funciona como doante de electr\u00f3ns final de todo o proceso, xa que fornece os electr\u00f3ns que as clorofilas perden ao darlles a luz. Os prot\u00f3ns (H+) quedan dentro do lume tilacoidal, contribu\u00edndo \u00e1 creaci\u00f3n do gradiente de H+ necesario para a fotofosforilaci\u00f3n. O O2 lib\u00e9rase e contrib\u00fae a enriquecer a atmosfera en ox\u00edxeno. O ox\u00edxeno que respiramos os seres vivos procede, pois, da auga utilizada na fotos\u00edntese.\nO centro de reacci\u00f3n.\nA excitaci\u00f3n P680 \u2192 P680* do pigmento P680 do fotosistema ocorre no centro de reacci\u00f3n. O centro de reacci\u00f3n \u00e9 a parte do fotosistema onde se encontran unhas clorofilas especiais que poden absorber fot\u00f3ns e perder electr\u00f3ns, que absorben lonxitudes de ondas da luz cun pico de absorci\u00f3n nos 680\u00a0nm, raz\u00f3n pola que se chama P680. A excitaci\u00f3n dos electr\u00f3ns neste pigmento ocorre con enorme eficiencia (maior do 90%) porque, ademais, o fotosistema ten unha parte chamada \"antena\", onde se encontran prote\u00ednas e outros pigmentos con picos de absorci\u00f3n doutras lonxitudes de onda, que captan a luz e canalizan a enerx\u00eda cara ao centro de reacci\u00f3n.\nIsto vai seguido polo paso da enerx\u00eda do P680* \u00e1 feofitina, e despois \u00e1 plastoquinona, que ten lugar dentro do centro de reacci\u00f3n do fotosistema II. Os electr\u00f3ns de alta enerx\u00eda acaban na plastoquinona e esta lib\u00e9rase na membrana como un transportador m\u00f3bil de electr\u00f3ns.\nAs fases iniciais desta tansferencia ocorren en picosegundos, cunha eficiencia do 100%. Esta eficiencia extraordinaria d\u00e9bese \u00e1 posici\u00f3n tan precisa que ocupan as mol\u00e9culas no centro de reacci\u00f3n e ten lugar no ambiente esencialmente cristalino creado pola estrutura macromolecular do fotosistema II.\nAsociaci\u00f3n entre o complexo liberador de ox\u00edxeno e a excitaci\u00f3n da clorofila.\nCando a clorofila pasa o electr\u00f3n \u00e1 feofitina, obt\u00e9n un electr\u00f3n do P680*. \u00c1 s\u00faa vez, o P680* pode oxidar a mol\u00e9cula Z (ou YZ). Unha vez oxidada, a mol\u00e9cula Z pode tomar electr\u00f3ns do complexo liberador de ox\u00edxeno.\nCitocromo \"b6f\".\nOs fotosistemas II e I est\u00e1n conectados por unha bomba de prot\u00f3ns transmembrana, o complexo citocromo \"b6f\" (plastoquinol\u2014plastocianina redutase; EC 1.10.99.1). Os electr\u00f3ns que saen do fotosistema II son transportados pola plastoquinona ao complexo citocromo b6f, de onde son recollidos paso a paso por un transportador de electr\u00f3ns hidrosoluble chamado \"plastocianina\". Este proceso redox est\u00e1 combinado co bombeo de catro prot\u00f3ns procedentes do estroma a trav\u00e9s da membrana cara ao interior do tilacoide. Con estes prot\u00f3ns e cos procedentes da escisi\u00f3n da auga x\u00e9rase un gradiente de prot\u00f3ns, que servir\u00e1 para impulsar a fotofosforilaci\u00f3n na ATP sintase.\nA\u00ednda que as cadeas de transporte electr\u00f3nico tilacoidal e mitocondrial son distintas, funcionan polos mesmos principios e hai unha sorprendente similitude entre o citocromo \"b6f\" (dos cloroplastos) e o citocromo \"bc1\" (do complexo III mitocondrial). Ambos os dous son estruturas transmembrana que reciben electr\u00f3ns dun transportador de electr\u00f3ns m\u00f3bil liposoluble (a plastoquinona nos cloroplastos; e a ubiquinona nas mitocondrias) e os transfiren a un transportador de electr\u00f3ns m\u00f3bil hidrosoluble (plastocianina nos cloroplastos e citocromo c nas mitocondrias). Ademais, ambos os dous son bombas de prot\u00f3ns que producen un gradiente prot\u00f3nico transmembrana.\nFotosistema I.\nO fotosistema I acepta electr\u00f3ns da plastocianina e transf\u00edreos ao NADPH (ou no transporte c\u00edclico transm\u00edteos de volta ao citocromo b6f):\nO fotosistema I \u00e9 tam\u00e9n unha complexa estrutura transmembrana moi organizada que cont\u00e9n clorofilas antenas, un centro de reacci\u00f3n (P700), filoquinina, e varias prote\u00ednas ferro-xofre que serven como transportadores redox intermedios.\nO sistema de captaci\u00f3n de luz do fotosistema I utiliza m\u00faltiples copias das mesmas prote\u00ednas transmembrana utilizadas polo fotosistema II. A enerx\u00eda absorbida da luz (en forma de electr\u00f3ns de enerx\u00eda deslocalizada) \u00e9 canalizada ao centro de reacci\u00f3n, onde excita unhas mol\u00e9culas especiais de clorofila, que te\u00f1en un pico de absorci\u00f3n nas lonxitudes de onda de 700\u00a0nm, denominadas P700. O proceso ocorre moi eficientemente.\nOs electr\u00f3ns son retirados destas clorofilas excitadas e trasferidos a unha serie de transportadores hidrosolubles chamados \"ferredoxinas\".\nHai d\u00faas v\u00edas diferentes de transporte electr\u00f3nico no fotosistema I. O \"transporte ac\u00edclico\", no que a ferredoxina leva o electr\u00f3n ao encima ferredoxina-NADP+ redutase, que reduce o NADP+ a NADPH (fotorreduci\u00f3n do NADP+, que orixina poder redutor). O \"transporte electr\u00f3nico c\u00edclico\", no que os electr\u00f3ns da ferredoxina son transferidos (v\u00eda plastoquinona) ao citocromo \"b6f\", unha bomba de prot\u00f3ns; e volven (v\u00eda plastocianina) ao P700.\nO NADPH e o ATP util\u00edzanse para sintetizar mol\u00e9culas org\u00e1nicas na fase escura a partir do CO2. A proporci\u00f3n de NADPH e ATP producidos debe axustarse controlando o balance entre o transporte c\u00edclico e ac\u00edclico, xa que o c\u00edclico pode producir ATP sen producir NADPH.\nO fotosistema I lembra estruturas similares atopadas nas \"bacterias verdes do xofre\".\nCadeas de transporte fotosint\u00e9tico en bacterias.\nOs fotosistemas I e II e o citocromo b6f at\u00f3panse na membrana dos tilacoides dos cloroplastos. As plantas e algas pos\u00faen cloroplastos, nos que producen NADPH e ATP durnte a fase luminosa. Basicamente, as mesmas estruturas transmembrana se atopan nas cianobacterias.\nA diferenza das plantas e algas, as cianobacterias son procariotas. Non conte\u00f1en cloroplastos, pero si uns sistemas de membranas internos similares a tilacoides, onde se encontran os seus fotosistemas I e II. A cianobacteria no seu conxunto lembra a un cloroplasto. Segundo a teor\u00eda endosimbi\u00f3tica os cloroplastos evolucionaron a partir de cianobacterias (ou outras bacterias fotosint\u00e9ticas similares) que pasaron a vivir no interior doutras c\u00e9lulas m\u00e1is grandes non fotosint\u00e9ticas.\nAs cianobacterias son as \u00fanicas bacterias que producen ox\u00edxeno durante a s\u00faa fotos\u00edntese (fotos\u00edntese oxix\u00e9nica). Os outros dous grupos principais de bacterias fotosint\u00e9ticas (bacterias p\u00farpuras e bacterias verdes do xofre), conte\u00f1en un s\u00f3 fotosistema e non producen ox\u00edxeno (fotos\u00edntese anoxix\u00e9nica).\nAs bacterias p\u00farpuras e as verdes do xofre ocupan nichos ecol\u00f3xicos relativamente minoritarios na biosfera actual, pero foron moi importantes na ecolox\u00eda do Prec\u00e1mbrico. Os seus sistemas fotosint\u00e9ticos foron probablemente os precursores evolutivos dos sistemas que despois apareceron noutras bacteria e plantas.\nCianobacterias.\nAs cianobacterias conte\u00f1en estruturas similares aos fotosistemas I e II das plantas. O seu sistema antena para a captaci\u00f3n da luz \u00e9 distinto ao das plantas, xa que utilizan \"ficobilinas\" en vez de clorofilas como pigmentos antena, pero a s\u00faa cadea de transporte de electr\u00f3ns \u00e9, en esencia, a mesma:\nAc\u00edclico: H2O \u2192 fotosistema II \u2192 plastoquinona \u2192 citocromo b6f \u2192 citocromo c6 \u2192 fotosistema I \u2192 ferredoxina \u2192 NADPH \nC\u00edclico: fotosistema I \u2192 ferredoxina \u2192 plastoquinona \u2192 citocromo b6f \u2192 citocromo c6 \u2192 fotosistema I\nO transportador de electr\u00f3ns m\u00f3bil hidrosoluble \u00e9 nelas o citocromo c6, en vez da plastocianina.\nAs cianobacterias te\u00f1en unha fotos\u00edntese oxix\u00e9nica, polo que liberan O2 \u00e1 atmosfera. Como a atmosfera primordial da Terra era an\u00f3xica (sen O2), os organismos parecidos a cianobacterias que apareceron naqueles per\u00edodos iniciais orixinaron a maior parte do ox\u00edxeno da atmosfera.\nBacterias p\u00farpuras.\nAs bacterias p\u00farpuras conte\u00f1en un s\u00f3 fotosistema que est\u00e1 estruturalmente relacionado co fotosistema II das cianobacterias e cloroplastos:\nEste \u00e9 un proceso c\u00edclico no que os electr\u00f3ns se desprenden dunha mol\u00e9cula excitada de \"bacterioclorofila\" (P870), pasan por unha cadea de transporte electr\u00f3nico na que hai unha bomba de prot\u00f3ns (o complexo do citocromo bc1, parecido ao citocromo bc1 dos cloroplastos), e despois volven \u00e1 mol\u00e9cula de bacterioclorofila. O resultado \u00e9 a creaci\u00f3n dun gradiente de prot\u00f3ns, que se utiliza para fabricar ATP na ATP sintase.\nPara que funcione o fluxo de electr\u00f3ns e se poida producir NADPH, as bacterias p\u00farpura utilizan un doante de electr\u00f3ns externo, que pode ser hidr\u00f3xeno, sulfuro de hidr\u00f3xeno, xofre, sulfito, ou mesmo mol\u00e9culas org\u00e1nicas como o lactato, que ceden electr\u00f3ns a unha cadea de transportadores de electr\u00f3ns inversa.\nBacterias verdes do xofre.\nAs bacterias verdes do xofre conte\u00f1en un fotosistema an\u00e1logo ao fotosistema I dos cloroplastos:\nAc\u00edclico: P840 \u2192 P840* \u2192 ferredoxina \u2192 NADH \nC\u00edclico: P840 \u2192 P840* \u2192 ferredoxina \u2192 menaquinona \u2192 citocromo bc1 \u2192 citocromo c553 \u2192 P840 \nHai d\u00faas v\u00edas para a transferencia de electr\u00f3ns. No transporte electr\u00f3nico c\u00edclico, os electr\u00f3ns son cedidos por unha mol\u00e9cula de bacterioclorofila excitada, pasan por unha cadea de transportadores de electr\u00f3ns cunha bomba de prot\u00f3ns, e retornan \u00e1 bacterioclorofila. Os transportadores de elctr\u00f3ns m\u00f3biles son, como \u00e9 habitual, unha quinona liposoluble e un citocromo hidrosoluble. O gradiente prot\u00f3nico creado util\u00edzase para a produci\u00f3n de ATP.\nNa transferencia de electr\u00f3ns ac\u00edclica, os electr\u00f3ns son cedidos pola mol\u00e9cula excitada de bacterioclorofila e utilizados para reducir o NAD+ a NADH. Os electr\u00f3ns perdidos polo P840 deben ser substitu\u00eddos. Isto l\u00e9vase a cabo tomando electr\u00f3ns do H2S (doante externo de electr\u00f3ns), que se oxida a xofre, que se libera ao medio (de onde lles v\u00e9n o nome de bacterias verdes \"do xofre\").\nHistoria.\nAs primeiras ideas sobre o a necesidade de luz na fotos\u00edntese foron propostas por Colin Flannery en 1779 , a\u00ednda que foi Joseph Priestly quen se decatou da produci\u00f3n de ox\u00edxeno polas plantas en 1772.\nCornelius Van Niel propuxo en 1931 que a fotos\u00edntese \u00e9 un caso do mecanismo xeral no que un fot\u00f3n de luz se utiliza para fotodescompo\u00f1er un doante de hidr\u00f3xeno, e o hidr\u00f3xeno \u00e9 utilizado para reducir o CO2.\nDespois, en 1939 Robin Hill demostrou que cloroplastos ilados producen ox\u00edxeno, pero non fixan o CO2, o que indicaba que as reacci\u00f3ns luminosas e as escuras ti\u00f1an lugar en diferentes partes. Isto levou m\u00e1is tarde ao descubrimento dos fotosistemas I e II."}
{"id": "197893", "revid": "1822", "url": "https://gl.wikipedia.org/wiki?curid=197893", "title": "Callanthiidae", "text": ""}
{"id": "197894", "revid": "23204", "url": "https://gl.wikipedia.org/wiki?curid=197894", "title": "Bandeira de Anguila", "text": "A bandeira de Anguila consta dun fondo azul mari\u00f1o coa bandeira do Reino Unido no cant\u00f3n. \u00c1 dereita, sit\u00faase o escudo de Anguila, cuxo dese\u00f1o bas\u00e9ase no empregado pola antiga bandeira de Anguila, co\u00f1ecida como \"Os Tres Golfi\u00f1os\".\nDurante a revoluci\u00f3n de 1967 que intentou separar a este arquip\u00e9lago de Saint Kitts e Nevis (ata ese momento, formando unha federaci\u00f3n dentro do Reino Unido) creouse a primeira bandeira, o 27 de xullo dese ano, composta por un fondo de cor violeta coa imaxe de d\u00faas sereas separadas por unha cuncha dentro dun c\u00edrculo azul. Esta bandeira non foi aceptada e axi\u00f1a foi trocada por unha moito m\u00e1is sinxela, o 20 de setembro: tres golfi\u00f1os laranxas nun campo branco (que representa a pureza e a paz) sobre un campo m\u00e1is pequeno de cor turquesa que representa o mar Caribe, a fe, a xuventude e a esperanza. Os tres golfi\u00f1os representan a perseveranza, a unidade e a fortaleza, formando un c\u00edrculo de continuidade."}
{"id": "197895", "revid": "23204", "url": "https://gl.wikipedia.org/wiki?curid=197895", "title": "Car\u00e1nxidos", "text": "Os car\u00e1nxidos (Carangidae) son unha familia de peixes mari\u00f1os inclu\u00edda na orde dos Perciformes. Est\u00e1n distribu\u00eddos por augas temperadas ou tropicais dos oc\u00e9anos Atl\u00e1ntico, \u00cdndico e Pac\u00edfico.\nCaracter\u00edsticas.\nPresentan formas variables pero en xeral son de corpo medianamente alargado e algo comprimido, con escamas d\u00e9biles, ausentes ou pouco visibles. A li\u00f1a lateral pode estar cuberta por unha crista de escudetes espi\u00f1osos ou aquillados (como, por exemplo, o xurelo).\nPos\u00faen d\u00faas aletas dorsais separadas. A primeira \u00e9 espi\u00f1osa e con tendencia a reducirse, ata converterse nalg\u00fans casos nalgunhas espi\u00f1as illadas; a segunda est\u00e1 formada por raios brandos e \u00e9 longa e ben desenvolvida, como tam\u00e9n o est\u00e1 a aleta anal; diante desta, d\u00faas espi\u00f1as. As pectorais, usualmente longas e falciformes, e as pelvianas cunha espi\u00f1a e cinco raios brandos; aleta caudal moi bifurcada.\nSon especies depredadoras e viven en augas abertas.\nClasificaci\u00f3n.\nDiv\u00eddense en 30 x\u00e9neros e unhas 150 especies:"}
{"id": "197899", "revid": "27155", "url": "https://gl.wikipedia.org/wiki?curid=197899", "title": "Carangidae", "text": ""}
{"id": "197907", "revid": "23204", "url": "https://gl.wikipedia.org/wiki?curid=197907", "title": "Baluchist\u00e1n (rexi\u00f3n)", "text": "Baluchist\u00e1n \u00e9 unha rexi\u00f3n de Asia, repartida entre tres pa\u00edses: o oeste de Baluchist\u00e1n pertence a Ir\u00e1n (provincia de Sist\u00e1n e Baluchist\u00e1n); o norte pertence a Afganist\u00e1n; e a parte leste, \u00e1 provincia paquistan\u00ed de Baluchist\u00e1n.\nSituaci\u00f3n xeogr\u00e1fica.\nNo nordeste da rexi\u00f3n el\u00e9vanse os montes Sulayman, que marcan os l\u00edmites entre o Baluchist\u00e1n e o Punjab, en Paquist\u00e1n. Esta cadea monta\u00f1osa en forma de arco culmina no pico de Kalifat, de 3487 m de altura, \u00f3 leste de Quetta. Estas monta\u00f1as \u00e1brense cara a chaira de Kacchi a trav\u00e9s do porto de Bolan, paso hist\u00f3rico dos comerciantes que fac\u00edan o traxecto entre Oriente Medio e o subcontinente indio. Na zona descubr\u00edronse numerosos xacementos arqueol\u00f3xicos antigos (Cultura do val do Indo).\nAo sueste, a cadea monta\u00f1osa de Khirtar est\u00e9ndese ata o deserto de Makr\u00e1n que ocupa a zona costeira do Golfo de Om\u00e1n. Para rematar, cara ao leste o territorio acaba na fronteira de Karachi, que foi a primeira capital de Paquist\u00e1n, co chamado \"cemiterio de barcos\"."}
{"id": "197909", "revid": "55340", "url": "https://gl.wikipedia.org/wiki?curid=197909", "title": "Cabalgata dos Reis Magos", "text": "A Cabalgata dos Reis Magos \u00e9 un desfile de carrozas t\u00edpico, nas cidades espa\u00f1olas e algunhas mexicanas, no que os Reis Magos (Melchor, Gaspar e Baltasar) e os seus paxes e axudantes lanzan caramelos e pelotas aos nenos que os observan desde a r\u00faa.\nCel\u00e9brase cada 5 de xaneiro pola tarde. Ao chegar a noite os nenos deben deitarse temper\u00e1n e \u00e1 ma\u00f1\u00e1 seguinte, no d\u00eda da Epifan\u00eda, te\u00f1en os agasallos dos Reis Magos que solicitaron previamente nunha carta. Segundo a tradici\u00f3n os nenos que se portaron mal durante o pasado ano reciben carb\u00f3n de caramelo.\nHistoria.\nO primeiro rastro documentado sobre a orixe da cabalgata do d\u00eda de Reis, rem\u00f3ntase ao 5 de xaneiro de 1855 no \"Diario de Barcelona\".\nA Cabalgata dos Reis Magos de Alcoi pasa por ser a m\u00e1is antiga de Espa\u00f1a e, por iso, do mundo, estando documentada desde 1866.\nAs\u00ed mesmo consta que, en 1876, empezouse a celebrar a Cabalgata dos Reis Magos de Ibi, localidade pr\u00f3xima a Alcoi, deixando de celebrarse alg\u00fans anos da d\u00e9cada dos 30 e retom\u00e1ndose nos 40, da man de Jos\u00e9 Vicedo Garc\u00eda e Pascual Rico Bellod.\nEn Galicia a primeira cabalgata dos Reis Magos realizouse na Coru\u00f1a, organizada pola Liga de Amigos, en 1909 e non tivo continuidade; ao longo dos anos diversas asociaci\u00f3ns organizaron esporadicamente outras en varias localidades galegas, como a de 1929 en Vigo pola Asociaci\u00f3n da Prensa . Non foi ata 1938 coa cabalgata que organizou a Falanxe que a cabalgata comezou a ter continuidade na Coru\u00f1a e logo noutras cidades galegas.\nDesde 2009 hai tam\u00e9n en Polonia cabalgatas dos Reis Magos."}
{"id": "197914", "revid": "75439", "url": "https://gl.wikipedia.org/wiki?curid=197914", "title": "Car\u00edstidos", "text": "Os Car\u00edstidos (Caristiidae) son unha familia de peixes mari\u00f1os inclu\u00edda na orde dos Perciformes. Distrib\u00faense por augas profundas dos oc\u00e9anos.\nCaracter\u00edsticas.\nO corpo \u00e9 basicamente cuadrangular, alto e comprimido, cunha cabeza grande, moi alta e con poros mucosos. Escamas pequenas e cicloides. Poden ter ou non li\u00f1a lateral.\nPresentan unha aleta dorsal alta con ampla base que comeza na cabeza e se estende por todo o dorso, con 2-3 espi\u00f1as d\u00e9biles e o resto con radios brandos segmentados; unha aleta anal cuns 20 radios pero sen espi\u00f1as, pectorais cuns 20 radios e pelvianas moi longas que se insiren por diante das pectorales, cunha espi\u00f1a e 5 radios brandos.\nClasificaci\u00f3n.\nDiv\u00eddense en tres x\u00e9neros e seis especies:"}
{"id": "197918", "revid": "1822", "url": "https://gl.wikipedia.org/wiki?curid=197918", "title": "Caristiidae", "text": ""}
{"id": "197919", "revid": "56817", "url": "https://gl.wikipedia.org/wiki?curid=197919", "title": "Aderno de folla estreita", "text": "O aderno de folla estreita (Phillyrea angustifolia) \u00e9 un arbusto de follas persistentes, da familia das ole\u00e1ceas.\nP\u00f3dese atopar polo Mediterr\u00e1neo occidental (Italia, Espa\u00f1a e Francia).\nTam\u00e9n recibe o nome de sao.\nAtop\u00e1molo na parte oriental de Galiza. En Espa\u00f1a at\u00f3pase en case todas as provincias, mesturado con aci\u00f1eiras, ou sobreiras.\nDescrici\u00f3n.\n\u00c9 unha planta le\u00f1osa que alcanza os 2-3 metros de altura. As follas son sinxelas de 6\u00a0cm de lonxitude, opostas e perennes de cor verde escura e as marxes dentadas. As flors de cor branca con catro s\u00e9palos e catro p\u00e9taos reunidos parcialmente nun breve tubo. O froito \u00e9 unha drupa carnosa semellante \u00e1 oliva."}
{"id": "197920", "revid": "56817", "url": "https://gl.wikipedia.org/wiki?curid=197920", "title": "Articulaci\u00f3n mediocarpal", "text": "A articulaci\u00f3n mediocarpal \u00e9 unha articulaci\u00f3n do membro superior humano, establecida entre as d\u00faas fileiras do carpo. O escafoide art\u00e9llase co \u00f3so trapecio e co \u00f3so trapezoide. O propio escafoide forma, xunto co \u00f3so semilunar e co \u00f3so piramidal unha cavidade, artell\u00e1ndose co \u00f3so grande e \u00f3so ganchudo, formando unha diartrodia.\nA cavidade desta articulaci\u00f3n \u00e9 grande e irregular. A maior parte desta sit\u00faase entre a superficie distal do escafoide, semilunar e piramidal e a superficie proximal dos \u00f3sos da fileira distal.\nEst\u00e1 separada do pulso a trav\u00e9s dunha serie de ligamentos pero unida \u00e1s articulaci\u00f3ns carpometacarpianas a trav\u00e9s de varios puntos comunicantes entre as membranas sinoviais. Non obstante, a cavidade dentre o primeiro \u00f3so metacarpiano e o carpo adoita ser totalmente independente. O espazo entre o cuarto e quinto metacarpianos e o \u00f3so ganchudo pode estar unido \u00e1 articulaci\u00f3n mediocarpal.\nEsta articulaci\u00f3n est\u00e1 reforzada por numerosos ligamentos, que unen os \u00f3sos do carpo entre si."}
{"id": "197921", "revid": "25871", "url": "https://gl.wikipedia.org/wiki?curid=197921", "title": "Vic Firth, Inc.", "text": "Vic Firth Company (formalmente chamada Vic Firth, Inc.) \u00e9 unha compa\u00f1\u00eda norteamericana fabricante de baquetas \u00e9 \u00fatiles relacionados co mundo da bater\u00eda, sendo esta a maior empresa dedicada a este tema. Foi fundada no ano 1963 por Vic Firth. Ten a s\u00faa sede no estado de Massachusetts, pero os seus produtos fabr\u00edcanse en Maine.\nOrixe.\nA Vic Firth Company ten a s\u00faa orixe no momento no que a Vic Firth, quen levaba tocando 12 anos para a Boston Symphony Orchestra, se lle pediu que empregase un par de baquetas mellores das que se fabricaban por aquela \u00e9poca. Ent\u00f3n Vic Firth decidiu dese\u00f1ar o seu propio par. Como acreditar\u00eda o propio Vic Firth: \"Comecei a dese\u00f1ar por necesidade, non por imaxinaci\u00f3n ou interese por crear unha compa\u00f1\u00eda\".\nOs dous primeiros prototipos de baquetas dese\u00f1ados por Vic Firth foron enviados a Montreal. M\u00e1is tarde, corresponder\u00edanse cos modelos de baquetas SD1 e SD2, que, efectivamente, foron os primeiros manufacturados por Vic Firth, Inc. Nos seus inicios, estas baquetas foron empregadas soamente para uso persoal de Vic Firth, pero comezaron a volverse populares entre os seus alumnos, que comezaron a demandarllas.\nHoxe en d\u00eda, a compa\u00f1\u00eda Vic Firth ampliou o seu cat\u00e1logo a 300 artigos e cada ano fabrica 12 mill\u00f3ns de baquetas, sendo a primeira produtora mundial de baquetas e produtos para a bater\u00eda."}
{"id": "197922", "revid": "56817", "url": "https://gl.wikipedia.org/wiki?curid=197922", "title": "Ligamento carpal externo", "text": "O ligamento carpal externo \u00e9 un ligamento do membro superior humano, pertencente ao pulso. \u00c9 un grupo de febras que une as superficies palmares de varios \u00f3sos. Orix\u00ednase no \u00f3so grande para dirixirse ao \u00f3so semilunar, escafoide e \u00f3so piramidal. "}
{"id": "197923", "revid": "2956", "url": "https://gl.wikipedia.org/wiki?curid=197923", "title": "Articulaci\u00f3ns mediocarpais", "text": ""}
{"id": "197924", "revid": "22795", "url": "https://gl.wikipedia.org/wiki?curid=197924", "title": "Guerra dos cen anos", "text": ""}
{"id": "197925", "revid": "56817", "url": "https://gl.wikipedia.org/wiki?curid=197925", "title": "Ligamento intercarpal posterior", "text": "O ligamento intercarpal posterior \u00e9 un ligamento do membro superior humano, que reforza a articulaci\u00f3n mediocarpal. Ins\u00edrese entre as superficies dorsais ou posteriores dos \u00f3sos do carpo. \u00c9 un ligamento variable, que une os \u00f3sos carpianos pero de xeito distinto en cada persoa."}
{"id": "197926", "revid": "89787", "url": "https://gl.wikipedia.org/wiki?curid=197926", "title": "Club Deportivo Cuenca (Ecuador)", "text": "O Club Deportivo Cuenca \u00e9 un club de f\u00fatbol profesional ecuatoriano da cidade de Cuenca, a 3\u00aa cidade mais grande do pa\u00eds. Fundado o 4 de marzo de 1971, o equipo compite na m\u00e1xima categor\u00eda da Liga de Ecuador, da que foi campi\u00f3n por primeira e \u00fanica vez en 2004.\nSegundo a clasificaci\u00f3n da Conmebol, o CD Cuenca \u00e9 actualmente o 4\u00ba club mais potente do pa\u00eds, e o 45\u00ba de Suram\u00e9rica. Non obstante, na clasificaci\u00f3n hist\u00f3rica da Liga ecuatoriana, o CD Cuenca ocupa a 6\u00aa posici\u00f3n tralos 5 grandes clubs de Guayaquil e Quito: Barcelona SC, CD El Nacional, CS Emelec, LDU Quito e Deportivo Quito, nesa orde.\nO equipo disputa os seus encontros como local no Estadio Alejandro Serrano Aguilar, constru\u00eddo en 1945 e reinaugurado en 1971, cuxa capacidade \u00e9 de 22.000 persoas."}
{"id": "197927", "revid": "2956", "url": "https://gl.wikipedia.org/wiki?curid=197927", "title": "Ligamento intercarpal dorsal", "text": ""}
{"id": "197928", "revid": "23204", "url": "https://gl.wikipedia.org/wiki?curid=197928", "title": "Bandeira de Antiga e Barbuda", "text": "A bandeira de Antiga e Barbuda foi adoptada o 27 de febreiro de 1967. Dese\u00f1ada polo mestre dunha escola, Reginald Samuels, est\u00e1 composta pola metade superior dun Sol emerxendo dunha franxa horizontal de cor azul. Baixo esta franxa hai un fondo branco e sobre este, un fondo negro. A ambos os lados da bandeira sit\u00faanse dous tri\u00e1ngulos (cos seus \u00e1ngulos rectos nas esquinas inferiores) de cor vermella.\nO Sol representa o amencer dunha nova era para o pa\u00eds, mentres que o negro representa os antergos africanos, o azul a esperanza e o vermello a enerx\u00eda. A combinaci\u00f3n amarelo ouro, azul e branco tam\u00e9n representa o ambiente natural das illas do Caribe: Sol, mar e area.\nEn embarcaci\u00f3ns estatais e militares, util\u00edzase unha bandeira que consiste nunha cruz vermella sobre un campo branco e a bandeira nacional no cant\u00f3n."}
{"id": "197929", "revid": "23204", "url": "https://gl.wikipedia.org/wiki?curid=197929", "title": "Bandeira de Antiga e Barbuda - Antigua and Barbuda", "text": ""}
{"id": "197931", "revid": "56817", "url": "https://gl.wikipedia.org/wiki?curid=197931", "title": "Centrac\u00e1ntidos", "text": "Os Centrac\u00e1ntidos (Centracanthidae) son unha familia de peixes mari\u00f1os inclu\u00edda na orde dos Perciformes. Est\u00e1n distribu\u00eddos polo Atl\u00e1ntico oriental (inclu\u00edndo o Mediterr\u00e1neo) e a costa africana.\nCaracter\u00edsticas.\nTe\u00f1en unha soa aleta dorsal, longa, con 11-13 espi\u00f1as e 9-17 radios brandos, unha aleta anal con tres espi\u00f1as puntiagudas, caracter\u00edsticas do grupo, e 9-16 radios brandos; caudal furcada. Tam\u00e9n unha mancha negra de forma cadrada nos flancos.\nBoca moi prot\u00e1ctil.\nClasificaci\u00f3n.\nDiv\u00eddese en dous x\u00e9neros con nove especies:"}
{"id": "197932", "revid": "85894", "url": "https://gl.wikipedia.org/wiki?curid=197932", "title": "Elvira Fern\u00e1ndez Balboa", "text": "Elvira Fern\u00e1ndez Balboa, chamada Viri, nada en Pontevedra en 1965, \u00e9 unha empresaria galega, famosa por ser a muller de Mariano Rajoy, expresidente do Goberno de Espa\u00f1a.\nTraxectoria.\nO seu pai estivo emigrado en Venezuela e de volta a Galicia montou unha empresa de construci\u00f3n. Fern\u00e1ndez Balboa estudou primeiro no Colexio Doroteas, e logo no IES Valle-Incl\u00e1n, ambos da capital pontevedresa, onde viv\u00edan. Os ver\u00e1ns pas\u00e1baos en Campa\u00f1\u00f3.\nLicenciada en Econ\u00f3micas pola Universidade de Santiago de Compostela, comezou a traballar nunha pequena empresa de L\u00e9rez como xestora, en 1992. En 1995 trasladouse ao departamento administrativo de Antena 3, e posteriormente comezou a traballar como asesora de direcci\u00f3n en empresas do grupo Telef\u00f3nica.\nCo\u00f1eceu a Mariano Rajoy en 1991 en Pontevedra. Mantivo con el unha relaci\u00f3n por espazo de cinco anos, ata que casaron polo rito cat\u00f3lico o 28 de decembro de 1996 na ermida de San Sebasti\u00e1n, da Toxa. Ten dous fillos, Mariano (nado en 1999) e Juan (nado en 2005)."}
{"id": "197933", "revid": "1822", "url": "https://gl.wikipedia.org/wiki?curid=197933", "title": "Centracanthidae", "text": ""}
{"id": "197937", "revid": "1093", "url": "https://gl.wikipedia.org/wiki?curid=197937", "title": "Elvira Fern\u00e1ndez de Balboa", "text": ""}
{"id": "197938", "revid": "98629", "url": "https://gl.wikipedia.org/wiki?curid=197938", "title": "Centr\u00e1rquidos", "text": "Os Centr\u00e1rquidos (Centrarchidae) son unha familia de peixes de auga doce, inclu\u00eddas na orde dos Perciformes. A s\u00faa distribuci\u00f3n red\u00facese \u00e1s augas continentais de Norteam\u00e9rica.\nCaracter\u00edsticas.\nCorpo normalmente alto. O tama\u00f1o medio desta familia rolda os 20\u201330\u00a0cm, pero atop\u00e1ronse exemplares de \"Micropterus salmoides\" que alcanzaban 1 m.\nTe\u00f1en de 5 a 13 espi\u00f1as na aleta dorsal, a\u00ednda que a maior\u00eda das especies te\u00f1en de 10 a 12. Caracter\u00edzanse por presentar dous ou tres espi\u00f1as na anal.\nO macho constr\u00fae un ni\u00f1o aproveitando algunha depresi\u00f3n que aumenta coa boca, e logo vix\u00eda a posta.\nAlgunhas especies desta familia son moi apreciadas para a pesca deportiva, polo que se introduciron en \u00e1reas f\u00f3ra do seu h\u00e1bitat orixinal, o que ocasionou grandes danos medioambientais, ben por desprazar a outras especies aut\u00f3ctonas, ben por eliminalas por completo.\nSituaci\u00f3n en Espa\u00f1a.\nEn Espa\u00f1a introduc\u00edronse as especies \"Micropterus salmoides\" e \"Lepomis gibbosus\", e constatouse un desprazamento das especies aut\u00f3ctonas a espazos pouco favorables, co perigo de producir extinci\u00f3ns locais.\nD\u00e1se o caso, ademais, de que especies controladoras das poboaci\u00f3ns de peixes de r\u00edo, como a londra (\"Lutra lutra\"), un dos principais depredadores icti\u00f3fagos das augas continentais ib\u00e9ricas, non adoita consumir estas especies americanas, polo que nin ela consegue alimento suficiente nin a poboaci\u00f3n al\u00f3ctona resulta controlada.\nClasificaci\u00f3n.\nDiv\u00eddense en oito x\u00e9neros e 27 especies:\nAdemais de dous x\u00e9neros de clasificaci\u00f3n incerta: "}
{"id": "197939", "revid": "1131", "url": "https://gl.wikipedia.org/wiki?curid=197939", "title": "Estadio Alejandro Serrano Aguilar", "text": "O Estadio Alejandro Serrano Aguilar \u00e9 un estadio de f\u00fatbol situado na cidade de Cuenca, en Ecuador, propiedade da Federaci\u00f3n Deportiva do Azuay, con capacidade para acoller a 22.000 persoas nas bancadas.\nO estadio foi constru\u00eddo por iniciativa municipal, inaugurado o 3 de novembro de 1945 co nome Estadio Municipal El Ejido, e reconstru\u00eddo en 1971 con motivo da fundaci\u00f3n do Club Deportivo Cuenca. Ent\u00f3n foi rebautizado co nome do alcalde de Cuenca e presidente do Club Deportivo Cuenca, Alejandro Serrano Aguilar.\nEn 1993 acolleu 6 encontros da Copa Am\u00e9rica.\nEst\u00e1 prevista unha nova reconstruci\u00f3n para o ano 2013. Nesa reconstruci\u00f3n modernizarase en xeral o recinto, ampliarase a s\u00faa capacidade ata as 26.761 persoas, constuirase un tellado sobre a totalidade das bancadas, e ser\u00e1n retiradas as reixas coa construci\u00f3n dun foxo."}
{"id": "197940", "revid": "1822", "url": "https://gl.wikipedia.org/wiki?curid=197940", "title": "Centrarchidae", "text": ""}
{"id": "197941", "revid": "5863", "url": "https://gl.wikipedia.org/wiki?curid=197941", "title": "Centrop\u00f3midos", "text": "Os Centrop\u00f3midos (Centropomidae) son unha familia de peixes mari\u00f1os e alg\u00fans de auga doce inclu\u00edda na orde dos Perciformes. Est\u00e1n distribu\u00eddos por r\u00edos de Am\u00e9rica e polo oc\u00e9ano Atl\u00e1ntico.\nCaracter\u00edsticas.\nTe\u00f1en cabeza grande e algo deprimida dorsalmente, con boca grande e protr\u00e1ctil e a mand\u00edbula inferior moi prominente. Preop\u00e9rculo aserrado con 1-2 espi\u00f1as. Li\u00f1a lateral continua e algo arqueada.\nD\u00faas aletas dorsais separadas, con 7 a 8 espi\u00f1as na primeira e 1 espi\u00f1a e 8-11 raios brandos na segunda, mentres que a anal ten 3 espi\u00f1as e 6-9 raios brandos. As pelvianas, cunha espi\u00f1a e 5 raios brandos, ins\u00edrense detr\u00e1s das pectorais.\nClasificaci\u00f3n.\nActualmente consid\u00e9rase integrada por un \u00fanico x\u00e9nero con 12 especies, pero ata ai pouco inclu\u00eda tam\u00e9n os x\u00e9neros \"Hypopterus\", \"Lates\" e \"Psammoperca\", hoxe clasificados dentro da familia Latidae."}
{"id": "197942", "revid": "1822", "url": "https://gl.wikipedia.org/wiki?curid=197942", "title": "Centropomidae", "text": ""}
{"id": "197944", "revid": "56817", "url": "https://gl.wikipedia.org/wiki?curid=197944", "title": "Quetod\u00f3ntidos", "text": "Os Quetod\u00f3ntidos (Chaetodontidae), tam\u00e9n chamados \"peixes bolboreta\", son unha familia de peixes tropicais mari\u00f1os, que habitan nos arrecifes do Atl\u00e1ntico, \u00cdndico e Pac\u00edfico.\nCaracter\u00edsticas.\nSon peixes pequenos, de entre 12 e 22 cm de lonxitude (\"Chaetodon lineolatus\" chega a 30 cm). Presentan cores brillantes e patr\u00f3ns de manchas estriadas en negro, branco, azul, vermello, laranxa e amarelo, a\u00ednda que hai algunhas especies de cores apagadas. Moitas te\u00f1en c\u00edrculos nos ollos, bandas a trav\u00e9s dos flancos e marcas negras.\nO corpo \u00e9 moi comprimido lateralmente.\nSon, normalmente, de h\u00e1bitos di\u00farnos e de augas superficiais (a\u00ednda que algunhas especues poden chegar a 180 m). As especies que se alimentan de coral son moi territoriais pero os que o fan de zooplancto se moven en grandes grupos. De noite permanencen nas fendeduras e gretas do arrecife.\nClasificaci\u00f3n.\nDiv\u00eddense en doce x\u00e9neros con aproximadamente 127 especies.\nNas primeiras clasificaci\u00f3ns da suborde Percoidei, esta familia inclu\u00edase dentro dos Pomac\u00e1ntidos (Pomacanthidae)."}
{"id": "197945", "revid": "1822", "url": "https://gl.wikipedia.org/wiki?curid=197945", "title": "Chaetodontidae", "text": ""}
{"id": "197946", "revid": "1987", "url": "https://gl.wikipedia.org/wiki?curid=197946", "title": "Thymus zygis", "text": "Thymus zygis \u00e9 unha especie da familia das lami\u00e1ceas. \u00c9 un dos tomi\u00f1os m\u00e1is frecuentes na Pen\u00ednsula Ib\u00e9rica, capaz de crecer nunha ampla gama de ambientes ecol\u00f3xicos, mesmo nas ermas de xeso, a\u00ednda que sempre se ve en lugares abertos e despexados.\nDescrici\u00f3n.\n\"Thymus zygis\" \u00e9 unha mata anana, moi arom\u00e1tica de 1 a 2 dm de alto. As ponlas son erectas e le\u00f1osas, con follas lineares de 5 a 7\u00a0mm de longo e 1\u00a0mm de ancho de cor verde cinsenta. Te\u00f1en un nervio no medio. Inflorescencia en espiga, corola esbrancuxada bilabiada, con catro estames e o carpelo sobresa\u00edntes.\nH\u00e1bitat.\nPendentes secas e matogueiras nos aci\u00f1eirais do interior peninsular, aceptando todo tipo de chans sempre que non se asolaguen.\nDistribuci\u00f3n.\nPen\u00ednsula Ib\u00e9rica, sistemas monta\u00f1osos do centro e sur.\nUsos.\n\u00c9 un dos tomi\u00f1os preferidos para usos culinarios e para adobar olivas. Empr\u00e9gase como especia nos asados da zona centro peninsular."}
{"id": "197947", "revid": "56817", "url": "https://gl.wikipedia.org/wiki?curid=197947", "title": "Ligamento intercarpal anterior", "text": "O ligamento intercarpal anterior \u00e9 un ligamento do membro superior, que reforza o pulso. Est\u00e9ndese entre as superfices anteriores ou palmares dos \u00f3sos do carpo. "}
{"id": "197948", "revid": "2956", "url": "https://gl.wikipedia.org/wiki?curid=197948", "title": "Ligamento intercarpal palmar", "text": ""}
{"id": "197949", "revid": "89787", "url": "https://gl.wikipedia.org/wiki?curid=197949", "title": "Pastora Soler", "text": "Mar\u00eda del Pilar S\u00e1nchez Luque, nada en Coria del R\u00edo (Sevilla) o 28 de setembro de 1978 e co\u00f1ecida artisticamente como Pastora Soler, \u00e9 unha cantante espa\u00f1ola, famosa por combinar copla, flamenco e canci\u00f3n espa\u00f1ola con sons pop.\nTraxectoria.\nPastora \u00e9 unha artista precoz que empezou cantando coplas e canci\u00f3ns flamencas cando tan s\u00f3 ti\u00f1a oito anos. En 1994 editou o seu primeiro traballo \"Nuestras coplas\", un disco onde fixo as s\u00faas versi\u00f3ns de grandes cl\u00e1sicos da canci\u00f3n espa\u00f1ola. O seu primeiro grande \u00e9xito non chegou ata o seu terceiro \u00e1lbum \"Fuente de luna\", cuxo primeiro single, \"D\u00e1melo ya\", logrou alzarse co n\u00famero 1 na lista de vendas espa\u00f1olas.\nEn 2001 lanza ao mercado \"Coraz\u00f3n congelado\", co que logrou consolidar o \u00e9xito alcanzado no seu anterior traballo. A canci\u00f3n que d\u00e1 nome a este \u00e1lbum \u00e9 elixida ent\u00f3n como sinton\u00eda da Volta Ciclista a Espa\u00f1a de 2001. Tras moverse en sons m\u00e1is dance no seu seguinte disco, \"Deseo\", da man de Carlos Jean, Pastora cambia de discogr\u00e1fica e firma por Warner M\u00fasica Espa\u00f1a. Con ela publicar\u00e1 os seus \u00faltimos traballos: \"Pastora Soler\", \"Toda mi verdad\" e \"Bendita locura\". En 2010, a cantante sevillana celebrou as s\u00faas 15 anos no mundo da m\u00fasica co lanzamento do seu primeiro traballo en directo, \"15 a\u00f1os\". Ao ano seguinte publicou o seu noveno \u00e1lbum de estudio, \"Una mujer como yo\".\nCon noves discos de estudo no mercado, Pastora conseguiu 3 discos de platino e 4 discos de ouro. Ao longo da s\u00faa carreira, tam\u00e9n recolleu importantes premios dentro do seu gremio como o Premio da M\u00fasica ou o Micr\u00f3fono de ouro. Entre as s\u00faas colaboraci\u00f3ns at\u00f3panse artistas consolidados como Alejandro Sanz, Armando Manzanero, Mal\u00fa, David Bustamante ou Miguel Poveda, entre outros moitos.\nEn decembro de 2011 foi designada por Televisi\u00f3n Espa\u00f1ola para representar a Espa\u00f1a no Festival de Eurovisi\u00f3n 2012, que se celebrou en Bak\u00fa, a capital de Acerbaix\u00e1n. A sevillana acabou en d\u00e9cima posici\u00f3n coa s\u00faa canci\u00f3n \"Qu\u00e9date conmigo\".\nEn 2013 forma parte do xurado da segunda edici\u00f3n do programa musical \"El n\u00famero uno\" de Antena 3."}
{"id": "197952", "revid": "1131", "url": "https://gl.wikipedia.org/wiki?curid=197952", "title": "Tom\u00e1s Fern\u00e1ndez-Couto", "text": "Tom\u00e1s Fern\u00e1ndez-Couto Juanas, nado en Ferrol o 22 de setembro de 1960, \u00e9 un enxe\u00f1eiro e pol\u00edtico galego do PPdeG.\nTraxectoria.\nObtivo o t\u00edtulo superior de enxe\u00f1er\u00eda forestal na Universidade Polit\u00e9cnica de Madrid en 1984, e ao ano seguinte comezou xa a traballar na recentemente creada Xunta de Galicia, onde acabar\u00eda integr\u00e1ndose no corpo de funcionarios e onde desenvolveu toda a s\u00faa carreira laboral.\nDurante os primeiros meses desempe\u00f1ou funci\u00f3ns de t\u00e9cnico nos servizos provinciais da conseller\u00eda de Agricultura en Pontevedra e Lugo, ata que en setembro de 1987 foi designado director t\u00e9cnico da Reserva Nacional de Caza dos Ancares. En 1990 foi nomeado xefe provincial de Lugo da pol\u00edtica contra-incendios, ata que en 1992 ascendeu ata ocupar ese mesmo posto pero nos servizos centrais da Xunta.\nEn 1993 comezou a traballar na \u00e1rea de proxectos da Direcci\u00f3n Xeral de Montes e Medio Ambiente Natural e ao ano seguinte foi nomeado subdirector xeral de Medio Ambiente Natural. En 1996 foi designado director xeral de Montes e Medio Ambiente Natural da Conseller\u00eda de Agricultura, Gander\u00eda e Montes no equipo de Tom\u00e1s P\u00e9rez Vidal. Cando esta \u00e1rea pasa a pertencer \u00e1 conseller\u00eda de Medio Ambiente, con Carlos del \u00c1lamo, faise cargo da Direcci\u00f3n Xeral de Montes e Industrias Forestais, ao igual que baixo a responsabilidade de Xos\u00e9 Manuel Barreiro. Tam\u00e9n mantivo a direcci\u00f3n xeral durante uns meses mentres foi conselleiro Alfredo Su\u00e1rez Canal, ata que este o relevou a finais de 2009.\nDespois de pasar catro anos como xefe de servizo na conseller\u00eda de Pesca e Asuntos Mar\u00edtimos, regresou \u00e1 Direcci\u00f3n Xeral co goberno de Alberto N\u00fa\u00f1ez Feij\u00f3o, \u00e1s ordes de Samuel Ju\u00e1rez. En xaneiro de 2012 foi designado secretario xeral da creada Conseller\u00eda de Medio Rural e Mar. Foi destitu\u00eddo en novembro de 2020."}
{"id": "197953", "revid": "22570", "url": "https://gl.wikipedia.org/wiki?curid=197953", "title": "Galicia como tarea", "text": "Galicia como tarea \u00e9 un ensaio de Valent\u00edn Paz-Andrade, escrito en Vigo entre xu\u00f1o e xullo de 1957 e marzo e abril de 1958 e publicado en 1959 por Ediciones Galicia, do Centro Gallego de Buenos Aires.\nO orixinal titul\u00e1base \"Galicia en n\u00fameros vivos\". Posiblemente o t\u00edtulo definitivo llo puxo Lu\u00eds Seoane, responsable de Ediciones Galicia do Centro Gallego de Buenos Aires.\nContido.\nA obra est\u00e1 estruturada en tres partes de cinco cap\u00edtulos cada unha: \"Supuestos estructurales\", \"El horizonte econ\u00f3mico\" e \"Reorientaci\u00f3n del esfuerzo cultural\". Estes apartados est\u00e1n precedidos dunha introduci\u00f3n, iniciada cunha cita de Ortega y Gasset.\n\"Supuestos estruturales\" presenta as diversas caracter\u00edsticas de Galiza a nivel demogr\u00e1fico: emigraci\u00f3n, concentraci\u00f3n urbana, dispersi\u00f3n rural e produtividade do agro.\n\"El horizonte econ\u00f3mico\" fala da industrializaci\u00f3n: consumo de enerx\u00eda el\u00e9ctrica e produci\u00f3n de enerx\u00eda hidroel\u00e9ctrica nos encoros dos r\u00edos galegos, dese\u00f1o de pol\u00edgonos industriais, investimento financeiro (privado, do Estado a trav\u00e9s do Instituto Nacional de Industria, e dos bancos e as caixas de aforros).\n\"Reorientaci\u00f3n del esfuerzo cultural\" presenta a cultura galega como cultura propia, dese a orixe da lingua galega, a importancia da literatura galega, a asimilaci\u00f3n coa cultura popular e a importancia do apoio econ\u00f3mico. Respecto \u00e1 lingua, comenta a problem\u00e1tica do seu ensino, do biling\u00fcismo e da relaci\u00f3n coa lingua portuguesa, defendendo a este respecto o reintegracionismo.\nOs datos indicados, en parte procedentes do Instituto Nacional de Estad\u00edstica, est\u00e1n ben actualizados ao momento de presentaci\u00f3n, mediados do s\u00e9culo XX. En moitos casos hai numerosas comparaci\u00f3ns coas demais provincias do estado espa\u00f1ol.\nLingua.\nA pesar da defensa da lingua galega e do reintegracionismo que fai nela, a obra est\u00e1 publicada en lingua castel\u00e1 ag\u00e1s o limiar, pois foi publicada en Buenos Aires.\nInfluencias e acollida.\nA obra incl\u00fae citas e referencias a numerosos autores, como Ortega y Gasset, Castelao, Mario Camus, Max Sheler, Voltaire, Alfredo Bra\u00f1as...\nFoi cualificado por M\u00e9ndez Ferr\u00edn como \"o grande manifesto pol\u00edtico e econ\u00f3mico do nacionalismo galego progresista\". No seu momento tivo unha acollida moi importante, ao ser un dos primeiros ensaios centrados na realidade galega de mediados do s\u00e9culo XX. Se ben \"Sempre en Galiza\", publicado en 1944 tam\u00e9n na Arxentina, ti\u00f1a un car\u00e1cter m\u00e1is pol\u00edtico, este foi o primeiro ensaio galego adicado \u00e1 situaci\u00f3n econ\u00f3mica e cultural do pa\u00eds. En 1972 publicouse outro ensaio pero de car\u00e1cter m\u00e1is espec\u00edfico, \"O atraso econ\u00f3mico de Galicia\", de Xos\u00e9 Manuel Beiras Torrado."}
{"id": "197955", "revid": "98629", "url": "https://gl.wikipedia.org/wiki?curid=197955", "title": "Cor do pelo", "text": "A cor do pelo ou cabelo \u00e9 o resultado da pigmentaci\u00f3n debida \u00e1 presenza nel das substancias qu\u00edmicas eumelanina e feomelanina. En xeral, canto m\u00e1is melanina presenta, m\u00e1is escura \u00e9 a cor do pelo; canto menos melanina, m\u00e1is claro. A color dos cabelos dunha persoa pode tam\u00e9n cambiar co tempo e pode presentar pelo de distinta cor \u00e1 vez (isto independentemente do pelo cano que se forma ao envellecermos). Existen considerables diferenzas en cor e textura entre individuos da mesma etnia. Coa mestizaxe e emigraci\u00f3n, as caracter\u00edsticas do pelo en moitos pa\u00edses cambiaron porcentualmente.\nBioqu\u00edmica da cor do pelo.\nHai dous tipos (con tres subtipos) de pigmentos que dan ao pelo a s\u00faa cor: eumelanina e feomelanina. A eumelanina \u00e9 negra e casta\u00f1a e a feomelanina \u00e9 vermella. O aumento de eumelanina no pelo determina a s\u00faa escuridade. Unha baixa concentraci\u00f3n de eumelanina casta\u00f1a no pelo orixina pelo louro ou loiro, entanto que m\u00e1is cantidade de eumelanina casta\u00f1a orixina pelo casta\u00f1o. Moita maior cantidade de eumelanina negra causar\u00e1 pelo negro, e unha baixa concentraci\u00f3n de eumelanina negra no pelo conv\u00e9rteo en gris. Todos os humanos te\u00f1en feomelanina no seu pelo. A feomelanina \u00e9 m\u00e1i estable quimicamente ca a eumelanina negra, pero menos estable ca eumelanina casta\u00f1a, que se degrada m\u00e1is lentamente cando se oxida. Esta \u00e9 a raz\u00f3n de que a lixivia cause que o pelo escuro se volva casta\u00f1o avermellado durante o proceso de tinguido artificial. Mentres a feomelanina contin\u00faa degrad\u00e1ndose, o pelo tornase gradualmente cor laranxa, despois amarelo e por \u00faltimo branco.\nXen\u00e9tica da cor do pelo.\nA xen\u00e9tica da cor do pelo a\u00ednda non se estableceu con total seguranza. De acordo coa teor\u00eda m\u00e1is estendida e aceptada, polo menos dous pares de xenes controlan a cor do pelo humano. Un xene, que determina \"casta\u00f1o/louro\", ten un alelo casta\u00f1o dominante e un alelo louro recesivo. Unha persoa cun alelo casta\u00f1o ter\u00e1 pelo casta\u00f1o; unha persoa sen alelos casta\u00f1os ser\u00e1 loira. Isto explica por que dous pais, ambos os dous de pelo casta\u00f1o, poden ter un fillo louro.\nO outro xene determina \"non vermello/vermello\", cun alelo non vermello dominante que suprime a produci\u00f3n de feomelanina, e un alelo vermello recesivo.\nComo os dous pares de xenes determinan a cor do pelo, unha persoa con d\u00faas copias do alelo vermello ser\u00e1 roxo, pero poder\u00e1 ser ou casta\u00f1o avermellado ou dunha cor vermella alaranxada brillante, dependendo de se o primeiro par de xenes tende a facelo casta\u00f1o ou louro, respectivamente.\nO modelo de dous xenes non serve para explicar todas as posibles gamas de casta\u00f1o, louro ou roxo (por exemplo, o louro platino fronte ao louro escuro ou casta\u00f1o claro), nin explica por que a cor nalg\u00fans casos se escurece coa idade. Alg\u00fans pares de xenes controlan a cor escura fronte \u00e1 clara nun efecto acumulativo. Xa que logo, canto m\u00e1is dominantes sexan estes, m\u00e1is escuro ser\u00e1 o cabelo.\nNalgunhas persoas pode haber mesturas de dous ou m\u00e1is cores no cabelo natural. \nPor outro lado, o cabelo est\u00e1 suxeito a decoloraci\u00f3n por factores externos. Polo xeral o cabelo aclara ou decolora durante a exposici\u00f3n solar prolongada, ou pola inmersi\u00f3n reiterada en auga salgada.\nNo mapa repres\u00e9ntase a distribuci\u00f3n das distintas cores de pelo en Europa e zonas lim\u00edtrofes.\nCores naturais de pelo.\nO tipo natural de cabelo segundo a cor pode ser negro, casta\u00f1o, louro, roxo ou con mesturas dalgunhas destas cores, por exemplo: roxo con mesturas loiras e/ou casta\u00f1as, negro con mesturas casta\u00f1as, casta\u00f1o con mesturas loiras e/ou laranxas. Esta \u00e9 unha das caracter\u00edsticas \u00e9tnicas puras e h\u00edbridas m\u00e1is visibles na especie humana. A cor negra \u00e9 a m\u00e1is com\u00fan no mundo. A cor do pelo est\u00e1 xeneticamente asociada en ocasi\u00f3ns coa cor da pel e a cor dos ollos. \nCabelo negro.\nO cabelo negro \u00e9 a cor m\u00e1is escura e com\u00fan nos seres humanos. O cabelo negro pode encontrarse en persoas de calquera etnia. Ten m\u00e1is eumelanina e \u00e9 menos denso ca o doutras cores. Pode ser caf\u00e9 moi escuro ou completamente negro. O cabelo negro \u00e9 co\u00f1ecido por ser o m\u00e1is brillante en comparaci\u00f3n co resto das cores.\nCabelo casta\u00f1o.\nO cabelo casta\u00f1o \u00e9 a segunda cor m\u00e1is com\u00fan (despois do negro) e tam\u00e9n se encontra moi estendido. Caracter\u00edzase por altos niveis de pigmentaci\u00f3n escura (eumelanina) e baixos niveis do pigmento p\u00e1lido feomelanina. Dos dous tipos de eumelanina (negra e casta\u00f1a), as persoas casta\u00f1as te\u00f1en eumelanina casta\u00f1a. As persoas casta\u00f1as xeralmente te\u00f1en o pelo de espesor medio e a s\u00faa cor de pel e de ollos abrangue un amplo rango. A mi\u00fado o cabelo casta\u00f1o conf\u00fandese co moreno. Por\u00e9n, se o fitamos con atenci\u00f3n, vese claramente o ton casta\u00f1o.\nCabelo louro e platino.\nO cabelo louro \u00e9 un fenotipo humano relativamente escaso, debido \u00e1 s\u00faa asociaci\u00f3n con xenes recesivos. At\u00f3pase s\u00f3 nun 2% da poboaci\u00f3n humana aproximadamente. A cor loura abrangue unha gama bastante ampla que vai desde o louro platino case branco, ata o louro extremadamente brillante, case dourado.\nCabelo roxo.\nAs persoas con cabelo tirando a vermello ch\u00e1manse en galego roxos, roibos ou rubios (e os que te\u00f1en o pelo amarelo son louros). Este tipo de cabelo abrangue desde coloraci\u00f3ns cor amorodo viva ata tons cobrizos. \u00c9 com\u00fan en persoas con orixe celta e pobos xerm\u00e1nicos procedentes de poboaci\u00f3ns arias n\u00f3rdicas. O cabelo roxo \u00e9 causado por unha variaci\u00f3n no xene \"Mc1r\" que se cre que \u00e9 recesivo. Por outro lado, esta cor de cabelo \u00e9 a que cont\u00e9n o nivel m\u00e1is alto de feomelanina, e un nivel moi baixo de eumelanina.\nCabelo gris.\nA cor cincenta do cabelo cano \u00e9 unha cor que se d\u00e1 naturalmente cando a xente envellece. D\u00e9bese \u00e1 ausencia de melanina (Ver \"Efectos da idade na cor do pelo\", abaixo). Nalg\u00fans casos, a cor gris tam\u00e9n pode ser causada por unha deficiencia de vitamina B12 ou descompensaci\u00f3n da tiroide.\nCondici\u00f3ns que afectan \u00e1 cor do pelo.\nEfectos da idade na cor do pelo.\nUn cambio de cor no cabelo ocorre xeralmente a medida que a xente envellece, xeralmente cambiando a cor do pelo natural a gris e logo a branco. Por exemplo, nos Estados Unidos, m\u00e1is do 40% dos habitantes te\u00f1en o pelo cincento ao cumpriren os corenta anos, pero poden aparecer pelos brancos mesmo na infancia. A idade \u00e1 que o cabelo comeza a po\u00f1erse cano d\u00e9bese \u00e1 xen\u00e9tica. \u00c1s veces p\u00f3dese nacer con algo de cabelo gris por raz\u00f3ns xen\u00e9ticas. Moitas persoas usan tinguiduras para enmascarar o seu pelo gris.\nO cambio na cor do pelo \u00e9 causado por un descenso da pigmentaci\u00f3n que ocorre cando a melanina deixa de producirse nas ra\u00edces (fol\u00edculo piloso) e os novos pelos crecen sen pigmento. Dous xenes parecen ser os responsables disto, o \"Bcl2\" e \"Mitf\". As c\u00e9lulas do talo do pelo na base dos fol\u00edculos do pelo son as encargadas de producir melanocitos, que son as c\u00e9lulas que sintetizan e almacenan os pigmentos do pelo e da pel. A desaparici\u00f3n destas c\u00e9lulas \u00e9 o comezo de que o pelo comece a volverse cincento.\nOutras condici\u00f3ns m\u00e9dicas.\nO albinismo \u00e9 unha anomal\u00eda xen\u00e9tica na cal se perde a capacidade de producir pigmentos como a melanina e outros. Isto d\u00e1 como resultado ollos de cor despigmentada ou avermellados, pel despigmentada e cabelo despigmentado.\nA vitilixe \u00e9 unha perda irregular da cor do cabelo e da pel que pode ocorrer como resultado dunha enfermidade autoinmune.\nA malnutrici\u00f3n \u00e9 outra das causas polas que o pelo se pode volver m\u00e1is luminoso, m\u00e1is fino e m\u00e1is crebadizo. O cabelo escuro p\u00f3dese volver avermellado debido a un descenso na produci\u00f3n de melanina. Esta condici\u00f3n \u00e9 reversible cunhas condici\u00f3ns axeitadas de nutrici\u00f3n.\nA s\u00edndrome de Werner e a anemia perniciosa poden tam\u00e9n causar o encanecemento do cabelo de forma prematura.\nUn recente estudo curioso demostrou que as persoas entre 50-70 anos con cellas escuras pero cabelo gris son m\u00e1is propensas \u00e1 diabetes de tipo II que aquelas que te\u00f1en tanto as cellas coma o cabelo gris.\nO pelo gris pode temporalmente escurecerse despois de procesos inflamatorios, despois de tratamentos de alopecia inducida por electr\u00f3ns e nos tratamentos de quimioterapia.\nCambio da cor do pelo tras a morte.\nA cor do pelo das momias ou de corpos enterrados pode cambiar ao longo de grandes per\u00edodos de tempo. O pelo cont\u00e9n unha mestura de eumelanina negra-casta\u00f1a-amarela e feomelanina vermella. A eumelanina \u00e9 quimicamente menos estable ca a feomelanina e degr\u00e1dase m\u00e1is r\u00e1pido cando se oxida. Por iso as momias exipcias te\u00f1en o pelo roibo. A cor do pelo muda m\u00e1is r\u00e1pido baixo condici\u00f3ns extremas. Cambia m\u00e1is lentamente baixo condici\u00f3ns secas de oxidaci\u00f3n (como enterramentos en area ou baixo o xeo) ca baixo condici\u00f3ns h\u00famidas de reduci\u00f3n (como enterramentos en cadaleitos de madeira ou xeso).\nTinguido.\nO proceso de cambiar a cor do pelo dunha persoa pode realizarse por medio dun proceso qu\u00edmico de tinguido. A coloraci\u00f3n do pelo pode ser permanente ou temporal e a duraci\u00f3n dos seus efectos v\u00e9n determinada, en parte, polo tipo de pelo de cada persoa."}
{"id": "197957", "revid": "5132", "url": "https://gl.wikipedia.org/wiki?curid=197957", "title": "Bula pontificia", "text": ""}
{"id": "197958", "revid": "5132", "url": "https://gl.wikipedia.org/wiki?curid=197958", "title": "Bula papal", "text": ""}
{"id": "197959", "revid": "5132", "url": "https://gl.wikipedia.org/wiki?curid=197959", "title": "Parlamento irland\u00e9s", "text": ""}
{"id": "197960", "revid": "5132", "url": "https://gl.wikipedia.org/wiki?curid=197960", "title": "Rei de Inglaterra", "text": ""}
{"id": "197961", "revid": "2074", "url": "https://gl.wikipedia.org/wiki?curid=197961", "title": "Apolo XI", "text": ""}
{"id": "197963", "revid": "1987", "url": "https://gl.wikipedia.org/wiki?curid=197963", "title": "Apollo 12", "text": "O Apollo 12 foi o sexto voo tripulado do Programa Apollo dos Estados Unidos, e o segundo en aterrar na L\u00faa. Lanzouse o 14 de novembro de 1969 dende o Centro Espacial Kennedy en Florida, catro meses despois do Apollo 11. O comandante da misi\u00f3n Charles \"Pete\" Conrad e o piloto do m\u00f3dulo lunar Alan L. Bean levaron a cabo un d\u00eda e sete horas de actividade na superficie lunar mentres o piloto do m\u00f3dulo de mando Richard F. Gordon permaneceu na \u00f3rbita lunar. O lugar de aterraxe da misi\u00f3n foi na porci\u00f3n sueste do Oc\u00e9ano de Tormentas.\n\u00d3 contrario que a primeira chegada \u00e1 L\u00faa no Apollo 11, Conrad e Bean acadaron unha aluaxe precisa no lugar esperado, o lugar da misi\u00f3n non tripulada \"Surveyor 3\", que aluara o 20 de abril de 1967. No seu equipo levaron a primeira c\u00e1mara de televisi\u00f3n a cor \u00e1 superficie da L\u00faa nun voo Apollo, pero a transmisi\u00f3n perdeuse debido a que Bean destru\u00edu accidentalmente a c\u00e1mara \u00f3 apuntar con ela cara o Sol. Nun das d\u00faas cami\u00f1atas lunares, visitaron o \"Surveyor\" e recolleron algunhas partes para levalas de volta \u00e1 Terra. A misi\u00f3n rematou o 24 de novembro cunha amaraxe exitosa."}
{"id": "197964", "revid": "85894", "url": "https://gl.wikipedia.org/wiki?curid=197964", "title": "Anido, Callobre, Mi\u00f1o", "text": "Anido \u00e9 un lugar da parroquia de Callobre no concello coru\u00f1\u00e9s de Mi\u00f1o na comarca de Betanzos. Ti\u00f1a 25 habitantes no ano 2010 segundo datos do INE, dos cales 11 eran homes e 14 eran mulleres."}
{"id": "197965", "revid": "54488", "url": "https://gl.wikipedia.org/wiki?curid=197965", "title": "A Barbeita, Callobre, Mi\u00f1o", "text": "A Barbeita \u00e9 un lugar da parroquia de Callobre no concello coru\u00f1\u00e9s de Mi\u00f1o na comarca de Betanzos. Ti\u00f1a 38 habitantes no ano 2010 segundo datos do INE, dos cales 21 eran homes e 17 eran mulleres."}
{"id": "197966", "revid": "4817", "url": "https://gl.wikipedia.org/wiki?curid=197966", "title": "Apollo 13", "text": "O Apollo 13 foi a s\u00e9tima misi\u00f3n tripulada do Proxecto Apollo dos Estados Unidos de Am\u00e9rica. Non puido cumprir o seu obxectivo, que era realizar unha aluaxe na rexi\u00f3n de Fra Mauro, debido \u00e1s enormes complicaci\u00f3ns causadas pola explosi\u00f3n dun tanque de os\u00edxeno cando a nave espacial viaxaba cara \u00e1 L\u00faa. Esta aventura espacial foi levada ao cine en 1995 coa pel\u00edcula \"Apollo 13\".\nTripulaci\u00f3n.\nAo principio, seguindo o programa est\u00e1ndar de rotaci\u00f3n de tripulaci\u00f3ns, a tripulaci\u00f3n principal da misi\u00f3n era a tripulaci\u00f3n suplente do Apollo 10: \nPor\u00e9n, Deke Slayton non quer\u00eda rotar a Cooper e a Eisele a outra misi\u00f3n, porque os dous ti\u00f1an varios problemas coa NASA. As\u00ed, Slayton propuxo \u00f3s seus superiores outra tripulaci\u00f3n principal:\nPor vez primeira, a recomendaci\u00f3n de Slayton foi rexeitada, e no seu lugar p\u00faxose \u00e1 tripulaci\u00f3n suplente do Apollo 11. Con esta decisi\u00f3n, as tripulaci\u00f3ns quedaron:\nTripulaci\u00f3n principal:\nTripulaci\u00f3n suplente:\nUns d\u00edas antes do lanzamento, Ken Mattingly foi apartado da misi\u00f3n porque hab\u00eda risco de que contraera sarampelo, sendo substitu\u00eddo por Jack Swigert. Mattingly nunca chegar\u00eda a contraer a enfermidade.\nInsignia da misi\u00f3n.\nA insignia representa a Apolo, deus do Sol na mitolox\u00eda grega, como o Sol. \u00c9 levado por tres cabalos pola superficie da L\u00faa. Pret\u00e9ndese simbolizar con isto como os voos do Proxecto Apollo estenden a luz do co\u00f1ecemento a toda a humanidade.\nO lema da misi\u00f3n foi a frase latina \"Ex luna, scientia\", que significa \"\"Da l\u00faa, co\u00f1ecemento\".\"\nIncidente no lanzamento.\nDurante a engalaxe, o motor central da segunda etapa apagouse dous minutos antes do previsto, polo que os outros catro motores permaneceron encendidos m\u00e1is tempo para compensalo.\nIncidente durante a viaxe.\nDurante a viaxe da Terra \u00e1 L\u00faa, a 361.869\u00a0km da Terra, o control de misi\u00f3n pediu \u00f3s astronautas que acenderan os ventiladores dos tanques de hidr\u00f3xeno e os\u00edxeno. Case inmediatamente despois, escoitouse unha grande explosi\u00f3n, e pensouse que un asteroide chocara coa nave.\nFoi neste momento cando a tripulaci\u00f3n pronunciou a hoxe famosa frase: \"Houston, we've had a problem\"(\"Houston, tivemos un problema\").\nO que ocorreu realmente foi que o tanque de os\u00edxeno n\u00famero 2 (situado no m\u00f3dulo de servizo) estoupara debido a un curtocircu\u00edto. O os\u00edxeno expandiuse a gran velocidade polo compartimento das c\u00e9lulas de combustible. A tripulaci\u00f3n viuse obrigada a pechar as v\u00e1lvulas de regulaci\u00f3n das c\u00e9lulas 1 e 3 para tratar de deter o escape. A c\u00e9lula de combustible 2 acabou desactiv\u00e1ndose, deixando ao m\u00f3dulo de mando e servizo coa pouca enerx\u00eda das bater\u00edas. Os astronautas tiveron que apagar completamente o m\u00f3dulo de mando e servizo (CSM), empregando o m\u00f3dulo lunar (LM) como \"bote salvavidas\".\nNesta situaci\u00f3n, a aluaxe quedou descartada e a misi\u00f3n abortouse. A prioridade era devolver os astronautas \u00e1 Terra a salvo.\nO regreso.\nPara levar a cabo o plan de aborto analiz\u00e1ronse d\u00faas opci\u00f3ns:\nFinalmente, elixiuse a segunda opci\u00f3n porque daba unha maior seguridade.\nAs subministraci\u00f3ns do m\u00f3dulo lunar estaban pensadas para manter a d\u00faas persoas durante dous d\u00edas, e non a tres durante catro d\u00edas. Para manter os sistemas de soporte vital e de comunicaci\u00f3ns, os niveis de enerx\u00eda do m\u00f3dulo lunar foron reducidos ao m\u00ednimo pos\u00edbel. \nO hidr\u00f3xido de litio que eliminaba o di\u00f3xido de carbono do ambiente converteuse noutro problema. O m\u00f3dulo ti\u00f1a un n\u00famero limitado de recipientes de LiOH, o CSM ti\u00f1a unha cantidade axeitada, pero estes recipientes eran incompat\u00edbeis cos do m\u00f3dulo lunar. Os enxe\u00f1eiros de terra tiveron que improvisar unha forma de unir os contedores cadrados do CSM cos cil\u00edndricos do m\u00f3dulo lunar empregando s\u00f3 os obxectos que os astronautas ti\u00f1an dentro da nave.\nO motor de descenso do m\u00f3dulo lunar foi usado unha vez m\u00e1is para realizar unha correcci\u00f3n de rumbo. Como os niveis de enerx\u00eda eran m\u00ednimos, os astronautas tiveron que realizar a ignici\u00f3n sen o computador de guiado, voando manualmente e utilizando a propia Terra como punto fixo.\nXa preto da Terra, desacoplouse o m\u00f3dulo de servizo, momento que se aproveitou para fotografar a zona da explosi\u00f3n, descubrindo que o panel do sector 4 desaparecera. M\u00e1is tarde, separouse tam\u00e9n o m\u00f3dulo lunar, e os astronautas prepar\u00e1ronse para a reentrada na atmosfera dentro do m\u00f3dulo de mando.\nO temor de que o escudo t\u00e9rmico (que protex\u00eda \u00e1 nave das altas temperaturas da reentrada) estivese danado disipouse cando o Odissey restableceu o contacto por radio e amarou no Pac\u00edfico Sur, sendo recuperado polo USS Iwo Jima."}
{"id": "197967", "revid": "85894", "url": "https://gl.wikipedia.org/wiki?curid=197967", "title": "A Brea, Callobre, Mi\u00f1o", "text": "A Brea \u00e9 un lugar da parroquia de Callobre no concello coru\u00f1\u00e9s de Mi\u00f1o na comarca de Betanzos. Ti\u00f1a 9 habitantes no ano 2010 segundo datos do INE, dos cales 6 eran homes e 3 eran mulleres."}
{"id": "197968", "revid": "22570", "url": "https://gl.wikipedia.org/wiki?curid=197968", "title": "Cachufeira, Callobre, Mi\u00f1o", "text": "Cachufeira \u00e9 un lugar da parroquia de Callobre no concello coru\u00f1\u00e9s de Mi\u00f1o na comarca de Betanzos. Ti\u00f1a 30 habitantes no ano 2010 segundo datos do INE, dos cales 12 eran homes e 18 eran mulleres."}
{"id": "197969", "revid": "85894", "url": "https://gl.wikipedia.org/wiki?curid=197969", "title": "Callobre, Callobre, Mi\u00f1o", "text": "Callobre \u00e9 un lugar da parroquia de Callobre no concello coru\u00f1\u00e9s de Mi\u00f1o na comarca de Betanzos. Ti\u00f1a 21 habitantes no ano 2010 segundo datos do INE, dos cales 10 eran homes e 11 eran mulleres."}
{"id": "197971", "revid": "54488", "url": "https://gl.wikipedia.org/wiki?curid=197971", "title": "A Gra\u00f1a, Callobre, Mi\u00f1o", "text": "A Gra\u00f1a \u00e9 un lugar da parroquia de Callobre no concello coru\u00f1\u00e9s de Mi\u00f1o na comarca de Betanzos. Ti\u00f1a 8 habitantes no ano 2010 segundo datos do INE, dos cales 3 eran homes e 5 eran mulleres."}
{"id": "197972", "revid": "85894", "url": "https://gl.wikipedia.org/wiki?curid=197972", "title": "O Pazo, Callobre, Mi\u00f1o", "text": "O Pazo \u00e9 un lugar da parroquia de Callobre no concello coru\u00f1\u00e9s de Mi\u00f1o na comarca de Betanzos. Ti\u00f1a 10 habitantes no ano 2010 segundo datos do INE, dos cales 4 eran homes e 6 eran mulleres."}
{"id": "197973", "revid": "22570", "url": "https://gl.wikipedia.org/wiki?curid=197973", "title": "A Pousadoira, Callobre, Mi\u00f1o", "text": "A Pousadoira \u00e9 un lugar da parroquia de Callobre no concello coru\u00f1\u00e9s de Mi\u00f1o na comarca de Betanzos. Ti\u00f1a 40 habitantes no ano 2010 segundo datos do INE, dos cales 19 eran homes e 21 eran mulleres."}
{"id": "197974", "revid": "5863", "url": "https://gl.wikipedia.org/wiki?curid=197974", "title": "Apollo 14", "text": "O Apollo 14 foi a oitava misi\u00f3n tripulada do programa Apollo (denominada oficialmente AS-509), lanzado en direcci\u00f3n \u00e1 L\u00faa o 31 de xaneiro de 1971 mediante un foguete do tipo Saturn 5. \nConseguiu aluar co m\u00f3dulo de descenso (LM) bautizado \u00abAntares\u00bb na zona de Fra Mauro a 3,7\u00ba S 17,5\u00ba W levando como tripulantes a Alan B. Shephard e Edgar D. Mitchell, mentres Stuart A. Roosa permanec\u00eda no m\u00f3dulo de mando e servizo (CSM), chamado \u00ab*Kitti Hawk\u00bb.\nDurante os seus dous EVAs, ou paseos pola superficie da L\u00faa, (de 4,8 e 4,6 horas de duraci\u00f3n, dun total de 33 horas e media de aluaxe), Shepard e Mitchell instalaron unha estaci\u00f3n cient\u00edfica, chamada ALSEP, e recolleron 43\u00a0kg de rochas e po lunar, empregando o veh\u00edculo manual MET, e deixando sobre a superficie lunar un paquete contendo a Biblia en microfilm, as\u00ed como o primeiro vers\u00edculo do X\u00e9nese en 16 linguas. \nPara estudar as caracter\u00edsticas do interior da L\u00faa, f\u00edxose chocar contra ela a terceira fase do foguete Saturn, para que o impacto fose rexistrado polos Sism\u00f3grafos deixados al\u00ed polas diferentes misi\u00f3ns Apollo, ademais de facer estourar sobre a s\u00faa superficie 13 cartuchos de explosivo dun total de 21 previstos. Do estudo das ondas producidas por estas explosi\u00f3ns, logrouse co\u00f1ecer mellor o interior da L\u00faa. Durante o regreso efectuaron varios experimentos de mesturas no baleiro, conseguindo novos compostos inexistentes anteriormente. \nA misi\u00f3n finalizou o d\u00eda 9 de febreiro tras efectuar un total de 34 \u00f3rbitas lunares e 216 horas, 1 minuto e 56 segundos de voo."}
{"id": "197975", "revid": "85894", "url": "https://gl.wikipedia.org/wiki?curid=197975", "title": "Vigo, Callobre, Mi\u00f1o", "text": "Vigo \u00e9 un lugar da parroquia de Callobre no concello coru\u00f1\u00e9s de Mi\u00f1o na comarca de Betanzos. Ti\u00f1a 29 habitantes no ano 2010 segundo datos do INE, dos cales 16 eran homes e 13 eran mulleres."}
{"id": "197979", "revid": "23204", "url": "https://gl.wikipedia.org/wiki?curid=197979", "title": "Bandeira de Bahrain - \u0627\u0644\u0628\u062d\u0631\u064a\u0646", "text": ""}
{"id": "197980", "revid": "98629", "url": "https://gl.wikipedia.org/wiki?curid=197980", "title": "Raza aria", "text": "O termo raza aria \u00e9 un concepto cuxa aceptaci\u00f3n se xeneralizou no segundo ano da revoluci\u00f3n hitleriana e na primeira metade do s\u00e9culo da ponderaci\u00f3n aria. Alg\u00fans etn\u00f3logos, durante o s\u00e9culo XIX propuxeron que t\u00f3dolos pobos indoeuropeos eran descendentes dun suposto pobo antigo, co\u00f1ecido como o pobo dos arios. Varios movementos europeos de car\u00e1cter colonialista e nacionalista da \u00e9poca aceptaron esta idea, tom\u00e1ndoa como propia, en especial o nazismo alem\u00e1n, que empregou o concepto de raza aria (reinterpretado como unha raza de se\u00f1ores de pobos do norte de Europa) para tratar de xustificar os seus pretextos racistas e militaristas. A palabra ario quedou para sempre asociada, por mor diso, \u00f3 racismo e \u00f3 imperialismo nazi, por iso hoxe en d\u00eda acost\u00famase empregar s\u00f3 no estudo hist\u00f3rico do nazismo.\nOrixe do concepto.\nA idea dunha \"raza aria\" xorde cando os ling\u00fcistas identifican os antigos idiomas av\u00e9stico e s\u00e1nscrito como os parentes co\u00f1ecidos de maior antig\u00fcidade das principais linguas europeas inclu\u00edndo o lat\u00edn, o grego e t\u00f3dalas linguas xerm\u00e1nicas e c\u00e9lticas. Argumentaban que os falantes daquelas linguas xurdiran dun antigo pobo que debeu ser antepasado de t\u00f3dolos pobos europeos. A estes devanceiros hipot\u00e9ticos d\u00e9uselles o nome de arios, tomado da palabra s\u00e1nscrita e av\u00e9stica \"arya\", que significa \"nobre\" ou \"xentil\".\nA relaci\u00f3n idiom\u00e1tica relaci\u00f3nase con migraci\u00f3ns dende o sur de Asia pasando polo Oriente Medio (Mesopotamia, Persia etc.) para de seguido asentarse no norte de \u00c1frica e en Europa, en especial no sur para despois acceder a zonas m\u00e1is c\u00e9ntricas (primeiro Grecia, despois a pen\u00ednsula it\u00e1lica etc.), contradicindo isto \u00faltimo a suposta orixe n\u00f3rdica de dita raza, sexa ben desacreditando a s\u00faa existencia, ben deslig\u00e1ndoa das tribos n\u00f3rdicas, ou tam\u00e9n por \u00faltimo desligando as linguas indoeuropeas da suposta \"raza aria\".\nC\u00f3mpre sinalar que nos Vedas a palabra \"arya\" non se emprega nunca con connotaci\u00f3ns \u00e9tnicas ou raciais. A\u00ednda foi empregada polo zoroastrismo, o budismo, o xainismo, as\u00ed como polo hindu\u00edsmo co significado de \"nobre\" ou \"espiritual\", como tam\u00e9n, denominar unha cualidade espiritual divina: \"renacido\", \"nacido\" \"d\u00faas veces\", \"que renaceu trala morte\".\nUso imperialista, nacionalista ou nacionalsindicalista do termo.\nA teor\u00eda das orixes arias nas estepas rusas non era a \u00fanica que circulaba no s\u00e9culo XIX. Estudosos alem\u00e1ns sosti\u00f1an que os arios deron a s\u00faa orixe na antiga Alema\u00f1a ou en Escandinavia, ou que polo menos era nestes pa\u00edses onde a etnia aria orixinal se conservara. Era unha crenza xeneralizada a de que os arios v\u00e9dicos eran etnicamente id\u00e9nticos \u00f3s godos, v\u00e1ndalos e outros pobos xerm\u00e1nicos antigos do \"V\u00f6lkerwanderung\" (Emigraci\u00f3n de Naci\u00f3ns). Esta idea \u00eda a mi\u00fado unida a crenzas antisemitas. Afirm\u00e1base que exist\u00edan pobos \"arios\" e \"sem\u00edticos\" diferenciados, base\u00e1ndose en suposici\u00f3ns sobre a historia \u00e9tnica e ling\u00fc\u00edstica do mundo antigo. As\u00ed, as poboaci\u00f3ns sem\u00edticas chegaron a ser vistas como presenzcorrixo as estra\u00f1as dentro das sociedades \"arias\".\nNa India durante a \u00e9poca do Raj Brit\u00e1nico os gobernantes ingleses tam\u00e9n empregaron a idea dunha raza aria distinta como maneira de aliarse co sistema de castas do pa\u00eds. Como moitos idiomas europeos modernos est\u00e1n emparentados co s\u00e1nscrito, os brit\u00e1nicos engadiron isto \u00e1s s\u00faas xustificaci\u00f3ns da s\u00faa presenza na India. Sostiveron que os arios foron pobos de raza \u201cbranca\u201d que invadiran a India na antig\u00fcidade, sometendo \u00f3s pobos drav\u00eddicos nativos de pel escura, que foron empurrados cara o sur. Tam\u00e9n trataron de dividir a sociedade afirmando que os arios se estableceran a si mesmos como as castas dominantes, que tradicionalmente eran os estudosos das sofisticadas escrituras v\u00e9dicas da fe hindu\u00edsta. O debate sobre as \"razas\" aria ou drav\u00eddica segue aberto na India ata o d\u00eda de hoxe, influ\u00edndo en cuesti\u00f3ns relixiosas e pol\u00edticas. Alg\u00fans grupos drav\u00eddicos, en especial os t\u00e1miles, soste\u00f1en que a adoraci\u00f3n de Shiva \u00e9 unha relixi\u00f3n drav\u00eddica en si mesma, diferenciada do hindu\u00edsmo brahm\u00e1nico. Por outra parte, o movemento nacionalista indio \"Hindutva\" afirma que a migraci\u00f3n ou conquista arias nunca sucederon xa que o vedismo xurdira da civilizaci\u00f3n do Indo, que se sup\u00f3n anterior \u00f3s presuntos arios da India.\nEstas discusi\u00f3ns conduciron, as\u00ed mesmo, \u00f3 movemento teos\u00f3fico fundado por Helena Blavatsky e Henry Olcott a finais do s\u00e9culo XIX. Trat\u00e1base de certa temper\u00e1 filosof\u00eda New Age inspirada na cultura india, especialmente no movemento hind\u00fa de reforma Arya Samaj fundado por Swami Dayananda. Os te\u00f3sofos soste\u00f1en empregar a palabra ario para referirse \u00e1 actual civilizaci\u00f3n humana. Non obstante, outros ocultistas como Guido von List (e os seus seguidores como Lanz von Liebenfels) m\u00e1is tarde tomaron estas ideas un\u00edndoas a un credo nacionalista e redefinindo ario como sin\u00f3nimo de indoeuropeo. Estas e outras ideas fraguaron no uso nazi do termo \"raza aria\" para nomear o que eles concib\u00edan como unha raza de se\u00f1ores de orixes noreuropeas, levando o concepto tan lonxe como para eliminar a discapacitados coa fin de manter a s\u00faa pureza, baixo o programa de Eutanasia Aktion T-4 dos cient\u00edficos do III Reich, que ti\u00f1a a fin de experimentar con persoas que padec\u00edan m\u00faltiples problemas f\u00edsicos e mentais e observar o comportamento, para as\u00ed manter a descendencia sen mestizaxe semita."}
{"id": "197981", "revid": "126983", "url": "https://gl.wikipedia.org/wiki?curid=197981", "title": "Castas (hindu\u00edsmo)", "text": "No hindu\u00edsmo, as castas (en s\u00e1nscrito \"varna\", literalmente 'cor', visto como unha cualidade) corresponden na India a unha maneira de estratificaci\u00f3n social establecida, en forma tradicional e prescritiva, a cal clasifica \u00e1s persoas dentro da sociedade en catro grandes grupos.\nEn forma xeral, casta ref\u00edrese a calquera forma de estratificaci\u00f3n que pon \u00e9nfase en factores herdados ou de nacemento do individuo para clasificalo socialmente.\nAs catro grandes castas son:\nUn grupo \u00e1 parte das castas \u00e9 o que conforman os dalits ou \"intocables\", unha clase social tan baixa que se consideraba f\u00f3ra dos varnas. Os hind\u00fas consideran que os d\u00e1lits \"son tan baixos coma o mar\", e para sobrevivir traballan nos espazos laborais permitidos polo sistema de castas, como o de recoller excrementos humanos coas mans."}
{"id": "197982", "revid": "13097", "url": "https://gl.wikipedia.org/wiki?curid=197982", "title": "Apolo 16", "text": ""}
{"id": "197984", "revid": "89787", "url": "https://gl.wikipedia.org/wiki?curid=197984", "title": "Apollo 16", "text": "O Apollo 16 foi a d\u00e9cima misi\u00f3n tripulada do programa Apollo dos Estados Unidos, a quinta e pen\u00faltima en aterrar na L\u00faa e a primeira en aterrar nas terras altas da mesma. A segunda das chamadas \"missi\u00f3ns J\", estivo tripulada polo comandante John Young, o piloto de m\u00f3dulo lunar Charles Duke e o piloto de m\u00f3dulo de mando Ken Mattingly. Foi lanzada dende o Centro Espacial Kennedy en Florida \u00e1s 17:54 UTC do 16 de abril de 1972, cunha duraci\u00f3n de 11 d\u00edas, 1 hora e 51 minutos, conclu\u00edndo \u00e1s 8:45 PM CET do 27 de abril dese mesmo ano.\nJohn Young e Charles Duke estiveron 71 horas - pouco menos de tres d\u00edas - na superficie lunar. Durante ese tempo realizaron tres actividades extra-vehiculares (EVA) ou cami\u00f1adas lunares, cunha duraci\u00f3n total de 20 horas e 14 minutos. Conduciron o Veh\u00edculo de Exploraci\u00f3n Lunar (\"Lunar Roving Vehicle\", LRV), o segundo producido e usado na l\u00faa, percorrendo con el 26.7\u00a0km. Na superficie Young e Duke colleitaron 95.8\u00a0kg de mostras lunares para traer \u00e1 Terra, mentres que o Piloto do M\u00f3dulo de Comando Ken Mattingly orbitaba no M\u00f3dulo de Comando e Servizo (CSM), realizando observaci\u00f3ns. Mattingly permaneceu 126 horas nas 64 revoluci\u00f3ns en \u00f3rbita lunar. Despois de que Young e Duke se reuniron con Mattingly na \u00f3rbita Lunar, a tripulaci\u00f3n liberou un subsat\u00e9lite do M\u00f3dulo de Servizo (SM). Durante a viaxe de regreso \u00e1 Terra, Matingly realizou unha cami\u00f1ada espacial para recuperar varios casetes do exterior do SM.\nO punto de aluaxe do Apolo 16 nas terras altas foi elixido para permitir que os astronautas reunisen material Lunar xeologicamente m\u00e1is antigo que as mostras obtidas nas primeiras catro aluaxes, as cales estiveran preto ou dentro do Mar Lunar. Mostras da Formaci\u00f3n Descartes e a Formaci\u00f3n Cayley descartaron a hip\u00f3tese de que ditas formaci\u00f3ns eran de orixe volc\u00e1nico."}
{"id": "197985", "revid": "5826767", "url": "https://gl.wikipedia.org/wiki?curid=197985", "title": "Apollo 15", "text": "Apollo 15 foi a novena misi\u00f3n tripulada do programa Apolo (denominado oficialmente AS-510), foi lanzado o 26 de xullo de 1971 mediante un foguete do tipo Saturno V, en direcci\u00f3n \u00e1 L\u00faa. Nela participaron os astronautas David R. Scott, James B. Irwin e Alfred M. Worden.\nFoi a primeira das misi\u00f3ns do tipo J, \u00e9 dicir, con modificaci\u00f3ns na astronave que permit\u00eda unha duraci\u00f3n do voo de ata 14 d\u00edas.\nPouco logo de comezar a \u00f3rbita lunar n\u00famero 12, o m\u00f3dulo de descenso conseguiu aluar a 26,08\u00ba N 3,66\u00ba E (a s\u00f3 un centenar de metros do punto te\u00f3rico na rexi\u00f3n de Hadley-Apeninos, no Mare Imbrium) levando como tripulantes a David R. Scott -comandante-, Alfred M. Worden e James B. Irwin.\nTras aluar, Scott realizou un reco\u00f1ecemento do terreo a trav\u00e9s do zap\u00f3n superior do m\u00f3dulo lunar, durante 33 min. Tras descender do m\u00f3dulo de aluaxe \"Falcon\", os astronautas Scott e Irwin empregaron por primeira vez un LRV (Veh\u00edculo Explorador Lunar ou \"Lunar Roving Vehicle\", fabricado pola compa\u00f1\u00eda Boeing e a Delco Electronics de General Motors) que percorreu unha distancia total de 27,9 quil\u00f3metros.\nDurante as 77 h e 55 min de permanencia na superficie do noso sat\u00e9lite, aproveitaron 18 h e 35 min para realizar tres paseos lunares (EVA).\nA primeira sa\u00edda (EVA-1) cunha duraci\u00f3n de 6 h e 32 minutos serviu para explorar co rover lunar o bordo da grieta Hadley, instalando unha estaci\u00f3n cient\u00edfica, chamada ALSEP, e estudar o chan para rexistrar a temperatura, o fluxo de calor e a condutibilidade t\u00e9rmica.\nA segunda sa\u00edda (EVA-2) supuxo estudar durante 7 h e 13 minutos a fronte da cordilleira dos Apeninos e a recolleita de 46 quilogramos de rochas variadas.\nA terceira sa\u00edda (EVA-3) de 4 h e 50 minutos serviu para realizar experimentos co ALSEP, explorando tam\u00e9n a grieta Hadley.\nAntes de abandonar a superficie lunar, recolleron novas mostras de rochas lunares ata completar os 88\u00a0kg, ademais de instalar instrumental xeof\u00edsico que supo\u00f1\u00eda deixar nos biosbardos 549\u00a0kg de material, as\u00ed como un pequeno modelo que representaba a un astronauta cunha placa gravada que conti\u00f1a o nome dos 14 cosmonautas sovi\u00e9ticos e americanos mortos nos ensaios ou durante os voos espaciais. A engalaxe televisouse por primeira vez mediante unha c\u00e1mara instalada no rover lunar (LRV).\nMentres isto suced\u00eda, desde o m\u00f3dulo de mando (CM) bautizado \"Endeavour\", o seu compa\u00f1eiro Alfred Merril Worden realizaba m\u00e1is experimentos e fotograf\u00edas con c\u00e1maras de raios X e raios gamma. Worden tam\u00e9n realizou o primeiro paseo espacial no ceo profundo.\nTam\u00e9n situou en \u00f3rbita un subsat\u00e9lite para efectuar fotograf\u00edas, e durante o regreso sa\u00edu ao espazo (a 315.423\u00a0km da Terra) para recoller a pel\u00edcula fotogr\u00e1fica xa exposta, nunha EVA de 38 min de duraci\u00f3n.\nA misi\u00f3n finalizou coa amaraxe no Oc\u00e9ano Pac\u00edfico, sendo os astronautas recolleitos polo portahelic\u00f3pteros \"Okinawa\" o 7 de agosto de 1971, tras efectuar 74 \u00f3rbitas \u00e1 L\u00faa e unha viaxe de 295 h, 11 min e 53 s de duraci\u00f3n."}
{"id": "197986", "revid": "23204", "url": "https://gl.wikipedia.org/wiki?curid=197986", "title": "Reino Unido de Gran Breta\u00f1a e Irlanda", "text": "O Reino Unido de Gran Breta\u00f1a e Irlanda foi un estado que existiu entre o 1 de xaneiro de 1801 e o 12 de abril de 1927 nas Illas Brit\u00e1nicas formado pola fusi\u00f3n do Reino de Gran Breta\u00f1a e o Reino de Irlanda coa sinatura da Lei de Uni\u00f3n de 1800.\nDespois da independencia de Irlanda, o 6 de decembro de 1922, cando o Tratado Angloirland\u00e9s de 1921 entrou en vigor, o nome oficial continuou en uso ata que foi cambiado polo de Reino Unido de Gran Breta\u00f1a e Irlanda do Norte mediante a Lei de T\u00edtulos Reais e Parlamentarios de 1927. A parte da illa de Irlanda que se separou do Reino Unido da Gran Breta\u00f1a e Irlanda en 1922 hoxe constit\u00fae a Rep\u00fablica de Irlanda.\nHistoria.\nAntecendentes.\nA fusi\u00f3n dos dous reinos foi precedida pola rebeli\u00f3n irlandesa de 1798, que sacudiu \u00e1 poboaci\u00f3n de ascendencia protestante e foi reprimida brutalmente polo goberno, causando ao redor duns 30.000 mortos. O s\u00e9culo anterior produc\u00edrase unha discriminaci\u00f3n brutal mediante a utilizaci\u00f3n das leis penais, destinadas a marxinar particularmente \u00e1 poboaci\u00f3n nativa cat\u00f3lica e, en xeral, a t\u00f3dolos disidentes da Igrexa de Irlanda, que reco\u00f1ec\u00eda o liderado espiritual da monarqu\u00eda brit\u00e1nica, sendo exclu\u00eddos da vida p\u00fablica e econ\u00f3mica.\nComo resultado disto, o goberno de Londres impulsou a fusi\u00f3n dos dous pa\u00edses en resposta ao mal goberno dos protestantes como polos esforzos dos revolucionarios ao buscar unha alternativa de goberno. As\u00ed, para tentar evitar que unha crise na debilitada sa\u00fade do Rei Xurxo III, que poder\u00eda provocar o nomeamento dunha alternativa en calquera dos dous reinos, comportou a promulgaci\u00f3n da Acta de Uni\u00f3n de 1800, aprobada polos Parlamentos de Irlanda e da Gran Breta\u00f1a.\nTermos da Uni\u00f3n.\nSegundo os termos da fusi\u00f3n, e igual que na sinatura da Acta de Uni\u00f3n de 1707, os respectivos parlamentos nacionais dos dous estados foron abolidos e foron substitu\u00eddos polo Parlamento do Reino Unido, con sede ao Palacio de Westminster. A nova c\u00e1mara dos com\u00fans foi ocupada polos membros do Parlamento da Gran Breta\u00f1a, incorporando 100 membros provenientes de Irlanda, e a nova C\u00e1mara dos Lords incorporou catro Lords permanentes e vinte e oito de temporais de orixe irlandesa.\nParte da soluci\u00f3n de compromiso para os cat\u00f3licos de Irlanda foi a concesi\u00f3n da Emancipaci\u00f3n Cat\u00f3lica, que fora denegada durante anos polos membros anglicanos do parlamento irland\u00e9s. Este pero, finalmente foi bloqueada por Xurxo III, que argumentou que a emancipaci\u00f3n dos cat\u00f3licos romanos violaba a s\u00faa coroaci\u00f3n como monarca brit\u00e1nico protector do Protestantismo.\nRotura da Uni\u00f3n.\nO ano 1919 os deputados electos ao Parlamento de Westminster por parte do Sinn F\u00e9in formaron un parlamento irland\u00e9s independente na cidade Dubl\u00edn, co\u00f1ecido co nome de \"D\u00e1il \u00c9ireann\" e presidido por \u00c9amon de Valera. A proclamaci\u00f3n deste parlamento por parte do Sinn F\u00e9in provocou o estalido da Guerra Angloirlandesa ou Guerra da Independencia irlandesa entre 1919 e 1921.\nO 24 de decembro de 1920 aprobouse a \"Government of Ireland Act\", pola cal se decidiu partir o pa\u00eds formando d\u00faas rexi\u00f3ns aut\u00f3nomas (exceptuando a defensa, pol\u00edtica exterior e econom\u00eda): Irlanda do Sur con 26 condados de maior\u00eda nacionalista, e Irlanda do Norte con seis condados de maior\u00eda unionista. Finalmente, o 6 de decembro de 1922, un ano despois da firma do Tratado Angloirland\u00e9s, os 26 condados do sur separ\u00e1ronse do Reino Unido de Gran Breta\u00f1a e Irlanda e formaron o aut\u00f3nomo Estado Libre de Irlanda. Os seis condados que forman Irlanda do Norte permaneceron no Reino Unido.\nAt\u00e9 o ano 1927 mant\u00edvose o nome do Reino Unido da Gran Breta\u00f1a e Irlanda, momento no cal e mediante a sinatura da Lei de T\u00edtulos Reais e Parlamentarios se cambiou o nome do pa\u00eds polo de Reino Unido de Gran Breta\u00f1a e Irlanda do Norte.\nListaxe de monarcas.\nAt\u00e9 1927, parte do t\u00edtulo real do monarca inclu\u00eda as palabras \"Rei do Reino Unido de Gran Breta\u00f1a e Irlanda\". En 1927, as palabras \"Reino Unido\" foron eliminadas do t\u00edtulo real para que o monarca fose chamado \"Rei/Ra\u00ed\u00f1a de Gran Breta\u00f1a, Irlanda... [e outros lugares]\". As palabras \"Reino Unido\" foron restauradas no t\u00edtulo do monarca en 1953 coa referencia a \"Irlanda\" substitu\u00edda por unha referencia a \"Irlanda do Norte\".\nA bandeira.\nA bandeira creada para a uni\u00f3n dos reinos de Gran Breta\u00f1a e Irlanda no ano 1800 \u00e9 a\u00ednda hoxe a bandeira do Reino Unido. A bandeira \u00e9 combinaci\u00f3n das bandeiras de Inglaterra e Escocia coa bandeira de San Patricio de Irlanda. A cruz vermella, a cruz de San Xurxo, representa a Inglaterra. O fondo azul sobre o cal aparece a cruz de Santo Andr\u00e9 (en forma dunha 'X' branca), representa a Escocia, mentres que a 'X' vermella que se superp\u00f3n \u00e1 'X' branca \u00e9 co\u00f1ecida como a cruz de San Patricio, e representa a Irlanda.\nAs\u00ed pois, a bandeira do Reino Unido a\u00ednda conserva a Cruz de San Patricio en representaci\u00f3n de Irlanda."}
{"id": "197987", "revid": "23204", "url": "https://gl.wikipedia.org/wiki?curid=197987", "title": "Ant\u00edpodas", "text": "En xeograf\u00eda, o ant\u00edpoda ou os ant\u00edpodas (do grego \u1f00\u03bd\u03c4\u03af\u03c0\u03bf\u03b4\u03b5\u03c2, plural de \"antipous\" (\u1f00\u03bd\u03c4\u03af\u03c0\u03bf\u03c5\u03c2), \"cos p\u00e9s en fronte (dos nosos)\", \"anti\"- \"oposto\" e \"pous\" \"p\u00e9\") \u00e9 o lugar da superficie terrestre diametralmente oposto a outro dado, \u00e9 dicir, o lugar da superficie terrestre m\u00e1is afastado.\nDescrici\u00f3n matem\u00e1tica.\nSe a forma da Terra se aproxima a unha esfera ou a un esferoide, o ant\u00edpoda dun punto situado nas coordenadas xeogr\u00e1ficas (latitude e lonxitude) (\"\u03b8\", \"\u03c6\") pode escribirse (\"\u03b8\" \u00b1 180\u00a0\u00b0, \u2212\"\u03c6\"), ou (\u2212\"\u03b8\", \"\u03c6\" \u00b1 180\u00a0\u00ba).\nA li\u00f1a recta que une ambos os puntos atravesa o centro do planeta. O percorrido m\u00e1is curto posible entre ambos, sobre a superficie, \u00e9 duns 20\u00a0000\u00a0km.\nEtimolox\u00eda.\nO voc\u00e1bulo aparece en \"Timeo\", de Plat\u00f3n, xa referido \u00e1 superficie da Terra, para explicar a relatividade dos voc\u00e1bulos \"sobre\" e \"baixo\". O termo foi tomado por Arist\u00f3teles (\"De caelo\" 308a.20), Estrab\u00f3n, Plutarco e Di\u00f3xenes Laercio e foi adoptado en lat\u00edn como \"antipodes\"."}
{"id": "197989", "revid": "98629", "url": "https://gl.wikipedia.org/wiki?curid=197989", "title": "Indochina", "text": "Indochina \u00e9 a pen\u00ednsula situada no sueste asi\u00e1tico, situada entre a India e a China. Actualmente est\u00e1 formada por Camboxa, Vietnam, Laos, Myanmar e Tailandia. No sentido m\u00e1is estrito s\u00f3 se denomina Indochina \u00e1s colonias francesas de Asia (Laos, Camboxa, Annam, Tonk\u00edn e Cochinchina). \u00c1s veces tam\u00e9n se consideran parte desta rexi\u00f3n a Malaisia peninsular e Singapur.\nConta con m\u00e1is dun mill\u00f3n e medio de km\u00b2 de territorio e unha poboaci\u00f3n que supera os 200 mill\u00f3ns de habitantes.\nXeograf\u00eda.\nA s\u00faa situaci\u00f3n \u00f3 sur da China e \u00f3 leste da India d\u00e1lle o seu nome \u00f3 territorio. A pen\u00ednsula est\u00e1 situada aproximadamente entre os 25\u00ba de latitude norte e a li\u00f1a do ecuador, e os 90\u00ba de lonxitude leste e os 110\u00ba de lonxitude leste.\nLimita \u00f3 norte cos montes de Assam, a meseta de Yun-yaya e os montes de Kwang-si; \u00f3 leste, pola provincia de Kwang-si (Cant\u00f3n), o golfo de Tong-king, o mar da China Meridional, o golfo de Siam e o estreito de Malaca; e \u00f3 oeste co golfo de Martaban e o golfo de Bengala.\nAs principais cadeas monta\u00f1osas son as de Assam (a Monta\u00f1a Azul, de 2170 m), e as Arakan-Yoma, entre o Bramaputra e Irawadi, as Sha\u00f1-Yoma, entre este e o Salwin, que se elevan a uns 3.200 metros e as monta\u00f1as Tanen-taung-gyi entre Me-kong e Salwin, (Lai-pang-ngoun, 2.460 m).\nHistoria.\nIndochina pre-colonial.\nEn tempos remotos esta zona foi poboada por d\u00faas correntes inmigratorias, unha que veu do norte da India a trav\u00e9s de Siam (Tailandia), tribos de indios que ocuparon as zonas co\u00f1ecidas hoxe como Laos, Camboxa, Siam, Cochinchina e o centro e o sur da rexi\u00f3n de Annam. A segunda destas correntes corresponde \u00f3s mongois, que, dende o sur da China, traslad\u00e1ronse \u00f3 norte de Annam, fundando o Imperio Annamita. Estes annamitas foron mestur\u00e1ndose cos habitantes anteriores ata que os absorberon por completo.\nA dinast\u00eda chinesa gobernou Annam coma vasalos do Imperio Celestial ata 257 a. C. De 257-110 a. C., o Imperio Annamita estivo gobernado por d\u00faas dinast\u00edas nativas, ambas feudais a China. Pero dende 110 a. C. ata 930 China ocupou Annam e foi xestionada e administrada por gobernadores chineses, excepto pola dominaci\u00f3n de d\u00faas ef\u00e9meras dinast\u00edas locais.\nEstes territorios tam\u00e9n estiveron gobernados pola dinast\u00eda dos Khmer, pero, segundo arquivos chineses, foron os seus vasalos ata 1296. Unha segunda indicaci\u00f3n da decadencia Khmer foi o establecemento do Reino dos Ciampas no sur e centro de Annam. Neste per\u00edodo, a influencia annamita foi fortemente resistida por Khmer e Ciampas, pero despois uniron forzas para loitar contra o rei de Camboxa derrotado pola devandita uni\u00f3n e convertido en vasalo, en 1658. Isto levou a unha guerra civil no territorio de Camboxa, que provocou a intervenci\u00f3n de Annam en 1675, establecendo un rei vasalo en Odong e outro en Saig\u00f3n.\nUnha nova revolta na zona en 1689 permitiu que Annam establecera gobernantes propios en novas rexi\u00f3ns, pertencentes \u00e1 familia Nguyen.\nNas derradeiras d\u00e9cadas do s\u00e9culo XVIII houbo unha grande insurrecci\u00f3n provocada por \"Tay Shon Thong Tac\" (a Guerra das Grandes Monta\u00f1as do Oeste). Esta rebeli\u00f3n obrigou a refuxiarse na China \u00f3 \u00faltimo dos membros da familia Nguyen; pero posteriormente, o herdeiro, Nguyen-an, logrou axuda francesa e tomou as cidades de Saig\u00f3n (1789) e Hue (1801). En 1802 entrou en Ke-so (Hanoi), a capital de Tonk\u00edn, e se declarou a si mesmo Emperador baixo o nome de Gia-long.\nCon t\u00f3dolos territorios de Indochina, ag\u00e1s Laos, Gia-long dedicou toda a s\u00faa enerx\u00eda a ordena-lo pa\u00eds. A el d\u00e9bese que a pen\u00ednsula tivera unha cantidade importante de canles e cami\u00f1os, especialmente un gran cami\u00f1o que comeza en Saig\u00f3n, atravesa Annam e Tonk\u00edn, pasando a trav\u00e9s de Hue e Hanoi, rematando en Lang-song, na fronteira coa China. En 1820 Minh-mang sucedeu \u00f3 seu pai Gia-long, pero este odiaba notablemente \u00f3s europeos. Durante o seu reinado (1820-1841), Siam arrebatou Camboxa a Annam, o que provocou a intervenci\u00f3n francesa.\nChegada dos europeos.\nOs portugueses foron os primeiros que desembarcaron nas costas de Indochina en 1511, e pouco despois chegaron os espa\u00f1ois, que mantiveron un trato cos nativos da rexi\u00f3n por bastante tempo. M\u00e1is tarde os holandeses constru\u00edron unha factor\u00eda en Hanoi, a capital de Tonk\u00edn. Os primeiros misioneiros cat\u00f3licos desembarcaron na Cochinchina no ano 1615, e en Tonk\u00edn en 1626. Os comerciantes da Compa\u00f1\u00eda Holandesa das Indias Orientais establec\u00e9ronse en Tonk\u00edn en 1636, os ingleses en 1672 e os franceses en 1684.\nEn canto a Espa\u00f1a, o seu primeiro contacto co rey de Annam foi a trav\u00e9s dos seus misioneiros. A embaixada espa\u00f1ola foi fundada en 1645 por varios relixiosos e soldados. Os embaixadores foron recibidos polo rei de Annam, e 4.000 homes das tropas annamitas renderon honores a este primeiro comit\u00e9. O 7 de xullo de 1676 varios dominicos espa\u00f1ois de Filipinas encarg\u00e1ronse da misi\u00f3n de Tonk\u00edn central. Pero a partir do s\u00e9culo XVIII foron perseguidos, resultando asasinados moitos misioneiros: Leziniana (1745), Casta\u00f1eda (1745), Odorico (1834), o vispo Ignacio Delgado (1839), Henarez Fern\u00e1ndez y Jim\u00e9nez (1839). En 1787 o rei Nguyen Anh foi expulsado da Cochinchina a causa dunha sublevaci\u00f3n, conclu\u00edndo unha alianza con Lu\u00eds XVI pola cal ced\u00eda a Francia a pen\u00ednsula de Turana e d\u00faas pequenas illas a cambio de axuda militar. En 1789 chegou \u00e1 Cochinchina procedente de Siam o bispo franc\u00e9s Pigneau de Behaine, en calidade de plenipotenciario de Luis XVI, quen axudou \u00f3 seu protexido a obte-la vitoria. Unha vez lograda, Nguyen Anh proclamouse emperador co nome de Gia Long, levando a cabo uni\u00f3n de Tonkin e Cochinchina con Annam (1802). Baixo o reinado dos seus sucesores foron perseguidos os cristi\u00e1ns, cuxas comunidades espa\u00f1olas e francesas estend\u00e9ranse considerablemente. Estas persecuci\u00f3ns aumentaron baixo o reinado de Tu-Duc, o que obrigou a Francia a enviar unha escuadra baixo as ordes de Lilieux Villeneuve.\nUns vinte anos m\u00e1is tarde, e como consecuencia do asasinato de 10.000 cristi\u00e1ns e do bispo espa\u00f1ol Jos\u00e9 Mar\u00eda D\u00edaz, unha expedici\u00f3n franco-espa\u00f1ola foi organizada \u00f3 mando de Rigault de Genouilly, xefe das forzas navais de Francia na China. O conde Waleswki, ministro franc\u00e9s de negocios estranxeiros, solicitou \u00e1 ra\u00ed\u00f1a Isabel II a cooperaci\u00f3n de Espa\u00f1a a trav\u00e9s do env\u00edo de tropas dende Filipinas. O goberno espa\u00f1ol aceptou, enviando 1.500 homes baixo as ordes do coronel Ruiz de Lanzarote, que desembarcou o 31 de agosto de 1858 na ba\u00eda de Turana, conquistando as fortificaci\u00f3ns annamitas. O 16 de febreiro de 1859 a cidade de Saig\u00f3n tam\u00e9n foi conquistada polas tropas do coronel. No mes de abril do mesmo ano, a pesar da diminuci\u00f3n das forzas expedicionarias provocadas polo env\u00edo de parte do continxente franc\u00e9s a China, v\u00f3lvese a producir unha nova vitoria contra os annamitas, pero a escaseza de tropas obrigou \u00f3 mando franc\u00e9s a evacuar Saig\u00f3n o 23 de maio de 1860. Na zona quedaron s\u00f3 1.000 homes entre franceses e espa\u00f1ois, que se defenderon como puideron das forzas annamitas, moi superiores en n\u00famero. O 5 de xu\u00f1o de 1869 asinouse en Saig\u00f3n un tratado de paz que po\u00f1\u00eda fin a catro anos de hostilidades. Nel defin\u00edanse:\n1\u00ba A cesi\u00f3n a Francia das provincias de Bieng-Hoa, Gia-Dinh e Finh-Toung, e a illa de Poula-Condare. \n2\u00ba Franceses e espa\u00f1ois pod\u00edan comerciar nos portos de Turana, Balal e Luang-an. \n3\u00ba O reino Annamita deb\u00eda pagar unha indemnizaci\u00f3n de 4 mill\u00f3ns de pesos, suma que beneficiou principalmente \u00f3s franceses.\nFinalmente, polo convenio de Hu\u00e9 en 1867, o emperador de Annam cedeu a Francia a provincia de Saig\u00f3n, Vien-Hoa e My-tho. Este territorio foi organizado baixo o nome de Cochinchina Francesa. En 1870, o explorador Dupuis remontou o Songka ata Yun-nan, pero a guerra franco-alem\u00e1 paralizou a misi\u00f3n. Dupuis retomou as s\u00faas exploraci\u00f3ns en 1873, e se apoderou dos fortes de Hanoi en Tonk\u00edn. En 1874 asinouse un convenio en virtude do cal se abr\u00edan tres novos portos \u00f3 comercio franc\u00e9s, e no mesmo ano cedeuse a Francia a zona da desembocadura de Songka. A todo isto, o reino de Annam continuaba sen cumprir o tratado asinado en 1869. Foi daquela cando o almirante franc\u00e9s Courbet destru\u00edu os fortes de Hu\u00e9 e obrigou \u00f3 emperador Tu-Duc a reco\u00f1ecer o protectorado de Francia sobre Annam e Tonkin (a 25 de agosto de 1884). Meses m\u00e1is tarde, morreu o emperador Tu-Duc, e despois dos ef\u00e9meros reinados de Kien-Phuc e Ham-Nghi, un sobri\u00f1o de Tu-Duc chamado Dong Khanh subiu \u00f3 trono (1885 \u2013 1889). Despois del reinaron Thanh Tai (1889 \u2013 1907), Duy Tan (1907 \u2013 1916) e Khai Dinh (1916 \u2013 1925), \u00f3 que sucedeu seu fillo Bao Day.\nColonia francesa.\nOs franceses tomaron Saig\u00f3n e arredores en 1859, Camboxa en 1863, a Cochinchina en 1867, Annam e Tonk\u00edn en 1883 e finalmente Laos, establecendo unha das colonias do imperio colonial franc\u00e9s. A Indochina Francesa formouse en outubro de 1887 con Annam, Tonk\u00edn, Cochinchina, e a Rep\u00fablica Khmer ; Laos agregouse en 1893. A federaci\u00f3n durou ata 1954. A capital de Indochina foi Han\u00f3i. Cada territorio mantivo nominalmente certa autonom\u00eda \u00f3 ter \u00e1 s\u00faa fronte a distintos monarcas, a\u00ednda que o poder real estivera en mans das autoridades francesas.\nEn setembro de 1940, durante a segunda guerra mundial, Francia, derrotada polo III Reich cedeu o territorio ao Xap\u00f3n tras unha breve resistencia das tropas francesas al\u00ed presentes. Isto permitiu ao Xap\u00f3n un mellor acceso a China durante a segunda guerra sino-xaponesa, contra as forzas de Chiang Kai-shek. Pero isto tam\u00e9n era parte da estratexia do Xap\u00f3n para a dominaci\u00f3n do oc\u00e9ano Pac\u00edfico. Os xaponeses mantiveron a burocracia francesa en Indochina.\nDespois da guerra, Francia procurou reafirmarse no pa\u00eds, pero chegou o conflito con Viet Minh, unha organizaci\u00f3n de nacionalistas comunistas vietnamita baixo o mando de Ho Chi Minh, quen fora educado en Francia. Durante a segunda guerra mundial, os Estados Unidos apoiaran \u00f3 Viet Minh na s\u00faa resistencia contra os xaponeses; o grupo controlaba o pa\u00eds, posto que os franceses marcharan en 1945. Despois de persuadir \u00f3 Emperador Bao Dai para que abdicara no seu favor, o 2 de setembro de 1945, Ho Chi Minh \u2014como presidente\u2014 declara a independencia para a Rep\u00fablica Democr\u00e1tica de Vietnam. Pero antes de finais de setembro, unha uni\u00f3n de forzas brit\u00e1nicas, francesas e indias, restauraron o control franc\u00e9s. Comezaron ent\u00f3n amargas loitas. En 1950, Ho Chi Minh declara outra vez a independencia da Rep\u00fablica Democr\u00e1tica de Vietnam, que foi reco\u00f1ecida polos gobernos comunistas da China e da Uni\u00f3n Sovi\u00e9tica.\na loita durou ata marzo de 1954, cando o Viet Minh tivo unha vitoria decisiva contra as forzas francesas na batalla de Dien Bien Phu. Isto conduciu \u00e1 partici\u00f3n de Vietnam no lado norte, baixo control do Viet Minh, e lado sur, que foi chamado Rep\u00fablica de Vietnam, que contaba co apoio dos Estados Unidos, do Reino Unido e Francia. Os acontecementos de 1954 tam\u00e9n marcaron a fin da dominaci\u00f3n francesa na rexi\u00f3n, e o comezo do serio compromiso dos Estados Unidos con Vietnam do Sur que conduciu \u00e1 guerra de Vietnam.\nA separaci\u00f3n foi acordada na Conferencia de Xenebra, onde os Estados Unidos de Am\u00e9rica, a Uni\u00f3n Sovi\u00e9tica, o Reino Unido, Francia e a Rep\u00fablica Popular da China tam\u00e9n estableceron varias disputas excepcionais acerca da guerra de Corea. Foi nesta conferencia na que Francia abandonou calquera intenci\u00f3n de reclamo do territorio na pen\u00ednsula de Indochina.\nLinguas na pen\u00ednsula.\nAs tres naci\u00f3ns da Indochina (Vietnam, Laos, Camboxa, Myanmar e Tailandia) te\u00f1en principalmente dous idiomas: o propio de cada naci\u00f3n (o vietnamita, a lingua laosiana, o camboxano, o birmano e o tailand\u00e9s, respectivamente) e mailo idioma comercial, que \u00e9 o franc\u00e9s, debido \u00f3s tantos anos que pertenceu Indochina a Francia: dende 1884 a 1954.\nRelixi\u00f3ns.\nO 90% da poboaci\u00f3n da Indochina practican o budismo, sendo as principais ramas as de Therav\u0101da, Animismo e Mah\u0101y\u0101na. Malia isto, hai entre un 3-4% da poboaci\u00f3n que se declara cristi\u00e1 cat\u00f3lica pola influencia colonial de Francia.\nDemograf\u00eda.\nAs seguintes cifras de evoluci\u00f3n de poboaci\u00f3n son aproximadas e non definitivas, baseadas en c\u00e1lculos de historiadores sobre a poboaci\u00f3n na Indochina, pero ofertan unha visi\u00f3n xeral do crecemento demogr\u00e1fico na pen\u00ednsula:"}
{"id": "197991", "revid": "23204", "url": "https://gl.wikipedia.org/wiki?curid=197991", "title": "Caterham F1", "text": "Caterham F1 Team foi un equipo de F\u00f3rmula Un con licenza malaia con sede no Reino Unido. O equipo competiu como Caterham, por primeira vez na tempada de F\u00f3rmula Un de , tras o cambio de nome do equipo, que competiu como Lotus Racing en . A marca Caterham competiu no Campionato do Mundo de F\u00f3rmula Un desde ata , trala adquisici\u00f3n do fabricante de coches deportivos brit\u00e1nica Caterham Cars polo ex propietario e director do equipo, Tony Fernandes, formando o Grupo Caterham.\nEn xullo de 2014, Tony Fernandes, e os seus socios anunciaron que venderan o equipo a un consorcio de investidores su\u00edzos e de Oriente Medio. O nome \"Caterham\" utilizouse m\u00e1is adiante baixo licenza logo da separaci\u00f3n do Grupo Caterham.\nEn outubro de 2014, Caterham entrou en administraci\u00f3n concursal e non asistiu por primeira vez na s\u00faa historia a unha carreira, o Gran Premio dos Estados Unidos. En novembro de 2014, logo de perderse tam\u00e9n o Gran Premio do Brasil, Caterham converteuse no primeiro equipo de F1 en recorrer ao crowdfunding, o que permitiulle competir no \u00faltimo Gran Premio de 2014 e tomar parte nos tests finais de tempada ambos celebrados en Abu Dabi. O 27 de febreiro de 2015, a Federaci\u00f3n Internacional do Autom\u00f3bil (FIA) publicou unha lista revisada de participantes que inclu\u00eda a Manor Marussia e eliminaba a Caterham da lista, o que significou a desaparici\u00f3n oficial do equipo.\nHistoria.\nAntecedentes.\nO equipo de Fernandes entrou na F\u00f3rmula Un en como Lotus Racing, utilizando o nome de Lotus con licenza de Grupo Lotus. Cando a sociedade do Grupo Lotus Proton termina a licenza, Fernandes adquiriu a propiedade privada do nome Team Lotus para o seu uso na tempada . Como Proton comezou acci\u00f3ns legais contra o equipo, Fernandes adquiriu Caterham Cars. En novembro de 2011, o equipo pediu \u00e1 comisi\u00f3n da F\u00f3rmula Un cambiar oficialmente o seu nome de construtor para a tempada de F\u00f3rmula Un de de Lotus a Caterham, mentres que Renault cambiou o seu nome a Lotus. O permiso foi concedido antes de ser ratificado formalmente nunha reuni\u00f3n da FIA Consello Mundial de Automobilismo. O equipo terminou 10\u00ba no Campionato de Construtores en 2011, con tres 13\u00ba postos, dous de Trulli, o outro de Kovalainen.\nTempada 2012.\nTrulli e Kovalainen volveron asinar co equipo, baixo a s\u00faa nova denominaci\u00f3n de Caterham, para .\nEn xaneiro de 2012, anunciouse que o equipo trasladarase \u00f3 Leafield Technical Centre en Leafield, Oxfordshire, a antiga sede dos equipos Arrows e Super Aguri F1.\nTempada 2013.\nO 23 de novembro de 2012, anunciouse que o piloto de Marussia Charles Pic asinara un contrato de varios anos co equipo. O seu compa\u00f1eiro de equipo ser\u00e1 o novato Giedo van der Garde. O 1 de marzo de 2013, o equipo anunciou que Alexander Rossi. E Ma Qinghua ser\u00edan os seus pilotos reserva para a tempada 2013.\nCharles Pic logrou 0 14\u00ba lugar no Gran Premio de Malaisia de 2013 o mellor resultado do equipo da tempada 2013. O 17 de abril do ano 2013 confirmouse que o equipo volvera a asinar a Heikki Kovalainen como piloto de reserva (papel formal de desenvolvemento t\u00e9cnico) co fin de po\u00f1er a proba as s\u00faas actualizaci\u00f3ns. Ma Qinghua en consecuencia perdeu o seu asento como piloto reserva. No Gran Premio de B\u00e9lxica de 2013, Giedo van der Garde igualou a mellor posici\u00f3n de Caterham co posto 14\u00ba. Malia ter un coche m\u00e1is r\u00e1pido que os seus rivais Marussia, Caterham terminou detr\u00e1s deles no campionato de construtores terminando no posto 11\u00ba.\nTempada 2014.\nO 21 de xaneiro de 2014 anunciouse que o equipo ter\u00eda unha nova ali\u00f1aci\u00f3n de pilotos con Marcus Ericsson e Kamui Kobayashi.\nO dono do equipo Fernandes advertiu \u00f3s membros do equipo que \u00eda deixar o equipo se os resultados non melloraban na tempada de 2014 Logo do Gran Premio de M\u00f3naco de 2014, Caterham converteuse no equipo co peor rexistro sen conseguir un s\u00f3 punto desde os seus comezos, logo de que os seus rivais de Marussia anotara os seus primeiros puntos desde que entrou na F1 en , co noveno posto de Jules Bianchi. Logo da reestruturaci\u00f3n do equipo despois da s\u00faa compra por parte dos novos propietarios, o tres veces ga\u00f1ador das 24 Horas de Le Mans Andr\u00e9 Lotterer foi elixido para facer a s\u00faa debut na F\u00f3rmula Un, substitu\u00edndo a Kobayashi para o Gran Premio de B\u00e9lxica de 2014 en Spa-Francorchamps. Lotterer retirouse cedo na carreira.\nEn xullo de 2014, Caterham F1 anunciou a s\u00faa venda a un consorcio de investidores de Oriente Medio e su\u00edzos, asesorados polo ex director de equipo de F1 Colin Kolles. O expiloto de F1 holand\u00e9s, Christijan Albers, asistido por Manfredi Ravetto, converteuse en responsable da xesti\u00f3n do d\u00eda a d\u00eda do equipo. Baixo esta nova xesti\u00f3n, de forma inesperada, Kobayashi non competiu no GP belga en Spa-Francorchamps. No seu lugar, o expiloto de probas de Jaguar e tres veces ga\u00f1ador das 24 Horas de Le Mans, Andr\u00e9 Lotterer, fixo a s\u00faa debut na F\u00f3rmula 1. Retirouse cedo da carreira debido a problemas mec\u00e1nicos e perdeu a oportunidade para seguir en Caterham. \nProblemas co persoal.\nO 25 de xullo de 2014, anunciouse que m\u00e1is de 40 ex empregados estaban tomando acci\u00f3ns legais contra o equipo por despedimento improcedente, a ra\u00edz dunha serie de recortes de custos por parte dos seus novos donos.\nAdministraci\u00f3n concursal.\nO 21 de outubro de 2014, anunciouse que Caterham entrara en concurso de acredores, anunciouse que Caterham F1 retirou o seu equipo de xesti\u00f3n. Un comunicado emitido en nome de Caterham, dixo que os administradores concursais, Smith &amp; Williamson, ti\u00f1an agora no control do equipo. Bernie Ecclestone deu a Caterham permiso para non disputar os grandes premios dos Estados Unidos e o Brasil, durante o seu intento de atopar un novo comprador.\nAdemais, Sauber anunciou o compromiso do piloto de Caterham, Marcus Ericsson, para a tempada e que rescind\u00eda o seu contrato con Caterham, o 12 de novembro de 2014.\nVolta \u00e1 competici\u00f3n.\nO 5 de novembro de 2014, a FIA publicou a lista provisional de equipos para que inclu\u00eda a Caterham, que se presenta como CF1 Caterham F1 Team.\nDurante a fin de semana do Gran Premio do Brasil de 2014, os administradores de Caterham recorreron ao crowdfunding para manter as posibilidades do retorno do equipo \u00e1 F1, para o desgusto dalgunhas personalidades da F1 inclu\u00edndo a Bernie Ecclestone. O 14 de novembro de 2014, Caterham informou que lograra os fondos suficientes, a trav\u00e9s da iniciativa de crowdfunding, para competir no \u00faltimo Gran Premio da tempada de F\u00f3rmula Un de 2014 en Abu Dabi. Por contraste cos logos das grandes multinacionais que adornan outros coches, segundo informes de prensa, un dos patrocinadores de crowdfunding nos coches de Caterham ser\u00e1 un pequeno pub do Reino Unido.\nO 16 de novembro de 2014, Caterham anunciou que Kamui Kobayashi pilotar\u00eda para o equipo en Abu Dabi e, o 20 de novembro, que o segundo piloto ser\u00eda o piloto brit\u00e1nico de 23 anos, Will Stevens que anteriormente fora piloto de probas do equipo.\nEn novembro de 2014, malia o regreso de Caterham F1 \u00e1 competici\u00f3n baixo o control do seu administrador logo da exitosa iniciativa de crowdfunding, os 230 membros do persoal despedidos non participaron directamente nos preparativos do Gran Premio.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\n\u2020 Pilotos que non terminaron o Gran Premio, pero se clasificaron ao completar m\u00e1is do 90% da distancia de carreira.\nV\u00e9xase tam\u00e9n.\nOutros artigos.\nLotus Racing"}
{"id": "197992", "revid": "4817", "url": "https://gl.wikipedia.org/wiki?curid=197992", "title": "Sputnik 11", "text": ""}
{"id": "197993", "revid": "92340", "url": "https://gl.wikipedia.org/wiki?curid=197993", "title": "Liam Mellows", "text": "Liam William Joseph Mellows, nado en Manchester o 25 de maio de 1895 e finado en Dubl\u00edn o 8 de decembro de 1922, foi un pol\u00edtico irland\u00e9s vencellado ao Sinn F\u00e9in.\nTraxectoria.\nNado en Inglaterra, medrou no condado de Wexford, Irlanda. Foi membro da Irmandade Republicana Irlandesa e dos Voluntarios Irlandeses, participando no Alzamento de Pascua no condado de Galway e, posteriormente na Guerra de Independencia Irlandesa. Elixido deputado da First D\u00e1il, a primeira asemblea de representantes creada polos revolucionaros irlandeses, rexeitou o Tratado Angloirland\u00e9s. Foi capturado polas forzas pro-tratado durante a Guerra Civil Irlandesa e executado polas mesmas na prisi\u00f3n dublinesa de Mountjoy."}
{"id": "197994", "revid": "89787", "url": "https://gl.wikipedia.org/wiki?curid=197994", "title": "Marussia F1", "text": " \nO Marussia F1 Team (posteriormente Manor Marussia F1 Team) foi un equipo de carreiras e construtor de F\u00f3rmula 1 anglo - ruso que ti\u00f1a base en Banbury, Oxfordshire no Reino Unido. O equipo foi operado por Manor Motorsport (anteriormente Marussia Manor Racing), que antes era unha filial de Marussia Motors, un fabricante de autom\u00f3biles deportivos xa desaparecido, que ti\u00f1a base en Moscova. O equipo orixinalmente empezou a participar en co nome de \"Virgin Racing\", ao ano seguinte Vigin adoptou a Marussia como patrocinador convert\u00e9ndose en \"Marussia Virgin Racing\" ata ser totalmente rebautizado como o \"Marussia F1 Team\" para .\nO equipo Marussia anotou os seus primeiros puntos no Gran Premio de M\u00f3naco de 2014, onde o seu piloto principal, Jules Bianchi, terminou noveno, e ao facelo, Marussia converteuse no primeiro construtor con licenza rusa en lograr puntos no campionato mundial.\nLogo dun grave accidente e as lesi\u00f3ns sufridas por Bianchi no Gran Premio do Xap\u00f3n de 2014, o equipo competiu por primeira vez cun s\u00f3 coche na inauguraci\u00f3n do Gran Premio de Rusia. O 26 de outubro de 2014, apareceron noticias de que o equipo Marussia non participar\u00eda no Gran Premio dos Estados Unidos de 2014, por raz\u00f3ns econ\u00f3micas e o 7 de outubro de 2014, o equipo presentou un escrito na Alta Corte de Londres coa intenci\u00f3n de entrar en administraci\u00f3n concursal. O administrador designado presentou un comunicado oficial o 27 de outubro de 2014 e o equipo foi inclu\u00eddo na lista provisional de inscritos da FIA para a tempada de f\u00f3rmula 1 a\u00ednda que como \"Manor F1 Team\". o 7 de novembro de 2014, con todo, o administrador anunciou que o equipo cesara nas s\u00faas actividades.\nO 19 de xaneiro de 2015, os administradores de Marussia anunciaron que a poxa dos seus coches e activos cancel\u00e1rase a fin de permitir unha posible compra de participaci\u00f3ns. O equipo sa\u00edu da administraci\u00f3n o 19 de febreiro de 2015, e presentouse como Manor Marussia F1 Team Manor despois de asinar novos investimentos que aseguraron o rescate do equipo. O equipo retivo Marussia como o seu nome de construtor durante toda a tempada de 2015, adoptando tam\u00e9n a nacionalidade brit\u00e1nica. En 2016, o equipo anunciou un cambio de nome a \"Manor Racing\" A partir da tempada , Manor utilizar\u00e1 as unidades de potencia de Mercedes-Benz.\nHistoria.\nAntecedentes.\nEn 2009, o Manor Grand Prix conseguiu unha praza para participar na F\u00f3rmula Un na tempada , como alianza entre o equipo de carreiras Manor Motorsport e Wirth Research. Antes do final do ano nome\u00e1ronse Virgin Racing, logo de que Richard Branson propietario das empresas de Virgin Group comprara os dereitos de patrocinio. Marussia foi un dos socios do equipo na s\u00faa primeira tempada, onde terminou 12\u00ba e \u00faltimo no campionato de construtores. En novembro de 2010 Marussia adquiriu unha participaci\u00f3n maioritaria no equipo, e o equipo pasou a ser co\u00f1ecido como \"Marussia Virgin Racing\" para a tempada . Logo dun decepcionante inicio da tempada 2011, o equipo separouse de Wirth Research, e entrou en relaci\u00f3n con McLaren Applied Technologies antes da tempada . O equipo trasladouse das instalaci\u00f3ns de Wirth en Banbury, a s\u00faa base orixinal en Dinnington, en Yorkshire. Mentres tanto, o equipo acabou outra vez \u00faltimo no campionato de construtores. En novembro de 2011, o equipo pediu \u00e1 comisi\u00f3n da F\u00f3rmula Un cambiar oficialmente o seu nome de construtor para a tempada de F\u00f3rmula Un de . De Virgin a Marussia, para reflectir a s\u00faa nova propiedade. O permiso foi concedido antes de ser ratificado formalmente nunha reuni\u00f3n do Consello Mundial de Automobilismo da FIA.\nTempada 2012.\nO 31 de decembro de 2011, Marussia Virgin Racing anunciou que agora se chaman Marussia F1 Team . Virgin, que previamente fora o patrocinador principal do equipo, anunciou que seguira co equipo despois do cambio de nome, e os logotipos de Virgin permaneceran no coche en .. O equipo anunciou en xullo de 2011 que Timo Glock asinara un novo contrato de tres anos co equipo. A Glock uniuse para a tempada 2012 opiloto Charles Pic, que pasou dous d\u00edas de probas co equipo para novos pilotos en Abu Zabi.\nAntes do 29 de setembro de 2011, Marussia xa ti\u00f1a un modelo a escala do 60% do seu coche para 2012 listo para o seu uso no t\u00fanel de vento de McLaren. En decembro de 2011, o equipo recibira a primeira parte da coche. O equipo tam\u00e9n anunciou que o coche do ano 2012 ser\u00e1 o \u00fanico coche da grella en non ter KERS.\nTempada 2013.\nO 18 de decembro de 2012, Marussia anunciou que Max Chilton, far\u00eda o seu debut na F\u00f3rmula Un en 2013, logo de conseguir o segundo asento no equipo, convert\u00e9ndose no cuarto piloto diferente no equipo Marussia / Virgin. Timo Glock deixou Marussia antes do comezo da tempada 2013, por \"raz\u00f3ns comerciais\". Luiz Razia fixo o mesmo pouco despois cando fall\u00e1ronlle os patrocinadores e foi substitu\u00eddo por Jules Bianchi para a tempada , o 14 de marzo de 2013, o equipo anunciou a Rodolfo Gonz\u00e1lez como o seu piloto de reserva para a tempada.\nAo longo do ano, Marussia e o seu rival m\u00e1is pr\u00f3ximo Caterham mantiv\u00e9ronse no fondo da grella, polo xeral clasific\u00e1ndose nas d\u00faas \u00faltimas filas. Foilles mellor nas carreiras, e a\u00ednda que non puideron sumar ning\u00fan punto, demostraron boa fiabilidade durante toda a tempada. Para o final da tempada, terminaron d\u00e9cimos no campionato de construtores, por diante de Caterham, logrando importantes ingresos adicionais para . O piloto ingl\u00e9s Max Chilton converteuse no primeiro piloto novato en terminar todas as carreiras nunha tempada.\nTempada 2014.\nPara 2014, Marussia cambiou aos motores Ferrari. Isto foi consecuencia de que Cosworth decidira non constru\u00edr un motor para o novo regulamento de . O equipo mantivo tanto a Jules Bianchi como a Max Chilton.\nNo Gran Premio de M\u00f3naco de 2014, Bianchi logrou os seus primeiros puntos as\u00ed como os de Marussia ao terminar noveno nunha carreira chea de acontecementos.\nO 24 de xullo, o piloto americano Alejandro Rossi uniuse ao equipo como piloto de probas e reserva. O 21 de agosto, anunciouse que substituir\u00eda a Chilton no Gran Premio de B\u00e9lxica de 2014 mentres resolv\u00edan cuesti\u00f3ns contractuais. Pero, esta decisi\u00f3n foi revogada pola ma\u00f1\u00e1 seguinte durante a sesi\u00f3n de adestramentos libres.\nDurante o Gran Premio do Xap\u00f3n de 2014 en Suzuka o 5 de outubro, o coche de Bianchi estrelouse na volta 43, chocando cun guindastre dos comisarios que estaba asistindo ao Sauber de Adrian Sutil, que tam\u00e9n estrel\u00e1rase na curva Dunlop (curva 7) na volta anterior. Sacouse o coche de seguridade e a carreira foi posteriormente suspendida. Bianchi quedou inconsciente despois do accidente. Debido \u00e1s precarias condici\u00f3ns meteorol\u00f3xicas no momento, foi levado ao hospital m\u00e1is pr\u00f3ximo, o da Universidade de Mie, en ambulancia en lugar de helic\u00f3ptero. O mesmo d\u00eda, o pai de Bianchi informou que o seu fillo estaba en estado cr\u00edtico cunha lesi\u00f3n na cabeza que requir\u00eda cirurx\u00eda no cerebro co fin de reducir as graves contusi\u00f3ns na s\u00faa cabeza. Pouco despois, a FIA emitiu un comunicado cun TC que demostraba que Bianchi sufriu unha \"lesi\u00f3n grave na cabeza\" no accidente, e fora transferido a coidados intensivos logo da cirurx\u00eda.\nNa primeira edici\u00f3n do Gran Premio de Rusia de 2014 unha fin de semana m\u00e1is tarde, con Bianchi hospitalizado, o equipo inscribiu na lista de participantes ao debutante estadounidense, Alexander Rossi, antes de tomar a decisi\u00f3n definitiva de participar cun s\u00f3 coche pilotado polo seu compa\u00f1eiro de equipo, Max Chilton\nO 25 de outubro, anunciouse que, xunto con Caterham, Marussia non poder\u00eda competir no Gran Premio dos Estados Unidos debido a raz\u00f3ns financeiras. Dado que o transporte dos equipos de F1 aos Estados Unidos e o Brasil e o seu regreso a Europa \u00e9 coordinado en conxunto, esp\u00e9rase que Marussia tampouco aparecer\u00e1 no Gran Premio do Brasil de 2014. Pola mesma data, informes de prensa revelaron que, os equipos de F1 acordaron que os equipos en dificultades poden perder ata 2 carreiras por tempada e que, o 7 de outubro de 2014, Manor Motorsport presentou un escrito ante o Tribunal Superior de Londres presentando concurso de acredores. O 27 de outubro de 2014 foille asignado un administrador concursal.\nNa mesma semana, o principal provedor de fondos do equipo, Andrey Cheglakov, confirmou \u00e1 axencia de noticias rusa Itar-Tass que se retiraba do equipo de F1. Ademais, os medios de comunicaci\u00f3n brit\u00e1nicos informaron que os irm\u00e1ns indo brit\u00e1nicos Baljinder Sohi e Sonny Kaushal donos dun imperio da industria do aceiro ser\u00edan uns compradores potenciais.\nO 5 de novembro de 2014, a FIA inclu\u00edu ao equipo na lista provisional de inscritos para a tempada de f\u00f3rmula Un, como \" Manor F1 Team\" pero dous d\u00edas m\u00e1is tarde, o administrador anunciou que o equipo deixara de operar e pechaba.\nTempada 2015.\nO 19 de febreiro de 2015, os administradores de Manor Motorsport anunciaron que o equipo sa\u00edra da administraci\u00f3n concursal e planificaran participar na tempada de F\u00f3rmula Un baixo o nome Manor Marussia F1 Team con John Booth e Graeme Lowdon dirixindo o equipo. Isto foi posible grazas \u00e1 compra do equipo polo empresario Stephen Fitzpatrick, con Justin King incorporado como presidente. \nO 5 de febreiro de 2015, con todo, a petici\u00f3n do equipo para competir na tempada usando os seus chasis de 2014 foi rexeitada polos outros participantes, logo de que Force India votara en contra da proposta. Este informe foi refutado polo equipo ao d\u00eda seguinte Manor en \u00faltima instancia, comezou a tempada cunha versi\u00f3n modificada do seu coche de 2014, actualizado para cumprir coas regulaci\u00f3ns de 2015, en espera de ter un novo coche constru\u00eddo especificamente coas regulaci\u00f3ns de 2015 logo das vacaci\u00f3ns de agosto. O 25 de febreiro de 2015, Will Stevens foi confirmado como primeiro piloto de Manor. O 9 de marzo, anunciouse tam\u00e9n que Roberto Merhi ser\u00eda o segundo piloto de Manor con King Jordan, fillo do novo presidente, que ademais se integrou como o piloto de desenvolvemento.\nO 5 de marzo de 2015, o equipo completou as probas de choque obrigatorias e prepar\u00e1ronse para tomar o seu lugar na grella de sa\u00edda no Gran Premio de Australia de 2015, xusto a tempo da data l\u00edmite do transporte a\u00e9reo, o 6 de marzo. Malia isto, os coches non estaban completados e non puideron dar nin unha soa volta debido a dificultades t\u00e9cnicas e perd\u00e9ronse todo o evento.\nNa seguinte carreira en Malaisia, os dous pilotos non se clasificaron para a carreira, pero contaron co permiso dos comisarios para comezar. Con todo, Stevens non puido sa\u00edr do seu garaxe no d\u00eda da carreira debido a un problema no sistema de combustible no seu coche. Merhi terminou a s\u00faa primeira carreira en 15\u00aa posici\u00f3n.\nAntes da carreira do Canad\u00e1, o equipo anunciou a contrataci\u00f3n de Fabio Leimer como piloto de reserva e, m\u00e1is importante, do antigo director t\u00e9cnico de Mercedes, Bob Bell, como consultor t\u00e9cnico. Este \u00faltimo seguiu a unha serie doutros recrutamentos clave en maio de 2015, os de Gianluca Pisanello, antes de Caterham F1 como enxe\u00f1eiro xefe, e o ex xefe de dese\u00f1o de Toro Rosso, Luca Furbatto, tam\u00e9n como xefe de dese\u00f1o.\nA partir de Singapur, Alexander Rossi substitu\u00edu a Merhi para cinco dos sete restantes grandes premios de 2015; Merhi correu en Rusia e en Abu Zabi.\nantes do Gran Premio de M\u00e9xico, o equipo anunciou que os seus xefes de equipo John Booth e Graeme Lowdon renunciaran, sendo efectiva ao final da tempada , citando diferenzas co dono do equipo Stephen Fitzpatrick.\nLogo da tempada 2015, Manor Marussia, cambiou oficialmente o seu nome a Manor Racing.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\n\u2020 Pilotos que non terminaron o Gran Premio, pero se clasificaron ao completar m\u00e1is do 90% da distancia de carreira."}
{"id": "197995", "revid": "22570", "url": "https://gl.wikipedia.org/wiki?curid=197995", "title": "Kosmos 2", "text": "Kosmos 2 (\u041a\u043e\u0441\u043c\u043e\u0441 2 en ruso), tam\u00e9n denominado 1MS N\u00b01 e mencionado ocasionalmente como Sputnik 12 en occidente, foi un sat\u00e9lite artificial sovi\u00e9tico lanzado o 6 de abril de 1962 mediante un foguete Kosmos desde Kapustin Yar.\nCaracter\u00edsticas.\nKosmos 2 foi o primeiro sat\u00e9lite da serie 1MS (de dous que voaron) e o segundo do sistema de designaci\u00f3n Kosmos. Foi inxectado nunha \u00f3rbita inicial de 1545\u00a0km de apoxeo e 211,6\u00a0km de perixeo, cunha incinaci\u00f3n orbital de 49 graos.\nO sat\u00e9lite pesaba 285\u00a0kg e segundo a propia Uni\u00f3n Sovi\u00e9tica, levaba a bordo a mesma instrumentaci\u00f3n que Kosmos 1. Foi dese\u00f1ado para estudar a ionosfera da Terra e levar a cabo estudos sobre radiotransmisi\u00f3n, sobre os cintos de radiaci\u00f3n, o campo magn\u00e9tico terrestre, a formaci\u00f3n e distribuci\u00f3n da cuberta nubosa e probar novas tecnolox\u00edas no espazo. Reentrou na atmosfera o 23 de agosto de 1963."}
{"id": "197996", "revid": "114840", "url": "https://gl.wikipedia.org/wiki?curid=197996", "title": "Francisco Jos\u00e9 Vidal-Pardo y Pardo", "text": "Francisco Jos\u00e9 Vidal-Pardo y Pardo, nado en Madrid en 1973, \u00e9 letrado permanente do Consello Xeral do Poder Xudicial galego.\nTraxectoria.\nLicenciado en Dereito pola Universidade Pontificia de Comillas, comezou a traballar como avogado en Lugo con 23 anos, no bufete familiar. Ten tam\u00e9n un mestrado en administraci\u00f3n financeira e tributaria pola Universidade da Coru\u00f1a. En 2004 aprobou unhas oposici\u00f3ns a letrado da Xunta de Galicia, e a partir dese momento traballou en distintos servizos xur\u00eddicos territoriais, ou do Sergas. En 2009 foi nomeado secretario xeral t\u00e9cnico da Conseller\u00eda do Mar por Rosa Quintana, e cando esta asumiu tam\u00e9n as competencias sobre o agro pasou a ser o secretario xeral t\u00e9cnico da Conseller\u00eda de Medio Rural e Mar ata o 2 de agosto de 2013."}
{"id": "197998", "revid": "92340", "url": "https://gl.wikipedia.org/wiki?curid=197998", "title": "Juan Carlos Maneiro", "text": "Juan Carlos Maneiro Cadillo, nado en 1958 en Vilagarc\u00eda de Arousa, \u00e9 un bi\u00f3logo e pol\u00edtico galego do PPdeG.\nTraxectoria.\nLicenciado en Biolox\u00eda pola Universidade de Santiago de Compostela, durante a d\u00e9cada dos noventa deu clase na mesma facultade na que se licenciou. Neses anos, e ata 2005, estivo traballando no Intecmar, o Instituto Tecnol\u00f3xico para o Control do Medio Mari\u00f1o de Galicia, do que foi director a partir de 1997 e por oito anos.\nEn 2005 trasladouse a Valencia, onde foi xerente da Asociaci\u00f3n Valenciana de Empresas Acu\u00edcolas (AVEMPI), antes de desenvolver labores directivos nunha empresa de procesado de mexill\u00f3n e de pasar a ser subdirector da Asociaci\u00f3n Espa\u00f1ola de Cidades da Pesca (AECIPE). Coa chegada \u00e1 presidencia da Xunta de Galicia de Alberto N\u00fa\u00f1ez Feij\u00f3o, Maneiro Cadillo, que xa fora concelleiro popular en Vilagarc\u00eda de Arousa, regresou a Galicia, onde foi designado en 2009 director xeral de Competitividade e Innovaci\u00f3n Tecnol\u00f3xica da Conseller\u00eda do Mar. Permaneceu nese posto ata xaneiro de 2012, cando foi ascendido a secretario xeral de Pesca na recentemente fusionada Conseller\u00eda de Medio Rural e Mar."}
{"id": "197999", "revid": "4817", "url": "https://gl.wikipedia.org/wiki?curid=197999", "title": "Sputnik 12", "text": ""}
{"id": "198000", "revid": "85894", "url": "https://gl.wikipedia.org/wiki?curid=198000", "title": "Almudena Chac\u00f3n", "text": "Almudena Chac\u00f3n Pichel, nada na Coru\u00f1a, \u00e9 unha economista galega, interventora xeral da Comunidade Aut\u00f3noma de Galicia dende 2012.\nTraxectoria.\nLicenciada en Econ\u00f3micas pola Universidade da Coru\u00f1a, realizou un mestrado en fiscalidade na Universidade de Bath (Inglaterra), e aprobou unhas oposici\u00f3ns \u00e1 Xunta de Galicia, co que desenvolveu toda a s\u00faa carreira profesional na administraci\u00f3n auton\u00f3mica, como interventora e inspectora. Foi a interventora da Conseller\u00eda de Presidencia, Administraci\u00f3ns P\u00fablicas e Xustiza e subdirectora xeral de Coordinaci\u00f3n e Relaci\u00f3ns co Consello de Contas da Intervenci\u00f3n Xeral (2009-2012). En xaneiro de 2012 foi designada interventora xeral da Comunidade Aut\u00f3noma en substituci\u00f3n de Elena Mu\u00f1oz, que pasou a ser a conselleira de Facenda."}
{"id": "198001", "revid": "85894", "url": "https://gl.wikipedia.org/wiki?curid=198001", "title": "Carbonilo", "text": "En qu\u00edmica org\u00e1nica o carbonilo \u00e9 un grupo funcional que consiste nun \u00e1tomo de carbono cun dobre enlace cun \u00e1tomo de os\u00edxeno (C=O). A palabra carbonilo pode referirse tam\u00e9n ao mon\u00f3xido de carbono como ligando nun complexo inorg\u00e1nico ou organomet\u00e1lico (por exemplo, n\u00edquel carbonilo); neste caso, o carbono ten un dobre enlace co os\u00edxeno. \nUn grupo carbonilo caracteriza os tipos seguintes de compostos (-CO quere dicir un grupo carbonilo):\nReactividade.\nO os\u00edxeno \u00e9 m\u00e1is electronegativo ca o carbono, e as\u00ed retira densidade eloectr\u00f3nica do carbono incrementando a polaridade do enlace. Por tanto, o carbono do carbonilo faise electrof\u00edlico, e as\u00ed m\u00e1is reactivo cara aos nucle\u00f3filos. Ademais, o os\u00edxeno electronegativo pode reaccionar cun electr\u00f3filo; por exemplo un prot\u00f3n nunha soluci\u00f3n \u00e1cida ou outro \u00e1cido de Lewis.\nOs hidr\u00f3xenos alfa dun composto carbonilo son moito m\u00e1is \u00e1cidos (~103 veces m\u00e1is \u00e1cidos) ca un enlace carbono-hidr\u00f3xeno t\u00edpico. Por exemplo, os valores pKa do acetaldehido e a acetona son 16,7 e 19, respectivamente. Isto \u00e9 as\u00ed porque un carbonilo est\u00e1 en resonancia tautom\u00e9rica cun enol. A desprotonaci\u00f3n do enol cunha base forte produce un enolato, o cal \u00e9 un poderoso nucle\u00f3filo e pode alquilar electr\u00f3filos como outros carbonilos.\nAs amidas son as combinaci\u00f3ns de carbonilo m\u00e1is estables debido \u00e1 s\u00faa gran estabilizaci\u00f3n por resonancia entre os enlaces nitr\u00f3xeno-carbono e carbono-os\u00edxeno.\nOs grupos carbonilo poden ser reducidos polos reactivos hidruros como NaBH4 e LiAlH4, e polos reactivos organomet\u00e1licos como os reactivos de organolitios e os reactivos de Grignard.\nOutras reacci\u00f3ns importantes deste grupo incl\u00faen:\nCompostos carbonilos \u03b1,\u03b2-insaturados.\nOs compostos carbonilos \u03b1,\u03b2-insaturados son unha clase importante dos compostos carbonilos coa estrutura xeral C\u03b2=C\u03b1\u2212C=O. Nestes compostos o grupo carbonilo est\u00e1 conxugado cun alqueno, e disto prove\u00f1en algunhas propiedades especiais. Alg\u00fans exemplos dos compostos carbonilos \u03b1,\u03b2-insaturados son a acrole\u00edna, o \u00f3xido de mesitilo, o \u00e1cido acr\u00edlico, e o \u00e1cido maleico. Os compostos carbonilos insaturados poden prepararse no laboratorio tam\u00e9n pola reacci\u00f3n ald\u00f3lica ou pola reacci\u00f3n de Perkin.\nO grupo carbonilo, sexa aldehido ou \u00e1cido, atrae cara a el os electr\u00f3ns do alqueno, e ent\u00f3n o grupo alqueno nun composto carbon\u00edlico insaturado est\u00e1 desactivado cara a electr\u00f3filos como o bromo ou o cloruro de hidr\u00f3xeno. Como regra xeral, cos electr\u00f3filos asim\u00e9tricos, o h\u00eddr\u00f3xeno agr\u00e9gase \u00e1 posici\u00f3n \u03b1 nunha adici\u00f3n electrof\u00edlica. \nPor outra parte, estes compostos son activados cara aos nucle\u00f3filos na adici\u00f3n nucleof\u00edlica."}
{"id": "198002", "revid": "1093", "url": "https://gl.wikipedia.org/wiki?curid=198002", "title": "Elena Mu\u00f1oz", "text": ""}
{"id": "198003", "revid": "2635", "url": "https://gl.wikipedia.org/wiki?curid=198003", "title": "Roc\u00edo Mosquera", "text": "Roc\u00edo Mosquera \u00c1lvarez, nada en Gomesende en 1956, \u00e9 unha m\u00e9dica e pol\u00edtica galega do PPdeG.\nTraxectoria.\nLicenciouse en Medicina pola Universidade de Santiago de Compostela e especializouse en cirurx\u00eda xeral e na medicina do aparato dixestivo. Despois de estar traballando como inspectora m\u00e9dica, na d\u00e9cada de 1980 comezou a acceder a postos de xesti\u00f3n e responsabilidade na administraci\u00f3n sanitaria. Foi directora de Atenci\u00f3n primaria na \u00e1rea de Santiago de Compostela en 1987 e catro anos m\u00e1is tarde pasou a dirixir o servizo de inspecci\u00f3n sanitaria da Conseller\u00eda de Sanidade.\nEn 1994 foi designada subdirectora xeral de Atenci\u00f3n Especializada do Sergas, despois asesorou na direcci\u00f3n xeral de Sa\u00fade p\u00fablica (1999-2001) e en 2002 pasou \u00e1 empresa privada como xerente desde 1994 a 1998; de asesora da Direcci\u00f3n Xeral de Sa\u00fade P\u00fablica desde 1999 a 2001, e foi xerente da cl\u00ednica privada Nuestra Se\u00f1ora de la Esperanza, de Santiago de Compostela. Tam\u00e9n tivo diversos empregos como consultora e formou parte do padroado de distintas fundaci\u00f3ns sanitarias, entre elas as dos hospitais de Cee e de Ribeira.\nEn 2009 regresou \u00e1 administraci\u00f3n p\u00fablica ao ser nomeada xerente do Sergas, o segundo posto en importancia dentro da Conseller\u00eda de Sanidade, dirixida por Pilar Farjas. En xaneiro de 2012 substitu\u00edu a Farjas como conselleira.\nDurante a s\u00faa xesti\u00f3n, entre outras cousas, remat\u00e1ronse as obras e inaugurouse un novo hospital en Vigo. Logo da inauguraci\u00f3n do hospital produciuse unha manifestaci\u00f3n, o 3 de setembro de 2015, de protesta polo que os manifestantes entend\u00edan como erros no servizo e privatizaci\u00f3ns de actividades no hospital, como a limpeza, a cafeter\u00eda ou o aparcadoiro. Foi cesada en outubro de 2015."}
{"id": "198004", "revid": "1888", "url": "https://gl.wikipedia.org/wiki?curid=198004", "title": "Francisco L\u00f3pez Barxas", "text": "Francisco L\u00f3pez Rodr\u00edguez, co\u00f1ecido co heter\u00f3nimo Francisco L\u00f3pez Barxas, nado en Ponte Barxas (Padrenda) o 24 de abril de 1952, \u00e9 un escritor, xornalista e cr\u00edtico galego.\nTraxectoria.\nLicenciouse en Filosof\u00eda e Letras pola Universidade Complutense de Madrid e viviu nesta cidade durante varios anos, traballando como cr\u00edtico literario, dirixindo revistas de literatura e tam\u00e9n como profesor de lingua e literatura espa\u00f1ola. A comezos da d\u00e9cada dos noventa regresa a Galicia para encargarse da direcci\u00f3n do \"Xornal Diario\", un medio editado en Pontevedra que desapareceu en 1992.\nEn 2000 consegue un posto como editor do informativo \"Bos d\u00edas\", da TVG, traballo no que contin\u00faa ata 2003, cando ascende ao cargo de redactor xefe de informativos desa cadea. En 2005, deixa o posto.\nEn 2009, logo da vitoria electoral de Alberto N\u00fa\u00f1ez Feij\u00f3o, \u00e9 designado director xeral de Promoci\u00f3n e difusi\u00f3n cultural, dentro da conseller\u00eda de Cultura e Turismo. Meses despois reestrut\u00faranse as competencias e L\u00f3pez Barxas pasa a ser director xeral do Libro, bibliotecas e arquivos, posto no que permanece ata que cesa en xaneiro de 2012."}
{"id": "198006", "revid": "1410", "url": "https://gl.wikipedia.org/wiki?curid=198006", "title": "Arise O Compatriots, Nigeria's Call Obey", "text": "Arise, O compatriots, Nigeria's call obey (en ingl\u00e9s \"Ergu\u00e9devos oh compatriotas, ao mandamento da chamada de Nixeria\") \u00e9 o actual himno nacional de Nixeria, adoptado en 1978."}
{"id": "198008", "revid": "23204", "url": "https://gl.wikipedia.org/wiki?curid=198008", "title": "Bandeira de Nixeria", "text": "A bandeira de Nixeria foi dese\u00f1ada en 1959 por un estudante chamado Michael Taiwo Akinkunmi e foi adoptada oficialmente o 1 de outubro de 1960.\nEst\u00e1 formada por tres bandas verticais iguais, as exteriores de cor verde e a interior de cor branca. O verde representa a agricultura, o branco a paz e a unidade (\u201cPaz e Unidade\u201d fora a primeira divisa de Nixeria)."}
{"id": "198009", "revid": "65337", "url": "https://gl.wikipedia.org/wiki?curid=198009", "title": "Roberto Devereux", "text": "Roberto Devereux ou Roberto Devereux, ossia Il conte di Essex (en galego \"Roberto Devereux, ou o conde de Essex\") \u00e9 unha \"traxedia l\u00edrica\", ou \u00f3pera tr\u00e1xica, de Gaetano Donizetti con libreto en italiano de Salvatore Cammarano baseado na traxedia \"Elisabeth d'Angleterre\", de Fran\u00e7ois Ancelot, a\u00ednda que Devereux foi o tema de alo menos outras d\u00faas obras francesas: \"Le Comte d'Essex\" de Thomas Corneille e \"Le Comte d'Essex\" de La Calprenede. Esta \u00f3pera foi estreada o 29 de outubro de 1837 no Teatro di San Carlo de N\u00e1poles protagonizada por Giuseppina Ronzi De Begnis, seguido por Venecia, con Caroline Ungher, Lisboa (1838), Par\u00eds con Giulia Grisi.\nA \u00f3pera est\u00e1 inspirada libremente na vida de Robert Devereux, segundo conde de Essex, un influente membro da corte de Isabel I de Inglaterra. A trama de \"Roberto Devereux\" non era nada orixinal, derivada en principio do libreto de Felice Romani \"Il Conte d'Essex\" de 1833, orixinalmente con m\u00fasica de Saverio Mercadante; a vi\u00fava de Romani acusou a Cammarano de plaxio, a\u00ednda que a pr\u00e1ctica de roubar tramas foi moi com\u00fan entre os teatros de \u00f3pera rivais de Italia. \u00c9 unha das numerosas \u00f3peras que Donizetti dicou \u00e1 Era Tudor inglesa, xunt con \"Anna Bolena\", \"Maria Stuarda\" e \"Il castello di Kenilworth\".\nTense sinalado que, \"a\u00ednda que a trama xoga coa historia, a \u00f3pera leva a s\u00faa propia marca de convicci\u00f3n dram\u00e1tica\"."}
{"id": "198011", "revid": "98629", "url": "https://gl.wikipedia.org/wiki?curid=198011", "title": "Manon Lescaut (Puccini)", "text": "Manon Lescaut \u00e9 unha \u00f3pera en catro actos con m\u00fasica de Giacomo Puccini e libreto en italiano escrito sucesivamente por varias persoas: Ruggiero Leoncavallo, Domenico Oliva, Marco Praga, Giuseppe Giacosa, Luigi Illica, Puccini e Giulio Ricordi. Est\u00e1 baseada na obra \"L'historie du chevalier des Grieux et de Manon Lescaut\" (1731) do Abade Pr\u00e9vost, que inspirou tam\u00e9n a \u00f3pera Manon de Jules Massenet. O editor, Giulio Ricordi, e o propio compsitor tam\u00e9n contribu\u00edron ao libreto. Tan confusa foi a autor\u00eda do libreto que ningu\u00e9n aparece acreditado na portada da partitura orixinal. Foi estreada o 1 de febreiro de 1893 no Teatro Regio de Tur\u00edn.\n\"Manon Lescaut\" foi o primeiro grande \u00e9xito do compositor. O seu editor non quer\u00eda ningunha outra \u00f3pera sobre a novela do abade Pr\u00e9vost, xa que o compositor franc\u00e9s Jules Massenet xa escribira unha excelente. O que non sab\u00edan \u00e9 que [[Daniel Auber|Auber tam\u00e9n escribira a s\u00faa. Mais Puccini non fixo caso desta solicitude e continuou co seu proxecto.\nPuccini colleu alg\u00fans elementos musicais empregados en \"Manon Lescaut\" de obras que el mesmo escribira con anterioridade. Por exemplo, el [[Madrigal (m\u00fasica)|madrigal]] \"Sulla vetta tu del monte\" do segundo acto reflicte o \"Agnus Dei\" da s\u00faa \"[[Misa (Puccini)|Misa a catro voces]]\" de [[1880]]. Outros elementos de \"Manon Lescaut\" proceden da s\u00faa composici\u00f3n para cordas: o cuarteto \"Crisantemi\" (xaneiro de [[1890]]), tres \"Minuetos\" (probablemente de [[1884]]) e un \"Scherzo\" (1883?). O tema de amor procede da aria \"Mentia l'avviso\" ([[1883]]).\nV\u00e9xase tam\u00e9n.\n[[Categor\u00eda:\u00d3peras de Puccini]]\n[[Categor\u00eda:\u00d3peras en italiano]]\n[[Categor\u00eda:\u00d3peras de 1893]]"}
{"id": "198012", "revid": "22570", "url": "https://gl.wikipedia.org/wiki?curid=198012", "title": "Parque Natural de Sant Lloren\u00e7 de Munt i l'Obac", "text": "O Parque Natural de Sant Lloren\u00e7 de Munt i l'Obac est\u00e1 localizado en Catalu\u00f1a, na provincia de Barcelona, concretamente nas comarcas do Vall\u00e8s Occidental e Bages. Est\u00e1 limitado na s\u00faa parte oriental polo r\u00edo Ripoll.\nHistoria.\nA creaci\u00f3n do Parque Natural de Sant Lloren\u00e7 de Munt i L'Obac levouse a cabo a trav\u00e9s dun Plan de Especial promovido pola Deputaci\u00f3n de Barcelona aprobado no 1.982, finalmente confirmado coma parque natural no ano 1.987. Esta protecci\u00f3n foi promovida e requirida polos graves impactos ambientais causados pola construci\u00f3n de urbanizaci\u00f3ns e a abertura de infraestruturas, normalmente feitas co benepl\u00e1cito das autoridades p\u00fablicas entre as d\u00e9cadas dos 50 e 70 do s\u00e9culo XX; isto condicionou posteriormente a delimitaci\u00f3n e extensi\u00f3n do parque natural, especialmente no sector meridional.\nOrograf\u00eda.\nMorfoloxicamente o parque est\u00e1 formado polas Serras de Sant Lloren\u00e7 e a Serra de L'Obac ligadas a trav\u00e9s do Coll d'Estenalles (870 metros) e separados na parte sur pola Riera de les Arenes, formando o conxunto unha singular U invertida. \nSen d\u00fabida o medio f\u00edsico \u00e9 o grande atractivo do parque. Debido a composici\u00f3n arxilosa e calcaria do terreo xunto coa acci\u00f3n erosiva das correntes fluviais que ocorreron durante a Era Terciaria form\u00e1ronse formaci\u00f3ns rochosas de especial interese xeol\u00f3xico. Ademais das canles, \"roquetes\", riscos e os mon\u00f3litos, a nivel subterr\u00e1neo destacan o gran n\u00famero de covas, nas cales \u00e9 posible a pr\u00e1ctica da espeleolox\u00eda. As m\u00e1is accesibles son a cova do Drac e a cova Simanya. Esta \u00faltima habitada polo home prehist\u00f3rico \u00e9 a de maior importancia cunha extensi\u00f3n total de 366 metros de galer\u00edas.\nEstas particularidades no terreo provocan que a vexetaci\u00f3n s\u00f3 atope un h\u00e1bitat adecuado para o seu desenvolvemento nos vales e barrancos.\nPresenza humana.\nA presenza e actividade humana influ\u00edu neste espazo dende a prehistoria ata a actualidade, e son m\u00faltiples os restos existentes doutras \u00e9pocas. Igualmente as actividades tradicionais ligadas a explotaci\u00f3n dos recursos do territorio tiveron unha forte influencia no medio f\u00edsico. A\u00ednda que actualmente estas actividades est\u00e1n practicamente desaparecidas ou en desuso.\nPatrimonio.\nO patrimonio arquitect\u00f3nico \u00e9 extenso e considerase dun gran valor cultural e hist\u00f3rico, dende restos de cer\u00e1micas romanas ata tumbas visig\u00f3ticas. Por outro lado salientar as igrexas (Sant Jaume de Vallverd, Santa Mar\u00eda de les Arenes ou Santa Agn\u00e8s), os castelos (A Torrota de Vacarisses) ou as mas\u00edas (El Marquet de les Roques, Can Pobla ou Casa Nova de l'Obac). \nPor\u00e9n o elemento m\u00e1is importante \u00e9 sen d\u00fabida o Mosteiro beneditino de Sant Lloren\u00e7 de Munt localizado na cima da Mola. Hoxe en d\u00eda cons\u00e9rvase o templo de estilo rom\u00e1nico, cuxa construci\u00f3n iniciouse o ano 1.045 e foi consagrado no 1.064. Non obstante hai indicios de asentamentos relixiosos dende o s\u00e9culo IX. A bas\u00edlica consta de tres naves feita con pedra da propia monta\u00f1a. Iniciada a s\u00faa decadencia no 1.608 co final da comunidade, o abandono definitivo produciuse no 1.804. A recuperaci\u00f3n comezou na segunda metade do s\u00e9culo XIX polo abade e economista Antonio Verg\u00e9s, pola asociaci\u00f3n de amigos de Sant Lloren\u00e7 de Munt e polos traballos de restauraci\u00f3n que dende o ano 1.962 pola deputaci\u00f3n de Barcelona.\nActividades tradicionais.\nA produci\u00f3n do carb\u00f3n vexetal.\nDebido a s\u00faa potencia calor\u00edfica e a s\u00faa facilidade de transporte (m\u00e1is lixeiro c\u00e1 madeira) O carb\u00f3n vexetal foi obtido, a trav\u00e9s da combusti\u00f3n lenta da madeira, na contorna do parque dende tempos antigos. De feito son numerosas as prazas carboeiras que a\u00ednda hoxe se distinguen polos cami\u00f1os. En moitas zonas do macizo predominan fragas de aci\u00f1eiras mal estruturados nos que predominan os exemplares inmaturos. Isto debese a sobre explotaci\u00f3n pola actividade carboeira.\u200b\nOs grupos de carboeiros que viv\u00edan na monta\u00f1a en barracas de madeira, produc\u00edan este carb\u00f3n vexetal entre os meses de novembro e marzo.\nComa primeiro paso do proceso escoll\u00edase un lugar chan e amplo coma praza carboeira. Montaban unha pila de le\u00f1a seca de forma circular enriba da praza cunha cheminea central. Engadindo capas adicionais de le\u00f1a dende a cheminea, a pila acadaba as dimensi\u00f3ns desexadas. Finalmente, para conseguir unha cocci\u00f3n lenta, sen os\u00edxeno, a pila forr\u00e1base con ramallos verdes e unha capa de terra.\nAcend\u00edase a pila tirando achas pola cheminea e control\u00e1base a cocci\u00f3n deixando entrar m\u00e1is ou menos aire na pila ou engadindo m\u00e1is ou menos madeira, sempre buscando que a cocci\u00f3n no fose demasiado r\u00e1pida. Cando o fume expulsado era branco o carb\u00f3n xa estaba coci\u00f1ado.\u200b\nA industria do xeo.\nO xeo obt\u00ed\u00f1ase nunha estrutura de pedra chamada \u201cpou de gla\u00e7\u201d, literalmente pozo de xeo. Esta c\u00fapula era a cuberta dun cavidade de forma semiesf\u00e9rica duns 6 metros de profundidade baixo terra.\nOs pous permit\u00edan conservar o xeo obtido no inverno. As tarefas desta t\u00e9cnica distribu\u00edanse de acordo \u00f3 ciclo estacional do clima mediterr\u00e1neo. As chuvias do outono ench\u00edan de auga as escavaci\u00f3ns feitas na serra (co\u00f1ecidas coma \"basses\"). No inverno a auga conxel\u00e1base e posteriormente este xeo cort\u00e1base mediante serras en bloques. Estes bloques introduc\u00edanse nos pozos para illalos da calor da primavera. Para mellorar o illamento, os pozos escav\u00e1banse en zonas ensombrecidas ou baixo densos fragas de aci\u00f1eiras, ademais a forma semicircular da c\u00fapula evitaba c\u00f3 aire quente entrase no interior.\nO xeo extra\u00edase do pozo nas noites do ver\u00e1n e transport\u00e1banse en carro para venderse nas vilas costeiras, especialmente Barcelona. Debido a escaseza do xeo e a s\u00faa utilidade para conservar menci\u00f1as e alimentos, este era moi valioso, orixinando unha grande actividade comercial. No s\u00e9culo XVI constru\u00edronse pozos de xeo por diversas comarcas catal\u00e1s facendo desta actividade moi rendible durante s\u00e9culos, ata que no primeiro terzo do s\u00e9culo XX, os pozos quedaron obsoletos debido a aparici\u00f3n do xeo industrial e posteriormente dos primeiros frigor\u00edficos el\u00e9ctricos.\nNo Parque Natural de Sant Lloren\u00e7 i L\u2019Obac t\u00e9\u00f1ense atopado catro pozos de xeo, todos na serra de l\u2019Obac. O Pou de gla\u00e7 da Portella e o de Estepar, constru\u00eddos pola familia Ubach no s\u00e9culo XVIII, o pozo de xeo situado no mas de la Mata e pozo de xeo de Guinart, na Serra Llarga.\nFlora.\nA maior parte da extensi\u00f3n vexetal do parque \u00e9 ocupada pola aci\u00f1eira, soamente por enriba dos 800 metros atopamos especies de h\u00e1bitats m\u00e1is h\u00famidos coma o carballo. Noutras zonas do parque onde predominan os rochedos e os barrancos, sobreviven especies adaptadas a ecosistemas moi secos e con moi pouca terra\nFauna.\nA diversidade de ambientes ecol\u00f3xicos fai que vivan no parque unha gran variedade de animais, cheg\u00e1ndose a contabilizar m\u00e1is de d\u00faas centenas especies de vertebrados.\nA p\u00edntega, a serpe vede, o gaio, o xabar\u00edn, a xeneta, a Escribenta riscada ou as aves rapaces son as especies m\u00e1is salientables. Entre estas nomear a presenza do voitre branco, especie de grande interese ornitol\u00f3xico e que se atopa en declive na Pen\u00ednsula Ib\u00e9rica, sendo considerada en perigo de extinci\u00f3n. A s\u00faa presenza no parque confirmouse en xullo do 2011 , uns meses despois confirmouse a existencia de parellas reprodutoras ."}
{"id": "198013", "revid": "56817", "url": "https://gl.wikipedia.org/wiki?curid=198013", "title": "Le Villi", "text": "Le Villi (en galego, \"As Villi\") \u00e9 unha \u00f3pera en dous actos con m\u00fasica de Giacomo Puccini e libreto en italiano de Ferdinando Fontana, baseado no conto \"Les Willis\" de Gean-Baptiste Alphonse Karr, tam\u00e9n empregado no ballet \"Giselle\". Tr\u00e1tase da primeira \u00f3pera composta por Puccini e foi estreada no Teatro Dal Verme de Mil\u00e1n o 31 de maio de 1884 con Caponetti e Antonio d'Andrade como int\u00e9rpretes baixo a direcci\u00f3n de Achille Panizza. Puccini escribiu unha nova versi\u00f3n de dous actos (a orixinal ti\u00f1a un) que foi estreada no Teatro Regio de Tur\u00edn o 26 de decembro de 1884.\nO libreto da \u00f3pera n\u00fatrese das lendas de Europa Central, segundo as cales as Villis son esp\u00edritos de mulleres que foron traizoadas polos seus amantes. O mesmo tema \u00e9 utilizado no ballet \"Giselle\" e a \u00f3pera \"Die lustige Witwe\" de Franz Leh\u00e1r (o libreto do cal foi traducido ao italiano polo mesmo Fontana).\nPersonaxes.\nNo libreto, cada parte do intermezzo sinf\u00f3nico entre os actos I e II \u2013 \"L'Abbandono\" (\"A deserci\u00f3n\") e \"La tregenda\" (\"O espectro\") \u2013 est\u00e1 precedido por uns versos explicativos que relatan os acontecementos. Michele Girardi, citando unha carta de Fontana a Puccini do 3 de setembro de 1884, sinalou que o libretista pretend\u00eda que o p\u00fablico o lese, mais realmente non se pretend\u00eda que un narrador o recitara. Segundo Mosco Carner, Puccini pretendera que os versos se leran polo p\u00fablico, a\u00ednda que el sinala que non hai ningunha menci\u00f3n de que iso ocorrera realmente nas cr\u00edticas contempor\u00e1neas da primeira produci\u00f3n. Do mesmo xeito, non hai documento que acredite que se empregou un narrador na primeira representaci\u00f3n de \"Le Villi\" na Metropolitan Opera House en 1908. A pesar de todo, \u00fasase un narrador nalgunhas produci\u00f3ns modernas, como a produci\u00f3n de setembro do 2004 no Teatro Dal Verme con Leo Nucci como narrador, e a de agosto de 1994 no Festival della Valle d'Itria en Martina Franca con Massimo Foschi como narrador. Un narrador (Tito Gobbi) foi empregado tam\u00e9n na gravaci\u00f3n da obra en estudio de Sony en 1981."}
{"id": "198014", "revid": "19415", "url": "https://gl.wikipedia.org/wiki?curid=198014", "title": "A valquiria", "text": ""}
{"id": "198015", "revid": "89787", "url": "https://gl.wikipedia.org/wiki?curid=198015", "title": "Apollo 10", "text": "Apollo 10 foi a cuarta misi\u00f3n tripulada do programa Apollo (denominada oficialmente como AS-505) dos Estados Unidos, a segunda tralo Apollo 8 en orbitar a L\u00faa. Lanzada o 18 de maio de 1969, foi a denominada \"misi\u00f3n F\": unha proba para o primeiro aterraxe lunar, probando os compo\u00f1entes e procedementos sen chegar a completar a aterraxe. O m\u00f3dulo lunar seguiu unha \u00f3rbita de descenso ata uns 15,6\u00a0km da superficie lunar.\nOs seus tripulantes foron Thomas Stafford -comandante-, John W. Young e Eugene A. Cernan.\nEsta misi\u00f3n foi unha combinaci\u00f3n das d\u00faas anteriores, xa que por primeira vez situouse o m\u00f3dulo lunar (L.M.) nunha \u00f3rbita pr\u00f3xima \u00e1 L\u00faa, e realiz\u00e1ronse al\u00ed as manobras necesarias que xa se efectuaron en \u00f3rbita ao redor da Terra. \nStafford e Cernan situ\u00e1ronse no m\u00f3dulo lunar \"Snoopy\", tras abandonar o de mando e servizo C.S.M., e lograron situarse en \u00f3rbita lunar el\u00edptica, cuxo perilunio quedou situado a uns 14 quil\u00f3metros sobre a s\u00faa superficie.\nDurante a segunda e \u00faltima volta \u00e1 L\u00faa o m\u00f3dulo lunar perdeu o control, recuperado pouco despois polo seu piloto Thomas Stafford. Tras finalizar esta manobra, abandonouse o m\u00f3dulo lunar, que foi lanzado en \u00f3rbita ao redor do Sol, e tras embarcar no m\u00f3dulo de mando \u00abCharlie Brown\u00bb, dirix\u00edronse \u00e1 Terra.\nEsta misi\u00f3n supuxo o ensaio final do descenso \u00e1 L\u00faa, realiz\u00e1ndose ademais multitude de fotograf\u00edas das zonas de aluaxe nas 31 \u00f3rbitas que realizou \u00e1 mesma. Amarou o d\u00eda 26 de maio tras 192 horas, 3 minutos e 23 segundos de voo.\nAspectos destacados da misi\u00f3n.\nEstes foron os principais aspectos da misi\u00f3n:"}
{"id": "198016", "revid": "98629", "url": "https://gl.wikipedia.org/wiki?curid=198016", "title": "Die Walk\u00fcre", "text": "Die Walk\u00fcre (en galego \"A Valquiria\") \u00e9 unha \u00f3pera en tres actos con m\u00fasica e libreto en alem\u00e1n de Richard Wagner. \u00c9 a segunda das catro \u00f3peras que compo\u00f1en o ciclo \"Der Ring des Nibelungen\" (\"O anel do Nibelungo\"), sendo a \u00f3pera do ciclo m\u00e1is representada, mesmo separada do ciclo completo. O fragmento m\u00e1is co\u00f1ecido da \u00f3pera \u00e9 o \u00abWalk\u00fcrenritt o Ritt der Walk\u00fcren\u00bb (\u00abCabalgada das valquirias\u00bb), introduci\u00f3n ao terceiro e \u00faltimo acto describindo \u00e1s guerreiras semideusas. A \u00f3pera foi estreada illada no K\u00f6nigliches Hof-und Nationaltheater de M\u00fcnchen o 26 de xu\u00f1o de 1870, e non foi ata seis anos despois, o 14 de agosto de 1876, cando se representou dentro do ciclo completo.\nWagner inspirouse na mitolox\u00eda n\u00f3rdica ao escribir esta obra, especificamente na Saga Volsunga e na Edda po\u00e9tica. Na versi\u00f3n simplificada do compositor, as valquirias son as fillas do deus Wotan e a nai terra, a deusa Erda, concibidas como doncellas guerreiras para defender o Olimpo xerm\u00e1nico, o Valhall, do asexo dos Nibelungos e recoller as almas dos heroes mortos en batalla para levalos ao seu descanso eterno no Valhall."}
{"id": "198018", "revid": "47401", "url": "https://gl.wikipedia.org/wiki?curid=198018", "title": "Apollo 9", "text": "Apollo 9 foi a terceira misi\u00f3n tripulada do programa Apollo dos Estados Unidos, e o primeiro voo do m\u00f3dulo de mando/servizo (\"Command/Service Module, CSM\") xunto \u00f3 m\u00f3dulo lunar (LM). A s\u00faa tripulaci\u00f3n estivo formada polo comandante James McDivitt, o piloto do m\u00f3dulo de mando David Scott e o piloto do m\u00f3dulo lunar Rusty Schweickart. Pasaron dez d\u00edas nunha \u00f3rbita terrestre baixa probando varios aspectos cr\u00edticos para unha aterraxe na L\u00faa, inclu\u00edndo os motores do m\u00f3dulo lunar, os sistemas de soporte vital, sistemas de navegaci\u00f3n e manobras de acoplamento. Esta misi\u00f3n foi o segundo lanzamento tripulado dun foguete Saturn V.\nSchweickart efectuou unha sa\u00edda ao espazo de 37 minutos de duraci\u00f3n, destinada a probar o traxe espacial que haber\u00eda de ser utilizado no descenso \u00e1 L\u00faa e valorado en 100.000 d\u00f3lares (da \u00e9poca) cada un.\nEstes equipos aut\u00f3nomos, capaces de resistir temperaturas da orde de menos 150\u00a0\u00b0C a m\u00e1is 130\u00a0\u00b0C, deb\u00edan ademais protexer aos astronautas do impacto de micrometeoritos (con velocidades pr\u00f3ximas a 100.000\u00a0km/h), garantir as comunicaci\u00f3ns e fornecer soporte vital durante tres horas. Realizouse as\u00ed mesmo unha ensamblaxe perfecta co m\u00f3dulo lunar \"Spider\" que se foi afastando do m\u00f3dulo de mando denominado \"Gumdrop\", ata unha distancia de 160\u00a0km.\nO voo amarou o d\u00eda 13 de marzo tras orbitar 151 veces sobre a Terra e despois de 241 horas de voo."}
{"id": "198019", "revid": "98629", "url": "https://gl.wikipedia.org/wiki?curid=198019", "title": "Apollo 8", "text": "O Apollo 8 foi a segunda misi\u00f3n tripulada do Proxecto Apollo dos Estados Unidos de Am\u00e9rica, e a primeira en usar o enorme lanzador Saturno V. Foi a primeira viaxe espacial tripulada que escapou do campo gravitatorio terrestre, circunvalou a L\u00faa e entrou en \u00f3rbita lunar.\nInsignia da misi\u00f3n.\nFoi dese\u00f1ada por Jim Lovell. A forma triangular da insignia representa o aspecto c\u00f3nico do m\u00f3dulo de mando. A L\u00faa e a Terra aparecen unidas mediante unha figura vermella con forma de \"8\", que indica o n\u00famero da misi\u00f3n e tam\u00e9n o seu obxectivo. Dentro desta figura est\u00e1n escritos en branco os apelidos dos tres astronautas.\nMisi\u00f3n.\nAo principio, o obxectivo da misi\u00f3n era acadar a \u00f3rbita terrestre e probar al\u00ed o m\u00f3dulo lunar, pero as continuas demoras na construci\u00f3n deste \u00faltimo fix\u00e9rono imposible. Finalmente, configurouse outro plan de voo, tam\u00e9n debido ao temor por parte da NASA de que os sovi\u00e9ticos puideran ser capaces en pouco tempo de circunvalar a L\u00faa cunha nave tripulada. Os novos obxectivos da misi\u00f3n Apollo 8 pasaron a ser circunvalar a L\u00faa e entrar en \u00f3rbita lunar, empregando s\u00f3 os m\u00f3dulos de mando e servizo e conservando o Saturn V como lanzador.\nNa engalaxe houbo varios problemas, ademais de alongamentos no funcionamento dos motores, e non se acadou a \u00f3rbita prevista. Unha vez en \u00f3rbita terrestre, acendeuse outra vez a terceira etapa do Saturn V durante 5 minutos e 17 segundos, conseguindo a inxecci\u00f3n translunar (TLI).\nNa viaxe ata a L\u00faa, que durou tres d\u00edas, realizouse unha correcci\u00f3n de rumbo. Borman comezou a sentirse mal, sufrindo o chamado \"s\u00edndrome de adaptaci\u00f3n ao espazo\".\nAo achegarse \u00e1 L\u00faa, o 24 de decembro, realizouse unha ignici\u00f3n para frear a nave e insertala na \u00f3rbita. Os tres astronautas foron os primeiros seres humanos en ver a cara oculta da L\u00faa cos seus propios ollos e a sa\u00edda da Terra polo horizonte lunar. Durante a novena \u00f3rbita, os tres leron por radio unha parte do libro b\u00edblico da X\u00e9nese, con motivo do Nadal.\nNa medianoite do 25 de decembro, realizouse unha ignici\u00f3n que elevou a velocidade da nave a 9682\u00a0km/h, embarc\u00e1ndoa nunha viaxe de retorno de pouco m\u00e1is de dous d\u00edas.\nAntes de iniciar a reentrada, desacoplouse o m\u00f3dulo de servizo. Seis minutos antes de penetrar na atmosfera, a tripulaci\u00f3n viu a L\u00faa sa\u00edndo sobre o horizonte terrestre, tal e como estaba previsto. Finalmente, o m\u00f3dulo de mando amarou no Pac\u00edfico Norte, preto de Hawai."}
{"id": "198020", "revid": "51526", "url": "https://gl.wikipedia.org/wiki?curid=198020", "title": "Das Rheingold", "text": "Das Rheingold (en galego, \"O ouro do Rin\") \u00e9 unha \u00f3pera en catro cadros con m\u00fasica e libreto en alem\u00e1n de Richard Wagner. \u00c9 a primeira das catro \u00f3peras que compo\u00f1en o ciclo \"Der Ring des Nibelungen\" (\"O anel do Nibelungo\"). A \u00f3pera foi estreada no K\u00f6nigliches Hof-und Nationaltheater de M\u00fcnchen o 22 de setembro de 1869 de xeito illado, antes mesmo do termo do ciclo do anel, baixo o patroc\u00ednio de Lu\u00eds II de Baviera, contra a vontade de Wagner, que pretend\u00eda estrear a obra por completo no seu teatro de \u00f3pera de Bayreuth, que daquela a\u00ednda estaba en construci\u00f3n. Non foi ata o 13 de agosto de 1876 cando se representou por primeira vez dentro do ciclo completo. Forma parte do Canon de Bayreuth.\n\"Das Rheingold\" \u00e9 desafiante para os m\u00fasicos da orquestra e o director. Tendo un \u00fanico acto, e con d\u00faas horas e media de m\u00fasica continua, \u00e9 necesario distribu\u00edr ben a enerx\u00eda ata o final. \u00c9 un desaf\u00edo tam\u00e9n para os directores de escena pola presenza do r\u00edo Rin, onde se ambienta a primeira escena, pola aparici\u00f3n dos xigantes Fafner e Fasolt (que deben aparentar m\u00e1is de dous metros de altura) e polos efectos especiais das transformaci\u00f3ns de Alberich co seu helmo m\u00e1xico e os poderes de Donner e Froh.\nPara crear a impresi\u00f3n correcta ao espectador, foi necesaria a creaci\u00f3n de m\u00e1quinas especiais. Wagner supervisou persoalmente a creaci\u00f3n desas m\u00e1quinas, as\u00ed como t\u00f3dolos outros detalles da encenificaci\u00f3n, nunha \u00e9poca (segunda metade do s\u00e9culo XIX) na que non hab\u00eda enerx\u00eda el\u00e9ctrica.\nA historia lida co tema da busca desmedida polo poder, envolvendo a ren\u00fancia ao amor e contratos inaxeitados. \"Das Rheingold\" est\u00e1 marcada musicalmente polo uso do \"leitmotiv\", o uso de temas musicais para identificar elementos da obra, como personaxes ou lugares."}
{"id": "198021", "revid": "19415", "url": "https://gl.wikipedia.org/wiki?curid=198021", "title": "O ouro do Rin", "text": ""}
{"id": "198022", "revid": "89787", "url": "https://gl.wikipedia.org/wiki?curid=198022", "title": "Siegfried (\u00f3pera)", "text": "Siegfried (en galego, \"Sigfrido\") \u00e9 unha \u00f3pera en tres actos con m\u00fasica e libreto en alem\u00e1n de Richard Wagner. \u00c9 a terceira das catro \u00f3peras que compo\u00f1en o ciclo \"Der Ring des Nibelungen\" (\"O anel do Nibelungo\"). Foi estreada no Bayreuth Festspielhaus de Bayereuth o 16 de agosto de 1876 como parte da primeira representaci\u00f3n da saga completa. Forma parte do Canon de Bayereuth. \"Siegfried\" segue a ser unha das \u00f3peras m\u00e1is populares; nas estat\u00edsticas de Operabase aparece no posto n\u00ba 50 das cen \u00f3peras m\u00e1is representadas no per\u00edodo 2005-2010, sendo a 13.\u00aa en Alema\u00f1a e a quinta de Wagner, por detr\u00e1s de \"Der fliegende Holl\u00e4nder\", Das Rheingold\", \"Die Walk\u00fcre\" e \"Tristan und Isolde.\""}
{"id": "198023", "revid": "89787", "url": "https://gl.wikipedia.org/wiki?curid=198023", "title": "G\u00f6tterd\u00e4mmerung", "text": "G\u00f6tterd\u00e4mmerung (en galego \"O ocaso dos deuses\", ou literalmente \"O crep\u00fasculo dos deuses\") \u00e9 unha \u00f3pera en 3 actos cun pr\u00f3logo, con m\u00fasica e libreto de Richard Wagner. \u00c9 a \u00faltima das catro \u00f3peras que compo\u00f1en o ciclo \"Der Ring des Nibelungen\" (\"O anel do Nibelungo\"). Tivo a s\u00faa estrea no Bayreuth Festspielhaus de Bayreuth o 17 de agosto de 1876, dentro da primeira representaci\u00f3n completa da tetralox\u00eda.\nO t\u00edtulo \u00e9 unha traduci\u00f3n ao alem\u00e1n da expresi\u00f3n \"Ragnar\u00f6k\", que en antigo n\u00f3rdico e no contexto da mitolox\u00eda xerm\u00e1nica se refer\u00eda \u00e1 profetizada guerra entre os deuses que conducir\u00eda \u00e1 fin do mundo. Por\u00e9n, como no resto das \u00f3peras do ciclo, a narraci\u00f3n da apocalipse que fai Wagner, difire significativamente das antigas fontes n\u00f3rdicas.\n\u00c9 a terceira xornada do anel chamada \"G\u00f6tterdammerung\". Aqu\u00ed os personaxes mitol\u00f3xicos que sostiveron a acci\u00f3n das xornadas anteriores ceden o seu posto aos homes, que proseguen na terra a loita iniciada na segunda escena de \"Das Rheingold\", ao saber Wotan, polo relato de Loge, da existencia dos tesouros do Nibelungo. O mesmo t\u00edtulo mostra que, a\u00ednda que Wotan non aparece en escena, tam\u00e9n aqu\u00ed a acci\u00f3n principal \u00e9 a que se desenvolve na alma do deus, e tanto a m\u00fasica (co leitmotiv de Wotan, o da s\u00faa lanza, e o do poder dos deuses) coma os relatos dos personaxes, nos lembran permanentemente a presenza do deus.\nEsta \u00f3pera segue no repertorio, a\u00ednda que non est\u00e1 entre as m\u00e1is representadas; nas estat\u00edsticas de Operabase aparece no posto n\u00ba 59 das cen \u00f3peras m\u00e1is representadas no per\u00edodo 2005-2010, sendo a 16\u00aa en Alema\u00f1a e a oitava de Wagner, con 75 representaci\u00f3ns.\nInstrumentaci\u00f3n.\nA partitura de Wagner require da utilizaci\u00f3n de:"}
{"id": "198024", "revid": "19415", "url": "https://gl.wikipedia.org/wiki?curid=198024", "title": "O ocaso dos deuses", "text": ""}
{"id": "198025", "revid": "19415", "url": "https://gl.wikipedia.org/wiki?curid=198025", "title": "Sigfrido (\u00f3pera)", "text": ""}
{"id": "198026", "revid": "56817", "url": "https://gl.wikipedia.org/wiki?curid=198026", "title": "Arabella", "text": "Arabella \u00e9 unha \u00f3pera en tres actos co m\u00fasica de Richard Strauss e libreto en alem\u00e1n de Hugo von Hofmannsthal (baseada en parte na s\u00faa propia novela de 1910 \"Lucidor\"), sendo a s\u00faa sexta e \u00faltima colaboraci\u00f3n oper\u00edstica. \u00c9 unha comedia l\u00edrica que transcorre nun ambiente de decadencia.\nTivo a s\u00faa estrea no Semperoper de Dresden baixo a batuta de Clemens Krauss o 1 de xullo de 1933. A dona de Krauss, a soprano Vioreca Ursuleac interpretou o papel principal."}
{"id": "198027", "revid": "4817", "url": "https://gl.wikipedia.org/wiki?curid=198027", "title": "Apollo 7", "text": "O Apollo 7 foi o cuarto voo espacial do programa norteamericano Apollo (denominado oficialmente AS-205), lanzado o d\u00eda 11 de outubro de 1968 mediante un foguete do tipo Saturno IB e coa primeira tripulaci\u00f3n composta polos astronautas Walter M. Schirra -comandante-, Donn F. Eisele e Walter Cunningham.\nA nave foi posta nunha \u00f3rbita de aparcadoiro (entre 230 e 285\u00a0km de altura) e durante as 163 \u00f3rbitas \u00e1 Terra comprobouse o funcionamento da c\u00e1psula espacial C.M. e do m\u00f3dulo de servizo, as\u00ed como os sistemas de comunicaci\u00f3ns.\nTam\u00e9n se probou un atraque espacial coa terceira fase do foguete Saturno, \u00e1 que se achegou ata estar a uns 15 metros de distancia, simulando as\u00ed a uni\u00f3n co m\u00f3dulo lunar.\nDurante o voo acendeuse o motor principal en oito ocasi\u00f3ns para efectuar correcci\u00f3ns de traxectoria, e realizouse en directo a primeira transmisi\u00f3n das manobras realizadas, que puideron ver na Terra mill\u00f3ns de persoas.\nTras 10 d\u00edas de misi\u00f3n, a amaraxe efectuouse o 22 de outubro de 1968 a menos de 15 quil\u00f3metros do lugar previsto para o seu descenso, a 7 mn (13\u00a0km) ao norte do buque de recuperaci\u00f3n designado, o USS \"Essex\". O voo durou 260 horas, 8 minutos e 58 segundos."}
{"id": "198028", "revid": "23204", "url": "https://gl.wikipedia.org/wiki?curid=198028", "title": "Apollo 6", "text": "O Apollo 6 (SA-502), lanzado o 4 de abril de 1968, foi a segunda misi\u00f3n de tipo A do programa Apollo dos Estados Unidos, unha proba non tripulada do veh\u00edculo de lanzamento Saturno V . Tam\u00e9n foi a \u00faltima misi\u00f3n de proba Apollo non tripulada.\nOs obxectivos foron demostrar a capacidade do Saturno V de realizar unha Inxecci\u00f3n translunar cunha carga simulada aproximada ao 80% dunha nave espacial Apollo completa, e repetir a demostraci\u00f3n da capacidade do Escudo t\u00e9rmico do M\u00f3dulo de mando e servizo (CM) para soportar a calor producida pola velocidade dunha re-entrada lunar. O plan de voo solicitouse para seguir unha Inxecci\u00f3n translunar cun aborto de volta directa usando o motor principal do M\u00f3dulo de mando e servizo (CM), cun tempo total de voo de aproximadamente 10 horas.\nUn fen\u00f3meno co\u00f1ecido como Oscilaci\u00f3n pogo danou alg\u00fans dos motores Rocketdyne J-2 na segunda e terceira etapas pola ruptura das li\u00f1as de combustible internas, provocando que dous motores da segunda etapa pararan antes de tempo. O sistema de gu\u00eda de a bordo do veh\u00edculo foi capaz de compensalo queimando a segunda e terceira etapas durante m\u00e1is tempo, a\u00ednda que a \u00f3rbita de aparcamento resultante foi m\u00e1is el\u00edptica do previsto. O motor danado da terceira etapa tam\u00e9n fallou ao reiniciar a Inxecci\u00f3n translunar. Os controladores de voo elixidos para repetir o perfil de voo da proba anterior co Apollo 4, lograron un rendemento de alta \u00f3rbita e de alta velocidade usando o motor do M\u00f3dulo de mando e servizo (CM). A pesar dos fallos do motor, o voo deulle \u00e1 NASA a suficiente confianza para utilizar o Saturno V para lanzamentos tripulados. Desde Apollo 4 o S-IVB xa demostrara o reinicio e probado o protector de calor a plena velocidade de re-entrada lunar, un potencial terceiro voo non tripulado foi cancelado."}
{"id": "198030", "revid": "56817", "url": "https://gl.wikipedia.org/wiki?curid=198030", "title": "Der Rosenkavalier", "text": "Der Rosenkavalier (en galego, \"O cabaleiro da rosa\") \u00e9 unha \u00f3pera c\u00f3mica en tres actos con m\u00fasica de Richard Strauss e libreto en alem\u00e1n de Hugo von Hofmannsthal e o propio compositor. Tivo a s\u00faa estrea no Semperoper de Dresden o 26 de xaneiro de 1911 baixo a direcci\u00f3n de Ernest von Schuch e a direcci\u00f3n art\u00edstica de Alfred Roller.\nLogo de compo\u00f1er \u00f3peras como Salom\u00e9 (1905) e Elektra (1909), onde asomaba a politonalidade, a atonalidade e o paroxismo expresionista, cun texto dram\u00e1tico influ\u00eddo polo vocabulario freudiano das paix\u00f3ns humanas, Strauss comunicou a Von Hofmannsthal o seu desexo de compo\u00f1er unha \u00f3pera distinta, ao estilo da \u00f3pera mozartiana, lixeira, humor\u00edstica e ambientada na sociedade do s\u00e9culo XVIII (Le nozze di Figaro).\nA diferenza das \u00f3peras anteriores, o libreto de Von Hofmannsthal \u00e9 orixinal; \u00e9 dicir, non est\u00e1 baseado en obras literarias existentes. No bosquexo inicial, os protagonistas \u00edan ser o bar\u00f3n Ochs e Octavian. Por\u00e9n, a medida que avanza a escritura da obra, a personaxe da Mariscala creceu e afirmouse a si mesma ata transformarse nun rol protagonista.\nO t\u00edtulo da \u00f3pera alude a un costume inexistente inventado por Von Hofmannsthal, que serve de escusa para o desenvolvemento argumental."}
{"id": "198032", "revid": "19415", "url": "https://gl.wikipedia.org/wiki?curid=198032", "title": "O cabaleiro da rosa", "text": ""}
{"id": "198033", "revid": "5863", "url": "https://gl.wikipedia.org/wiki?curid=198033", "title": "Apollo 5", "text": "O Apollo 5 (AS-204) foi un voo sen tripulantes das misi\u00f3ns pertencentes ao programa Apolo que tivo lugar o 22 de xaneiro de 1968 e que utilizou un foguete Saturno IB como veh\u00edculo impulsor, cuxa segunda fase \u00eda ser posta en marcha, despois de permanecer parada en \u00f3rbita de aparcamento e ingravidez, para conducir o m\u00f3dulo lunar a un punto m\u00e1ximo de afastamento da Terra de 18.340\u00a0km.\nActivouse ent\u00f3n o motor de ascenso do m\u00f3dulo lunar para que regresase a unha velocidade de 40.000\u00a0km/h, a mesma que deber\u00eda levar ao penetrar na atmosfera terrestre. O voo foi un \u00e9xito t\u00e9cnico."}
{"id": "198035", "revid": "89787", "url": "https://gl.wikipedia.org/wiki?curid=198035", "title": "Apollo 4", "text": "O Apollo 4 (tam\u00e9n co\u00f1ecido como Apolo-Saturno 501 e AS-501), foi o primeiro voo proba sen tripulaci\u00f3n do programa Apolo, que tivo lugar o 9 de novembro de 1967 e que usou un lanzador Saturno V como veh\u00edculo impulsor, cuxa terceira fase \u00eda ser posta en marcha, despois de permanecer parada en \u00f3rbita de aparcamento e ingravidez, para conducir a nave espacial a un punto m\u00e1ximo de afastamento da Terra de 18\u00a0340\u00a0km. Activouse ent\u00f3n o motor do m\u00f3dulo de mando para que a c\u00e1psula alcanzase ao regresar unha velocidade de 40\u00a0000\u00a0km/h, a mesma que deber\u00eda levar ao penetrar na atmosfera terrestre e probar os sistemas de protecci\u00f3n t\u00e9rmico. O voo foi un \u00e9xito t\u00e9cnico.\nEste voo deb\u00eda ser o primeiro lanzamento tripulado, estando previsto o seu lanzamento o 21 de febreiro de 1967. \nO 27 de xaneiro de 1967, durante unhas probas simuladas de lanzamento a bordo dun Saturno IB, produciuse un incendio na c\u00e1psula de mando no cal pereceron queimados os tripulantes Virgil Grissom (comandante da nave), Edward White e o doutor Roger Chaffee. \nO incendio, acaecido cando apenas quedaban 10 minutos para finalizar a conta atr\u00e1s e tras un simulacro real de 5 horas e 45 minutos, debeuse posiblemente a un curtocircu\u00edto que inflamou a atmosfera de os\u00edxeno puro ao 100%, que unido ao deficiente illamento dos cables, \u00e1s tubaxes mal dese\u00f1adas e protexidas, a falta de sistemas de evacuaci\u00f3n de emerxencia, as\u00ed como \u00e1 carencia de sistemas antiincendios e de asistencia de urxencia, produciron a morte dos tripulantes por asfixia. \nNa primavera de 1967 a NASA anunciou que a desafortunada misi\u00f3n Apolo IV pasar\u00eda a chamarse Apolo 1, que non haber\u00eda Apolo 2 nin Apolo 3, e que o primeiro lanzamento do Saturno V programado para novembro de 1967 ser\u00eda co\u00f1ecido como Apolo 4, e o seguinte ser\u00eda o Apollo 5 coa misi\u00f3n SA-204."}
{"id": "198037", "revid": "5132", "url": "https://gl.wikipedia.org/wiki?curid=198037", "title": "Jako Arena", "text": ""}
{"id": "198038", "revid": "89787", "url": "https://gl.wikipedia.org/wiki?curid=198038", "title": "Mal\u00fa", "text": "Mar\u00eda Luc\u00eda S\u00e1nchez Ben\u00edtez, nada en Madrid o 15 de marzo de 1982, \u00e9 unha cantante espa\u00f1ola, co\u00f1ecida artisticamente como Mal\u00fa. En 2010 conseguiu o seu primeiro n\u00famero 1 de vendas co \u00e1lbum \"Guerra Fr\u00eda\", doce anos logo do seu debut en 1998.\nTraxectoria.\n\u00c9 sobri\u00f1a do guitarrista Paco de Luc\u00eda e filla do cantaor Pepe de Luc\u00eda. A s\u00faa carreira musical comezou con quince anos, cando o produtor Jes\u00fas Yanes o\u00eduna cantar nunha festa. Tras iso decidiu presentala a Pep's Records. Comezou a gravar o seu primeiro disco entre os meses de xaneiro e febreiro de 1998. O disco titulouse \"Aprendiz\", sa\u00edu \u00e1 venda na primavera dese mesmo ano e contou coa colaboraci\u00f3n de Alejandro Sanz ou Pedro Guerra. Vend\u00e9ronse mais de 650.000 mil copias de \"Aprendiz\" e mant\u00edvose na lista oficial de vendas de \"AFYVE\" durante sesenta semanas.\nNos Premios Amigo outorgados pola SGAE do ano 1998, Mal\u00fa obtivo o premio \u00e1 Mellor artista revelaci\u00f3n, e tam\u00e9n estivo nomeada ao galard\u00f3n de Mellor artista feminina.\nLogo do seu primeiro \u00e1lbum veu unha importante xira por Espa\u00f1a e Latinoam\u00e9rica e un contrato con Walt Disney Records para interpretar o tema central \u00abMi reflejo\u00bb, da pel\u00edcula \"Mul\u00e1n\".\nTras de \"Aprendiz\" vi\u00f1o, en 1999, \"Cambiar\u00e1s\", un disco no que, segundo a artista, a diferenza esencial \u00e9 a voz: \u00abTe\u00f1o unha voz moito m\u00e1is madura. Foi unha xira moi longa, que me deu moita m\u00e1is madurez na voz \u00e1 hora de cantar, deume moitas t\u00e1boas\u00bb. O \u00e1lbum entrou directamente no n\u00famero trece da lista AFYVE e en tan s\u00f3 dez d\u00edas vendera 100.000 exemplares. \nPosteriormente participou na gravaci\u00f3n do disco \"Tatuaje\" cantando o cl\u00e1sico da copla espa\u00f1ola \u00abA tu vera\u00bb.\nXa en maio do 2001, Mal\u00fa volveu con \"Esta vez\". Neste terceiro disco estreou compa\u00f1\u00eda discogr\u00e1fica, Sony Music, e volve contar con colaboraci\u00f3ns de luxo, como o co\u00f1ecido produtor Est\u00e9fano, ou con Antonio Carmona entre outros. Este traballo contou con \u00e9xitos como \u00abSin ti todo anda mal\u00bb, \u00abVen a pervertirme\u00bb, \u00abMe qued\u00f3 grande tu amor\u00bb e \u00abToda\u00bb e vendeu preto das 300.000 copias en toda Espa\u00f1a.\nTras o exitoso \"Esta vez\", Mal\u00fa viuse inmersa nunha xira tanto por Espa\u00f1a como por Am\u00e9rica, e tras iso dedicouse de cheo ao seu cuarto disco, titulado \"Otra Piel\", lanzado ao mercado espa\u00f1ol o 30 de xu\u00f1o do 2003 con \u00abNo me extra\u00f1a nada\u00bb como carta de presentaci\u00f3n. Neste traballo (gravado entre Miami e M\u00e9xico), Mal\u00fa pen\u00e9trase cara a novos sons para darlle outra faceta diferente \u00e1 s\u00faa carreira substitu\u00edndo \u00e1s s\u00faas baladas desgarradoras, a\u00ednda que estas seguen estando presentes no seu disco. Temas como \u00abEnamorada\u00bb e \u00abInevitable\u00bb fixeron deste disco un novo \u00e9xito.\nEn 2003, Mal\u00fa gravou a canci\u00f3n \u00abLleg\u00f3 el amor\u00bb da pel\u00edcula \"A Cincenta\" de Walt Disney no DVD \"Ellas &amp; Magia\". O DVD de \"Ellas &amp; Magia\" conta con canci\u00f3ns de Walt Disney interpretadas por: Marta S\u00e1nchez, Mal\u00fa, Marta Bot\u00eda, Pastora Soler, Lydia, Tamara, Melody, Marilia Casares, Bellepop e Merche.\nNa noite do 3 de febreiro de 2004 e na sala Pach\u00e1 de Madrid, Mal\u00fa gravaba \"Por Una Vez\", o disco en directo cont\u00e9n todos os \u00e9xitos e colaboran no grandes artistas como David DeMar\u00eda, Antonio Orozco, Alejandro Sanz, o seu pai Pepe de Luc\u00eda e o seu t\u00edo Paco de Luc\u00eda. \nO disco sa\u00edu \u00e1 venda o 19 de abril xunto cun DVD que inclu\u00eda a actuaci\u00f3n daquela noite, v\u00eddeos, fotograf\u00edas e extras.\nEn abril de 2005 publica \"Mal\u00fa\", o seu sexto disco e o m\u00e1is persoal ata a data, producido por Mauri Stern e Graeme Pleeth e gravado entre Madrid e Londres. Cont\u00e9n canci\u00f3ns como \u00abDiles\u00bb, \u00abTe conozco desde siempre\u00bb ou \u00abSabes bien\u00bb.\nO 26 de xu\u00f1o de 2005, Alejandro Fern\u00e1ndez ofreceu un concerto no Palacio de Congresos de Madrid. Era a primeira vez que o \u00eddolo mexicano cantaba en Espa\u00f1a e colgou o cartel de \u00abNon hai entradas\u00bb con Amaia Montero, Mal\u00fa e Diego El Lagostino como artistas invitados.\n\"Desaf\u00edo\", \u00e9 o s\u00e9timo \u00e1lbum de Mal\u00fa que sa\u00edu \u00e1 venda o 31 de outubro co tema \u00abSi estoy loca\u00bb como primeiro single.\n\"Desaf\u00edo\" est\u00e1 producido por Graeme Pleeth e Mauri Stern e foi gravado en Madrid e Londres cunha involucraci\u00f3n total de Mal\u00fa en todos os procesos do disco, desde a selecci\u00f3n de canci\u00f3ns \u00e1 produci\u00f3n. \u00c9 a continuaci\u00f3n dunha carreira que re\u00fane unha combinaci\u00f3n de mocidade, \u00e9xito e continuidade moi pouco habitual na nosa m\u00fasica. O videoclip do primeiro single do disco \"Desaf\u00edo\" \u00abSi estoy loca\u00bb est\u00e1 gravado en Lleida. Coa gravaci\u00f3n do videoclip en Lleida, Mal\u00fa foi pioneira en gravar un videoclip nesta cidade catal\u00e1. Tras este videoclip, o IMAC (Instituto Municipal de Acci\u00f3n Cultural) uniuse con Barcelona-Catalunya Films Comission, para que Lleida sirva como estudio para rodar videoclips e pel\u00edculas.\nNo videoclip do seu segundo single \u00abNo voy a cambiar\u00bb participa o actor Alejandro Tous (\u00c1lvaro na serie \"Yo soy Bea\").\nEn marzo do 2007 fixo unha aparici\u00f3n na serie \"Yo soy Bea\" de Telecinco e en \"Manolo e Benito\" de Antena 3 TV.\nGravou unha das canci\u00f3ns principais do musical de Broadway \"Jesucristo Superstar\" xunto a Sergio Rivero, ga\u00f1ador da cuarta edici\u00f3n de Operaci\u00f3n Triunfo (Telecinco).\nDesde marzo ata novembro de 2007 estivo de xira coa s\u00faa \u00abTour Desaf\u00edo\u00bb, un dos m\u00e1is grandes da s\u00faa carreira, logo de arrasar en Madrid e Barcelona.\nTras isto, lanza \"Gracias\", o primeiro recompilatorio que publica a cantante, inclu\u00edndo 15 canci\u00f3ns que se poden atopar nos seus traballos anteriores e tres non editadas nos seus discos, con todo, non in\u00e9ditas. Ademais, incl\u00fae o concerto realizado en C\u00f3rdoba no Pavill\u00f3n de Vistalegre o d\u00eda 29 de setembro do 2007 dentro do seu \u00abTour Desaf\u00edo\u00bb.\nEn xaneiro de 2008 finalizou unha xira por algunhas cidades de Andaluc\u00eda xunto a David DeMar\u00eda, nunha serie de concertos do carn\u00e9 novo.\nA xira Gracias empezou en abril de 2008 e finalizou en outubro de 2008.\n\"Vive\", \u00e9 o noveno \u00e1lbum de Mal\u00fa. Sa\u00edu \u00e1 venda o d\u00eda 17 de marzo de 2009 co tema \u00abA isto ch\u00e1maslle amor\u00bb como primeiro single. Est\u00e1 producido por Mauri Stern e Mal\u00fa e gravouse en Madrid, Os \u00c1nxeles e Nashville. Neste disco Mal\u00fa involucrouse ao m\u00e1ximo. O videoclip do primeiro single do disco \"Vive\" \u00abA esto le llamas amor\u00bb est\u00e1 gravado nunha pista de xeo e participa o presentador Christian G\u00e1lvez.\nNa s\u00faa primeira semana o disco \"Vive\" estivo na posici\u00f3n n\u00famero dous dos discos mais vendidos en Espa\u00f1a; en primeira posici\u00f3n estaba o grupo irland\u00e9s U2.\nMal\u00fa gravou o seu oitavo disco de estudo, \"Guerra Fr\u00eda\", que foi publicado o 12 de outubro de 2010, sendo o novo sinxelo \u00abBlanco y Negro\u00bb estreado o 4 de setembro en Cadena Dial, onde anunciou o lanzamento tam\u00e9n do disco en Hispanoam\u00e9rica. En 2011 inicia o Tour Guerra Fr\u00eda.\nO \u00e1lbum sa\u00edu \u00e1 venda convert\u00e9ndose na s\u00faa primeira semana nun \u00e9xito, ao entrar directamente como n\u00famero un en vendas en Espa\u00f1a. O disco mant\u00edvose durante meses no top 10, sendo ata o momento disco de platino, do mesmo xeito que o single \"Blanco y Negro\", de momento cualificado como platino por PROMUSICAE e o cal foi d\u00faas veces n\u00famero un da lista de Los 40 Principales.\nNo 2012 conf\u00edrmase que ser\u00eda unha dos catro xu\u00edces de \"La Voz\", programa de Telecinco baseado no formato holand\u00e9s \"The Voice\", xunto con David Bisbal, Melendi e Rosario Flores. O programa comezou a emitirse o 19 de setembro dese ano.\nEn marzo de 2012, a s\u00faa canci\u00f3n \"Blanco y Negro\" \u00e9 oficialmente o tema oficial da telenovela venezolana da cadea Venevision V\u00e1lgame Dios.\nColaboraci\u00f3ns.\nMal\u00fa fixo varias colaboraci\u00f3ns con artistas, como:"}
{"id": "198039", "revid": "1131", "url": "https://gl.wikipedia.org/wiki?curid=198039", "title": "Carlos Baute", "text": "Carlos Roberto Baute Jim\u00e9nez, nado en Caracas o 8 de marzo de 1974, e m\u00e1is co\u00f1ecido como Carlos Baute, \u00e9 un cantante, presentador e actor venezolano.\nTraxectoria.\nTen ascendencia galega, pois un dos seus av\u00f3s era de Vigo e unha bisavoa do Carballi\u00f1o.\nCon 13 anos (1987) uniuse ao grupo de pop venezolano Los Chamos e posteriormente comezou a s\u00faa carreira en solitario (1994). Entre os premios que recibiu ou foi nomeado at\u00f3panse dous Ondas, Dial, Premios da M\u00fasica, Premios Amigo, ademais de certificaci\u00f3ns en Discos de Ouro e Platino. En total, o valor estimado das s\u00faas vendas son de 5 mill\u00f3ns a nivel mundial."}
{"id": "198040", "revid": "98629", "url": "https://gl.wikipedia.org/wiki?curid=198040", "title": "Apollo 1", "text": "Apollo 1 (tam\u00e9n chamado Apolo/Saturno-204 ou AS-204) \u00e9 o nome da misi\u00f3n Apollo programado para o seu lanzamento o d\u00eda 21 de febreiro de 1967. Planificouse para ser a primeira misi\u00f3n tripulada do programa Apollo. Perante un ensaio de probas na plataforma de lanzamento (no complexo de lanzamento 34 de Cabo Canaveral) o 27 de xaneiro de 1967, produciuse un incendio na cabina de mando, causando a morte aos tres membros da tripulaci\u00f3n (Virgil \"Gus\" Grissom, Edward H. White e Roger B. Chaffee) e resultando destru\u00eddo o m\u00f3dulo. O nome da misi\u00f3n Apollo 1, que fora escollido pola tripulaci\u00f3n para significar que era a primeira tripulada, foi oficialmente retirado pola NASA en conmemoraci\u00f3n deles o 24 de abril de 1967.\nInmediatamente despois do incendio, a NASA convocou o Consello de Revisi\u00f3n de Accidentes para determinar a causa do incendio. A\u00ednda que a fonte do lume non chegou a ser identificada, as mortes dos astronautas foron atribu\u00eddas a unha ampla gama de erros na construci\u00f3n do m\u00f3dulo, que ser\u00eda redese\u00f1ado para as seguintes misi\u00f3ns. A fase tripulada do proxecto atrasouse uns 20 meses, ata a misi\u00f3n Apollo 7, para corrixir os problemas detectados (atmosfera de ox\u00edxeno 100% puro a alta presi\u00f3n na cabina -altamente inflamable-, amoreamento de cablaxe, materiais non ign\u00edfugos, pl\u00e1sticos etc...)."}
{"id": "198041", "revid": "5734076", "url": "https://gl.wikipedia.org/wiki?curid=198041", "title": "Premio Capital Verde Europea", "text": "O Premio Capital Verde Europea (en ingl\u00e9s: \"European Green Capital Award\") \u00e9 un galard\u00f3n institu\u00eddo e xestionado pola Comisi\u00f3n Europea para reco\u00f1ecer \u00e1s cidades que mellor se ocupan da protecci\u00f3n e conservaci\u00f3n do ambiente e da contorna vital dos seus habitantes. A cidade que cada ano ostenta a capitalidade exerce de modelo de actuaci\u00f3n verde e comparte as s\u00faas pr\u00e1cticas con outras cidades.\nO premio est\u00e1 aberto, ademais da os 27 pa\u00edses membros da Uni\u00f3n Europea, aos pa\u00edses candidatos oficiais (Turqu\u00eda, Montenegro, Macedonia do Norte, Croacia e Islandia), as\u00ed como aos pa\u00edses do Espazo Econ\u00f3mico Europeo (Islandia, Noruega e Liechtenstein).\nDesignaci\u00f3ns.\n2010 e 2011.\n35 cidades presentaron a s\u00faa solicitude para ser designadas Capital Verde Europea 2010 ou 2011. Estocolmo e Hamburgo resultaron elixidas respectivamente por un xurado espec\u00edfico en febreiro de 2009. As demais finalistas foron: \u00c1msterdan, Bristol, Copenhaguen, Friburgo, M\u00fcnster e Oslo.\n2012 e 2013.\nPara a convocatoria de 2012 e 2013 present\u00e1ronse 17 cidades. No transcurso da conferencia de Capital Verde Europea en Estocolmo, o 21 de outubro de 2010, designouse a Vitoria e Nantes como Capital Verde Europea 2012 e 2013 respectivamente. As outras catro finalistas foron: Barcelona, Malm\u00f6, N\u00faremberg e Reiquiavik."}
{"id": "198042", "revid": "10599", "url": "https://gl.wikipedia.org/wiki?curid=198042", "title": "Capital Verde Europea", "text": ""}
