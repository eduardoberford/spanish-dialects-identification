{"id": "185618", "revid": "85894", "url": "https://gl.wikipedia.org/wiki?curid=185618", "title": "O Mato, Ouces, Bergondo", "text": "O Mato \u00e9 un lugar da parroquia de Ouces no concello coru\u00f1\u00e9s de Bergondo na comarca da Coru\u00f1a. Ti\u00f1a 16 habitantes no ano 2010 segundo datos do INE, dos cales 9 eran homes e 7 eran mulleres."}
{"id": "185619", "revid": "85894", "url": "https://gl.wikipedia.org/wiki?curid=185619", "title": "Mesoiro, Ouces, Bergondo", "text": "Mesoiro \u00e9 un lugar da parroquia de Ouces no concello coru\u00f1\u00e9s de Bergondo na comarca da Coru\u00f1a. Ti\u00f1a 64 habitantes no ano 2010 segundo datos do INE, dos cales 28 eran homes e 36 eran mulleres."}
{"id": "185620", "revid": "85894", "url": "https://gl.wikipedia.org/wiki?curid=185620", "title": "O Outeiro, Ouces, Bergondo", "text": "O Outeiro \u00e9 un lugar da parroquia de Ouces no concello coru\u00f1\u00e9s de Bergondo na comarca da Coru\u00f1a. Ti\u00f1a 29 habitantes no ano 2010 segundo datos do INE, dos cales 13 eran homes e 16 eran mulleres.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "185621", "revid": "85894", "url": "https://gl.wikipedia.org/wiki?curid=185621", "title": "Reboredo, Ouces, Bergondo", "text": "Reboredo \u00e9 un lugar da parroquia de Ouces no concello coru\u00f1\u00e9s de Bergondo na comarca da Coru\u00f1a. Ti\u00f1a 59 habitantes no ano 2010 segundo datos do INE, dos cales 28 eran homes e 31 eran mulleres."}
{"id": "185622", "revid": "85894", "url": "https://gl.wikipedia.org/wiki?curid=185622", "title": "O R\u00edo, Ouces, Bergondo", "text": "O R\u00edo \u00e9 un lugar da parroquia de Ouces no concello coru\u00f1\u00e9s de Bergondo na comarca da Coru\u00f1a. Ti\u00f1a 22 habitantes no ano 2010 segundo datos do INE, dos cales 12 eran homes e 10 eran mulleres."}
{"id": "185623", "revid": "85894", "url": "https://gl.wikipedia.org/wiki?curid=185623", "title": "Silvoso, Ouces, Bergondo", "text": "Silvoso \u00e9 un lugar da parroquia de Ouces no concello coru\u00f1\u00e9s de Bergondo na comarca da Coru\u00f1a. Ti\u00f1a 53 habitantes no ano 2010 segundo datos do INE, dos cales 26 eran homes e 27 eran mulleres."}
{"id": "185624", "revid": "85894", "url": "https://gl.wikipedia.org/wiki?curid=185624", "title": "Tat\u00edn, Ouces, Bergondo", "text": "Tat\u00edn \u00e9 un lugar da parroquia de Ouces no concello coru\u00f1\u00e9s de Bergondo na comarca da Coru\u00f1a. Ti\u00f1a 104 habitantes no ano 2010 segundo datos do INE, dos cales 58 eran homes e 46 eran mulleres."}
{"id": "185625", "revid": "624", "url": "https://gl.wikipedia.org/wiki?curid=185625", "title": "Silvoso", "text": "Co top\u00f3nimo Silvoso podemonos referir a:"}
{"id": "185631", "revid": "89787", "url": "https://gl.wikipedia.org/wiki?curid=185631", "title": "Sport Lisboa e Benfica", "text": "O Sport Lisboa e Benfica, m\u00e1is co\u00f1ecido coma Benfica, \u00e9 un club polideportivo portugu\u00e9s especializado en f\u00fatbol da cidade de Lisboa. Foi fundado en 1904, e futbolisticamente falando \u00e9 o club m\u00e1is laureado de Portugal. Entre os seus seareiros \u00e9 co\u00f1ecido coma o \"glorioso\". Nas s\u00faas vidreiras destacan d\u00faas copas de Europa (cinco veces segundo), 34 campionatos de Liga e 25 copas de Portugal, sendo o club que m\u00e1is trofeos ten."}
{"id": "185636", "revid": "5863", "url": "https://gl.wikipedia.org/wiki?curid=185636", "title": "San Xurxo de Cereixo", "text": ""}
{"id": "185637", "revid": "89787", "url": "https://gl.wikipedia.org/wiki?curid=185637", "title": "Armando Dippet", "text": "Armando Dippet \u00e9 un personaxe de ficci\u00f3n da serie \"Harry Potter\" creaci\u00f3n da escritora brit\u00e1nica J. K. Rowling.\nAntigo director do colexio Hogwarts contempor\u00e1neo de Tom Riddle e totalmente enganado por el. En vida foi unha persoa boa pero pusil\u00e1nime e sen determinaci\u00f3n. Trala s\u00faa morte sucedeuno no cargo de director do colexio Albus Dumbledore. Nos libros aparecen referencias a el tanto no cadro do despacho do director de Hogwarts, nos pensamentos de Dumbledore e nos cromos de magos famosos das ras de chocolate.\nV\u00e9xase tam\u00e9n.\nLigaz\u00f3ns externas.\nHP-lexicon.org"}
{"id": "185639", "revid": "27155", "url": "https://gl.wikipedia.org/wiki?curid=185639", "title": "Fosfato do dinucle\u00f3tido de nicotinamida e adenina", "text": "O fosfato do dinucle\u00f3tido de nicotinamida e adenina ou nicotinamida adenina dinucle\u00f3tido fosfato ou nicot\u00edn aden\u00edn dinucle\u00f3tido fosfato, abreviado NADP+ (forma oxidada) e NADPH (forma reducida), \u00e9 un coencima que interv\u00e9n en numerosas v\u00edas anab\u00f3licas. \u00c9 an\u00e1logo do coencima similar NAD+, pero cun fosfato adicional, a\u00ednda que non exerce as mesmas funci\u00f3ns. Unha parte da s\u00faa mol\u00e9cula procede da vitamina B3.\nO NADPH proporciona parte do poder redutor necesario para as reacci\u00f3ns de reduci\u00f3n das bios\u00ednteses, actuando como cofactor das oxidorredutases. Interv\u00e9n na fase escura da fotos\u00edntese (ciclo de Calvin), na que se fixa o di\u00f3xido de carbono (CO2) e se sintetizan azucres, a\u00ednda que se xera na fase luminosa. Nos animais a maior fonte de NADPH \u00e9 a fase oxidativa da ruta da pentosa fosfato, que produce o 60% dos requirimentos da c\u00e9lula deste coencima.\nEstrutura qu\u00edmica.\nA mol\u00e9cula \u00e9 un dinucle\u00f3tido, xa que est\u00e1 constitu\u00eddo por dous nucle\u00f3tidos unidos polos seus fosfatos en posici\u00f3n 5'. Consta dos seguintes compo\u00f1entes:\nBios\u00edntese.\nA mol\u00e9cula de NADP+ sintet\u00edzase a partir dunha mol\u00e9cula de NAD+. \nUnha vez sintetizado o NAD+, o seu grupo 2-hidroxi da ribosa da parte adenosina da mol\u00e9cula \u00e9 fosforilado por unha mol\u00e9cula de ATP, orixinando o NADP+ \nPropiedades e mecanismo de acci\u00f3n.\nEste coencima experimenta reduci\u00f3n reversible do anel da nicotinamida. O NADP+ red\u00facese a NADPH + H+ aceptando un i\u00f3n hidruro (dous electrones e un prot\u00f3n) a partir dun substrato oxidable, \u00e1 vez que se libera no medio un prot\u00f3n (H+). A entrada do hidruro fai que se neutralice a carga do anel de nicotinamida, se redistrib\u00faen os dobres enlaces e a mol\u00e9cula adquire un hidr\u00f3xeno m\u00e1is. A reacci\u00f3n de reduci\u00f3n \u00e9:\nNADP+ + 2e- + 2H+ \u2192 NADPH + H+\nO NADPH adoita estar presente en concentraci\u00f3n m\u00e1is elevada que a s\u00faa forma oxidada, NADP+. Isto favorece a transferencia de hidruros desde o NADPH a un substrato. Isto explica o papel metab\u00f3lico desta mol\u00e9cula especializado como cofactor en reacci\u00f3ns de reduci\u00f3n das s\u00ednteses do anabolismo. Cando reduce a outras mol\u00e9culas, c\u00e9delles o hidruro.\nUnha reacci\u00f3n xeral (onde A \u00e9 o substrato) na que interv\u00e9n o NADPH \u00e9:\nA (oxidado) + NADPH + H+ \u2192 AH2 (reducido) + NADP+\nCadea respiratoria e fosforilaci\u00f3n.\nComo dixemos, o papel do NADPH \u00e9 intervir como poder redutor en bios\u00ednteses m\u00e1is que ceder os seus electr\u00f3ns \u00e1 cadea de transporte de electr\u00f3ns para producir enerx\u00eda na fosforilaci\u00f3n oxidativa. Este papel ex\u00e9rceno fundamentalmente os coencimas NADH e FADH2. Non obstante, excepcionalmente, o NADPH pode contribu\u00edr de forma indirecta \u00e1 fosforilaci\u00f3n oxidativa, xa que pode transferir os seus electr\u00f3ns ao NADH (que, \u00e1 s\u00faa vez, os ceder\u00e1 \u00e1 cadea respiratoria). A reacci\u00f3n \u00e9 a seguinte:\nNADPH + H+ + NAD+ \u2192 NADP+ + NADH + H+\nBios\u00ednteses nos animais.\nO NADPH fornece os equivalentes de reduci\u00f3n necesarios para moitas reacci\u00f3ns biosint\u00e9ticas implicadas na protecci\u00f3n contra os efectos das especies reactivas do os\u00edxeno, permitindo a rexeneraci\u00f3n do glutati\u00f3n reducido GSH.\nUtil\u00edzase NADPH nas v\u00edas do anabolismo da s\u00edntese de l\u00edpidos, como a s\u00edntese do colesterol, e s\u00edntese de \u00e1cidos graxos (elongaci\u00f3n da cadea dos \u00e1cidos graxos).\nO sistema do NADPH \u00e9 tam\u00e9n o responsable de xerar radicais libres en c\u00e9lulas inmunes. Estes radicais \u00fasanse para destru\u00edr pat\u00f3xenos nun proceso denominado explosi\u00f3n respiratoria. O mecanismo polo cal as c\u00e9lulas producen especies reactivas do os\u00edxeno implica a acci\u00f3n dun encima chamado NADPH oxidase; este encima pode empregar o NADPH como axente redutor para reducir o os\u00edxeno libre (O2) a super\u00f3xido, o cal se combina espontaneamenteo con outras mol\u00e9culas para producir radicais libres moi reactivos, entre os cales se encontran por exemplo os ani\u00f3ns hidr\u00f3xido, per\u00f3xido, hipoclorito, hipoiodito e o \u00f3xido de nitr\u00f3xeno (II).\nO NADPH \u00e9 a fonte de equivalentes de reduci\u00f3n para a hidroxilaci\u00f3n do citocromo P450, e de compostos arom\u00e1ticos, esteroides, alcohois e f\u00e1rmacos.\nRuta da pentosa-fosfato.\nEsta \u00e9 unha v\u00eda metab\u00f3lica moi relacionada coa glic\u00f3lise durante a cal se utiliza a glicosa para xerar ribosa, que \u00e9 necesaria para a bios\u00edntese de nucle\u00f3tidos e \u00e1cidos nucleicos. Nesta v\u00eda \u00e9 imprescindible a intervenci\u00f3n do NADPH.\nA primeira fase da v\u00eda da pentosa-fosfato consiste en d\u00faas oxidaci\u00f3ns que converten en varios pasos a glicosa 6-fosfato en ribulosa 5-fosfato e reducen o NADP+ a NADPH + H+.\nO NADPH formado na fase oxidativa \u00e9 utilizado para reducir glutati\u00f3n (GSSG) e para soster a bios\u00edntese doutras mol\u00e9culas co seu poder redutor. A ribosa 5-fosfato \u00e9 un precursor para a s\u00edntese de nucle\u00f3tidos e \u00e1cido nucleicos. Podemos dicir que o produto esencial da v\u00eda da pentosa-fosfato non son as propias pentosas, sen\u00f3n o doante de electr\u00f3ns NADPH, necesario para as reacci\u00f3ns de reduci\u00f3n da bios\u00edntese doutras mol\u00e9culas.\nO feito de que a glicosa 6-fosfato entre na glic\u00f3lise ou na v\u00eda da pentosa-fosfato depende das necesidades moment\u00e1neas da c\u00e9lula e da concentraci\u00f3n citoplasm\u00e1tica de NADP+. Cando unha c\u00e9lula est\u00e1 convertendo rapidamente NADPH en NADP+ en reduci\u00f3ns de bios\u00edntese, aumenta o nivel de NADP+, o que estimula alostericamente a G6PD (glicosa 6-fosfato deshidroxenase), que \u00e9 o encima que cataliza a primeira reacci\u00f3n na v\u00eda da pentosa-fosfato. En caso contrario, se dimin\u00fae a demanda de NADPH+H+, a v\u00eda da pentosa faise m\u00e1is lenta e a glicosa 6-fosfato util\u00edzase como combustible para a glic\u00f3lise.\nOs tecidos que requiren o NADPH+H+ fornecido por esta v\u00eda, son os que levan a cabo activamente a s\u00edntese de \u00e1cidos graxos (f\u00edgado, tecido adiposo, gl\u00e1ndula mamaria durante a lactaci\u00f3n) ou a s\u00edntese de colesterol e hormonas esteroides (g\u00f3nada, gl\u00e1ndulas adrenais).\nNos eritrocitos o NADPH producido pola v\u00eda das pentosas-fosfato \u00e9 tan importante na prevenci\u00f3n dos danos oxidativos que un defecto xen\u00e9tico na glicosa 6-fosfato deshidroxenase, o primeiro encima da v\u00eda, pode ter consecuencias m\u00e9dicas graves.\nNas c\u00e9lulas que non utilizan ribosa 5-fosfato, a fase non oxidativa recicla seis mol\u00e9culas da pentosa en cinco mol\u00e9culas da hexosa glicosa 6-fosfato, o que permite a produci\u00f3n continua de NADPH e converte a glicosa 6-fosfato en CO2.\nFotos\u00edntese.\nNa fase luminosa da fotos\u00edntese prod\u00facese NADPH, xa que esta mol\u00e9cula funciona como aceptor final dos electr\u00f3ns que circulan polos transportadores de electr\u00f3ns da membrana do tilacoide, que foron arrancados das clorofilas pola luz e que fl\u00faen desde mol\u00e9culas de auga (doante \u00faltimo de electr\u00f3ns da fotos\u00edntese). Cando estes electr\u00f3ns chegan ao NADP+, este os recolle e con prot\u00f3ns do medio transf\u00f3rmase en NADPH + H+, nunha reacci\u00f3n ctalizada encimaticamente. Este NADPH vaise utilizar despois na fase escura.\nO ciclo de Calvin \u00e9 o conxunto de reacci\u00f3ns escuras da fotos\u00edntese, que se producen no estroma do cloroplasto. A s\u00faa funci\u00f3n \u00e9 fixar o di\u00f3xido de carbono atmosf\u00e9rico nos hidratos de carbono e producir de forma neta azucres, utilizando a enerx\u00eda do ATP e o poder redutor do NADPH xerados na fase luminosa. Por tanto, o NADPH \u00e9 necesario para fabricar autotrofamente os azucres que soste\u00f1en case todas as cadeas tr\u00f3ficas do planeta.\nEn concreto, o NADPH neste ciclo act\u00faa como axente redutor entre o 1,3-bisfosfoglicerato e o gliceraldehido-3-fosfato, reacci\u00f3n na que se perde un fosfato. A reacci\u00f3n \u00e9 catalizada polo encima gliceraldehido-3-fosfato deshidroxenase.\nAspectos m\u00e9dicos.\nA maior\u00eda dos coencimas proceden ou te\u00f1en alg\u00fan compo\u00f1ente que procede de vitaminas. O anel de nicotinamida do NADP+ prov\u00e9n da vitamina niacina. A carencia desta vitamina, afectar\u00e1, pois, a todas as deshidroxenases dependentes do NADP+, que non poder\u00e1n exercer a s\u00faa funci\u00f3n, o que \u00e9 a causa dunha enfermidade (avitaminose) chamada pelagra (do italiano \u201cpel rugosa\u201d) . A pelagra causa dermatites, diarrea e \u00e1s veces demencia, e mesmo pode ser mortal. Esta insuficiencia na dieta desta vitamina \u00e9 frecuente entre os alcoh\u00f3licos ou os bebedores excesivos."}
{"id": "185641", "revid": "98629", "url": "https://gl.wikipedia.org/wiki?curid=185641", "title": "Obi-Wan Kenobi", "text": "Obi-Wan \"Ben\" Kenobi \u00e9 un personaxe ficticio da serie de filmes e libros de aventura \u00e9pica 'a Guerra das Galaxias'. Obi-Wan \u00e9 unha figura clave nos acontecementos deste universo como as Guerras Clon, a extinci\u00f3n dos Jedi, a ca\u00edda da Rep\u00fablica Gal\u00e1ctica e a uni\u00f3n de Luke Skywalker \u00e1 forza.\n\u00c9 un dos personaxes principais da saga de filmes e xunto con Anakin Skywalker/Darth Vader, C-3PO e R2D2 \u00e9 un dos poucos en aparecer nos seis episodios de Star Wars. Na trilox\u00eda orixinal foi interpretado por Sir Alec Guinnes, nas precuelas por Ewan McGregor e foi dobrado por James Arnold Taylor na versi\u00f3n orixinal de e na serie derivada desta.\nObi-Wan Kenobi aparece por primeira vez en . Luke Skywalker, personaxe principal do filme, xa o co\u00f1ec\u00eda como un misterioso ermit\u00e1n ao que chamaban 'Ben' Kenobi. M\u00e1is tarde, rev\u00e9lase como un vello jedi no exilio, e comeza a ensinar a Luke os cami\u00f1os da Forza, unha misteriosa enerx\u00eda que d\u00e1 orixe aos poderes dos jedi.\nNa nova trilox\u00eda, Obi-Wan aparece por primeira vez en , como un padawan ou aprendiz de jedi para despois pasar a se-lo mestre de Anakin Skywalker."}
{"id": "185649", "revid": "27155", "url": "https://gl.wikipedia.org/wiki?curid=185649", "title": "NADP", "text": ""}
{"id": "185650", "revid": "56817", "url": "https://gl.wikipedia.org/wiki?curid=185650", "title": "\u00c1lex L\u00f3pez", "text": "O nome de \u00c1lex L\u00f3pez pode referirse a:"}
{"id": "185651", "revid": "27155", "url": "https://gl.wikipedia.org/wiki?curid=185651", "title": "NADPH", "text": ""}
{"id": "185652", "revid": "27155", "url": "https://gl.wikipedia.org/wiki?curid=185652", "title": "Nicot\u00edn aden\u00edn dinucle\u00f3tido fosfato", "text": ""}
{"id": "185653", "revid": "27155", "url": "https://gl.wikipedia.org/wiki?curid=185653", "title": "Nicotinamida adenina dinucle\u00f3tido fosfato", "text": ""}
{"id": "185654", "revid": "75439", "url": "https://gl.wikipedia.org/wiki?curid=185654", "title": "Escola de Enxe\u00f1er\u00eda Industrial da Universidade de Vigo", "text": "A Escola de Enxe\u00f1er\u00eda Industrial \u00e9 un centro da Universidade de Vigo onde se imparten estudos de enxe\u00f1er\u00eda industrial. Est\u00e1 constitu\u00edda en d\u00faas sedes unha no centro da cidade de Vigo e outra no campus universitario das Lagoas-Marcosende.\nHistoria.\nA Escola de Enxe\u00f1er\u00eda Industrial xorde da integraci\u00f3n dos dous centros dos que dispo\u00f1\u00eda a Universidade de Vigo dentro do \u00e1mbito da enxe\u00f1er\u00eda industrial: a \"Escola Universitaria de Enxe\u00f1er\u00eda T\u00e9cnica Industrial\" e a \"Escola T\u00e9cnica Superior de Enxe\u00f1eiros Industriais\".\nA \"Escola Universitaria de Enxe\u00f1er\u00eda T\u00e9cnica Industrial de Vigo\" fundouse hai m\u00e1is de 110 anos. Dende a s\u00faa creaci\u00f3n en 1901, sufriu varios cambios de denominaci\u00f3n e de plans de estudo: naceu coa denominaci\u00f3n de \"Escola Superior de Industria\", posteriormente pasou a denominarse \"Escola de Peritos Industriais\" coas titulaci\u00f3ns de peritos Industriais de mec\u00e1nica, qu\u00edmica industrial e electricidade. En 1971 transformouse na \"Escola Universitaria de Enxe\u00f1er\u00eda T\u00e9cnica Industrial\" coa titulaci\u00f3n de Enxe\u00f1er\u00eda T\u00e9cnica Industrial, e coas especialidades de Mec\u00e1nica, Electricidade e Qu\u00edmica Industrial, cunha duraci\u00f3n de tres anos. No ano 1988 integrouse a especialidade de Electr\u00f3nica Industrial e Autom\u00e1tica. No ano 2000 implant\u00e1ronse os plans de estudo de Enxe\u00f1er\u00eda T\u00e9cnica Industrial especialidade Electricidade (d\u00faas intensificaci\u00f3ns), de Enxe\u00f1er\u00eda T\u00e9cnica Industrial especialidade Mec\u00e1nica (catro intensificaci\u00f3ns), de Enxe\u00f1er\u00eda T\u00e9cnica Industrial especialidade Qu\u00edmica Industrial (d\u00faas intensificaci\u00f3ns) e de Enxe\u00f1er\u00eda T\u00e9cnica Industrial especialidade Electr\u00f3nica Industrial (d\u00faas intensificaci\u00f3ns).\nA \"Escola T\u00e9cnica Superior de Enxe\u00f1eiros Industriais de Vigo\" naceu no 1976 coas especialidades de Electr\u00f3nica e Autom\u00e1tica, cunha duraci\u00f3n da titulaci\u00f3n de seis anos. Posteriormente, a oferta educativa ampliouse coas especialidades de Organizaci\u00f3n Industrial, Electrotecnia e Mec\u00e1nica. No curso 2001, modific\u00e1ronse os plans de estudo e pasou a unha titulaci\u00f3n de cinco anos acad\u00e9micos coas intensificaci\u00f3ns de Mec\u00e1nica, Construci\u00f3n e Instalaci\u00f3ns, Organizaci\u00f3n Industrial, Dese\u00f1o e Fabricaci\u00f3n, Electricidade e Autom\u00e1tica e Electr\u00f3nica. Ademais, implant\u00e1ronse na Escola d\u00faas titulaci\u00f3ns de segundo ciclo: Enxe\u00f1er\u00eda en Organizaci\u00f3n Industrial e Enxe\u00f1er\u00eda en Autom\u00e1tica e Electr\u00f3nica Industrial.\nEn outubro de 2009 ambas as escolas iniciaron o estudo da converxencia nun centro \u00fanico co obxectivo de mellorar e integrar a xesti\u00f3n das actividades docentes dos graos. En abril de 2010 foi aprobada no Consello de Goberno da Universidade de Vigo a creaci\u00f3n da Escola de Enxe\u00f1er\u00eda Industrial. Finalmente, en febreiro de 2011 publ\u00edcase no Diario Oficial de Galicia a supresi\u00f3n das antigas escolas e a creaci\u00f3n da nova escola.\nNo curso 2010-2011 comezou a impartirse o novo plan de estudos adaptado ao Espazo Europeo de Educaci\u00f3n Superior. Con m\u00e1is de 4\u00a0400 alumnos matriculados e 350 profesores \u00e9 unha das meirandes escolas do sistema universitario galego.\nTitulaci\u00f3ns.\nTitulaci\u00f3ns de posgrao.\nMestrados\nProgramas de doutoramento (distinguidos coa Menci\u00f3n cara a Excelencia polo Ministerio de Educaci\u00f3n)"}
{"id": "185655", "revid": "85894", "url": "https://gl.wikipedia.org/wiki?curid=185655", "title": "Igrexa de San Marti\u00f1o de Noia", "text": "A igrexa de San Marti\u00f1o de Noia \u00e9 un dos monumentos relixiosos e hist\u00f3ricos m\u00e1is representativos da vila de Noia.\nDescrici\u00f3n.\nTr\u00e1tase dunha igrexa consagrada en 1434 de estilo oxival. Ten unha soa nave e \u00e1bsida octogonal, o p\u00f3rtico \u00e9 unha imitaci\u00f3n do P\u00f3rtico da Gloria da catedral de Santiago de Compostela. Foi constru\u00edda por iniciativa do arcebispo de Santiago Lope de Mendoza, cuxo escudo se exhibe no t\u00edmpano da entrada. A Igrexa est\u00e1 situada na praza do Tapal, fronte \u00e1 hoxe desaparecida fortaleza do mesmo nome e o pazo dos Churruchaos."}
{"id": "185656", "revid": "54334", "url": "https://gl.wikipedia.org/wiki?curid=185656", "title": "Gliconeox\u00e9nese", "text": "A gliconeox\u00e9nese ou neoglicox\u00e9nese (\"formaci\u00f3n de novo azucre\") \u00e9 a ruta metab\u00f3lica pola cal se producen mol\u00e9culas de glicosa a partir de compostos que non son carbohidratos. \u00c9 un proceso basicamente citos\u00f3lico, que na s\u00faa maior parte ten lugar no f\u00edgado (en situaci\u00f3n de xex\u00fan principalmente) e en menor medida no c\u00f3rtex dos riles. En humanos, os principais precursores utilizados na gliconeox\u00e9nese son: lactato, glicerol e certos amino\u00e1cidos, principalmente alanina. As reacci\u00f3ns da gliconeox\u00e9nese son inversas \u00e1s da glic\u00f3lise excepto en tres puntos espec\u00edficos.\nEn mam\u00edferos, a maior\u00eda dos tecidos pode de suplir as s\u00faas necesidades enerx\u00e9ticas a partir da oxidaci\u00f3n de varios compostos, como amino\u00e1cidos, azucres e \u00e1cidos graxos; por\u00e9n, alg\u00fans tecidos dependen case completamente da glicosa como fonte de enerx\u00eda metab\u00f3lica. Para o cerebro humano e o sistema nervioso, e noutros tecidos e c\u00e9lulas como os eritrocitos, test\u00edculos, medula renal e tecidos embrionarios, a glicosa sangu\u00ednea \u00e9 a \u00fanica ou principal fonte de enerx\u00eda. S\u00f3 o cerebro require preto de 120 g de glicosa cada d\u00eda (m\u00e1is da metade de toda a glicosa almacenada como glic\u00f3xeno en m\u00fasculos e f\u00edgado). A longo prazo, todos os tecidos requiren tam\u00e9n glicosa para outras funci\u00f3ns, tales como a s\u00edntese da ribosa dos nucle\u00f3tidos ou da porci\u00f3n glic\u00eddica de glicoprote\u00ednas e glicol\u00edpidos. Por tanto, para sobreviviren, os organismos precisan ter mecanismos para manter os niveis sangu\u00edneos de glicosa. Cando a concentraci\u00f3n de glicosa circulante procedente da alimentaci\u00f3n dimin\u00fae, o glic\u00f3xeno hep\u00e1tico e muscular \u00e9 degradado (glicoxen\u00f3lise) facendo que a glicemia volva a valores normais. Ademais, a subministraci\u00f3n de glicosa que poden facer eses reservorios non \u00e9 sempre suficiente (e non durar\u00eda m\u00e1is de 10 a 18 horas). Entre as comidas e durante longos xex\u00fans, ou despois de exercicios vigorosos, o glic\u00f3xeno cons\u00f3mese rapidamente, situaci\u00f3n que tam\u00e9n ocorre cando a dieta non achega suficiente glicosa ou cando hai dificultades na absorci\u00f3n da glicosa polas c\u00e9lulas. Nesas situaci\u00f3ns, os organismos necesitan un m\u00e9todo para sintetizar glicosa a partir de precursores que non sexan carbohidratos. Isto real\u00edzase pola v\u00eda metab\u00f3lica da gliconeox\u00e9nese, a cal converte piruvato e compostos relacionados de tres e catro carbonos en glicosa.\nAs modificaci\u00f3ns que ocorren no metabolismo da glicosa durante o cambio do estado alimentado a un estado de xex\u00fan est\u00e1n reguladas por hormonas como a insulina e o glicag\u00f3n. O nivel ee insulina est\u00e1 elevado no estado alimentado, e o glicag\u00f3n aumenta durante o xex\u00fan. A insulina estimula o transporte de glicosa a certas c\u00e9lulas, como as dos m\u00fasculos e tecido adiposo, e tam\u00e9n altera a actividade de encimas chave que regulan o metabolismo, estimulando o almacenamento de combustible. O glicag\u00f3n contrarregula os efectos da insulina, estimulando a liberaci\u00f3n dos combustibles almacenados e a conversi\u00f3n de lactato, amino\u00e1cidos e glicerol en glicosa.\nA gliconeox\u00e9nese \u00e9 un proceso presente en plantas, animais, fungos e diversos microorganismos, e as reacci\u00f3ns son practicamente as mesmas en todos os tecidos e todas as especies.\nNas plantas en xerminaci\u00f3n, as graxas e prote\u00ednas almacenadas son convertidas, a trav\u00e9s de rutas que incl\u00faen a gliconeox\u00e9nese, no disac\u00e1rido sacarosa, que se transporta pola planta en desenvolvemento e serve de fonte de enerx\u00eda. A glicosa e os seus derivados son precursores da s\u00edntese das paredes celulares das plantas, nucle\u00f3tidos e coencimas, e unha variedade doutros metabolitos esenciais. En moitos microorganismos, a gliconeox\u00e9nese comeza a partir de compostos org\u00e1nicos simples de dous ou tres carbonos, como acetato, lactato e propionato presentes no seu medio. A\u00ednda que as reacci\u00f3ns da gliconeox\u00e9nese son as mesmas en todos os organismos, o contexto metab\u00f3lico e a regulaci\u00f3n da ruta difiren dunha especie a outra e nos distintos tecidos.\nPrecursores.\nAs tres maiores fontes de carbono para a gliconeox\u00e9nese en humanos son lactato, glicerol e amino\u00e1cidos, particularmente alanina.\nO lactato prod\u00facese en situaci\u00f3ns anaerobias en tecidos como m\u00fasculo en exercicio intenso (que realiza a fermentaci\u00f3n homol\u00e1ctica) ou nos eritrocitos (non te\u00f1en mitocondrias para facer a respiraci\u00f3n aerobia), as\u00ed como polos adipocitos durante o estado alimentado, e \u00e9 convertido en piruvato polo encima lactato deshidroxenase.\nO glicerol lib\u00e9rase das reservas adiposas de triacilglic\u00e9ridos e entra na v\u00eda gliconeox\u00e9nica como dihidroxiacetona-fosfato (DHAP).\nOs amino\u00e1cidos prove\u00f1en principalmente do tecido muscular, onde poden obterse da degradaci\u00f3n da prote\u00edna muscular, a\u00ednda que isto non sucede a non ser en caso de moita necesidade. Todos os amino\u00e1cidos, excepto a leucina e a lisina, poden orixinar glicosa ao seren metabolizados a piruvato ou oxalacetato, intermediarios do ciclo de Krebs. A alanina, o principal amino\u00e1cido glicox\u00e9nico, prod\u00facese no m\u00fasculo a partir doutros amino\u00e1cidos e de glicosa.\nOs \u00e1cidos graxos non poden converterse en glicosa en animais, con excepci\u00f3n dos \u00e1cidos graxos de cadea \u00edmpar ou ramificada, os cales liberan propionato, un precursor do succinil-CoA. Os animais apenas temos \u00e1cidos graxos de n\u00famero impar de carbonos, polo que esta v\u00eda non \u00e9 moi importante, pero nos ruminantes si, porque as bacterias do seu rume fermentan toda a glicosa a propionato e outros \u00e1cidos e o animal non ter\u00eda glicosa se non recorre \u00e1 gliconeox\u00e9nese.\nNas plantas, especificamente durante a xerminaci\u00f3n, o recurso dos \u00e1cidos graxos para a gliconeox\u00e9nese \u00e9 importante. Utilizan o ciclo do glioxilato como un paso intermedio para poder converter \u00e1cidos graxos en azucres. O ciclo do glioxilato produce \u00e1cidos dicarbox\u00edlicos de catro carbonos (succinato) que poden entrar na gliconeox\u00e9nese.\nCiclo de Cori e ciclo da alanina.\nDous ciclos importantes dependen do processo da gliconeox\u00e9nese: o ciclo de Cori e o ciclo da alanina. O ciclo de Cori ocorre no m\u00fasculo esquel\u00e9tico e nos eritrocitos e consiste na oxidaci\u00f3n de glicosa a lactato, con posterior transporte dese produto ao f\u00edgado, onde se utilizar\u00e1 na gliconeox\u00e9nese. Ten lugar cando o m\u00fasculo quedou en anaerobiose.\nO ciclo da alanina, que ocorre soamente no m\u00fasculo esquel\u00e9tico, consiste na oxidaci\u00f3n da glicosa a piruvato, a metabolizaci\u00f3n do piruvato en alanina (para retirar o NH3 t\u00f3xico do m\u00fasculo), e o transporte ao f\u00edgado, onde ser\u00e1 reconvertida a piruvato e o NH3 excretado como urea. O piruvato \u00e9 utilizado ent\u00f3n na gliconeox\u00e9nese. Este ciclo ten lugar cando se produce moita alanina no m\u00fasculo, resultado de desaminaci\u00f3ns e transaminaci\u00f3ns entre amino\u00e1cidos e ceto\u00e1cidos ou a partir do piruvato da glic\u00f3lise ou en estados como a inanici\u00f3n no que se degradan prote\u00ednas.\nReacci\u00f3ns da gliconeox\u00e9nese.\nO proceso de gliconeox\u00e9nese superponse ao da glic\u00f3lise, no sentido de que a maior\u00eda das reacci\u00f3ns son reversibles. Nos puntos onde a enerx\u00e9tica da reacci\u00f3n encim\u00e1tica non permite a reversibilidade util\u00edzanse encimas diferentes, que poden funcionar nesas condici\u00f3ns, ou reacci\u00f3ns de rodeo, pero nas demais reacci\u00f3ns act\u00faa o mesmo encima e os mesmos substratos da glic\u00f3lise, pero en sentido inverso. Os encimas implicados est\u00e1n regulados de maneira que predomine a glic\u00f3lise, ou a gliconeox\u00e9nese, dependendo das condici\u00f3ns fisiol\u00f3xicas. Os tres puntos onde a glic\u00f3lise \u00e9 irreversible \"in vivo\" son as reacci\u00f3ns catalizadas polos seguintes encimas:\nNa gliconeox\u00e9nese podemos distinguir varias fases:\nConversi\u00f3n do piruvato en fosfoenolpiruvato.\nEsta \u00e9 unha das reacci\u00f3ns nas que a reversibilidade non \u00e9 posible. Para salvar este inconveniente enerx\u00e9tico a c\u00e9lula realiza unha secuencia de reacci\u00f3ns nas mitocondrias e citosol das c\u00e9lulas hep\u00e1ticas. Nas ratas, a primeira das reacci\u00f3ns desta secuencia \u00e9 a transformaci\u00f3n nas mitocondrias do piruvato en oxalacetato polo encima piruvato carboxilase, na que se gasta ATP e se incorpora un CO2. A segunda reacci\u00f3n, tam\u00e9n mitocondrial, \u00e9 a transformaci\u00f3n do oxalacetato en malato pola malato deshidroxenase, na que se gasta NADH. O malato pode sa\u00edr da mitocondria polo transportador de dicarboxilatos da membrana mitocondrial e chega ao citosol, onde est\u00e1n os encimas da gliconeox\u00e9nese. Xa no citosol reox\u00eddase a oxalacetato, producindo NADH, en reacci\u00f3n catalizada pola malato deshidroxenase citos\u00f3lica. Por \u00faltimo, interv\u00e9n a fosfoenolpiruvato carboxiquinase, que transforma o oxalacetato en fosfoenolpiruvato, con gasto de GTP e descarboxilaci\u00f3n con liberaci\u00f3n de CO2. Ademais, a fosfoenolpiruvato carboxiquinase mitocondrial pode orixinar tam\u00e9n fosfoenolpiruvato na mitocondria directamente a partir do oxalacetato, polo que nesta v\u00eda alternativa non haber\u00eda que formar primeiro malato.\nEstas reacci\u00f3ns de rodeo sumadas poden resumirse as\u00ed:\npiruvato + ATP + GTP \u2192 fosfoenolpiruvato + ADP + GDP + Pi\nT\u00e9\u00f1ase en conta nos balances enerx\u00e9ticos finais, que para sintetizar unha glicosa son necesarias d\u00faas mol\u00e9culas de piruvato, polo que todos os gastos mostrados nestas reacci\u00f3n estar\u00edan duplicados.\nDo fosfoenolpiruvato \u00e1 frutosa 1,6-bisfosfato.\nEstas reacci\u00f3ns son reversibles, polo que se utilizan os encimas da glic\u00f3lise en sentido inverso.\nNelas cons\u00f3mese un ATP e un NADH por cada piruvato inicial.\nDa frutosa 1,6-bisfosfato \u00e1 frutosa 6-fosfato.\nEsta \u00e9 outra reacci\u00f3n irreversible, polo que se utiliza un encima distinto do da glic\u00f3lise. A frutosa 1,6-bisfosfatase hidroliza un dos fosfatos da frutosa 1,6-bisfosfato, transform\u00e1ndoa en frutosa 6-fosfato.\nfrutosa 1,6-bisfosfato + H2O \u2192 frutosa 6-fosfato + Pi\nDa frutosa 6-fosfato \u00e1 glicosa 6-fosfato.\nSon necesarias d\u00faas reacci\u00f3ns para realizar esta transformaci\u00f3n, pero son as mesmas ca as da glic\u00f3lise, que agora funcionan en sendido inverso.\nDa glicosa 6-fosfato \u00e1 glicosa libre.\nA reacci\u00f3n glicol\u00edtica coa hexoquinase non se pode utilizar, porque \u00e9 irreversible. No seu lugar \u00fasase o encima glicosa 6-fosfatase do ret\u00edculo endoplasm\u00e1tico do f\u00edgado e riles dos vertebrados. Esta glicosa formada no f\u00edgado pasa ao sangue e \u00e9 distribu\u00edda polo corpo.\nglicosa 6-fosfato + H2O \u2192 glicosa + Pi\nTodas as reacci\u00f3ns.\nA continuaci\u00f3n m\u00f3stranse todas as reacci\u00f3ns da gliconeox\u00e9nese partindo dunha mol\u00e9cula de lactato como precursor.\nBalance enerx\u00e9tico da gliconeox\u00e9nese.\nA gliconeox\u00e9nese \u00e9 unha reacci\u00f3n de s\u00edntese porque utiliza mol\u00e9culas dun precursor de 3 carbonos e ten como produto final a glicosa, mol\u00e9cula de seis carbonos. Igual que toda reacci\u00f3n anab\u00f3lica de s\u00edntese, a gliconeox\u00e9nese consome enerx\u00eda en forma de ATP e poder redutor (NADH). Por cada mol\u00e9cula de glicosa formada a partir de piruvato, hai que romper seis moles de enlaces fosfato de alta enerx\u00eda en forma de 4 ATP e 2 GTP, e g\u00e1stanse 2 NADH, que son utilizados nas reacci\u00f3ns catalizadas pola piruvato carboxilase, fosfoenolpiruvato carboxiquinase e fosfoglicerato quinase. Son necesarios dous moles de piruvato para a s\u00edntese dun mol de glicosa.\nRegulaci\u00f3n.\nO control da gliconeox\u00e9nese real\u00edzao o glicag\u00f3n, que estimula ese proceso, e pola insulina, que act\u00faa de maneira oposta. A glic\u00f3lise e a gliconeox\u00e9nese son reguladas reciprocamente. Se a glic\u00f3lise (a conversi\u00f3n de glicosa en piruvato) e a gliconeox\u00e9nese (a conversi\u00f3n de piruvato en glicosa) puidesen ocorrer simultaneamente en altas taxas, o resultado ser\u00eda o consumo de ATP e a produci\u00f3n de calor. A\u00ednda que a gliconeox\u00e9nese suceda durante o xex\u00fan, est\u00e1 tam\u00e9n estimulada durante o exercicio prolongado, ou por unha dieta altamente proteica, ou en condici\u00f3ns de estr\u00e9s. Os factores que promoven o fluxo xeral de carbono desde piruvato ata a glicosa incl\u00faen a dispo\u00f1ibilidade de substrato e as variaci\u00f3ns na actividade ou cantidade de certos encimas chave da glic\u00f3lise e gliconeox\u00e9nese. O acetil-CoA activa fortemente a piruvato carboxilase e a gliconeox\u00e9nese. O AMP \u00e9 inhibidor da frutosa 1,6-bisfosfatase e a gliconeox\u00e9nese."}
{"id": "185657", "revid": "1505", "url": "https://gl.wikipedia.org/wiki?curid=185657", "title": "Rois (hom\u00f3nimos)", "text": "Co top\u00f3nimo Rois pod\u00e9monos referir a:"}
{"id": "185659", "revid": "85894", "url": "https://gl.wikipedia.org/wiki?curid=185659", "title": "Rois, Rois, Bergondo", "text": "Rois \u00e9 un lugar da parroquia de Rois no concello coru\u00f1\u00e9s de Bergondo na comarca da Coru\u00f1a. Ti\u00f1a 102 habitantes no ano 2010 segundo datos do INE, dos cales 53 eran homes e 49 eran mulleres."}
{"id": "185660", "revid": "85894", "url": "https://gl.wikipedia.org/wiki?curid=185660", "title": "Peteiro, Rois, Bergondo", "text": "Peteiro \u00e9 un lugar da parroquia de Rois no concello coru\u00f1\u00e9s de Bergondo na comarca da Coru\u00f1a. Ti\u00f1a 76 habitantes no ano 2010 segundo datos do INE, dos cales 38 eran homes e 38 eran mulleres."}
{"id": "185661", "revid": "85894", "url": "https://gl.wikipedia.org/wiki?curid=185661", "title": "Vixoi, Vixoi, Bergondo", "text": "Vixoi \u00e9 un lugar da parroquia de Vixoi no concello coru\u00f1\u00e9s de Bergondo na comarca da Coru\u00f1a. Ti\u00f1a 45 habitantes no ano 2010 segundo datos do INE, dos cales 20 eran homes e 25 eran mulleres."}
{"id": "185662", "revid": "85894", "url": "https://gl.wikipedia.org/wiki?curid=185662", "title": "Callou, Vixoi, Bergondo", "text": "Callou \u00e9 un lugar da parroquia de Vixoi no concello coru\u00f1\u00e9s de Bergondo na comarca da Coru\u00f1a. Ti\u00f1a 17 habitantes no ano 2010 segundo datos do INE, dos cales 9 eran homes e 8 eran mulleres."}
{"id": "185663", "revid": "85894", "url": "https://gl.wikipedia.org/wiki?curid=185663", "title": "Pis\u00f3n, Vixoi, Bergondo", "text": "Pis\u00f3n \u00e9 un lugar da parroquia de Vixoi no concello coru\u00f1\u00e9s de Bergondo na comarca da Coru\u00f1a. Ti\u00f1a 75 habitantes no ano 2010 segundo datos do INE, dos cales 35 eran homes e 40 eran mulleres."}
{"id": "185664", "revid": "85894", "url": "https://gl.wikipedia.org/wiki?curid=185664", "title": "Rax\u00e1s, Vixoi, Bergondo", "text": "Rax\u00e1s \u00e9 un lugar da parroquia de Vixoi no concello coru\u00f1\u00e9s de Bergondo na comarca da Coru\u00f1a. Ti\u00f1a 83 habitantes no ano 2010 segundo datos do INE, dos cales 34 eran homes e 49 eran mulleres."}
{"id": "185665", "revid": "85894", "url": "https://gl.wikipedia.org/wiki?curid=185665", "title": "San Victorio, Vixoi, Bergondo", "text": "San Victorio \u00e9 un lugar da parroquia de Vixoi no concello coru\u00f1\u00e9s de Bergondo na comarca da Coru\u00f1a. Ti\u00f1a 156 habitantes no ano 2010 segundo datos do INE, dos cales 77 eran homes e 79 eran mulleres."}
{"id": "185666", "revid": "85894", "url": "https://gl.wikipedia.org/wiki?curid=185666", "title": "Trasdoval, Vixoi, Bergondo", "text": "Trasdoval \u00e9 un lugar da parroquia de Vixoi no concello coru\u00f1\u00e9s de Bergondo na comarca da Coru\u00f1a. Ti\u00f1a 139 habitantes no ano 2010 segundo datos do INE, dos cales 68 eran homes e 71 eran mulleres."}
{"id": "185668", "revid": "56817", "url": "https://gl.wikipedia.org/wiki?curid=185668", "title": "Rax\u00e1s", "text": "Co top\u00f3nimo Rax\u00e1s podemonos referir a:"}
{"id": "185669", "revid": "1131", "url": "https://gl.wikipedia.org/wiki?curid=185669", "title": "San Victorio", "text": "O top\u00f3nimo San Victorio pode referirse a:"}
{"id": "185670", "revid": "23204", "url": "https://gl.wikipedia.org/wiki?curid=185670", "title": "Ewan McGregor", "text": "Ewan Gordon McGregor, nado o 31 de marzo de 1971, \u00e9 un actor escoc\u00e9s. \u00c9 famoso, entre outras cousas, por participar nos tres primeiros episodios da saga de Star Wars, interpretando o Cabaleiro Jedi Obi-Wan Kenobi. McGregor tam\u00e9n actuou como a contraparte masculina en filmes rom\u00e1nticos de Hollywood como \"Moulin Rouge!\" e \"Abaixo o amor\", a\u00ednda que a s\u00faa interpretaci\u00f3n m\u00e1is aclamada e a que o lanzou \u00e1 fama foi a de Mark Renton, o protagonista antiheroe do filme de culto \"Trainspotting\" de Danny Boyle. No 2005 interpretou un psiquiatra no filme \"Stay\" de Marc Foster e no 2006 personificou a Ian Rider na adaptaci\u00f3n da serie de libros de Alex Rider, o filme chamouse \"Stormbreaker\" e foi dirixido por Geoffrey Sax. Tam\u00e9n participou na superproducci\u00f3n \"Angels &amp; Demons\", con Tom Hanks."}
{"id": "185671", "revid": "85894", "url": "https://gl.wikipedia.org/wiki?curid=185671", "title": "Acea, Brab\u00edo, Betanzos", "text": "Acea \u00e9 un lugar da parroquia de Brab\u00edo no concello coru\u00f1\u00e9s de Betanzos na comarca de Betanzos. Segundo o INE en 2010 ti\u00f1a catro habitantes (dous homes e d\u00faas mulleres).\nToponimia.\nA orixe do top\u00f3nimo \"Acea\" \u00e9 o \u00e1rabe \"as-saniya\", que \u00e9 un mu\u00ed\u00f1o de auga destinado a moer fari\u00f1a."}
{"id": "185672", "revid": "85894", "url": "https://gl.wikipedia.org/wiki?curid=185672", "title": "Barallobre, Brab\u00edo, Betanzos", "text": "Barallobre \u00e9 un lugar da parroquia de Brab\u00edo no concello coru\u00f1\u00e9s de Betanzos na comarca de Betanzos. Ti\u00f1a 17 habitantes no ano 2010 segundo datos do INE, dos cales 10 eran homes e 7 eran mulleres."}
{"id": "185673", "revid": "85894", "url": "https://gl.wikipedia.org/wiki?curid=185673", "title": "O Martinete, Brab\u00edo, Betanzos", "text": "O Martinete \u00e9 un lugar da parroquia de Brab\u00edo no concello coru\u00f1\u00e9s de Betanzos na comarca de Betanzos. Ti\u00f1a 3 habitantes no ano 2010 segundo datos do INE, dos cales 1 era home e 2 eran mulleres."}
{"id": "185674", "revid": "1131", "url": "https://gl.wikipedia.org/wiki?curid=185674", "title": "O Martinete", "text": "O top\u00f3nimo galego O Martinete pode referirse a:"}
{"id": "185675", "revid": "85894", "url": "https://gl.wikipedia.org/wiki?curid=185675", "title": "O Marulo, Brab\u00edo, Betanzos", "text": "O Marulo \u00e9 un lugar da parroquia de Brab\u00edo no concello coru\u00f1\u00e9s de Betanzos na comarca de Betanzos. Ti\u00f1a 11 habitantes no ano 2010 segundo datos do INE, dos cales 5 eran homes e 6 eran mulleres."}
{"id": "185676", "revid": "85894", "url": "https://gl.wikipedia.org/wiki?curid=185676", "title": "Pi\u00f1eiro, Brab\u00edo, Betanzos", "text": "Pi\u00f1eiro \u00e9 un lugar da parroquia de Brab\u00edo no concello coru\u00f1\u00e9s de Betanzos na comarca de Betanzos. Ti\u00f1a 18 habitantes no ano 2010 segundo datos do INE, dos cales 10 eran homes e 8 eran mulleres."}
{"id": "185677", "revid": "25871", "url": "https://gl.wikipedia.org/wiki?curid=185677", "title": "A Thousand Suns", "text": " \nA Thousand Suns \u00e9 o cuarto \u00e1lbum de estudio da banda californiana Linkin Park o cal sa\u00edu \u00f3 mercado o 14 de setembro de 2010. O \u00e1lbum foi co-producido por Mike Shinoda e Rick Rubin. O primeiro single \"The Catalyst\" foi publicado en agosto de 2010, os seguintes singles do \u00e1lbum foron \"Waiting for the End\" en outubro de 2010, \"Burning in the Skies\" en xaneiro de 2011 e \"Iridescent\" a finais de maio de 2011. O single de \"Iridescent\" \u00e9 unha versi\u00f3n con alg\u00fans cambios que a diferenza da canci\u00f3n orixinal do \u00e1lbum, esta versi\u00f3n foi realizada para participar na banda sonora orixinal de \"\"."}
{"id": "185679", "revid": "1131", "url": "https://gl.wikipedia.org/wiki?curid=185679", "title": "Violentos anos dez", "text": "Violentos anos dez \u00e9 o cuarto disco do grupo santiagu\u00e9s Ataque Escampe, publicado en 2011. Al\u00e9n de estar dispo\u00f1\u00edbel en formato CD, p\u00f3dese descargar en mp3 de balde na p\u00e1xina do selo A Regueifa Plataforma. Desta vez, Ataque Escampe d\u00e9ixase influ\u00edr pola m\u00fasica negra estadounidense e os ritmos do soul.\nPor causa da situaci\u00f3n do momento, o grupo decidiu producir e encargarse persoalmente de todo o proceso de creaci\u00f3n do disco, a ra\u00edz do expresado no seu manifesto \"As Ataque Escampe decrecen (para seren m\u00e1is felices)\"."}
{"id": "185682", "revid": "85894", "url": "https://gl.wikipedia.org/wiki?curid=185682", "title": "Roibeira, Brab\u00edo, Betanzos", "text": "Roibeira \u00e9 un lugar da parroquia de Brab\u00edo no concello coru\u00f1\u00e9s de Betanzos na comarca de Betanzos. Ti\u00f1a 91 habitantes no ano 2010 segundo datos do INE, dos cales 50 eran homes e 51 eran mulleres."}
{"id": "185683", "revid": "29443", "url": "https://gl.wikipedia.org/wiki?curid=185683", "title": "Roibeira", "text": "Co top\u00f3nimo Roibeira pod\u00e9monos referir a:"}
{"id": "185684", "revid": "85894", "url": "https://gl.wikipedia.org/wiki?curid=185684", "title": "Os Tabaques, Brab\u00edo, Betanzos", "text": "Os Tabaques \u00e9 un lugar da parroquia de Brab\u00edo no concello coru\u00f1\u00e9s de Betanzos na comarca de Betanzos. Ti\u00f1a 4 habitantes no ano 2010 segundo datos do INE, dos cales 2 eran homes e 2 eran mulleres."}
{"id": "185685", "revid": "85894", "url": "https://gl.wikipedia.org/wiki?curid=185685", "title": "O Coto, Brab\u00edo, Betanzos", "text": "O Coto \u00e9 un lugar da parroquia de Brab\u00edo no concello coru\u00f1\u00e9s de Betanzos na comarca de Betanzos. Ti\u00f1a 179 habitantes no ano 2010 segundo datos do INE, dos cales 53 eran homes e 126 eran mulleres."}
{"id": "185686", "revid": "85894", "url": "https://gl.wikipedia.org/wiki?curid=185686", "title": "Piadela, Piadela, Betanzos", "text": "Piadela \u00e9 un lugar da parroquia de Piadela no concello coru\u00f1\u00e9s de Betanzos na comarca de Betanzos. Ti\u00f1a 157 habitantes no ano 2010 segundo datos do INE, dos cales 80 eran homes e 77 eran mulleres."}
{"id": "185687", "revid": "85894", "url": "https://gl.wikipedia.org/wiki?curid=185687", "title": "Guiliade, Piadela, Betanzos", "text": "Guiliade \u00e9 un lugar da parroquia de Piadela no concello coru\u00f1\u00e9s de Betanzos na comarca de Betanzos. Ti\u00f1a 257 habitantes no ano 2010 segundo datos do INE, dos cales 122 eran homes e 135 eran mulleres."}
{"id": "185688", "revid": "1131", "url": "https://gl.wikipedia.org/wiki?curid=185688", "title": "Guiliade", "text": "O top\u00f3nimo galego Guiliade pode referirse a:"}
{"id": "185689", "revid": "85894", "url": "https://gl.wikipedia.org/wiki?curid=185689", "title": "Montellos, Piadela, Betanzos", "text": "Montellos \u00e9 un lugar da parroquia de Piadela no concello coru\u00f1\u00e9s de Betanzos na comarca de Betanzos. Ti\u00f1a 182 habitantes no ano 2010 segundo datos do INE, dos cales 85 eran homes e 97 eran mulleres."}
{"id": "185690", "revid": "1131", "url": "https://gl.wikipedia.org/wiki?curid=185690", "title": "Montellos", "text": "O top\u00f3nimo galego Montellos pode referirse a:"}
{"id": "185691", "revid": "85894", "url": "https://gl.wikipedia.org/wiki?curid=185691", "title": "Vila de Suso, Piadela, Betanzos", "text": "Vila de Suso \u00e9 un lugar da parroquia de Piadela no concello coru\u00f1\u00e9s de Betanzos na comarca de Betanzos. Ti\u00f1a 127 habitantes no ano 2010 segundo datos do INE, dos cales 56 eran homes e 71 eran mulleres."}
{"id": "185692", "revid": "85894", "url": "https://gl.wikipedia.org/wiki?curid=185692", "title": "Vi\u00faxe, Piadela, Betanzos", "text": "Vi\u00faxe \u00e9 un lugar da parroquia de Piadela no concello coru\u00f1\u00e9s de Betanzos na comarca de Betanzos. Ti\u00f1a 43 habitantes no ano 2010 segundo datos do INE, dos cales 23 eran homes e 20 eran mulleres."}
{"id": "185693", "revid": "56817", "url": "https://gl.wikipedia.org/wiki?curid=185693", "title": "Vila de Suso", "text": "O top\u00f3nimo galego Vila de Suso pode referirse a:"}
{"id": "185695", "revid": "2026786", "url": "https://gl.wikipedia.org/wiki?curid=185695", "title": "BobEsponxa Pantal\u00f3nsCadrados", "text": ""}
{"id": "185699", "revid": "1131", "url": "https://gl.wikipedia.org/wiki?curid=185699", "title": "Vilar de Suso", "text": "O top\u00f3nimo galego Vilar de Suso pode referirse a:"}
{"id": "185700", "revid": "5749", "url": "https://gl.wikipedia.org/wiki?curid=185700", "title": "Amarildo Souza do Amaral", "text": "Amarildo Souza do Amaral, nado en Curitiba o 2 de outubro de 1964, \u00e9 un exfutbolista brasileiro, m\u00e1is co\u00f1ecido como Amarildo. Destacou como dianteiro centro nos anos oitenta nas ligas brasileira, espa\u00f1ola e italiana.\nTraxectoria.\nComezou a s\u00faa carreira futbol\u00edstica no Brasil, xogando no Toledo Work, Botafogo, Oper\u00e1rio Futebol Clube, Inter Limeira, XV de Piracicaba e Internacional Porto Alegre. Pasando polo seu mellor momento nesta liga nas filas do Internacional, equipo co que ser\u00eda subcampi\u00f3n da Copa Uni\u00e3o, perdendo a final contra o Flamengo de Bebeto e Zico.\nNo ano 1988 e trala marcha de Baltazar ao Atl\u00e9tico de Madrid o Celta de Vigo conseguiu facerse cos seus servizos no \u00faltimo momento por tres tempadas. A\u00ednda que so chegar\u00eda a xogar unha tempada no equipo ol\u00edvico.\nNesta \u00fanica tempada anotar\u00eda 16 goles , deixando recordo en especial do partido contra o invicto Real Madrid que perder\u00eda 2-0 en Bala\u00eddos con dous goles do dianteiro brasileiro, sendo esta a \u00fanica derrota do equipo madrile\u00f1o en toda a tempada.\nA causa deste gran ano entrou nos plans de moitos equipos de primeiro nivel, sendo o que m\u00e1is interese mostrou a SS Lazio cuxo presidente, Jean Marco Calleri, se reunir\u00eda co presidente do Celta, Rivadulla, o d\u00eda do \u00faltimo partido de Liga para tratar o traspaso do brasileiro. Traspaso que finalmente se cifrar\u00eda en 250 mill\u00f3ns de pesetas, correndo cos gastos de impostos tam\u00e9n a Lazio. Tendo en conta que o xogador lle custara ao Celta 60 mill\u00f3ns foi unha gran operaci\u00f3n econ\u00f3mica, a\u00ednda que a nivel deportivo notouse moito a falta dos goles de Amarildo.\nEn Italia ademais de na Lazio xogou no Cesena, pasando despois outra vez pola liga espa\u00f1ola, xogando no CD Logro\u00f1\u00e9s, pasando despois outra vez pola liga portuguesa, xogando no FC Famalic\u00e3o e GD Ribeir\u00e3o, e no Brasil no Uni\u00e3o S\u00e3o Jo\u00e3o EC, S\u00e3o Paulo Futebol Clube e EC Bahia.\nActualmente dirixe unha escola de f\u00fatbol no Brasil, a \"CET Amarildo\"."}
{"id": "185701", "revid": "1131", "url": "https://gl.wikipedia.org/wiki?curid=185701", "title": "Castelo de Tudela", "text": "O castelo de Tudela est\u00e1 situado en \"La Focara\" a\u00ednda que pertence \u00e1 parroquia asturiana de Santianes, no concello de Oviedo (Espa\u00f1a).\nTr\u00e1tase dunha fortaleza levantada sobre as ru\u00ednas primitivas dun castro, mandado reformar por Afonso III e demolido por Xo\u00e1n I de Castela no ano 1383.\nO conservado na actualidade responde, dende o punto de vista construtivo, \u00f3s s\u00e9culos XIII e XIV, e lim\u00edtase practicamente \u00f3s restos do torre\u00f3n. Tam\u00e9n se aprecian as li\u00f1as do dobre foso que o rodeaba. O castelo foi propiedade de Gonzalo Pel\u00e1ez xunto cos de Goz\u00f3n, Buanga, Proaza, Alba de Quir\u00f3s, L\u00faa e Aguilar.\nFoi declarado monumento hist\u00f3rico o 22 de maio de 1965."}
{"id": "185702", "revid": "89787", "url": "https://gl.wikipedia.org/wiki?curid=185702", "title": "Ciclo do glioxilato", "text": "O ciclo do glioxilato \u00e9 unha v\u00eda metab\u00f3lica anab\u00f3lica, considerada unha variante do ciclo do \u00e1cido c\u00edtrico, que ten lugar fundamentalmente nas plantas, bacterias (como por exemplo \"Escherichia coli\"), protistas, e fungos (por exemplo en l\u00e9vedos). O ciclo do glioxilato consiste na conversi\u00f3n de acetil-CoA en succinato, o cal se pode usar para a s\u00edntese de carbohidratos por gliconeox\u00e9nese. Como o acetil-CoA procede xeralmente de l\u00edpidos, permite transformar l\u00edpidos en azucres. En microorganismos, o ciclo do glioxilato permite \u00e1s c\u00e9lulas utilizar compostos carbonados simples como fonte de carbono cando as fontes m\u00e1is complexas de glicosa non est\u00e1n dispo\u00f1ibles. O ciclo \u00e9 especialmente activo nas sementes en xerminaci\u00f3n que almacenan triglic\u00e9ridos. En xeral, consid\u00e9rase que o ciclo non existe nos animais, con algunhas excepci\u00f3ns, como os nematodos nas fases embrionarias iniciais, pero ultimamente parece que poder\u00eda existir en m\u00e1is especies animais, o que est\u00e1 levando a discutir a evoluci\u00f3n destes encimas en bacterias e animais.&lt;ref name=doi=10.1007/s10893-006-0004-3&gt;&lt;/ref&gt;\nSemellanzas co ciclo do \u00e1cido c\u00edtrico.\nO ciclo do glioxilato utiliza tres dos cinco encimas do ciclo do \u00e1cido c\u00edtrico e comparte varias das s\u00faas reacci\u00f3ns intermedias. Os dous ciclos var\u00edan s\u00f3 en d\u00faas reacci\u00f3ns, catalizadas pola isocitrato liase e a malato sintase. No ciclo do glioxilato a isocitrato liase (ICL) converte o isocitrato en glioxilato e succinato en vez de producirse unha conversi\u00f3n a \u03b1-cetoglutarato coma no ciclo do \u00e1cido c\u00edtrico. Isto evita os pasos de descarboxilaci\u00f3n que te\u00f1en lugar no ciclo do \u00e1cido c\u00edtrico (por iso aqu\u00ed non se libera CO2), o que permite que compostos simples se usen en posteriores s\u00ednteses doutras mol\u00e9culas como a glicosa. O ciclo do glioxilato contin\u00faa, orixinando, a partir de glioxilato e acetil-CoA, malato, en reacci\u00f3n catalizada pola malato sintase (MS), que non act\u00faa no ciclo do \u00e1cido c\u00edtrico. En cada volta do ciclo do glioxilato incorp\u00f3ranse d\u00faas mol\u00e9culas de acetil-CoA (no paso de oxalacetato a citrato com\u00fan co ciclo do \u00e1cido c\u00edtrico, e no paso de glioxilato a malato espec\u00edfico do ciclo do glioxilato) e f\u00f3rmase unha mol\u00e9cula de succinato e outra de NADH a partir de NAD+.\nNas plantas o ciclo do glioxilato ten lugar nos glioxisomas. O succinato formado no ciclo pode entrar no ciclo do \u00e1cido c\u00edtrico das mitocondrias, e os seus intermediarios poden orixinar fosfoenolpiruvato que entra na gliconeox\u00e9nese do citosol.\nReacci\u00f3ns do ciclo.\n1) O acetil-CoA (procedente da beta-oxidaci\u00f3n dos \u00e1cidos graxos) reacciona co oxalacetato formando citrato. O encima que cataliza esta reacci\u00f3n \u00e9 a citrato sintase, que tam\u00e9n act\u00faa no ciclo do \u00e1cido c\u00edtrico*.\n2) O citrato transf\u00f3rmase en isocitrato pola aconitase, que tam\u00e9n act\u00faa no ciclo do \u00e1cido c\u00edtrico*.\n3) O isocitrato, por medio dunha reacci\u00f3n catalizada polo encima isocitrato liase, fragm\u00e9ntase en glioxilato e succinato. Este encima \u00e9 espec\u00edfico do ciclo do glioxilato.\n4) O acetil-CoA transfire un acetilo ao glioxilato producindo malato nunha reacci\u00f3n catalizada pola malato sintase, que non act\u00faa no ciclo do \u00e1cido c\u00edtrico.\n5) O malato sofre unha deshidroxenaci\u00f3n para formar novamente oxalacetato nunha reacci\u00f3n catalizada pola malato deshidroxenase, tam\u00e9n presente no ciclo do \u00e1cido c\u00edtrico.\nA ecuaci\u00f3n global do ciclo:\nPapel na gliconeox\u00e9nese.\nOs \u00e1cidos graxos dos l\u00edpidos son usados frecuentemente polos vertebrados como fontes de enerx\u00eda, degrad\u00e1ndoos por medio da beta-oxidaci\u00f3n a mol\u00e9culas de acetato, unidas ao coencima A, formando acetil-CoA. Este entra no ciclo do \u00e1cido c\u00edtrico para ser completamente oxidado a di\u00f3xido de carbono e participar na produci\u00f3n de enerx\u00eda respiratoria. As\u00ed, as c\u00e9lulas obte\u00f1en enerx\u00eda das graxas. Para utilizar este acetil-CoA como fonte de carbonos para a bios\u00edntese de carbohidratos util\u00edzase o ciclo do glioxilato.\nOs seres vivos que te\u00f1en paredes celulares, como as plantas, fungos e bacterias, requiren grandes cantidades de carbohidratos durante o seu crecemento para dedicalos \u00e1 bisos\u00edntese dos polisac\u00e1ridos complexos das s\u00faas paredes, como a celulosa, glicanos, e quitina. Nestes organismos, en ausencia de carbohidratos dispo\u00f1ibles (como sucede en certos ambientes microbianos ou durante a xerminaci\u00f3n das sementes das plantas), o ciclo do glioxilato permite a s\u00edntese de glicosa a partir de l\u00edpidos utilizando o acetil-CoA xerado na \u03b2-oxidaci\u00f3n dos \u00e1cidos graxos. As sementes que almacenan triglic\u00e9ridos poden utilizar estes durante a xerminaci\u00f3n para formar azucres por medio do cico do glioxilato.\nO succinato que se libera no ciclo do glioxilato entra no ciclo do \u00e1cido c\u00edtrico, onde pode dar lugar a malato e oxalacetato. Estes despois poden ser desviados desviados \u00e1 gliconeox\u00e9nese, transform\u00e1ndose primeiro en fosfoenolpiruvato e despois en glicosa. O resultado neto do funcionamento do ciclo do glioxilato \u00e9 a produci\u00f3n de azucres a partir de graxas.\nFunci\u00f3ns en distintos organismos.\nPlantas.\nNas plantas o ciclo do glioxilato ten lugar fundamentalmente nos glioxisomas. Durante a xerminaci\u00f3n a planta depende das s\u00faas reservas, xa que non empezou a facer a\u00ednda a fotos\u00edntese. \nO ciclo permite que as sementes que almacenan triglic\u00e9ridos usen estes para producir azucres, que se usar\u00e1n en bios\u00ednteses ou para producir enerx\u00eda.\nAdemais, grazas ao ciclo, as plantas e bacterias poden vivir con mol\u00e9culas tan simples como o acetato (ou calquera fonte que poida orixinar acetil-CoA). O acetato \u00e9 convertido en acetil-CoA, e usado como fonte de enerx\u00eda ou como fonte de carbono grazas ao ciclo do glioxilato. O acetil-CoA pode tam\u00e9n reaccionar co glioxilato para producir coencimas reducidos, que se poden usar para producir enerx\u00eda na cadea de transporte electr\u00f3nico e fosforilaci\u00f3n oxidativa .\nFungos pat\u00f3xenos.\nO ciclo do glioxilato pode servir tam\u00e9n para un prop\u00f3sito completamente distinto en certas especies de fungos pat\u00f3xenos. Nestes seres os niveis dos encimas do ciclo do \u00e1cido c\u00edtrico isocitrato liase e malato sintase increm\u00e9ntanse moito cando est\u00e1n en contacto co seu h\u00f3spede humano. Estudos con mutantes de certa especie de fungo que perderon a isocitrato liase demostraron que son significativamente menos virulentos comparados co tipo salvaxe. O v\u00ednculo exacto entre estas observaci\u00f3ns a\u00ednda est\u00e1 sendo explorado, pero pode conclu\u00edrse que o ciclo do glioxilato \u00e9 un factor significativo na patox\u00e9nese destes microorganismos.\nVertebrados.\nA opini\u00f3n tradicional era que os vertebrados non ti\u00f1an ciclo do glioxilato, porque carec\u00edan dos encimas chave isocitrato liase e malato sintase. Pero hoxe isto non est\u00e1 tan claro, e poder\u00eda ser que o ciclo puidese existir polo menos nalg\u00fans vertebrados.\n Alg\u00fans estudos mostran evidencias de que os compo\u00f1entes do ciclo do glioxilato existen en cantidades significativas nos tecidos hep\u00e1ticos dos polos . Outros experimentos proporcionaron evidencias da presenza do ciclo en certos insectos e invertebrados mari\u00f1os, o que se une \u00e1s xa co\u00f1ecidas probas da s\u00faa existencia en nematodos. Por\u00e9n, outros experimentos refutan esta idea . Tam\u00e9n hai moita controversia sobre a presenza do ciclo en mam\u00edferos (algunhas publicaci\u00f3ns citan que o ciclo est\u00e1 activo nos osos durante a hibernaci\u00f3n e outras n\u00e9gano). Por outra parte, non se identificou ning\u00fan xene funcional relacionado coa isocitrato liase e malato sintase nos xenomas de mam\u00edferos placentarios, mentres que nalg\u00fans mam\u00edferos non placentarios e outros vertebrados a malato sintase parece ser funcional. A vitamina D poder\u00eda regular esta v\u00eda metab\u00f3lica nos vertebrados.\nIntentouse, polo momento sen \u00e9xito, introducir por Enxe\u00f1ar\u00eda Xen\u00e9tica os xenes dos encimas espec\u00edficos do ciclo nalg\u00fans mam\u00edferos como as ovellas, para mellorar a produci\u00f3n de la, que se ve limitada pola dispo\u00f1ibilidade de glicosa . Por outra parte, o ciclo do glioxilato, presente en microorganismos pat\u00f3xenos pero non en humanos, poder\u00eda ser o branco para a preparaci\u00f3n de antibi\u00f3ticos. O antibi\u00f3tico matar\u00eda ao pat\u00f3xeno sen danar aos humanos."}
{"id": "185703", "revid": "98629", "url": "https://gl.wikipedia.org/wiki?curid=185703", "title": "Jim Steel", "text": "William James \"Jim\" Steel, nado en Dumfries o 4 de decembro de 1959, \u00e9 un exfutbolista escoc\u00e9s. Xogaba de dianteiro.\nTraxectoria.\nNo tramo final da tempada 1986\u201387 chegou cedido ao Deportivo da Coru\u00f1a como reforzo de cara \u00e1 eliminatoria de ascenso a Primeira Divisi\u00f3n. Non chegou a destacar no conxunto branquiazul, onde s\u00f3 xogou 4 partidos e non conseguiu ning\u00fan gol."}
{"id": "185705", "revid": "98629", "url": "https://gl.wikipedia.org/wiki?curid=185705", "title": "Jos\u00e9 Lago Castreje", "text": "Jos\u00e9 Lago Castreje, nado en Fisterra o 23 de outubro de 1965 \u00e9 un exfutbolista galego. Xogaba de defensa.\nTraxectoria.\nNa tempada 1984\u201385 debutou en Segunda Divisi\u00f3n\u00a0co Deportivo da Coru\u00f1a, xogando un partido. Na disciplina branquiazul xogar\u00eda, entre 1986 e 1988, tan s\u00f3 11 encontros, relegado sempre \u00e1 suplencia.\nNa tempada 1991\u201392 xogou no Sporting Mahon\u00e9s, en Segunda Divisi\u00f3n B."}
{"id": "185707", "revid": "1131", "url": "https://gl.wikipedia.org/wiki?curid=185707", "title": "Alfredo Haz Garrido", "text": "Jos\u00e9 Alfredo Haz Garrido, nado en Malpica de Berganti\u00f1os o 30 de setembro de 1962, \u00e9 un exfutbolista e mestre galego. Xogaba de centrocampista.\nTraxectoria.\nComo xogador.\nNaceu en Malpica de Berganti\u00f1os e aos 7 anos de idade foi para A Coru\u00f1a, ingresando como internado no Colexio de Santa Margarida, onde comezou a xogar ao f\u00fatbol no patio. Aos 11 anos entrou no equipo alev\u00edn do Ural e ao seguinte nos infant\u00eds do Deportivo da Coru\u00f1a. Estivo cinco tempadas nas categor\u00edas inferiores do club branquiazul, sendo cedido nunha delas ao Malpica e outra ao Club Torre. En 1979 pasou ao Fabril.\nNa tempada 1980/81 debutou co Deportivo da Coru\u00f1a en Segunda B. Con todo, o adestrador Jos\u00e9 Mart\u00ednez Palomar s\u00f3 o utilizaba pola obriga de ali\u00f1ar polo menos a dous xogadores sub-20, co que xogou s\u00f3 un partido completo durante a tempada, volvendo logo ao Fabril.\nM\u00e1is tarde foi xogador do primeiro equipo branquiazul entre as tempadas 1985/86 e 1987/88, pero relegado \u00e1 suplencia, xogando s\u00f3 21 encontros oficiais en tres anos. Despois xogou cinco tempadas no Endesa As Pontes en segunda B.\nSelecci\u00f3n espa\u00f1ola.\nXogou na selecci\u00f3n espa\u00f1ola xuvenil, onde era titular.\nTras a retirada.\nDespois de deixar o f\u00fatbol pasou a dar clases de Educaci\u00f3n F\u00edsica no IES Eusebio da Guarda."}
{"id": "185708", "revid": "98629", "url": "https://gl.wikipedia.org/wiki?curid=185708", "title": "\u00c1ngel S\u00e1nchez Candil", "text": "\u00c1ngel S\u00e1nchez Candil, nado en Madrid o 19 de agosto de 1962, \u00e9 un exfutbolista\u00a0espa\u00f1ol. Xogaba de centrocampista."}
{"id": "185710", "revid": "25871", "url": "https://gl.wikipedia.org/wiki?curid=185710", "title": "Supercopa de Europa 2011", "text": "A Supercopa de Europa 2011 foi a 37\u00aa edici\u00f3n da Supercopa de Europa, competici\u00f3n organizada pola UEFA na que se enfrontaron os campi\u00f3ns da Liga de Campi\u00f3ns da UEFA e da UEFA Europa League. Nesta edici\u00f3n enfront\u00e1ronse o FC Barcelona e o FC Porto, nun \u00fanico encontro que tivo lugar o 26 de agosto de 2011 no Estadio Louis II de M\u00f3naco. \nPara o FC Barcelona, campi\u00f3n da Liga de Campi\u00f3ns da UEFA 2010-11, esta foi a 8\u00aa final da Supercopa de Europa que disputaba. Nas 7 anteriores acadara 3 vitorias e 4 derrotas.\nPara o FC Porto, campi\u00f3n da UEFA Europa League 2010-11, esta foi a 4\u00aa final da Supercopa de Europa que disputaba. Nas 3 anteriores acadara 1 vitoria e 2 derrotas.\nFinal.\nO encontro comezou \u00e1s 20:45 horas do 26 de agosto de 2011 no Stade Louis II de M\u00f3naco, e o colexiado encargado de arbitrar foi o neerland\u00e9s Bj\u00f6rn Kuipers.\nNa primeira metade dominou o encontro o equipo portugu\u00e9s do FC Porto. Non obstante, no minuto 39 Lionel Messi marcou o 1-0 a prol do FC Barcelona despois dun erro do equipo contrario.\nNa segunda metade o FC Barcelona f\u00edxose co control do xogo, e Cesc F\u00e0bregas, que comezara o encontro como suplente, marcou o 2-0 no minuto 88.\nO defensor portugu\u00e9s Rolando foi expulsado no minuto 86 con dobre tarxeta amarela, e no minuto 90 foi expulsado o colombiano Guar\u00edn con tarxeta vermella, rematando deste xeito o FC Porto con 9 xogadores sobre o campo.\nCo resultado final de 2-0 a prol do FC Barcelona, o conxunto catal\u00e1n acadou a s\u00faa 4\u00aa Supercopa de Europa. Con este t\u00edtulo, o FC Barcelona sumou o seu 15\u00ba t\u00edtulo europeo, cifra r\u00e9cord."}
{"id": "185711", "revid": "27155", "url": "https://gl.wikipedia.org/wiki?curid=185711", "title": "Flav\u00edn mononucle\u00f3tido", "text": ""}
{"id": "185712", "revid": "27155", "url": "https://gl.wikipedia.org/wiki?curid=185712", "title": "FMN", "text": ""}
{"id": "185713", "revid": "27155", "url": "https://gl.wikipedia.org/wiki?curid=185713", "title": "FMNH2", "text": ""}
{"id": "185714", "revid": "85894", "url": "https://gl.wikipedia.org/wiki?curid=185714", "title": "O Castro de San Fiz, Pontellas, Betanzos", "text": "O Castro de San Fiz \u00e9 un lugar da parroquia de Pontellas no concello coru\u00f1\u00e9s de Betanzos na comarca de Betanzos. Ti\u00f1a 127 habitantes no ano 2010 segundo datos do INE, dos cales 56 eran homes e 71 eran mulleres."}
{"id": "185715", "revid": "85894", "url": "https://gl.wikipedia.org/wiki?curid=185715", "title": "Illobre, Pontellas, Betanzos", "text": "Illobre \u00e9 un lugar da parroquia de Pontellas no concello coru\u00f1\u00e9s de Betanzos na comarca de Betanzos. Ti\u00f1a 13 habitantes no ano 2010 segundo datos do INE, dos cales 6 eran homes e 7 eran mulleres."}
{"id": "185717", "revid": "89787", "url": "https://gl.wikipedia.org/wiki?curid=185717", "title": "Guanos\u00edn trifosfato", "text": "O guanos\u00edn trifosfato, trifosfato de guanosina ou guanos\u00edn-5'-trifosfato (abreviadamente GTP) \u00e9 un nucle\u00f3tido de base pur\u00ednica. Est\u00e1 formado por un azucre ribosa, unido por enlace N-glicos\u00eddico \u00e1 base nitroxenada adenina, que se establece entre o carbono 1 da ribosa e o nitr\u00f3xeno 9 da base, e tres grupos fosfato unidos esterificados no carbono 5' do azucre e unidos por enlace anhidro entre si.\nOs enlaces entre os seus fosfatos poden liberar moita enerx\u00eda cando rompen, polo que exerce un papel como fonte de enerx\u00eda libre e activador de substratos en moitas reacci\u00f3ns metab\u00f3licas, pero, a diferenza do ATP, act\u00faa en reacci\u00f3ns m\u00e1is espec\u00edficas. \u00dasase como fonte de enerx\u00eda na s\u00edntese proteica.\nO GTP \u00e9 moi importante na transduci\u00f3n de sinais na c\u00e9lula, especialmente coas prote\u00ednas G, en procesos nos que interv\u00e9n un segundo mensaxeiro, nos que se converte en GDP (guanos\u00edn difosfato) pola acci\u00f3n dunha GTPase.\nFunci\u00f3ns.\nTransferencia de enerx\u00eda.\nO GTP est\u00e1 implicado na transferencia de enerx\u00eda na c\u00e9lula. Por exemplo, x\u00e9rase unha mol\u00e9cula de GTP por fosforilaci\u00f3n a nivel de substrato nunha das reacci\u00f3ns do ciclo de Krebs. Isto \u00e9 o equivalente de xerar un ATP, xa que pode facilmente ceder o seu fosfato ao ADP na reacci\u00f3n: GTP + ADP \u2192 GDP + ATP.\nTraduci\u00f3n de prote\u00ednas.\nDurante a fase de elongaci\u00f3n da traduci\u00f3n, o GTP util\u00edzase como fonte de enerx\u00eda para unir un novo aminoacil-ARNt (un amino\u00e1cido unido ao ARNt) so sitio A do ribosoma. O GTP tam\u00e9n se usa como fonte de enerx\u00eda na translocaci\u00f3n do ribosoma en direcci\u00f3n 3' sobre o ARNm en traduci\u00f3n.\nS\u00edntese do ARN.\nDurante a s\u00edntese (transcrici\u00f3n) do ARN, o GTP que chega \u00e1 zona da s\u00edntese perde os seus dous fosfatos en forma de pirofosfato (PPi) e \u00fanese ao ARN en formaci\u00f3n como GMP.\nDin\u00e1mica dos microt\u00fabulos.\nDurante a polimerizaci\u00f3n dos microt\u00fabulos, cada heterod\u00edmero formado por unha unidade de alfa e beta tubulina leva d\u00faas mol\u00e9culas de GTP, e o GTP hidrol\u00edzase a GDP cando o d\u00edmero de tubulina se engade ao extremo + do microt\u00fabulo en crecemento. Esta hidr\u00f3lise do GTP non \u00e9 obrigatoria para a formaci\u00f3n do microt\u00fabulo, pero parece que s\u00f3 as mol\u00e9culas de tubulina unidas a GDP poden despolimerizarse. Deste modo, a tubulina unida a GTP serve como unha carapucha no extremo do microt\u00fabulo que o protexe da despolimerizaci\u00f3n; e unha vez que este GTP \u00e9 hidrolizado, o microt\u00fabulo empeza a se despolimerizar e decrecer rapidamente."}
{"id": "185718", "revid": "27155", "url": "https://gl.wikipedia.org/wiki?curid=185718", "title": "Trifosfato de guanosina", "text": ""}
{"id": "185719", "revid": "27155", "url": "https://gl.wikipedia.org/wiki?curid=185719", "title": "GTP", "text": ""}
{"id": "185721", "revid": "1131", "url": "https://gl.wikipedia.org/wiki?curid=185721", "title": "Illobre", "text": "O top\u00f3nimo galego Illobre pode referirse a:"}
{"id": "185722", "revid": "85894", "url": "https://gl.wikipedia.org/wiki?curid=185722", "title": "As Casas Novas, Requi\u00e1n, Betanzos", "text": "As Casas Novas \u00e9 un lugar da parroquia de Requi\u00e1n no concello coru\u00f1\u00e9s de Betanzos na comarca de Betanzos. Ti\u00f1a 105 habitantes no ano 2010 segundo datos do INE, dos cales 49 eran homes e 56 eran mulleres."}
{"id": "185723", "revid": "85894", "url": "https://gl.wikipedia.org/wiki?curid=185723", "title": "O Farragoto, Requi\u00e1n, Betanzos", "text": "O Farragoto \u00e9 un lugar da parroquia de Requi\u00e1n no concello coru\u00f1\u00e9s de Betanzos na comarca de Betanzos. Ti\u00f1a 11 habitantes no ano 2010 segundo datos do INE, dos cales 5 eran homes e 6 eran mulleres."}
{"id": "185724", "revid": "85894", "url": "https://gl.wikipedia.org/wiki?curid=185724", "title": "A Gra\u00f1a, Requi\u00e1n, Betanzos", "text": "A Gra\u00f1a \u00e9 un lugar da parroquia de Requi\u00e1n no concello coru\u00f1\u00e9s de Betanzos na comarca de Betanzos. Ti\u00f1a 76 habitantes no ano 2010 segundo datos do INE, dos cales 35 eran homes e 41 eran mulleres."}
{"id": "185726", "revid": "56817", "url": "https://gl.wikipedia.org/wiki?curid=185726", "title": "Nationale 7", "text": "Nationale 7 \u00e9 unha longametraxe francesa do director Jean-Pierre Sinapi, estreada no 6 de decembro de 2000.\nSinopse.\nO argumento xira ao redor de d\u00faas personaxes, Ren\u00e9 e Julie. Ren\u00e9 \u00e9 un discapacitado f\u00edsico que polo que di parece ser que padece unha enfermidade dexenerativa. En vista de que perder\u00e1 a funci\u00f3n sexual antes ou despois por mor da doenza, decide que necesita ter sexo. Ao comezo \u00e9 algo arisco e groseiro, ao non aceptar a s\u00faa enfermidade, mais conforme avanza a trama vai evolucionando e mesmo chega a ter unha relaci\u00f3n sentimental cunha das enfermeiras \u00e1s que lles fac\u00eda a vida impos\u00edbel.\nJulie \u00e9 a enfermeira que acaba de chegar. \u00c9 a \u00fanica que se enfronta directamente a Ren\u00e9 e o pon no seu sitio. Ser\u00e1 a encargada de lle buscar un encontro sexual cunha prostituta, feito que revolucionar\u00e1 a instituci\u00f3n enteira.\nDe entre as personaxes secundarias, a que ten un papel m\u00e1is relevante na trama \u00e9 Rabah, un musulm\u00e1n que despois de visitar Lourdes decide virar cristi\u00e1n. O feito de ser homosexual e manter unha relaci\u00f3n sentimental con outro dos internos fai que as s\u00faas circunstancias persoais sexan algo peculiares. Quere ser bautizado baixo o nome de Johnny, polo seu cantante favorito e tendo \u00e1 prostituta por madri\u00f1a. A negativa dos traballadores do centro a que se celebre dita celebraci\u00f3n ser\u00e1 o que os leve a se manifestaren na estrada Nacional 7, impedindo o tr\u00e1nsito, acontecemento que d\u00e1 t\u00edtulo ao filme."}
{"id": "185727", "revid": "1131", "url": "https://gl.wikipedia.org/wiki?curid=185727", "title": "Miguel Servet", "text": "Miguel Servet, chamado tam\u00e9n Miguel de Villanueva, \"Michel de Villeneuve\" ou, en lat\u00edn, \"Michael Servetus\" (o seu nome aut\u00e9ntico era Miguel Serveto y Conesa, alias \"Rev\u00e9s\"), nado en Villanueva de Sigena, Huesca, o 29 de setembro de 1511 e finado en Xenebra o 27 de outubro de 1553, foi un te\u00f3logo e cient\u00edfico espa\u00f1ol.\nOs seus intereses abarcaron moitas ciencias: astronom\u00eda, meteorolox\u00eda, xeograf\u00eda, xurisprudenza, teolox\u00eda e o estudo da Biblia, matem\u00e1ticas, anatom\u00eda, fisiolox\u00eda e medicina. Parte da s\u00faa fama posterior d\u00e9bese ao seu traballo sobre a circulaci\u00f3n pulmonar descrita na s\u00faa obra \"Christianismi Restitutio\".\nParticipou na Reforma protestante e desenvolveu unha cristolox\u00eda contraria \u00e1 Santa Trindade. Repudiado tanto polos cat\u00f3licos como polos protestantes, foi arrestado en Xenebra, sometido a xu\u00edzo, e condenado a morrer na fogueira por orde do Consello da cidade, cando nela predominaba a influencia de Calvino.\nNacemento e anos de formaci\u00f3n.\nActualmente existe un consenso case xeral en situar o lugar de nacemento de Servet en Villanueva de Sigena, a\u00ednda que hai investigadores que mante\u00f1en a opini\u00f3n de que naceu en Tudela (Navarra), base\u00e1ndose nos documentos en que Servet se atribu\u00eda dita orixe mentres manti\u00f1a en Francia a falsa identidade de \"Michel de Villeneuve\" que, por\u00e9n far\u00eda alusi\u00f3n \u00e1 s\u00faa localidade natal, Villanueva de Sigena, onde se conserva a casa familiar, hoxe convertida en centro de interpretaci\u00f3n.\nFoi fillo de Ant\u00f3n Serveto, nobre infanz\u00f3n e notario do Mosteiro de Sigena, e de Catarina Conesa, que por li\u00f1a materna descend\u00eda da familia xudeuconversa dos Zaporta. Ti\u00f1a dous irm\u00e1ns m\u00e1is novos, Pedro, que continuou coa notar\u00eda paterna, e Xo\u00e1n, que foi ordenado sacerdote.\nMozo con dotes sobresalientes para as letras e gran co\u00f1ecedor do lat\u00edn, grego e hebreo, Miguel abandonou a s\u00faa vila de orixe para ampliar estudos, quizais no castelo de Montearag\u00f3n. Foi aceptado como pupilo por frei Juan de Quintana, quen chegar\u00eda a ser confesor de Carlos I.\nNa s\u00faa estancia en Tolosa (Francia) para realizar estudos de dereito, entra por primeira vez en contacto con c\u00edrculos pr\u00f3ximos \u00e1 Reforma.\nViaxa con Quintana por Italia e Alema\u00f1a como parte do s\u00e9quito imperial e presencia a coroaci\u00f3n de Carlos V como Emperador Romano Xerm\u00e1nico en Bolo\u00f1a (1530).\nPrimeiras obras teol\u00f3xicas.\nPosteriormente abandona ao seu mentor e inicia un periplo por varias cidades de Centroeuropa af\u00edns ao nacente protestantismo. Establece unha relaci\u00f3n cada vez m\u00e1is dif\u00edcil e pol\u00e9mica con alg\u00fans l\u00edderes reformadores, como Ecolampadio de Basilea, dirix\u00edndose m\u00e1is tarde a Estrasburgo, onde se relaciona con Bucer, e a Hagenau (Alsacia), daquela pertencente ao Sacro Imperio Romano Xerm\u00e1nico.\nEn 1531 publica \"De Trinitatis Erroribus\" (\"Dos erros acerca da Trindade\"), que produciu grande esc\u00e1ndalo entre os reformadores alem\u00e1ns. Tampouco caeu ben na s\u00faa patria, xa que Servet tivo a ousad\u00eda de enviar unha copia ao bispo de Zaragoza, quen non tardou en solicitar a intervenci\u00f3n da Inquisici\u00f3n. O ano seguinte publicou \"Dialogorum de Trinitate\" (\"Di\u00e1logos sobre a Trindade\"), acompa\u00f1ado dunha obra suplementaria, \"De Iustitia Regni Christi\" (\"Sobre a Xustiza do Reino de Cristo\"). Outro op\u00fasculo atribu\u00eddo a Servet, a\u00ednda que de dataci\u00f3n imprecisa, \u00e9 \"Declarationis Iesu Christi Filii Dei\" (\"Declaraci\u00f3n de Xesucristo Fillo de Deus\"), tam\u00e9n co\u00f1ecido como \"Manuscrito de Stuttgart\".\n\"Dos erros acerca da Trindade\": estrutura e contido.\nNesta obra, dividida en sete libros ou cap\u00edtulos, Servet argumenta que o dogma da Trindade carece de base b\u00edblica, xa que non se acha nas Sagradas Escrituras, sen\u00f3n que \u00e9 froito posterior de elucubraci\u00f3ns de \"fil\u00f3sofos\".\nBase\u00e1ndose en abundantes citas da Biblia, Servet concl\u00fae que Xes\u00fas \u00e9 home en tanto que nado de muller, por m\u00e1is que o seu nacemento fose milagroso. \u00c1 s\u00faa vez, Xes\u00fas \u00e9 tam\u00e9n fillo de Deus, en tanto que o seu nacemento foi froito da fecundaci\u00f3n polo \"logos\" divino da Virxe Mar\u00eda.\nNega as\u00ed Servet, por tanto, que o Deus Fillo sexa eterno, xa que foi enxendrado como tal na encarnaci\u00f3n, a\u00ednda que \u00e9 divino pola graza de Deus, o seu Deus Pai. Tampouco \u00e9, pois, unha Persoa da Trindade, cuxa existencia nega vehementemente defin\u00edndoa como \"tres fantasmas\" ou \"can C\u00e9rbero de tres cabezas\".\nAs\u00ed mesmo cualifica aos que cren en tal doutrina como \"ateos, \u00e9 dicir, \"sen Deus\"\" e \"trite\u00edstas\".\n\u00c1 s\u00faa vez, o Esp\u00edrito Santo non ser\u00eda unha terceira Persoa trinitaria, sen\u00f3n a forza ou manifestaci\u00f3n do esp\u00edrito de Deus tal como act\u00faa no mundo a trav\u00e9s dos homes.\n\"Di\u00e1logos sobre a Trindade\" e \"Da Xustiza\": estrutura e contido.\nObra de tama\u00f1o e ambici\u00f3n inferiores a \"Erros...\", \"Di\u00e1logos...\" est\u00e1 estruturada en dous libros como unha conversaci\u00f3n ficticia entre dous personaxes: Miguel (o propio autor) e un tal Petrucho. Segundo Servet, escribiuna para despexar as d\u00fabidas e inquietudes sementadas pola s\u00faa obra anterior, que ao seu xu\u00edzo se deben \"\u00e1 mi\u00f1a propia impericia e \u00e1 neglixencia do tip\u00f3grafo\". A diferenza do afirmado en \"Erros...\", Servet di que Xes\u00fas non \u00e9 s\u00f3 divino pola graza, sen\u00f3n tam\u00e9n por natureza, a\u00ednda que aclara que s\u00f3 en tanto que participa da substancia divina do seu Padre.\n\u00c1 s\u00faa vez, no op\u00fasculo \"Da Xustiza do Reino de Cristo\" inclu\u00eddo ao final, explica, entre outras cousas, a complementariedade entre fe e caridade, pois, a\u00ednda que a xustificaci\u00f3n do crente \u00e9 s\u00f3 pola fe, a caridade e as boas obras son encomi\u00e1beis e compracen a Deus, aspecto no que se diferenza claramente de Lutero e outros reformadores protestantes. Ao final enc\u00f3ntrase un dos textos polos que Servet \u00e9 considerado como ada\u00edl da tolerancia relixiosa e a liberdade de conciencia, xa que afirma que:\nTempo de ocultaci\u00f3n.\nMiguel Servet dirixiuse a Li\u00f3n. Estivera antes brevemente en Par\u00eds, onde un encontro previsto, pero finalmente non efectuado, con Calvino transformouse no inicio dunha relaci\u00f3n epistolar entre ambos os dous. Servet chegou a Li\u00f3n cunha nova identidade, \"Michel de Villeneuve\", supostamente orixinario de Tudela, Navarra, para evitar as persecuci\u00f3ns da Inquisici\u00f3n espa\u00f1ola. Estivo empregado nunha imprenta, primeiro como corrector de probas. En 1535 encarg\u00e1ronlle a publicaci\u00f3n e anotaci\u00f3n da \"Xeograf\u00eda\" de Claudio Tolomeo, o que levou a cabo dando probas da s\u00faa grande erudici\u00f3n. A s\u00faa estad\u00eda en Li\u00f3n foi a etapa m\u00e1is feliz da s\u00faa vida. Co\u00f1eceu ao m\u00e9dico Symphorien Champier, quen o anima a estudar medicina, para o que se traslada a Par\u00eds.\nEn 1537 matric\u00falase na universidade de Par\u00eds. Al\u00ed estuda xunto aos grandes m\u00e9dicos da \u00e9poca, ensinando matem\u00e1ticas e medicina na universidade. Por\u00e9n, pronto se encontra en dificultades, posto que dita un curso de astrolox\u00eda, no que defend\u00eda a influencia das estrelas nos eventos futuro, o cal, xunto cun op\u00fasculo no que describe o uso de xaropes para administrar os remedios da \u00e9poca, enfr\u00f3ntano coa comunidade universitaria.\nDeixa de novo Par\u00eds, residindo en diversas localidades de Francia, at\u00e9 que en Li\u00f3n se encontra co arcebispo de Vienne (Viena do Delfinado), Pedro Palmier, ao que co\u00f1ecera antes en Par\u00eds. Ent\u00f3n entra ao seu servizo como m\u00e9dico persoal en 1541.\nA \"Restituci\u00f3n do Cristianismo\".\nEn Vienne, Servet ded\u00edcase a proseguir os seus estudos e publicaci\u00f3ns, e prepara en segredo a que ser\u00eda a s\u00faa obra capital.\nContin\u00faa coa s\u00faa correspondencia con Calvino, a quen env\u00eda unha primeira versi\u00f3n do seu libro \"Christianismi Restitutio\" (\"Restituci\u00f3n do Cristianismo\"), de car\u00e1cter fundamentalmente teol\u00f3xico, esperando os seus comentarios (1546).\nO concepto de cristianismo a\u00ed exposto \u00e9 pr\u00f3ximo ao pante\u00edsmo. \"Cristo est\u00e1 en todas as cousas. O mundo est\u00e1 cheo con el.\" Mostr\u00e1base tam\u00e9n contrario ao bautismo dos nenos, posto que o bautismo debe ser un acto maduro e consciente do discipulado cristi\u00e1n, o que o acerca \u00e1s posici\u00f3ns anabaptistas.\nSobre a idade adecuada para recibir o bautismo, suxeriu seguir o exemplo de Xes\u00fas: \"Xesucristo foi el mesmo bautizado cerca dos trinta anos.\"\nCuriosamente o libro pasar\u00eda \u00e1 posteridade por conter, no seu \"Libro V\", a primeira exposici\u00f3n no Occidente cristi\u00e1n da funci\u00f3n da circulaci\u00f3n pulmonar ou circulaci\u00f3n menor. Segundo Servet,\n \nServet sosti\u00f1a que a alma era unha emanaci\u00f3n da divindade e que ti\u00f1a como sede o sangue. Grazas ao sangue, a alma pod\u00eda diseminarse por todo o corpo, podendo asumir as\u00ed o home a s\u00faa condici\u00f3n divina. Por tanto, os descubrimentos relativos \u00e1 circulaci\u00f3n do sangue ti\u00f1an unha intenci\u00f3n m\u00e1is relixiosa que cient\u00edfica. E por iso a descrici\u00f3n da circulaci\u00f3n pulmonar est\u00e1 dentro dunha obra de teolox\u00eda e non dunha de fisiolox\u00eda. Para Servet non hab\u00eda diferenza entre ambos os \u00e1mbitos, dado que todo obedec\u00eda a un mesmo gran designio divino.\nEn resposta, Calvino conm\u00ednao a ler o seu propio libro \"Institutio religionis Christianae\" (\"Instituci\u00f3n da Relixi\u00f3n Cristiana\"), publicado en 1536. Servet leu o libro de Calvino e fixo anotaci\u00f3ns moi cr\u00edticas nas s\u00faas marxes, devolv\u00e9ndolle a copia corrixida, o que desagradou enormemente ao reformador, que avisou que se Servet po\u00f1\u00eda os p\u00e9s en Xenebra \"\"non sair\u00eda vivo dela\"\u00bb.\nFinalmente, \"Christianismi Restitutio\" publicouse anonimamente a principios de 1553, de novo con grande esc\u00e1ndalo. Un calvinista de Xenebra escribe a un amigo cat\u00f3lico revel\u00e1ndolle que o autor do libro \u00e9 o herexe Miguel Servet, oculto baixo a falsa identidade de \"Villeneuve\".\nSosp\u00e9itase que detr\u00e1s desta denuncia poder\u00eda estar o propio Calvino, que ter\u00eda acceso ao texto grazas ao mesmo Servet. A Inquisici\u00f3n de Li\u00f3n recibe parte da correspondencia intercambiada entre eles, e Servet \u00e9 detido, interrogado e encarcerado en Vienne. O 7 de abril, por\u00e9n, logra evadirse e, o 17 de xu\u00f1o \u00e9 condenado a morte \"in absentia\", sendo queimado en efixie.\nXu\u00edzo en Xenebra e morte.\nPosibelmente mentres \u00eda rumbo a Italia, por algunha raz\u00f3n Servet acaba facendo unha parada en Xenebra, e foi reco\u00f1ecido na igrexa onde predicaba o propio Calvino (13 de agosto). A cidade rex\u00edase polos principios da Reforma, tal como Calvino os definira nas s\u00faas \"Ordenanzas eclesi\u00e1sticas\", baseadas na s\u00faa obra magna, \"Instituci\u00f3n da relixi\u00f3n cristi\u00e1\". Servet foi detido e xulgado por herex\u00eda (pola s\u00faa negaci\u00f3n da Trindade e pola s\u00faa defensa do bautismo na idade adulta).\nServet sufriu grandes penalidades durante o seu cativerio, como testemu\u00f1a na s\u00faa carta ao Consello de Xenebra de 15 de setembro de 1553. Durante o xu\u00edzo sostivo diversos debates de car\u00e1cter teol\u00f3xico. O 22 de setembro Servet escribe unha \u00faltima alegaci\u00f3n na que culpa a Calvino de facer acusaci\u00f3ns falsas de herex\u00eda contra el, e solicita que tam\u00e9n sexa detido e interrogado, conclu\u00edndo: \"\"Estarei contento de morrer se non o convenzo tanto disto como doutras cousas de que o acuso m\u00e1is abaixo. P\u00eddovos Xustiza, Se\u00f1ores, Xustiza, Xustiza, Xustiza\".\" Finalizado o proceso, foron consultadas as igrexas reformadas dos cant\u00f3ns de Z\u00fcrich, Schaffhausen, Berna e Basilea, tras o cal o acusado foi condenado e sentenciado a morrer na fogueira o 27 de outubro de 1553. Nunha carta datada o d\u00eda anterior, Calvino comentaba a Farel que Servet \u00eda ser condenado sen discusi\u00f3n e conducido ao suplicio, e aseguraba que el intentara cambiar a forma da execuci\u00f3n, pero inutilmente.\nA sentenza ditada na s\u00faa contra polo Consello (\"Petit Counseil\") de Xenebra di:\nConsecuencias da execuci\u00f3n de Servet.\nIndependentemente da importancia dos seus descubrimentos fisiol\u00f3xicos ou do seu labor como polemista relixioso, os sucesos que provocaron o xu\u00edzo e morte de Miguel Servet consider\u00e1ronse como punto de arranque da discusi\u00f3n que conduciu ao reco\u00f1ecemento da liberdade de pensamento e de expresi\u00f3n das ideas. As\u00ed mesmo, as Igrexas Unitarias, xurdidas dos movementos antitrinitarios do s\u00e9culo XVI e posteriores, consideran a Servet o seu pioneiro e primeiro m\u00e1rtir.\nA execuci\u00f3n de Servet escandalizou moitos pensadores de toda Europa, principalmente no \u00e1mbito protestante, que se opu\u00f1an a que se matase as persoas por raz\u00f3ns de fe. Destaca particularmente a defensa de Servet que realizou Sebasti\u00e1n Castellion: \"Matar un home non \u00e9 defender unha doutrina, \u00e9 matar un home. Cando os xenebrinos executaron a Servet, non defenderon unha doutrina, mataron un home.\"\nPor outro lado, desde mediados do s\u00e9culo XIX e principios do XX, Servet comezou a ser reivindicado por partidarios do librepensamento, que v\u00edan na s\u00faa execuci\u00f3n unha proba dos perigos que trae o fanatismo relixioso, a\u00ednda que a mi\u00fado como resultado dunha an\u00e1lise superficial e sen ter en conta a obra e conceptos teol\u00f3xicos do propio Servet.\nMarian Hillar, estudoso polaco-norteamericano da obra de Servet, fixo a seguinte avaliaci\u00f3n sobre o impacto perdur\u00e1bel que tivo a execuci\u00f3n do erudito espa\u00f1ol: \"Foi o punto de inflexi\u00f3n na ideolox\u00eda e mentalidade dominantes desde o s\u00e9culo IV. [...] Historicamente falando, Servet morreu para que a liberdade de conciencia se convertera nun dereito civil na sociedade moderna\"."}
{"id": "185728", "revid": "98629", "url": "https://gl.wikipedia.org/wiki?curid=185728", "title": "Avenged Sevenfold", "text": "Avenged Sevenfold (en galego significa Vingado Sete Veces) \u00e9 unha banda de Hard rock e Heavy metal dos Estados Unidos, formada en Huntington Beach (California) en 1999. Os seus membros son \u00a0M. Shadows (voz),\u00a0Zacky Vengeance\u00a0(guitarra r\u00edtmica),\u00a0Synyster Gates\u00a0(guitarra principal),\u00a0Johnny Christ\u00a0(baixo). Ata o momento contan con 5 \u00e1lbums de estudio Sounding the Seventh Trumpet\u00a0en 2001,\u00a0Waking the Fallen\u00a0en 2003, City of Evil\u00a0en 2005 (co cal acadan xa maior reco\u00f1ecemento ), Avenged Sevenfold en 2007, e o \u00faltimo publicado foi Nightmare en 2010. Ademais disto, tam\u00e9n contan cun CD/DVD chamado Live in the LBC &amp; Diamonds in the Rough lanzado en 2008, e co DVD All Excess publicado en xullo de 2007.\nHistoria.\nFormaci\u00f3n e primeiros anos(1999\u20132004).\nA banda formouse en 1999 sendo os seus primeiros membros: M. Shadows,\u00a0Zacky Vengeance,\u00a0The Rev\u00a0e Matt Wendt. O nome elixido para ela fai referencia \u00f3 relato b\u00edblico de Ca\u00edn e Abel, a pesar disto non se consideran unha banda relixiosa. \nO seu \u00e1lbum debut Sounding the Seventh Trumpet foi gravado cando ti\u00f1an 18 anos, e foi publicado no 2001 coa compa\u00f1\u00eda discogr\u00e1fica Good Life Records. Coa entrada de Synyster Gates como guitarrista principal do grupo, reed\u00edtase a canci\u00f3n \"To End the Rapture\", e o \u00e1lbum volve ser publicado coa nova versi\u00f3n en 2002, pertencendo \u00e1 compa\u00f1\u00eda Hopeless Records.\nTrala chegada do cuarto e actual baxista Johnny Christ \u00f3 grupo, publican o \u00e1lbum Waking the Fallen en agosto de 2003. Tocan no \"Vans Warped Tour\" durante dous anos consecutivos, e no 2004 gravan o v\u00eddeo para a canci\u00f3n \u201cUnholy Confessions\u201d.\nCity of Evil\u00a0(2005-2007).\nO pouco de publicar Waking the Fallen, a banda comeza a gravar o \u00e1lbum City of Evil coa grande discogr\u00e1fica Warner Bros records. Con este conseguiron grandes vendas, e comeza unha nova etapa tam\u00e9n no estilo musical, xa que deciden afastarse un pouco do estilo metalcore que os preced\u00eda. Nun principio asoci\u00e1base o cambio musical aos danos nas cordas vocais que sufrira o vocalista M. Shadows e lle levaran \u00f3 quirofano, mais no DVD All Excess el mesmo aclara que non tivo que ver. Meses antes do lanzamento de City of Evil, M. Shadows estivo mellorando as s\u00faas cualidades vocais co adestrador Ron Anderson, co\u00f1ecido por traballar anteriormente con artistas como Axl Rose,Kylie Minogue ou Chris Cornell. O primeiro single deste \u00e1lbum foi \u201cBat Country\u201d, o t\u00edtulo desta canci\u00f3n prov\u00e9n do libro \"Fear and Loathing in Las Vegas\" do escritor \u00a0Hunter S. Thompson onde Raoul Duke di: \u201cNon podemos parar aqu\u00ed. Este \u00e9 un pobo morcego\u201d. Os seguintes singles foron \"Beast and the Harlot\"(o seu riff ocupa o 10\u00ba posto segundo a revista Total Guitar como mellor riff do s\u00e9culo 21), \"Seize the day\" e tam\u00e9n gravaron un v\u00eddeo en vivo para a canci\u00f3n \"Burn it down\". Antes de sacar o seu seguinte \u00e1lbum en xullo de 2007 sae o DVD All Excess que incl\u00fae actuaci\u00f3ns en vivo, v\u00eddeos musicais, imaxes do backstage e documental sobre as vivencias da banda desde os seus comezos en 1999.\nAvenged Sevenfold\u00a0e Diamonds in the Rough(2007-2008).\nO cuarto \u00e1lbum da banda, chamado \"Avenged Sevenfold\", sa\u00edu \u00f3 mercado en outubro de 2007. As canci\u00f3ns \"Critical Acclaim\" e \"Almost Easy\" foron publicadas antes que o \u00e1lbum. En decembro de 2007 publicouse s\u00f3 en internet, debido \u00e1 tem\u00e1tica da canci\u00f3n, un v\u00eddeo con animaci\u00f3ns da canci\u00f3n \u201cA Little Piece of Heaven\u201d. En xaneiro de 2008, publicaron como novo sinxelo \u201cAfterlife\u201d (segundo a revista \"Total Guitar\" o seu riff e o 3\u00ba mellor do s\u00e9culo 21), e uns meses despois \u201cDear God\u201d como cuarto sinxelo.\nNo 2008, participaron na xira Taste of Caos xunto a outros grupos importantes como Atreyu, Bullet for my Valentine,\u00a0Blessthefall e\u00a0Idiot Pilot. Gravaron a s\u00faa \u00faltima actuaci\u00f3n en Long Beach (California) e inclu\u00edrona no DVD \"Live in the LBC\". Fixeron versi\u00f3ns das canci\u00f3ns \"Walk\" de Pantera, \"Flash of the Blade\" de\u00a0Iron Maiden (para o \u00e1lbum tributo\u00a0\"Maiden Heaven\") e \"Paranoid\" de\u00a0Black Sabbath\u00a0(para o \u00e1lbum\u00a0\"Covered, a Revolution in Sound\"); das cales as d\u00faas primeiras foron inclu\u00eddas no CD/DVD \"Live in the LBC &amp; Diamonds in the Rough\"; ademais o CD tam\u00e9n incl\u00fae canci\u00f3ns que non foran antes publicadas da banda.\nEn 2008 destacou a colaboraci\u00f3n de M. Shadows e Synyster Gates coa banda Good Charlotte, para a canci\u00f3n \"The River\". Esta foi considerada polos lectores de \"Rolling Stone\" como a 7\u00ba mellor colaboraci\u00f3n de t\u00f3dolos tempos.\nNightmare e morte de The Rev (2009-2012).\nEn xaneiro de 2009, M. Shadows confirma que xa est\u00e1n traballando no seu quinto \u00e1lbum, e di que esta vez buscan un estilo m\u00e1is cl\u00e1sico e progresivo con canci\u00f3ns longas. O 16 de abril de 2009 act\u00faan no Nokia Theater dos \u00c1nxeles, xunto con Slash presentando unha versi\u00f3n da canci\u00f3n de Guns N' Roses \"It's So Easy\". Ese ano, a banda remata a s\u00faa xira o 2 de agosto no Festival Sonisphere en Knebworth(Reino Unido) e m\u00e9tense no estudio a traballar no seguinte \u00e1lbum. \nEn decembro de 2009, \u00e9 considerada a segunda mellor banda da d\u00e9cada en Ultimate Guitar, s\u00f3 superada por Metallica.\nO 28 de decembro de 2009 Jimmy \"The Rev\" Sullivan, \u00e9 atopado morto na s\u00faa casa de Huntington Beach (Estados Unidos) \u00e1 idade de 28 anos. A polic\u00eda informou que foi por causas naturais, as probas toxicol\u00f3xicas informaron de que sufriu unha intoxicaci\u00f3n pola mestura de varios medicamentos. Combinou os efectos de Oxicodona, Oximorfona(estas d\u00faas \u00faltimas para combater a dor), diazepam (para a ansiedade) e etanol (adqu\u00edrese por consumici\u00f3n de alcohol). Estes efectos foron intensificados pola cardiomegalia que sufr\u00eda o bater\u00eda, o que significa que ti\u00f1a o coraz\u00f3n m\u00e1is grande do normal. O pouco da s\u00faa morte a familia publica un comunicado para agradecer o apoio dos fans, e a banda publica tam\u00e9n o seguinte comunicado:\nO 5 de xaneiro de 2010 celebrouse un funeral privado e un d\u00eda despois soterr\u00e1rono nun cemiterio de Long Beach (California).\nO 17 de febreiro, Mike Portnoy ( membro de Dream Theater e \u00eddolo de The Rev) comeza a gravar coa banda o novo disco Nightmare, substitu\u00edndo a The Rev. Este \u00e1lbum ten a intenci\u00f3n de ser adicado a Jimmy, os sons da s\u00faa voz e bater\u00eda gravados antes da s\u00faa morte, mantiv\u00e9ronse e foron publicados, o cal fai que se converta no \u00faltimo \u00e1lbum que a banda publica con el.\nAntes da publicaci\u00f3n do \u00e1lbum M. Shadows e Synyster Gates adiantaban en Hard Drive Radio: \u00abO novo \u00e1lbum, \"Nightmare,\" est\u00e1 dedicado a s\u00faa memoria e a\u00ednda que non \u00e9 un \u00e1lbum conceptual, est\u00e1 centrado en The Rev. O raro do \u00e1lbum \u00e9 que hai unha canci\u00f3n que se chama \"Fiction\" ( Ficci\u00f3n, nomeada as\u00ed por The Rev ) que primeiro se chamaba \"Death\" (Morte). Esa canci\u00f3n foi a \u00faltima que The Rev escribiu para o \u00e1lbum, e cando a rematou dixo: xa est\u00e1, esta \u00e9 a \u00faltima canci\u00f3n para o disco. Tres d\u00edas despois, morreu. Os rapaces estiveron na cidade mesturando o \u00e1lbum e est\u00e1 case rematado con Andy Wallace.\u00bb\nO single Nightmare \u00e9 publicado o 18 de maio de 2010. Finalmente 27 de xullo de 2010 o \u00e1lbum Nightmare \u00e9 publicado. En decembro de 2010, Mike Portnoy deixa o grupo , e en xaneiro de 2011 anuncian a Arin Ilejay( da banda Confide ), como bater\u00eda para a xira, mais a\u00ednda non se estableceu se ser\u00e1 considerado un membro do grupo ou se a s\u00faa estad\u00eda ser\u00e1 temporal. Synyster Gates respondeu o seguinte para a revista Guitar World en xullo de 2011, cando lle preguntaron sobre a posibilidade de que Arin Ilejay sexa un membro permanente: \u201c\u00c9 dificil de dicir. Mais podo dicir unha cousa, leva con nos medio ano, fixo 3 xiras con n\u00f3s e cada vez vai a mellor. Queremos ao rapaz. \u00c9 doce canto pode, humilde canto pode, talentoso canto pode. Est\u00e1 goz\u00e1ndoo e est\u00e1molo a gozar. As\u00ed que non hai plans ou ideas de que vaia haber mais cambios neste punto.\u201d\nDo \u00e1lbum Nightmare, a parte do single co mesmo nome, tam\u00e9n se publicou v\u00eddeo da canci\u00f3n \"So Far Away\". O v\u00eddeo, \u00f3 igual que a canci\u00f3n, vai adicado a The Rev. \"So Far Away\" nun principio comez\u00e1raa a compo\u00f1er Synyster Gates adic\u00e1ndoa ao seu av\u00f3, mais trala morte de Jimmy trocouse o seu sentido. Outra canci\u00f3n que se mostrou do disco foi \"Buried Alive\".\nAta o momento, a banda mant\u00edvose ocupada de xira e non hai indicios de que direcci\u00f3n tomara o novo \u00e1lbum, unicamente que \u00e9 moi posible que nunca m\u00e1is se volvan a escoitar canci\u00f3ns estilo \u201cA Little Piece of Heaven\u201d ou \"Fiction\", xa que foron maiormente ideas de The Rev. \nUnha das canci\u00f3ns publicadas tras Nightmare foi \"Not Ready to Die\". Esta sa\u00edu \u00e1 venda o 2 de maio de 2011 e a banda a creou para o xogo \u00a0Call of Duty: Black Ops en apenas unha semana, o cal significa que s\u00f3 se fixo para que se axustase o estilo do xogo e non \u00e9 unha pista do estilo musical que seguir\u00e1 a banda.\nA comezos do 2012, publ\u00edcase o xogo Twited Metal, e a canci\u00f3n \"Natural Born Killer\" do \u00e1lbum Nightmare \u00e9 elixida para formar parte da banda sonora orixinal.\nNa celebraci\u00f3n dos Revolver Golden Gods Awards 2012, reciben os premios a \"Best Live Band\" (Mellor banda en vivo) e \"Most dedicated fans\" (Fans m\u00e1is entregados).\nDespois do \u00e9xito de \"Not Ready to Die\", a banda repite creando a canci\u00f3n \"Carry On\" para un xogo, neste caso Call of Duty: Black Ops 2, esta \u00e9 publicada o 25 de setembro de 2012.\nHail To The King (2012\u2013Actualidade).\nA finais de 2012, a banda comeza a traballar no novo \u00e1lbum con previsi\u00f3n de que este fose publicado no 2013. En xu\u00f1o de 2013 a banda anuncia que este \u00e1lbum levar\u00eda o nome de Hail to the King e ser\u00eda publicado o 27 de agosto dese mesmo ano. Este ser\u00eda o primeiro \u00e1lbum sen o seu membro The Rev e o primeiro co novo membro da banda Arin Ilejay, comezando unha nova etapa caracterizada por un estilo rock/metal cl\u00e1sico que recorda bandas Black Sabbath ou Led Zeppelin que influenciaron aos membros da banda desde os seus comezos no mundo da m\u00fasica. O 15 de xullo de 2013 publican o primeiro single de mesmo nome co \u00e1lbum \"Hail To The King\"."}
{"id": "185729", "revid": "22795", "url": "https://gl.wikipedia.org/wiki?curid=185729", "title": "Servet", "text": ""}
{"id": "185733", "revid": "22570", "url": "https://gl.wikipedia.org/wiki?curid=185733", "title": "Adrien-Fran\u00e7ois Servais", "text": "Adrien Fran\u00e7ois Servais, nado o 6 de xu\u00f1o de 1807 en Halle (B\u00e9lxica) e finado na mesma localidade o 26 de novembro de 1866, foi un violonchelista e compositor belga, considerado o m\u00e1is influente do s\u00e9culo XIX e \u00e9 frecuentemente co\u00f1ecido co,o o \"Paganini\" do violonchelo, alcume atribu\u00eddo a Hector Berlioz. Foi co\u00f1ecido no seu tempo polo seu virtuosismo e o seu excesivo vibrato. \u00c9 considerado o primeiro violonchelista en empregar unha pica debido ao gran tama\u00f1o do seu Stradivarius, se ben \u00e9 posible que esta f\u00f3ra empregada por outros violonchelistas con anterioridade (o uso da pica non era xeneralizado na meirande parte dos violonchelistas ata principios do s\u00e9culo XX, por exemplor, Carlo Alfredo Piatti nunca empregou a pica).\nTraxectoria.\nServais naceu no seo dunha familia de m\u00fasicos, seu pai era un modesto organista de igrexa. Iniciouse na pr\u00e1ctica do viol\u00edn, mais con 12 anos decidiu abandonalo para pasarse ao violonchelo, instrumento que estudou co iniciador da escola belga, Nicolas Joseph Platel. En 1829 pasou a ser profesor axudante do seu mestre no Conservatorio Real de Bruxelas.\nEn 1833 realizou a s\u00faa primeira xira mundial, que comezou en Par\u00eds e continuou por outras cidades francesas e por Inglaterra. Logo duns anos de ensino en Bruxelas, reapareceu en Par\u00eds en 1836, continuando unha triunfante xira europea polos Pa\u00edses Baixos, Alema\u00f1a, Francia, Rusia, Austria, Suecia, Noruega e Dinamarca. En 1848 ocupou a c\u00e1tedra do Conservatorio Real de Bruxelas e a praza de solista da Corte. As s\u00faas continuadas xiras internacionais (durante os seus corenta anos de actividade deu m\u00e1is de 10\u00a0000 concertos), danlle unha sona incomparable no seu tempo. Un dos seus destinos favoritos foi Rusia, onde obtivo en 1848 da princesa Youssopov o seu famoso violonchelo Stradivarius de 1701 (chamado despois Servais Stradivarius, e actualmente propiedade do Smithsonian Institute). En 1849 casou en San Petersburgo con Sophie F\u00e9guine, gran amante da m\u00fasica e que fixo da residencia familiar un centro de reuni\u00f3n de artistas: a casa dos Servais en Halle foi lugar favorito de descanso do seu amigo Franz Liszt. Estableceu unha \u00edntima amizade con Henri Vieuxtemps (con quen compuxo os seus d\u00faos para viol\u00edn e violonchelo, e formou parella habitual nas s\u00faas xiras), de Mendelssohn, de Rossini (quen lle adicou o seu \"Concerto para Viololchelo\"), e de Wagner.\nO traballo de Servais no Conservatorio Real de Bruxelas foi moi intenso, e entre os seus alumnos enc\u00f3ntanse os belgas Joseph Servais (o seu fillo), Jules Deswert, Charles Montigny, Charles Meerense, Ernest De Munck (fillo de Fran\u00e7ois De Munck), Adolph Fisher e Paul Becker, el neerland\u00e9s Joseph Hollmann, o alem\u00e1n Valentin Muller, os poloneses Adam Hermanowski e Jan Karlowicz, ou os rusos Vickentiy Meshkov, Arved Porten e Alexander Storozhenko. O seu labor docente e o seu talento nesta \u00e1rea non descansou tampouco durante as s\u00faas xiras, onde se converteu nun importante descubridor e formador de novos talentos como o franc\u00e9s V\u00edctor Mirecki.\nUns anos despois da s\u00faa morte en 1866, Servais foi homenaxeado pola s\u00faa localidade natal de Halle, onde se ergueu unha estatua do m\u00fasico por parte do seu xenro Cyprian Godebski.\nTraxectoria como compositor.\nComo compositor, Servais compuxo unicamente obras para violonchelo, e as empregaba habitualmente nos seus concertos. O seu x\u00e9nero favorito era a fantas\u00eda, \u00e1 que aplicou o principio de variaci\u00f3n, e lle deu a posibilidade dunha gran liberdade -como compositor e como int\u00e9rprete- e de mostrar a s\u00faa t\u00e9cnica instrumental e o seu virtuosismo.\nDestacan entre as s\u00faas obras as \"Dezaseis fantas\u00edas para violonchelo e orquestra\" (sobre \"Il Barbiere di Siviglia\" e \"Le Comte Orly\" de Rossini; \"Lucia di Lammermoor\" e \"La Fille du Rigiment\" de Donizetti; \"Les Huguenots\" de Meyerbeer; \"Lestocq\" de Auber; \"Sehnsuchtswalzer\" de Schubert; e \"Le Carnaval de Venise\" (inspirado nas variaci\u00f3ns de Paganini do mesmo t\u00edtulo); e sobre temas rusos (\"Fantas\u00eda sobre dous canci\u00f3ns rusas\" e \"Recordo de San Petersburgo\"), \"Recordos de Su\u00edza\", \"Voda en Cracovia\", \"Fantas\u00eda polonesa\", \"Recordos de Bade\", \"Recordos de Tchernovitzy\", \"Dueto para dous violonchelos sobre tema de Dalayrac\", Cinco concertos para violonchelo e orquestra, e os seus \"Seis Caprichos\" para dous violonchelos, o segundo \"ad libitum\".\nAs s\u00faas composici\u00f3ns contin\u00faan a ser estudadas, tocadas e gravadas en todo o mundo.\nComposici\u00f3ns de Servais.\nComposici\u00f3ns propias\nServais e Joseph Ghys\nServais e Henri Vieuxtemps\nServais e Hubert L\u00e9onard\nServais e Jacques Gregoir\nTranscripci\u00f3ns doutras obras doutros compositores\nComposici\u00f3ns non publicadas\nOutras composici\u00f3ns"}
{"id": "185734", "revid": "19415", "url": "https://gl.wikipedia.org/wiki?curid=185734", "title": "Adrien Fran\u00e7ois Servais", "text": ""}
{"id": "185738", "revid": "98629", "url": "https://gl.wikipedia.org/wiki?curid=185738", "title": "\u00c1cido l\u00e1ctico", "text": "O \u00e1cido l\u00e1ctico tam\u00e9n chamado \u00e1cido 2-hidroxi-propanoico ou \u00e1cido \u03b1-hidroxi-propanoico, \u00e9 un \u00e1cido org\u00e1nico de grande importancia biol\u00f3xica, xa que se orixina na fermentaci\u00f3n l\u00e1ctica. A pH celular est\u00e1 ionizada en forma de lactato.\nPropiedades.\nQuimicamente a mol\u00e9cula presenta un grupo carboxilo (\u00e1cido carbox\u00edlico) e un grupo hidroxilo (-OH) situado no carbono adxacente ao carboxilo (\u00e1cido \u03b1-hidrox\u00edlico), coa f\u00f3rmula H3C-CH(OH)-COOH (ou C3H6O3). Cando est\u00e1 ionizado en forma de lactato, como sucede sempre nas nosas c\u00e9lulas, perdeu o hidr\u00f3xeno do grupo caboxilo (o seu pKa \u00e9 3,5, cando o pH corporal \u00e9 de 7,35).\nNo \u00e1cido l\u00e1ctico o carbono 2 \u00e9 quiral, polo que existen dous enanti\u00f3meros (is\u00f3meros \u00f3pticos) deste \u00e1cido. Un \u00e9 o \u00e1cido D-(-)-l\u00e1ctico ou \u00e1cido (R)-l\u00e1ctico; o outro \u00e9 o \u00e1cido L-(+)-l\u00e1ctico ou \u00e1cido (S)-l\u00e1ctico, que \u00e9 o que ten importancia biol\u00f3xica. A mestura rac\u00e9mica ten cantidades id\u00e9nticas de ambos os is\u00f3meros.\nO \u00e1cido l\u00e1ctico \u00e9 miscible en auga e alcohol e higrosc\u00f3pico. A s\u00faa forma ionizada e os seus sales son os lactatos.\nHistoria.\nO \u00e1cido l\u00e1ctico foi refinado por primeira vez do leite \u00e1cido polo qu\u00edmico sueco Carl Wilhelm Scheele en 1780. En 1808 J\u00f6ns Jacob Berzelius descubriu que o \u00e1cido l\u00e1ctico (concretamente o L-lactato) tam\u00e9n se produc\u00eda no m\u00fasculo durante o esforzo f\u00edsico. A s\u00faa estrutura estableceuna Johannes Wislicenus en 1873.\nEn 1856, Louis Pasteur descubriu o \"Lactobacillus\" e o seu papel na produci\u00f3n de \u00e1cido l\u00e1ctico. Empezou a producirse comercialmente en 1895 en Alema\u00f1a pola compa\u00f1\u00eda Boehringer Ingelheim. En 2006 a produci\u00f3n global foi de 275.000 toneladas cun crecemento anual do 10%.\nA fermentaci\u00f3n homol\u00e1ctica.\nO \u00e1cido L-l\u00e1ctico prod\u00facese nas c\u00e9lulas a partir do \u00e1cido pir\u00favico pola acci\u00f3n do encima lactato deshidroxenase (LDH) durante a fermentaci\u00f3n homol\u00e1ctica, que ten lugar en certas especies de bacterias e en determinadas circunstancias nos nosos m\u00fasculos, a cal funciona en condici\u00f3ns anaer\u00f3bicas (sen os\u00edxeno). Nas c\u00e9lulas humanas sempre est\u00e1 en forma de lactato. O lactato prod\u00facese constantemente en certa cantidade no metabolismo, sobre todo, durante o exercicio, pero a s\u00faa concentraci\u00f3n non aumenta ata que o \u00edndice de produci\u00f3n non supere o \u00edndice de eliminaci\u00f3n de lactato. O \u00edndice de eliminaci\u00f3n depende de varios factores, como por exemplo: transportadores monocarboxilatos, concentraci\u00f3n de LDH e capacidade oxidativa nos tecidos. A concentraci\u00f3n de lactatos en sangue usualmente \u00e9 en repouso de 1 ou 2 mmol/l, mais pode aumentar ata 20 mmol/l durante un esforzo intenso.\nO aumento da concentraci\u00f3n de lactatos ocorre xeralmente cando a demanda de enerx\u00eda nos tecidos (principalmente musculares) supera a dispo\u00f1ibilidade de os\u00edxeno en sangue. Nesas condici\u00f3ns o m\u00fasculo recibe pouco os\u00edxeno e ten que funcionar de modo anaerobio, xa que non \u00e9 posible sen suficiente os\u00edxeno que funcione a respiraci\u00f3n celular mitocondrial. Nesas condici\u00f3ns a piruvato deshidroxenase non consegue converter o piruvato en acetil-CoA o suficientemente r\u00e1pido e o piruvato comeza a acumularse. Isto xeralmente inhibir\u00eda a glic\u00f3lise e reducir\u00eda a produci\u00f3n de Adenos\u00edn trifosfato (ATP), se non fose que outro encima citos\u00f3lico, a lactato deshidroxenase (LDH) reduce o piruvato a lactato segundo a reacci\u00f3n:\npiruvato + NADH + H+ \u2192 lactato + NAD+\nA funci\u00f3n desta produci\u00f3n de lactato \u00e9 oxidar o coencima NADH formado na glic\u00f3lise para rexenerar o (NAD+, que pode intervir de novo na glic\u00f3lise, evitando que esta pare, polo que as\u00ed a formaci\u00f3n de ATP na glic\u00f3lise contin\u00faa. Este proceso de transformaci\u00f3n da glicosa en lactato denom\u00ednase fermentaci\u00f3n homol\u00e1ctica.\nO lactato producido sae da c\u00e9lula muscular e circula polo sangue ata chegar ao f\u00edgado, onde se volve a transformar en glicosa por gliconeox\u00e9nese. O ciclo que comprende a formaci\u00f3n de lactato a partir de glicosa no m\u00fasculo en condici\u00f3ns anaerobias e a s\u00faa reciclaxe a piruvato e glicosa no f\u00edgado denom\u00ednase ciclo de Cori. O coraz\u00f3n pode tam\u00e9n reconverter lactato en piruvato.\nAdemais de en tecidos animais (no tecido muscular esquel\u00e9tico e nos eritrocitos fundamentalmente) nalg\u00fans microorganismos (certos fungos, protozoos e bacterias) tam\u00e9n se d\u00e1 a fermentaci\u00f3n l\u00e1ctica. \u00c9 especialmente importante a que fan as bacterias l\u00e1cteas (como \"Lactobacillus\"), que fermentan os azucres do leite acidific\u00e1ndoo pola acumulaci\u00f3n de \u00e1cido l\u00e1ctico e de a\u00ed lle v\u00e9n o nome a este \u00e1cido, \u00e1cido do leite ou l\u00e1ctico. Este \u00e9 o proceso que se utiliza na elaboraci\u00f3n de produtos l\u00e1cteos como iogur ou queixo. Estas bacterias poden encontrarse tam\u00e9n na boca, e colaboran con outras no progreso da carie, previamente iniciada por outras bacterias.\nOutras bacterias realizan fermentaci\u00f3ns m\u00e1is complexas, onde se produce lactato xunto con outros \u00e1cidos, como a fermentaci\u00f3n \u00e1cida-mixta.\nO \u00e1cido l\u00e1ctico \u00e9 un dos responsables do \"rigor mortis\", ao intentaren as c\u00e9lulas sobrevivir durante un tempo en condici\u00f3ns anaerobias e acumular esta substancia.\nAcidose e maniotas.\nDurante o exercicio intenso, cando hai excesiva demanda de enerx\u00eda, prod\u00facese lactato a un ritmo maior ca o que poden os tecidos eliminalo e a concentraci\u00f3n de lactato comeza a aumentar.\nAntes pens\u00e1base, e moita xente a\u00ednda as\u00ed o cre, que a acumulaci\u00f3n de lactato nesas situaci\u00f3ns era a causante directa da acidose e a responsable das maniotas, que aparecen despois do exercicio intenso. Hoxe sabemos que non \u00e9 as\u00ed. En realidade, o lactato non pode liberar H+ porque \u00e9st\u00e1 ionizado (non est\u00e1 en forma de \u00e1cido l\u00e1ctico que se poida desprotonar), polo que non provoca acidez .\nA acidose que aparece despois do exercicio ten que deberse a outra reacci\u00f3n distinta. Unha hip\u00f3tese \u00e9 que cando se hidroliza o ATP se libera enerx\u00eda, pero tam\u00e9n un H+. Este cati\u00f3n \u00e9 o principal responsable da diminuci\u00f3n do pH (acidificaci\u00f3n). Debido \u00e1 gran cantidade de ATP producido e hidrolizado en tan pouco tempo durante o exercico intenso, os sistemas tamp\u00f3n dos tecidos non poden amortecer o pH, polo que este baixa e prod\u00facese a acidose.\nNon obstante, o efecto do lactato na acidose \u00e9 moi discutido e hai diversas interpretaci\u00f3ns. Nunha recente publicaci\u00f3n Lindgeren et al. sost\u00e9n que as concentraci\u00f3ns de H+ no m\u00fasculo dependen principalmente da \"diferenza i\u00f3nica forte\" (SID), da PCO2, e dos \u00e1cidos febles tamp\u00f3n presentes. Como o lactato \u00e9 un ani\u00f3n forte, causa a reduci\u00f3n do SID, o que causa un incremento da concentraci\u00f3n de H+ para manter a electroneutralidade, e como durante o exercicio intenso aumenta a cantidade de lactato e o PCO2, aumenta tam\u00e9n a cantidade de H+ e o pH baixa (acidose) .\nA acidose \u00e9 un dos factores, entre tantos, que contrib\u00fae \u00e1 dor muscular aguda (maniotas) experimentada despois do exercicio intenso.\nA\u00ednda que a formaci\u00f3n de lactato ten lugar principalmente durante o exercicio intenso, tam\u00e9n se forma constantemente en pequenas cantidades en repouso e no exercicio moderado. Isto sucede nos eritrocitos de mam\u00edfero, que non te\u00f1en mitocondrias para producir enerx\u00eda aerobicamente, pero tam\u00e9n nas fibras musculares con alta capacidade glicol\u00edtica e limitaci\u00f3ns na actividade dalg\u00fans encimas. .\nO lactato e o metabolismo cerebral.\nA\u00ednda que se asume que a glicosa \u00e9 a principal fonte de enerx\u00eda para os tecidos, e que certos tecidos, como o nervioso, dependen esencialmente dela para vivir, hai evidencias do uso do lactato como fonte de enerx\u00eda adicional ou mesmo principal nas neuronas do cerebro de varias especies de mam\u00edferos, que incl\u00faen os humanos, ratos e ratas. Segundo a hip\u00f3tese da lanzadeira do lactato, as c\u00e9lulas da gl\u00eda transformann a glicosa en lactato, e fornecen de lactato \u00e1s neuronas. Por culpa desta actividade metab\u00f3lica das c\u00e9lulas gliais, o flu\u00eddo extracelular que rodea as neuronas ten unha composici\u00f3n moi diferente da do sangue ou do l\u00edquido cefalorraqu\u00eddeo, e \u00e9 moito m\u00e1is rico en lactato, como o demostran os estudos de microdi\u00e1lise.\nA funci\u00f3n do lactato no metabolismo cerebral parece ser a\u00ednda m\u00e1is importante nos estados iniciais de desenvolvemento (prenatais e os primeiro per\u00edodos postnatais), nos cales o lactato acada as maiores concentraci\u00f3ns nos l\u00edquidos corporais, e \u00e9 utilizado polo cerebro con maior preferencia ca a glicosa. Hipotet\u00edzase que o lactato pode exercer unha forte acci\u00f3n sobre as redes neuronais GABA\u00e9rxicas do cerebro en desenvolvemento, fac\u00e9ndoas m\u00e1is inhibitorias do que se pensaba.\nAlg\u00fans estudos indican que no cerebro do rato inmaturo o beta-hidroxibutirato, o lactato e o piruvato act\u00faan como substratos enerx\u00e9ticos oxidativos que causan un incremento na fase de oxidaci\u00f3n do NAD(P)H, e que a glicosa \u00e9 unha fonte insuficiente durante a actividade sin\u00e1ptica intensa, e que o lactato pode ser unha fonte enerx\u00e9tica eficiente para soster e acrecentar o metabolismo enerx\u00e9tico cerebral aer\u00f3bico in vitro..\nObtenci\u00f3n.\nFermentaci\u00f3n l\u00e1ctica.\nA obtenci\u00f3n de \u00e1cido l\u00e1ctico con encimas ou microorganismos vivos pode producir is\u00f3meros D ou L, dependendo do encima envolvido no proceso.\nS\u00edntese en laboratorio.\nPode obterse unha mestura rac\u00e9mica a partir de etanol e cianuro de sodio:\n2 CH3 - CHOH + 2 NaCN + 2 H2SO4 + 4 H2O \u2192 2 CH3-CH(OH)-COOH + Na2SO4 + (NH4)2SO4\nO proceso remata cun ataque nucleof\u00edlico do cianuro ao grupo carbonilo do aldehido formando o nitrilo do \u00e1cido l\u00e1ctico en forma rac\u00e9mica. O nitrilo \u00e9 saponificado en presenza de auga e un exceso de \u00e1cido sulf\u00farico para dar o \u00e1cido l\u00e1ctico libre.\nAplicaci\u00f3ns e usos.\nEn medicina.\nEn medicina o lactato \u00e9 un dos compo\u00f1entes da soluci\u00f3n l\u00e1ctica de Ringer, que se inxecta introvenosamente a persoas que sufriron unha perda de sangue a causa dun trauma, cirurx\u00eda ou queimadura para recuperar o volume sangu\u00edneo. Tam\u00e9n \u00e9 compo\u00f1ente da soluci\u00f3n de Hartman, similar \u00e1 anterior.\nCosm\u00e9tica.\nUtil\u00edzase como alternativa ao uso de glicerina como suavizante da pel. Util\u00edzase como compo\u00f1ente \"anti-idade\" para suavizar contornos; reducir o dano producido pola luz solar; para mellorar a textura e o ton da pel, e o aspecto en xeral. Por\u00e9n, deben tomarse precauci\u00f3ns ao utilizar cosm\u00e9ticos con \u00e1cido l\u00e1ctico, porque aumentan a sensibilidade aos raios ultravioleta do sol.\nAlimentos.\nO \u00e1cido l\u00e1ctico util\u00edzase en varios produtos alimenticios como regulador de acidez. A maior parte do \u00e1cido l\u00e1ctico empregado comercialmente deriva do uso de bacterias como o \"Bacillus acidilacti\", \"Lactobacillus delbruckii\" ou \"Lactobacillus bulgaricus\" para fermentar fontes de carbohidratos como a fari\u00f1a de millo e as patacas.\nSon aditivos alimentarios antioxidantes o lactato s\u00f3dico (E325), o lactato pot\u00e1sico (E326) e o lactato c\u00e1lcico (E327)."}
{"id": "185739", "revid": "98629", "url": "https://gl.wikipedia.org/wiki?curid=185739", "title": "Mario Andretti", "text": "Mario Gabriel Andretti, nado en Montovun (Croacia) o 28 de febreiro de 1940, \u00e9 un piloto estadounidense (Italoamericano, posto que \u00e9 ori\u00fando de Motovun, antiga cidade de Italia, hoxe en Croacia). Durante a s\u00faa carreira, ga\u00f1ou catro t\u00edtulos de Champcar, e o campionato mundial de F\u00f3rmula Un do ano . Andretti \u00e9 a primeira e \u00fanica persoa en ga\u00f1ar as 500 millas de Indian\u00e1polis, as 500 millas de Daytona e o Campionato Mundial de F\u00f3rmula 1.\nTraxectoria.\nNaceu en Motovun, unha cidade da pen\u00ednsula de Istria, chamada daquela Montona e pertencente a Italia. Logo da segunda guerra mundial, Istria pasou a ser parte de Iugoslavia e a s\u00faa familia, como moitos outros italianos, fuxiron en 1948 e pasaron os sete anos seguintes nun campo de refuxiados. Finalmente a familia Andretti estableceuse en Nazareth (Pensilvania).\nDebut nas carreiras.\nEn 1959 Andretti comezou a correr nun vello autom\u00f3bil Hudson en pistas de terra preto da cidade onde viv\u00eda. O seu irm\u00e1n xemelgo, Aldo, corr\u00eda nas mesmas pistas e co mesmo autom\u00f3bil, pero deixou de facelo logo dun accidente. Xa en 1964, Mario participou por primeira vez no campionato de Campionato de coches IndyCar da USAC (que se converter\u00e1 na CART en 1979 e a Champ Car en 2003), despois volvera a correr nestas carreiras. Ga\u00f1ou o campionato en 1966. Mario tam\u00e9n ga\u00f1ou, na serie NASCAR en 1967, a carreira m\u00e1is importante da competici\u00f3n, as 500 millas de Daytona. E a primeira das s\u00faas tres vitorias nas 12 horas de Sebring. Mario tam\u00e9n est\u00e1 considerando participar nunha carreira na F1. Isto farase en 1968.\n \nF\u00f3rmula 1.\nFerrari e Lotus.\nCo equipo Lotus, impresionou inmediatamente ao ga\u00f1ar a s\u00faa primeira pole no seu primeiro Gran Premio en Watkins Glen. No ano 1969, correu tres carreiras antes de pasar a March. Ese ano ga\u00f1ou o seu terceiro campionato da USAC e sobre todo a s\u00faa sorprendente vitoria na m\u00edtica proba das 500 millas de Indian\u00e1polis. En 1970, terminou a s\u00faa primeira carreira en Espa\u00f1a, co seu primeiro podio cun 3\u00b0 posto. En 1971, foi contratado pola Scuderia Ferrari. Desde a s\u00faa primeira carreira cos coches de Maranello, ga\u00f1ou unha carreira en Kyalami. Posteriormente, terminou d\u00faas veces en cuarto lugar nas carreiras en Alema\u00f1a e Sur\u00e1frica en 1971 e 1972. Tam\u00e9n obtivo catro vitorias en coche deportivos, dando a Ferrari como fabricante a s\u00faa \u00faltima vitoria como escuadra fora do \u00e1mbito da F\u00f3rmula 1 por \u00faltima vez neste campo.\nCon Parnelli e de Novo, un novo intento definitivo co Team Lotus.\nLogo dun ano sab\u00e1tico, Mario volve en co equipo Parnelli, co que competir\u00eda na USAC. En 1975, durante a s\u00faa primeira tempada completa, conseguiu un cuarto e quinto lugar, logo, obtivo un sexto lugar en , antes de que o equipo deixase a F\u00f3rmula 1. Mario \u00e9 contratado unha vez m\u00e1is por Collin Champman para correr en Lotus. O equipo non resulta competitivo como de costume, pero Mario restaura a gloria das cores do coche que porta nas s\u00faas mans ao ga\u00f1ar o \u00faltimo Gran Premio da tempada no Xap\u00f3n. En , Mario ga\u00f1ou catro carreiras e terminou 3\u00b0 no campionato. Ademais \u00e9 celebre que en 1977 convert\u00e9sese no primeiro estadounidense en ga\u00f1ar o Gran Premio dos Estados Unidos en Long Beach(California). Co revolucionario \"Efecto solo\", a tempada ser\u00eda a da s\u00faa consagraci\u00f3n, coas s\u00faas oito \"pole positions\" e seis vitorias, suficiente para que Mario ga\u00f1ase o t\u00edtulo de campi\u00f3n do mundo de F1, lamentablemente esta foi unha vitoria amarga debido \u00e1 morte do seu compa\u00f1eiro de equipo Ronnie Peterson. De todos os xeitos, Andretti non volveu ga\u00f1ar outra carreira logo de 1978. \nOs seus \u00faltimos anos na F\u00f3rmula 1 e os seus anos en CART e Retiro.\nEn e , Mario segue en Lotus, pero o coche carec\u00eda de fiabilidade e rendemento. Mario non volver\u00eda a lograr m\u00e1is vitorias, apenas unha pole, e subir\u00edase unha vez m\u00e1is ao podio en Espa\u00f1a. Mario deixa Lotus por Alfa Romeo. \u00c1 parte dun cuarto lugar na primeira carreira da tempada, non logra quedar nos primeiros lugares tanto en carreira como ao final de tempada. En Mario correr\u00eda unha carreira con Williams no Gran Premio do oeste dos Estados Unidos, logo outras d\u00faas carreiras para Ferrari, cun 3\u00b0 posto en Monza e unha retirada. Finalmente, Mario dedicar\u00edase exclusivamente a correr os seus \u00faltimos anos na categor\u00eda que o viu nacer como piloto, a serie CART.\nCarreira en CART/IndyCar World Series.\nNos anos 80 volveu a CART/IndyCar World Series. En 1984, co equipo Newman-Haas, ga\u00f1ou seis carreiras e ga\u00f1ou o t\u00edtulo. Logo logrou dez vitorias ata a s\u00faa retirada das competici\u00f3ns en 1993. \nNoutras competici\u00f3ns.\nMario participou 5 veces nas 24 horas de Le Mans, sen lograr ga\u00f1ar, o seu mellor resultado foi 2\u00b0 en 1995. tratar\u00eda de participar nos 500 quil\u00f3metros en 2003, antes tivo un serio accidente durante as probas, que lle recordou aquela proba na Indy 500 de 1993, que lle obrigou definitivamente abandonar as carreiras.\nLegado.\nMoita xente, particularmente nos Estados Unidos, consid\u00e9rao un dos mellores corredores de todos os tempos. No ano 2000, a Associated Press e a revista \"RACER\" nome\u00e1rono \"Automobilista do S\u00e9culo\". O mesmo ano foi introducido ao International Motorsports Hall of Fame (Vest\u00edbulo da fama internacional dos deportes a motor).\nOs dous fillos de Mario Andretti, Michael e Jeff, est\u00e1n no mundo das carreiras. Michael ga\u00f1ou o Champcar como antes o fixo o seu pai. O sobri\u00f1o de Mario, John, tivo \u00e9xito tanto en Champ Car como en NASCAR. O seu neto Marco ga\u00f1ou o campionato de karting \"Stars of Tomorrow\" (estrelas do ma\u00f1\u00e1) de Champ Car.\nE por suposto, unha frase para a historia. \u00ab\"Se todo est\u00e1 baixo control, \u00e9 que non vas suficientemente r\u00e1pido\"\u00bb.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nResultados na CART/IndyCar World Series.\nMDO\n! Newman/Haas\n! Lola T9100\n! Chevy A\n! Newman/Haas\n! Lola T9200\n! Ford XB\n! Newman/Haas\n! Lola T9300\n! Ford XB\n! Newman/Haas\n! Lola T9400\n! Ford XB"}
{"id": "185740", "revid": "27155", "url": "https://gl.wikipedia.org/wiki?curid=185740", "title": "Lactato", "text": ""}
{"id": "185742", "revid": "23204", "url": "https://gl.wikipedia.org/wiki?curid=185742", "title": "Morena Baccarin", "text": "Morena Silva de Vaz Setta Baccarin, nada o 2 de xu\u00f1o de 1979 no R\u00edo de Xaneiro, \u00e9 unha actriz brasileira radicada nos Estados Unidos dende os sete anos de idade. Acadou celebridade polo papel de Inara Serra na serie de televisi\u00f3n \"Firefly\", no filme \"Serenity\" (2005), baseado na serie, e polo papel de Anna na serie \"V\"."}
{"id": "185744", "revid": "32797", "url": "https://gl.wikipedia.org/wiki?curid=185744", "title": "Circulaci\u00f3n pulmonar", "text": "A circulaci\u00f3n pulmonar ou circulaci\u00f3n menor \u00e9 a parte do sistema circulatorio que transporta o sangue desoxixenado desde o coraz\u00f3n at\u00e9 os pulm\u00f3ns, para logo regresala oxixenada de volta ao coraz\u00f3n. O termo contrasta coa circulaci\u00f3n sist\u00e9mica que impulsa o sangue desde o coraz\u00f3n cara ao resto dos tecidos do corpo. A funci\u00f3n da circulaci\u00f3n pulmonar \u00e1 a de asegurar a oxixenaci\u00f3n sangu\u00ednea pola hematose pulmonar.\nCurso.\nNa circulaci\u00f3n pulmonar, o sangue de procedencia venosa, con baixa concentraci\u00f3n de ox\u00edxeno, sae do ventr\u00edculo dereito do coraz\u00f3n, pasa polas arterias pulmonares, entra nos pulm\u00f3ns e regresa de volta ao coraz\u00f3n, con sangue arterial e oxixenado, a trav\u00e9s das veas pulmonares.\nCoraz\u00f3n dereito.\nO sangue que prov\u00e9n das veas do organismo \u00e9 sangue desoxixenado e rico en di\u00f3xido de carbono, produto do metabolismo celular fisiol\u00f3xico. Ao sa\u00edr desta circulaci\u00f3n sist\u00e9mica, entra na aur\u00edcula dereita do coraz\u00f3n que, ao contraerse, env\u00eda o sangue a trav\u00e9s da v\u00e1lvula tric\u00faspide que separa a aur\u00edcula dereita do ventr\u00edculo dereito.\nArterias.\nDesde o ventr\u00edculo dereito, o sangue pasa pola v\u00e1lvula semilunar at\u00e9 a arteria pulmonar. Por cada pulm\u00f3n, hai unha arteria pulmonar pola cal o sangue viaxa cara aos pulm\u00f3ns. A pesar de levar sangue desoxixenado e, polo tanto, sangue venoso, por raz\u00f3n de que son vasos sangu\u00edneos que parten do coraz\u00f3n, por definici\u00f3n, denom\u00ednanse arterias pulmonares e non veas pulmonares.\nPulm\u00f3ns.\nAs arterias pulmonares levan o sangue at\u00e9 os vasos sangu\u00edneos m\u00e1is pequenos, lugar onde a hemoglobina das c\u00e9lulas ou gl\u00f3bulos vermellos libera di\u00f3xido de carbono e recolle ox\u00edxeno como parte do intercambio gasoso da respiraci\u00f3n.\nVeas.\nO sangue agora oxixenado sae dos pulm\u00f3ns polas veas pulmonares, que regresan o sangue ao coraz\u00f3n, \u00e1 aur\u00edcula esquerda, completando as\u00ed o ciclo pulmonar. Este sangue bomb\u00e9ase da aur\u00edcula esquerda, a trav\u00e9s da v\u00e1lvula mitral, ao ventr\u00edculo esquerdo.\nFisiolox\u00eda.\nO sangue desoxixenado procedente dos tecidos sae do coraz\u00f3n dereito pola arteria pulmonar, a cal leva o sangue aos pulm\u00f3ns, onde os gl\u00f3bulos vermellos liberan di\u00f3xido de carbono no intercambio gasoso, por ox\u00edxeno durante a respiraci\u00f3n pulmonar. O sangue as\u00ed oxixenado sae dos pulm\u00f3ns polas veas pulmonares, as cales devolven o sangue ao coraz\u00f3n esquerdo, completando o ciclo. O sangue logo distrib\u00faese por todo o corpo a trav\u00e9s da circulaci\u00f3n sist\u00e9mica antes de regresar de novo \u00e1 circulaci\u00f3n pulmonar.\nHistoria.\nA circulaci\u00f3n pulmonar foi descuberta e publicada por primeira vez por Ibn al-Nafis en 1242, na s\u00faa obra titulada \"Comentario sobre Anatom\u00eda e o Canon de Avicenna\", polo que este m\u00e9dico \u00e1rabe medieval est\u00e1 considerado como o pai da fisiolox\u00eda da circulaci\u00f3n sangu\u00ednea. Tres s\u00e9culos despois Miguel Servet escribiu sobre a materia en \"Christianismi restitutio\" (1553). Por ser esta unha obra de teolox\u00eda, e ademais condenada pola maior\u00eda das confesi\u00f3ns cristi\u00e1s da \u00e9poca (catolicismo e reformados), o descubrimento permaneceu na escuridade at\u00e9 as disecci\u00f3ns de William Harvey en 1616.\nDesenvolvemento.\nA circulaci\u00f3n pulmonar case non existe na circulaci\u00f3n fetal. Os pulm\u00f3ns fetais est\u00e1n colapsados, e o sangue pasa da aur\u00edcula dereita directamente \u00e1 aur\u00edcula esquerda a trav\u00e9s do \"foramen ovale\" (forame ou burato oval), unha apertura anat\u00f3mica que comunica as d\u00faas aur\u00edculas no feto. Cando os pulm\u00f3ns se expanden ao nacer, a presi\u00f3n pulmonar cae e o sangue comenza a viaxar desde a aur\u00edcula dereita ao ventr\u00edculo dereito en direcci\u00f3n ao circu\u00edto pulmonar. No curso de varios meses, o forame oval p\u00e9chase debido a que a presi\u00f3n na aur\u00edcula esquerda fai que o tabique que separa as d\u00faas aur\u00edculas se comprima, deixando unha leve depresi\u00f3n chamada fosa oval no coraz\u00f3n do adulto.\nEntre un 10 e un 25 % da poboaci\u00f3n viven co forame oval perme\u00e1bel (FOP) onde potencialmente pode haber comunicaci\u00f3n entre as d\u00faas aur\u00edculas."}
{"id": "185745", "revid": "22795", "url": "https://gl.wikipedia.org/wiki?curid=185745", "title": "Circulaci\u00f3n menor", "text": ""}
{"id": "185746", "revid": "17467", "url": "https://gl.wikipedia.org/wiki?curid=185746", "title": "Hematose", "text": "A hematose \u00e9 o proceso de intercambio de gases respiratorios (os\u00edxeno e di\u00f3xido de carbono) nos animais. Este intercambio sempre \u00e9 por difusi\u00f3n molecular, \u00e9 dicir, a favor do gradiente.\nO lugar onde ocorre a hematose determina o nome da respiraci\u00f3n aerobia:\nHematose pulmonar.\nOcorre na barreira alv\u00e9olo-capilar dos alv\u00e9olos pulmonares. O ox\u00edxeno molecular, O2, que est\u00e1 nos alv\u00e9olos pulmonares pasa ao sangue (aos gl\u00f3bulos vermellos) para ser levado despois \u00e1s c\u00e9lulas do corpo, onde hai menor concentraci\u00f3n de ox\u00edxeno, mentres que e o di\u00f3xido de carbono, CO2, \u00e9 expulsado polas c\u00e9lulas ao sangue, e posteriormente pasa aos alv\u00e9olos para ser expulsado na exhalaci\u00f3n.\nA efectividade da hematose est\u00e1 moi ligada ao que se co\u00f1ece como relaci\u00f3n ventilaci\u00f3n perfusi\u00f3n, isto \u00e9, a relaci\u00f3n entre o volume de aire que circula polos alv\u00e9olos e a cantidade de sangue que circula polos capilares pulmonares. Esta relaci\u00f3n alt\u00e9rase en determinadas enfermidades e tam\u00e9n polos cambios de posici\u00f3n corporal, o cal explica por que algunhas doenza respiratorias agr\u00e1vanse ao colocar ao doente en dec\u00fabito supino (deitado sobre as costas) e melloran ao colocar ao paciente en posici\u00f3n de sentado."}
{"id": "185747", "revid": "27155", "url": "https://gl.wikipedia.org/wiki?curid=185747", "title": "Enfermidade de Alzheimer", "text": ""}
{"id": "185748", "revid": "98629", "url": "https://gl.wikipedia.org/wiki?curid=185748", "title": "Godzilla (filme de 1998)", "text": "Godzilla \u00e9 un filme estadounidense dirixido por Roland Emmerich que se estreou en 1998. Estreouse en galego na TVG o 7 de maio de 2009.\nSinopse.\nAs probas nucleares realizadas polos franceses no Oc\u00e9ano Pac\u00edfico orixinan a aparici\u00f3n no oc\u00e9ano dun r\u00e9ptil mutante de enormes dimensi\u00f3ns, que foi localizado tralo ataque a un barco de pesca xapon\u00e9s. Pero o peor \u00e9 que o monstro \u00e9 anfibio e sair\u00e1 do oc\u00e9ano para dirixirse \u00e1 cidade de Nova York, en cuxas r\u00faas sementar\u00e1 o p\u00e1nico."}
{"id": "185749", "revid": "1987", "url": "https://gl.wikipedia.org/wiki?curid=185749", "title": "Ventr\u00edculo (card\u00edaco)", "text": "Ventr\u00edculo, en anatom\u00eda animal, ref\u00edrese a cada unha das c\u00e1maras inferiores do coraz\u00f3n. O coraz\u00f3n dos mam\u00edferos, inclu\u00edndo os humanos, pos\u00fae dous ventr\u00edculos, mentres que o coraz\u00f3n doutros vertebrados, como os peixes e os anfibios, ten un s\u00f3. Os ventr\u00edculos reciben sangue das c\u00e1maras superiores do mesmo lado do coraz\u00f3n, as aur\u00edculas. Cada ventr\u00edculo se contrae durante a s\u00edstole, que \u00e9 o per\u00edodo do ciclo card\u00edaco en que o coraz\u00f3n bombea o sangue cara aos pulm\u00f3ns e o resto do corpo. O sangue non pode pasar do ventr\u00edculo dereito ao esquerdo porque hai unha parede que os separa (tabique interventricular).\nAnatom\u00eda.\nO coraz\u00f3n no ser humano est\u00e1 dividido en catro cavidades: d\u00faas superiores \u2014a aur\u00edcula dereita e a aur\u00edcula esquerda\u2014 e d\u00faas inferiores, o ventr\u00edculo dereito e o ventr\u00edculo esquerdo. A aur\u00edcula esquerda comunica co ventr\u00edculo esquerdo por medio da v\u00e1lvula mitral e a aur\u00edcula dereita comunica co ventr\u00edculo dereito por medio da v\u00e1lvula tric\u00faspide. Cada ventr\u00edculo recibe sangue da aur\u00edcula do seu mesmo lado e a impulsa a unha arteria: as arterias pulmonares, no caso do ventr\u00edculo dereito, e a aorta, no caso do ventr\u00edculo esquerdo.\nA parede do ventr\u00edculo esquerdo \u00e9 m\u00e1is grosa que a do dereito, debido a que este ventr\u00edculo ten que impulsar o sangue cara a toda a periferia do corpo, mentres que o ventr\u00edculo dereito s\u00f3 o fai cara aos pulm\u00f3ns, permitindo as\u00ed o intercambio de gases neles.\nFisiolox\u00eda.\nOs ventr\u00edculos son as c\u00e1maras do coraz\u00f3n cuxa funci\u00f3n \u00e9 bombear o sangue para a circulaci\u00f3n sist\u00e9mica, a trav\u00e9s da v\u00e1lvula a\u00f3rtica, no caso do ventr\u00edculo esquerdo, e para a circulaci\u00f3n pulmonar, a trav\u00e9s da v\u00e1lvula pulmonar, no caso do ventr\u00edculo dereito.\nA contracci\u00f3n ventricular ch\u00e1mase s\u00edstole ventricular e a contracci\u00f3n auricular ou atrial denom\u00ednase s\u00edstole atrial ou auricular, mentres que a relaxaci\u00f3n para encher de sangue as catro c\u00e1maras denom\u00ednase di\u00e1stole, tam\u00e9n atrial e ventricular.\nO sangue chega \u00e1 aur\u00edcula dereita mediante as veas cavas \u2014inferior e superior\u2014 encargadas de recoller o sangue do sistema venoso de todo o organismo. As\u00ed, o sangue entra na aur\u00edcula dereita polas veas cavas, e pasa a trav\u00e9s da v\u00e1lvula tric\u00faspide at\u00e9 o ventr\u00edculo dereito. De a\u00ed o sangue \u00e9 impulsado cara aos pulm\u00f3ns, atravesando a v\u00e1lvula pulmonar. Despois de pasar polos pulm\u00f3ns, o sangue entra de novo no coraz\u00f3n por medio das veas pulmonares, cara \u00e1 aur\u00edcula esquerda, desde onde se dirixe ao ventr\u00edculo esquerdo, atravesando a v\u00e1lvula mitral. Finalmente, o sangue imp\u00falsase grazas \u00e1 s\u00edstole ventricular cara \u00e1 arteria aorta (pasando pola v\u00e1lvula a\u00f3rtica), que se encargar\u00e1 de distribu\u00edlo ao resto do organismo."}
{"id": "185750", "revid": "98629", "url": "https://gl.wikipedia.org/wiki?curid=185750", "title": "Little Nicky", "text": "Little Nicky \u00e9 un filme estadounidense dirixido por Steven Brill que se estreou no 2000. Est\u00e1 protagonizada por Adam Sandler interpretando a Nicky, un dos tres fillos do Demo.\nSinopse.\nLittle Nicky \u00e9 fillo de Sat\u00e1n. Sat\u00e1n quere retirarse tras 10\u00a0000 anos de duro traballo pero ning\u00fan dos seus fillos \u00e9 malvado dabondo para substitu\u00edlo. Os dous fillos maiores, Cassius e Adrian, cansos da tiran\u00eda do seu pai, deciden marchar a Nova York para instaurar o seu propio reino infernal. O pequeno Nicky ser\u00e1 o encargado de evitalo."}
{"id": "185751", "revid": "1576", "url": "https://gl.wikipedia.org/wiki?curid=185751", "title": "Ventr\u00edculo", "text": "Ventr\u00edculo pode facer referencia a:"}
{"id": "185752", "revid": "4817", "url": "https://gl.wikipedia.org/wiki?curid=185752", "title": "Advanced Research and Global Observation Satellite", "text": "Advanced Research and Global Observation Satellite, tam\u00e9n co\u00f1ecido polo seu acr\u00f3nimo ARGOS e pola denominaci\u00f3n P91-1, \u00e9 un sat\u00e9lite artificial da Forza A\u00e9rea dos Estados Unidos lanzado o d\u00eda 23 de febreiro de 1999 mediante un foguete Delta II 7920 desde a Base Vandenberg da Forza A\u00e9rea.\nCaracter\u00edsticas.\nARGOS adicouse a probar novas tecnolox\u00edas no espazo e \u00e9 o membro m\u00e1is grande e capaz do programa STP (\"Space Test Program\") da USAF.\nO sat\u00e9lite leva nove cargas \u00fatiles principais e 30 experimentos:"}
{"id": "185753", "revid": "56817", "url": "https://gl.wikipedia.org/wiki?curid=185753", "title": "Sistema ventricular", "text": "O sistema ventricular \u00e9 un conxunto de estruturas que conte\u00f1en l\u00edquido cefalorraqu\u00eddeo no cerebro (enc\u00e9falo). Contin\u00faase no conduto central da medula espi\u00f1al.\nCompo\u00f1entes.\nO sistema cont\u00e9n catro ventr\u00edculos, ventr\u00edculos laterais dereito e esquerdo, terceiro ventr\u00edculo e cuarto ventr\u00edculo.\nExisten pequenos orificios (entre o terceiro e o cuarto ventr\u00edculo un conduto) que interconectan os ventr\u00edculos, pero s\u00f3 os dous primeiros da lista de abaixo se consideran xeralmente como partes do sistema ventricular:\nCada ventr\u00edculo cont\u00e9n un plexo coroide que produce l\u00edquido cefalorraqu\u00eddeo."}
{"id": "185754", "revid": "22795", "url": "https://gl.wikipedia.org/wiki?curid=185754", "title": "Ventr\u00edculo cerebral", "text": ""}
{"id": "185756", "revid": "56817", "url": "https://gl.wikipedia.org/wiki?curid=185756", "title": "Guanos\u00edn difosfato", "text": "O guanos\u00edn difosfato ou difosfato de guanosina, abreviadamente GDP, \u00e9 un nucle\u00f3sido difosfato formado polo azucre ribosa, a base nitroxenada guanina e dous grupos fosfato en forma de pirofosfato. A ribosa e a base est\u00e1n unidas por enlace N-glicos\u00eddico entre os carbonos 1' da ribosa e o nitr\u00f3xeno 9 da guanina, formando o nucle\u00f3sido guanosina. A guanosina esterif\u00edcase no carbono 5' con dous fosfatos, foarmando o nucle\u00f3tido.\nO GDP \u00e9 o produto da desfosforilaci\u00f3n do guanos\u00edn trifosfato (GTP), que poden realizar as prote\u00ednas GTPases, como as prote\u00ednas G que interve\u00f1en na transduci\u00f3n de sinais na c\u00e9lula.\nO GDP conv\u00e9rtese en GTP nas reacci\u00f3ns catalizadas polos encimas succinil-CoA sintetase do ciclo do \u00e1cido c\u00edtrico (transforma succinil-CoA en succinato) e fosfoenolpiruvato carboxiquinase (reacci\u00f3n anapler\u00f3tica na que o fosfoenolpiruvato se converte en oxalacetato).\nNa s\u00edntese de celulosa os residuos de glicosa van unidos a nucle\u00f3tidos difosfato, que var\u00edan segundo as especies. Algunhas especies usan a GDP-glicosa . No metabolismo da fucosa interve\u00f1en a GDP-manosa e a GDP-fucosa ."}
{"id": "185757", "revid": "27155", "url": "https://gl.wikipedia.org/wiki?curid=185757", "title": "Difosfato de guanosina", "text": ""}
{"id": "185758", "revid": "27155", "url": "https://gl.wikipedia.org/wiki?curid=185758", "title": "GDP", "text": ""}
{"id": "185760", "revid": "56817", "url": "https://gl.wikipedia.org/wiki?curid=185760", "title": "Guanos\u00edn monofosfato", "text": "O guanos\u00edn monofosfato, tam\u00e9n chamado monofosfato de guanosina, \u00e1cido guan\u00edlico ou \u00e1cido 5'-guan\u00edlico, abreviado como GMP, \u00e9 un nucle\u00f3tido que forma parte do ARN. \u00c9 un \u00e9ster en posici\u00f3n 5' do \u00e1cido fosf\u00f3rico co nucle\u00f3sido guanosina. O GMP consta do azucre ribosa unido por enlace N-glicos\u00eddico \u00e1 base nitroxenada guanina e un fosfato.\nComo grupo substitu\u00ednte des\u00edgnase co prefixo guanilil-. Os seus sales ch\u00e1manse guanilatos\nA s\u00faa funci\u00f3n biol\u00f3xica principal \u00e9 ser un dos catro nucle\u00f3tidos que forman parte do ARN, xunto co CMP, UMP e AMP.\nEn modelos experimentais \u00fasase o an\u00e1logo da glutamina DON como inhibidor da s\u00edntese de GMP.\nUsos.\nO guanos\u00edn monofosfato en forma de sales que se utilizan como aditivo alimentario. Estes sales son o guanilato dis\u00f3dico (E627), guanilato dipot\u00e1sico (E628) e guanilato c\u00e1lcico (E629), que son potenciadores do sabor que dan sabor umami, un dos sabores b\u00e1sicos.. Xeralmente \u00fasanse xunto con inosinato dis\u00f3dico; a combinaci\u00f3n de ambos ch\u00e1mase disodio 5'-ribonucle\u00f3tido. O guanilato dis\u00f3dico at\u00f3pase con frecuencia como aditivo en fideos instant\u00e1neos, patatas fritidas e outros aperitivos, arroz saborizado, vexetais en conserva, carnes curadas, e sobres de sopa.\nComo \u00e9 un aditivo bastante caro \u00e9 raro que se use s\u00f3 ; normalmente \u00fasase xunto con \u00e1cido glut\u00e1mico ou glutamato monos\u00f3dico (MSG), que tam\u00e9n contrib\u00faen ao sabor umami. Se non aparece o \u00e1cido glut\u00e1mico nunha lista de ingredientes dun alimento na que hai guanilatos ou inosinatos \u00e9 probablemente porque o \u00e1cido glut\u00e1mico xa forma parte doutro compo\u00f1ente do alimento, como complexos de prote\u00edna de soia procesados (prote\u00edna de soia hidrolizada), l\u00e9vedos autolisados ou prebe de soia."}
{"id": "185761", "revid": "27155", "url": "https://gl.wikipedia.org/wiki?curid=185761", "title": "GMP", "text": ""}
{"id": "185762", "revid": "27155", "url": "https://gl.wikipedia.org/wiki?curid=185762", "title": "Monofosfato de guanosina", "text": ""}
{"id": "185763", "revid": "27155", "url": "https://gl.wikipedia.org/wiki?curid=185763", "title": "\u00c1cido guan\u00edlico", "text": ""}
{"id": "185764", "revid": "1822", "url": "https://gl.wikipedia.org/wiki?curid=185764", "title": "Porco (hom\u00f3nimos)", "text": "O termo porco pode designar diferentes conceptos:\nAdemais, o termo porco forma parte dos seguintes top\u00f3nimos galegos:"}
{"id": "185765", "revid": "23204", "url": "https://gl.wikipedia.org/wiki?curid=185765", "title": "Se\u00f1or Popo", "text": "O Se\u00f1or Popo (\u30df\u30b9\u30bf\u30fc\u30fb\u30dd\u30dd, Misut\u0101 Popo) \u00e9 un personaxe de ficci\u00f3n do manga e anime Dragon Ball, creado por Akira Toriyama no ano 1984.\n\u00c9 o axudante de Kamisama, o Deus da Terra de Son Goku, e \u00e9 o encargado de atender \u00f3s visitantes. Na serie, adestra a Son Goku nas arte marciais e ens\u00ednalle a Sala da Alma e do Tempo. Est\u00e1 caracterizado como un home gordo de pel negra e beizos vermellos que vai vestido con roupa propia da cultura \u00e1rabe; non ten foci\u00f1o e os seus ollos son redondos e pequenos."}
{"id": "185770", "revid": "27249", "url": "https://gl.wikipedia.org/wiki?curid=185770", "title": "Porqueira (hom\u00f3nimos)", "text": "O top\u00f3nimo galego Porqueira pode referirse a:"}
{"id": "185771", "revid": "98629", "url": "https://gl.wikipedia.org/wiki?curid=185771", "title": "Colon", "text": "O colon \u00e9 a porci\u00f3n principal do intestino groso, onde se contin\u00faa absorbendo auga e nutrientes minerais dos alimentos e serve como \u00e1rea de almacenamento das feces. No home \u00e9 un tubo muscular de aproximadamente un metro e medio de longo.\nO colon consta de catro secci\u00f3ns:\nA parede de cada unha destas secci\u00f3ns do colon e do recto ten varias capas de tecido. O cancro colorrectal orix\u00ednase na capa m\u00e1is interna e pode crecer a trav\u00e9s dalgunha ou de todas as demais capas.\nFunci\u00f3ns do colon.\nO intestino groso serve para o proceso de absorci\u00f3n de auga e electrolitos (as substancias nutritivas foron xa absorbidas no intestino delgado) e de lugar de formaci\u00f3n e reservorio das feces, polo que na s\u00faa estrutura histol\u00f3xica destaca a presenza de c\u00e9lulas epiteliais e gl\u00e1ndulas de secreci\u00f3n de moco.\nO colon est\u00e1 amplamente colonizado por bacterias comensais que sintetizan vitamina K e \u00e1cido f\u00f3lico como:\nA flora do colon colabora na conversi\u00f3n do amid\u00f3n e os seus derivados a d-glicosa para que esta sexa absorbida, no proceso libera metano CH4 (en forma gasosa), o cal abs\u00f3rbese en funci\u00f3n \u00e1s necesidades fisiol\u00f3gicas como cadeas de \u00e1cidos graxos.\nIrrigaci\u00f3n do colon.\nA parte dereita do intestino groso recibe ramas da arteria mesent\u00e9rica superior. A partir da metade do colon transverso, a parte esquerda recibe ramas da arteria mesent\u00e9rica inferior; 1) arteria c\u00f3lica esquerda; 2) arterias sigmoideas; 3) a rama terminal \u00e9 a arteria rectal superior. As ramas da mesent\u00e9rica superior e inferior anastom\u00f3sanse no colon transverso. As veas levan un curso an\u00e1logo \u00f3 das arterias e van conflu\u00edr na vea mesent\u00e9rica inferior, que se une \u00e1 espl\u00e9nica e mesent\u00e9rica superior para formar a vea porta.\nHistolox\u00eda do colon.\nNon presenta gl\u00e1ndulas, nin microvellosidades nin v\u00e1lvulas conniventes. Presenta, na serosa, evaxinaci\u00f3ns. Unha evaxinaci\u00f3n chea de tecido adiposo constit\u00fae un ap\u00e9ndice epiploico.\nNo intestino groso hai unha gran cantidade de c\u00e9lulas caliciformes. As poboaci\u00f3ns celulares epiteliais son as mesmas do intestino delgado, pero var\u00eda a cantidade.\n\u00c1s criptas intestinais ad\u00f3itaselles chamar criptas de Lieberkuhn, e alg\u00fans chegan a falar de gl\u00e1ndulas de Lieberkuhn.\nNeuronas estreladas eferentes multipolares heter\u00f3podas forman parte dos ganglios intraparietales parasimp\u00e1ticos.\nInnervaci\u00f3n do colon.\nNon difire do resto do tramo dixestivo que est\u00e1 innervado polo sistema nervioso aut\u00f3nomo, m\u00e1is que no feito de que ata o terzo proximal do colon transverso aproximadamente a innervaci\u00f3n parasimp\u00e1tica prov\u00e9n do vago, mentres que m\u00e1is distalmente recibe ramos do plexo sacro que prov\u00e9n da medula espi\u00f1al (n\u00facleo parasimp\u00e1tico sacro localizado entre os segmentos S2 e S4). A innervaci\u00f3n simp\u00e1tica procede dos nervios espl\u00e1cnicos lumbares e sacros.\nExploraci\u00f3n do colon.\nO intestino groso p\u00f3dese explorar mediante:"}
{"id": "185775", "revid": "89787", "url": "https://gl.wikipedia.org/wiki?curid=185775", "title": "Samir Bargachi", "text": "Samir Bargachi (\u00e1rabe \u0633\u0645\u064a\u0631 \u0628\u0631\u0643\u0627\u0634\u064a) \u00e9 un comunicador e activista LGBT nas comunidades \u00e1rabes e musulm\u00e1ns.\nV\u00e9xase tam\u00e9n.\nKifkif"}
{"id": "185776", "revid": "1987", "url": "https://gl.wikipedia.org/wiki?curid=185776", "title": "Departamento de Amazonas, Per\u00fa", "text": ""}
{"id": "185777", "revid": "89787", "url": "https://gl.wikipedia.org/wiki?curid=185777", "title": "Glicosaminoglicano", "text": "Os glicosaminoglicanos (GAG), antes chamados mucopolisac\u00e1ridos, son un tipo de heteropolisac\u00e1ridos formados por cadeas longas e non ramificadas de azucres compostas xeralmente por unha unidade repetitiva de disac\u00e1rido coa f\u00f3rmula xeral (azucre \u00e1cido - aminoazucre)n. Constit\u00faen a fracci\u00f3n glic\u00eddica dos proteoglicanos, un tipo de biomol\u00e9culas formadas por prote\u00ednas e polisac\u00e1ridos de funci\u00f3n estrutural presentes fundamentalmente no tecido conectivo, epitelial e \u00f3seo, e no medio intercelular.\nO aminoazucre dos glicosaminoglicanos pode ser D-glicosamina ou D-galactosamina, e nel o grupo amino est\u00e1 normalmente acetilado coa fin de eliminar a s\u00faa carga el\u00e9ctrica positiva, pero tam\u00e9n pode levar un grupo sulfato no carbono 4 ou 6 ou nun nitr\u00f3xeno non acetilado. Os m\u00e1is habituais son a N-acetilglicosamina ou a N-acetilgalactosamina. O azucre \u00e1cido do glicosaminoglicano pode ser un \u00e1cido D-glicur\u00f3nico ou ben L-idur\u00f3nico, ag\u00e1s no querat\u00e1n sulfato, no que o normal \u00e9 que haxa unha galactosa. Cada monosac\u00e1rido est\u00e1 unido ao seguinte por un enlace glicos\u00eddico de diversos tipos segundo o glicosaminoglicano de que se trate (enlaces alfa ou beta, enlaces 1-3 ou 1-4 etc.). Este tipo de conformaci\u00f3n confire resistencia \u00e1 estrutura. Adoitan ter uns 300 residuos de azucre, que colgan das prote\u00ednas \u00e1s que est\u00e1n unidos, menos o \u00e1cido hialur\u00f3nico, que ten varios miles .\nA presenza dos grupos sulfato e carboxilo destes azucres d\u00e1lles aos glicosaminoglicanos unha intensa carga negativa, que atrae cati\u00f3ns e prote\u00ednas da matriz e fainos moi hidr\u00f3filos, polo que tenden a formar xeles na matriz extracelular. Esta intensa hidrataci\u00f3n d\u00e1lle \u00e1 matriz resistencia \u00e1 compresi\u00f3n. Como estes xeles son moi porosos, permiten a r\u00e1pida difusi\u00f3n de mol\u00e9culas hidrosolubles, a migraci\u00f3n de c\u00e9lulas e o desenvolvemento dos procesos celulares. A rixidez das cadeas de glicosaminoglicanos fai que non se enrolen globularmente, sen\u00f3n que adoptan conformaci\u00f3ns moi estendidas enroladas ao chou, que ocupan un grande volume, enchendo a matriz extracelular.\nLocalizaci\u00f3n.\nEnc\u00f3ntranse nos tecidos conectivos cumprindo varias funci\u00f3ns, como por exemplo a de atraer e reter auga e i\u00f3ns con carga positiva. Son compostos tan hidratados que existen formando un xel. Estas caracter\u00edsticas son id\u00f3neas para as funci\u00f3ns biol\u00f3xicas que realizan. Forman parte dos tecidos conectivos (mesod\u00e9rmicos) animais, cun important\u00edsimo papel na substancia amorfa fundamental da matriz extracelular. A situaci\u00f3n dos principais \u00e9:\nProduci\u00f3n.\nOs n\u00facleos proteicos dos proteoglicanos f\u00f3rmanse no ret\u00edculo endoplasm\u00e1tico rugoso e son despois modificados posttraducionalmente por glicosiltransferases no aparato de Golgi, onde os disac\u00e1ridos dos glicosaminoglicanos se engaden aos n\u00facleos proteicos para formar os proteoglicanos (con excepci\u00f3n do \u00e1cido hialur\u00f3nico, que non est\u00e1 unido a prote\u00ednas). As cadeas de glicosaminoglicano \u00fanense a residuos de serina da prote\u00edna. O \u00e1cido hialur\u00f3nico non \u00e9 fabricado no aparato de Golgi sen\u00f3n por encimas de membrana da superficie celular e liberado no espazo extracelular.\nClasificaci\u00f3n.\nOs glicosaminoglicanos poden estar unidos a prote\u00ednas ou non. Difer\u00e9ncianse no tipo de aminoazucre (hexosamina), hexosa ou azucre \u00e1cido (\u00e1cido hexur\u00f3nico) que conte\u00f1en. Tam\u00e9n se diferencian no tipo de enlace glicos\u00eddico que presentan. Hai varios criterios para clasificalos.\nDesde un punto de vista funcional existen dous tipos fundamentais de glicosaminglicanos:\nPola s\u00faa uni\u00f3n a prote\u00ednas hai dous grupos:\nPolo tipo de compo\u00f1entes que te\u00f1en e o tipo de enlaces dist\u00ednguense normalmente sete grupos: \u00e1cido hialur\u00f3nico, condroit\u00edn-4-sulfato, condroit\u00edn-6-sulfato, dermat\u00e1n sulfato, hepar\u00e1n sulfato, heparina e querat\u00e1n sulfato. Deles o \u00e1cido hialur\u00f3nico non est\u00e1 sulfatado; os demais si. No \u00e1cido hialur\u00f3nico os azucres son s\u00f3 os do disac\u00e1rido que se repite , nos outros, ademais do disac\u00e1rido que se repite, hai outras unidades de azucre adicionais. Exemplos importantes de glicosaminoglicanos son:"}
{"id": "185778", "revid": "98629", "url": "https://gl.wikipedia.org/wiki?curid=185778", "title": "Auguste Franchomme", "text": "Auguste-Joseph Franchomme, nado o 10 de abril de 1808 en Lille (Francia) e finado o 21 de xaneiro de 1884), foi un violonchelista franc\u00e9s. Un contempor\u00e1neo caracterizou a s\u00faa execuci\u00f3n do seguinte xeito: \"Ton encantador, moita gracia e expresi\u00f3n no xeito de cantar e rara pureza na afinaci\u00f3n - isto \u00e9 o que distingue a este artista.\" Por outra banda, se lle reprochou o feito de non tocar con suficiente ardor, mais foi un\u00e1nime o eloxio do seu canto expresivo.\nTraxectoria.\nFranchomme naceu en Lille (Francia) e iniciou os seus estudos de violonchelo no conservatorio da s\u00faa cidade natal con M. Mas e Pierre Baumann, e continuounos no Conservatorio de Par\u00eds con Jean Henri Levasseur e posteriormente con Louis Pierre Norblin. En 1825, durante o primeiro ano de estudos en Par\u00eds, Franchomme xa ga\u00f1ara o primeiro premio.\nComezou a s\u00faa carreira tocando con varias orquestras e foi designado violonchelo solista da Sainte-Chapelle en 1828. Xunto co violinista Jean-Delphin Alard (mestre de Pablo Sarasate) e o pianista Charles Hall\u00e9 (creador da Hall\u00e9 Symphony Orchestra), foi fundador e membro do Alard Quartet, co cal realizou numerosos concertos e que foi unha excepci\u00f3n dentro dos grupos de c\u00e1mara porque estaba formado por m\u00fasicos profesionais. Franchomme tam\u00e9n foi membro fundador da Soci\u00e9t\u00e9 des Concerts du Conservatoire.\nCombinou durante varios anos a actividade concert\u00edstica, sobre todo en Par\u00eds coa participaci\u00f3n en orquestras como a \u00d3pera de Par\u00eds, o Teatro Italiano, a Sociedade de Concertos, a Capella Real de Par\u00eds etc.\nFranchomme emprendeu unha boa amizade con Felix Mendelssohn na s\u00faa \u00faltima visita a Par\u00eds en 1831, e con Fr\u00e9d\u00e9ric Chopin. En 1833, Chopin e Franchomme colaboraron na composici\u00f3n dun \"Grand Duo Concertant\" para piano e violonchelo, baseado en temas da \u00f3pera de Giacomo Meyerbeer \"Robert le diable\". Franchomme tam\u00e9n reescribiu as partes de violonchelo da \"Introduction et Polonaise Brillante\" Op. 3 de Chopin, e foi dedicatoria da Sonata para violonchelo Op. 65 de Chopin (na copia do chelista conservada na Biblioteca Nacional de Francia, unha nota advirte que a parte do violonchelo foi escrita por Franchomme ditada polo propio Chopin). Franchomme foi as\u00ed mesmo dedicatoria da sonata para violonchelo de Charles-Valentin Alkan.\nCoa excepci\u00f3n dunha viaxe a Inglaterra en 1856, Franchomme case non abandonou Par\u00eds, onde se converteu na figura central da vida musical da cidade. En 1843 adquiriu o Duport Stradivarius do fillo de Jean-Louis Duport pola suma r\u00e9cord de 22000 francos franceses. Tam\u00e9n adquiriu o De Munck Stradivarius de 1730.\nEn 1846 sucedeu a Norblin como primeiro profesor de violonchelo no Conservatorio de Par\u00eds. Jules Delsart, V\u00edctor Mirecki, Louis Hegyesi e Ernest Gillet est\u00e1n entre os seus alumnos.\nO 16 de febreiro de 1848, pouco antes da revoluci\u00f3n, Franchomme e Delfino Alard participaron nun concerto con Chopin no Sal\u00f3n Pleyel. No programa presentouse a \"Sonata para violonchelo\" de Chopin e un tr\u00edo de Mozart. Aquel ser\u00eda o \u00faltimo concerto de Chopin.\nParticipou con frecuencia nos concertos cos m\u00fasicos rusos que chegaban a Par\u00eds. O 14 de abril de 1840, nun concerto co violinista Nikolay Dmitriev-Svetchin, Franchomme interpretou o seu \"Tema e Variaci\u00f3ns\". No concerto co novo Ant\u00f3n Rubinstein o 23 de maio de 1841 na Sala Pleyel, tocou a s\u00faa \"Fantas\u00eda\". Tam\u00e9n participou en cuartetos de corda.\nPolas s\u00faas contribuci\u00f3n \u00e1 m\u00fasica, foi nomeado cabaleiro da L\u00e9gion d'honneur o 21 de xaneiro de 1872. Morreu en Par\u00eds o 21 de xaneiro de 1884."}
{"id": "185782", "revid": "29029", "url": "https://gl.wikipedia.org/wiki?curid=185782", "title": "Xos\u00e9 Manoel Conde", "text": ""}
{"id": "185783", "revid": "17467", "url": "https://gl.wikipedia.org/wiki?curid=185783", "title": "Allmovie", "text": ""}
{"id": "185784", "revid": "17467", "url": "https://gl.wikipedia.org/wiki?curid=185784", "title": "Allrovi", "text": ""}
{"id": "185785", "revid": "22570", "url": "https://gl.wikipedia.org/wiki?curid=185785", "title": "Arabinosa", "text": "A arabinosa \u00e9 un monosac\u00e1rido de cinco carbonos cun grupo aldehido polo que pertence ao grupo das aldosas, concretamente \u00e1s aldopentosas.\nTen dous enanti\u00f3meros, D e L, e o m\u00e1is frecuente na natureza \u00e9 a L-arabinosa, que \u00e9 un dos constitu\u00edntes da pectina e a hemicelulosa, e pode encontrarse principalmente na goma ar\u00e1biga. Esta predominancia do is\u00f3mero L \u00e9 unha excepci\u00f3n dentro dos monosac\u00e1ridos, xa que nestas substancias o normal \u00e9 que o m\u00e1is abundante sexa o D. A s\u00faa isomer\u00eda \u00f3ptica non coincide coa D/L, xa que o is\u00f3mero D-(-)-arabinosa desv\u00eda o plano da luz polarizada \u00e1 esquerda e o is\u00f3mero L-(+)-arabinosa desv\u00edao \u00e1 dereita. A arabinosa \u00e9 ep\u00edmero da ribosa no carbono 2.\nO oper\u00f3n da L-arabinosa \u00e9 de grande importancia en bioenxe\u00f1ar\u00eda e en diversas t\u00e9cnicas de biolox\u00eda molecular.\nO sistema cl\u00e1sico para a s\u00edntese org\u00e1nica de arabinosa a partir de glicosa \u00e9 o proceso co\u00f1ecido como degradaci\u00f3n de Wohl .\nA arabinosa empr\u00e9gase como fonte de carbono en moitos cultivos bacterianos.\nFacilita a expresi\u00f3n da prote\u00edna fluorescente verde (GPF) usada como biomarcador en moitos estudos. En organismos transx\u00e9nicos o xene da GPF comparte un promotor cun xene para metabolizar arabinosa, polo que o xene da GPF se expresa en presenza de arabinosa.\nO seu nome procede do da goma \"ar\u00e1biga\", de onde foi illada por primeira vez."}
{"id": "185791", "revid": "89787", "url": "https://gl.wikipedia.org/wiki?curid=185791", "title": "Enlace glicos\u00eddico", "text": "O enlace glicos\u00eddico \u00e9 un tipo de enlace covalente co que se unen as mol\u00e9culas de carbohidratos ou azucres a outras mol\u00e9culas ou grupos, que poden ser outros carbohidratos ou non.\nUn enlace O-glicos\u00eddico (o m\u00e1is t\u00edpico) f\u00f3rmase entre o grupo hemiacetal dun sac\u00e1rido (ou derivado) e un grupo hidroxilo (OH) doutra mol\u00e9cula. Se o grupo que se une ao carbohidrato non \u00e9 outro carbohidrato, este \u00faltimo denom\u00ednase aglicona e a mol\u00e9cula conxunta \u00e9 un glic\u00f3sido.\nEn Farmacolox\u00eda moitas veces enl\u00e1zanse substancias ao \u00e1cido glicur\u00f3nico por medio de enlaces glicos\u00eddicos para incrementar a s\u00faa solubilidade en auga. Isto ch\u00e1mase glicuronidaci\u00f3n. Moitos glic\u00f3sidos te\u00f1en importantes funci\u00f3ns fisiol\u00f3xicas.\nQu\u00edmica do enlace.\nO grupo hemiacetal dos carbohidratos (que cont\u00e9n o carbono anom\u00e9rico) \u00e9 bastante reactivo, e os enlaces glicos\u00eddicos f\u00f3rmanse facilmente en presenza dun \u00e1cido. \u00c9 unha reacci\u00f3n de condensaci\u00f3n na que se libera unha mol\u00e9cula de auga. Esta condensaci\u00f3n co\u00f1\u00e9cese como a glicosidaci\u00f3n de Fischer. Os enlaces glicos\u00eddicos son bastante estables; a\u00ednda que poden romper en presenza de \u00e1cidos fortes en disoluci\u00f3n acuosa. Un enlace glicos\u00eddico unha vez formado, \u00e9 un exemplo de grupo funcional acetal.\nOs azucres redutores, que son os que te\u00f1en un grupo hidroxilo libre no carbono anom\u00e9rico, en disoluci\u00f3n acuosa poden existir en forma li\u00f1al (que \u00e9 minoritaria) ou en forma c\u00edclica (que \u00e9 a que adoptan a gran maior\u00eda das mol\u00e9culas). Estas formas poden interconverterse doadamente. Soamente as formas c\u00edclicas acetal te\u00f1en un carbono anom\u00e9rico e poden formar un enlace glicos\u00eddico. Unha vez que se forma un enlace glicos\u00eddico, a unidade sac\u00e1rida xa non pode adoptar a forma li\u00f1al.\nDisac\u00e1ridos e polisac\u00e1ridos.\nUn enlace glicos\u00eddico pode unir dous monosac\u00e1ridos para formar un disac\u00e1rido (por exemplo, a uni\u00f3n de glicosa e frutosa forma o disac\u00e1rido sacarosa), pero poden unirse en cadea tam\u00e9n moitas unidades de monosac\u00e1ridos formando polisac\u00e1ridos complexos, como o amid\u00f3n, glic\u00f3xeno, celulosa ou quitina.\nNa cadea dos polisac\u00e1ridos adoita a distinguirse o extremo redutor da cadea, que leva o carbono anom\u00e9rico co OH libre, e o extremo non redutor, que \u00e9 o oposto. O resto dos azucres da cadea (os que est\u00e1n en medio) te\u00f1en o carbono anom\u00e9rico implicado no enlace, polo que non est\u00e1 libre. Nalgunhas mol\u00e9culas como o disac\u00e1rido sacarosa ning\u00fan carbono anom\u00e9rico est\u00e1 libre, porque ambos os dous participan no enlace, polo que non \u00e9 unha mol\u00e9cula reductora.\nO anel dos monosac\u00e1ridos \u00e9 unha estrutura bastante r\u00edxida, pero os enlaces glicos\u00eddicos conf\u00edrenlle flexibilidade aos polisac\u00e1ridos, polo que a cadea se pode enroscar en espiral nalg\u00fans deles. As orientaci\u00f3ns destas torsi\u00f3ns est\u00e1n dentro do rango de valores permitido polo enlace.\nTipos de enlaces glicos\u00eddicos.\nOs enlaces glicos\u00eddicos dos que falamos ata agora denom\u00ednanse enlaces O-glicos\u00eddicos, que son os t\u00edpicos, pero existen tam\u00e9n enlaces N-glicos\u00eddicos, S-glicos\u00eddicos e C-glicos\u00eddicos. Cada tipo ten diferente susceptibilidade \u00e1 hidr\u00f3lise, e os m\u00e1is resistentes son os C-glicos\u00eddicos.\nEnlace O-glicos\u00eddico.\nNo enlace O-glicos\u00eddico \u00e9 un \u00e1tomo de os\u00edxeno (O) o que une o carbohidrato co outro carbohidrato ou coa aglicona.\nEnlace N-glicos\u00eddico.\nNo enlace N-glicos\u00eddico os dous compo\u00f1entes unidos polo enlace est\u00e1n unidos por un nitr\u00f3xeno (N). Os compostos formados son as glicosilaminas (o termo N-glic\u00f3sido \u00e9 desaconsellado pola IUPAC ). Os nucle\u00f3sidos te\u00f1en un enlace N-glicos\u00eddico entre o seu azucre e a s\u00faa base nitroxenada.\nEnlace S-glicos\u00eddico.\nNo enlace S-glicos\u00eddico os dous compo\u00f1entes est\u00e1n unidos por un \u00e1tomo de xofre (S). Os compostos orixinados son un tipo de glic\u00f3sidos denominados tioglic\u00f3sidos.\nEnlace C-glicos\u00eddico.\nNo enlace C-glicos\u00eddico os compo\u00f1entes enlazados est\u00e1n unidos por un \u00e1tomo de carbono (C). Os compostos denom\u00ednanse compostos C-glicosilados (a IUPAC desaconsella chamarlles C-glic\u00f3sidos). No nucle\u00f3sido pseudouridina o enlace entre o azucre e a base nitroxenada \u00e9 C-C (nos nucle\u00f3sidos normalmente \u00e9 un enlace N-glicos\u00eddico).\nUn exemplo \u00e9 o \u00e1cido 4-\u03b2-D-glicopiranosilbenzoico.\nNumeraci\u00f3n e distinci\u00f3n \u03b1/\u03b2 nos enlaces glicos\u00eddicos.\nNos enlaces glicos\u00eddicos hai que numerar os \u00e1tomos das mol\u00e9culas e indicar o n\u00famero que te\u00f1en os \u00e1tomos enlazados. Tam\u00e9n hai que ten en conta que o carbono anom\u00e9rico que interv\u00e9n no enlace pode estar en posici\u00f3n \u03b1 ou \u03b2, e isto hai que indicalo tam\u00e9n, polo que existir\u00e1n enlaces \u03b1-glicos\u00eddicos e \u03b2-glicos\u00eddicos. O tipo de enlace \u00e9 importante; por exemplo, os alimentos vexetais con enlaces \u03b2 (celulosa) son m\u00e1is dif\u00edciles de dixerir porque os mam\u00edferos non temos encimas especializados na s\u00faa hidr\u00f3lise, mentres que temos varios que hidrolizan os enlaces \u03b1. Exemplos son:\nGlic\u00f3sido hidrolases e glicosiltransferases.\nAs glic\u00f3sido hidrolases (ou glicosidases) son encimas que rompen os enlaces glicos\u00eddicos. As glic\u00f3sido hidrolases tipicamente poden actuar ou sobre os enlaces glicos\u00eddicos \u03b1- ou sobre os \u03b2, pero non sobre ambos.\nAntes de que as unidades de monosac\u00e1ridos se incorporen \u00e1s glicoprote\u00ednas, polisac\u00e1ridos, ou l\u00edpidos nos organismos vivos, normalmente son primeiro \"activados\" un\u00edndose primeiro a un fosfato que forma parte dun nucle\u00f3tido, como o urid\u00edn difosfato (UDP), guanos\u00edn difosfato (GDP), timid\u00edn difosfato (TDP), ou citid\u00edn difosfato (CDP). Estes intermediarios activados co\u00f1\u00e9cense como azucre-nucle\u00f3tidos ou doantes de azucres. Moitas rutas biosint\u00e9ticas utilizan mono- ou oligosac\u00e1ridos activados por unha uni\u00f3n difosfato a l\u00edpidos, como o dolicol. Estes doantes activados serven despois como substratos de encimas chamados glicosiltransferases, que transfiren a unidade de azucre desde o doante activado a un nucle\u00f3filo aceptor (o substrato aceptor)."}
{"id": "185793", "revid": "98629", "url": "https://gl.wikipedia.org/wiki?curid=185793", "title": "Tsunade", "text": ", co t\u00edtulo de \u00e9 unha personaxe do manga e anime \"Naruto\".\nO seu nome significa \"Corda Anoada\". \u00c9 neta do Primeiro Hokage, e unha kunoichi da Aldea Oculta de Konoha e formou parte do equipo de Jiraiya, Orochimaru e o seu l\u00edder e mestre o Terceiro Hokage. Despois da Terceira Gran Guerra Ninja, a ela xunto cos seus compa\u00f1eiros de co\u00f1ec\u00e9uselles co nome de Os tres lendarios Sannin. \u00c9 a \u00fanica dos tres \"sannin\" que ten habilidades como ninja m\u00e9dico.\nHistoria.\nPrimeira parte.\nTsunade ten 53 anos, pero emprega un Jutsu que lle permite ter a aparencia dunha muller de 20 anos. Ten grande afecci\u00f3n polos xogos azar, pero nas apostas case sempre perde, polo que ga\u00f1ou o t\u00edtulo da Lendaria perdedora (mesmo perde ante Naruto); e cando ga\u00f1a, \u00e9 un agoiro de que algo malo est\u00e1 a piques de ocorrer.\nPertence \u00f3s lendarios Sannin (sannin \u00e9 unha forma de dicir 3 ou grupo de tres en xapon\u00e9s) xunto a Jiraiya e Orochimaru. Os tres foron alumnos de Hiruzen, o Terceiro Hokage. A pesar de ser a neta do Primeiro Hokage, Tsunade tivo un pasado tr\u00e1xico. O seu irm\u00e1n m\u00e1is novo Nawaki e o seu mozo Dan, morreron durante as guerras entre as aldeas. Debido a isto, Tsunade adestrouse como ninja m\u00e9dico pero finalmente decidiu deixar a aldea con Shizune, a sobri\u00f1a de Dan, a quen acolleu como alumna. Debido \u00e1 morte do Terceiro Hokage, Jiraiya e Naruto van na s\u00faa busca para solicitarlle que acepte o posto de Quinto Hokage. A\u00ednda que nun principio n\u00e9gase, a pelexa contra Orochimaru e a valent\u00eda de Naruto, f\u00edxolle ver que estaba nun erro e finalmente acepta o cargo. Xa en Konoha toma a Sakura Haruno como alumna.\nSegunda parte.\nEn Shippuden tivo unha boa reacci\u00f3n ante a chamada de axuda da Area, e acertou \u00f3 enviar \u00f3 grupo de Gai como apoio. Outro acerto foi elixir a Yamato para substitu\u00edr a Kakashi no equipo 7, xa que el \u00e9 capaz de controlar \u00f3 Kyubi.\nA Sanin apostou con Jiraiya a que el volver\u00eda a Konoha logo da s\u00faa misi\u00f3n na Aldea Oculta da Chuvia e Jiraiya aceptou gustoso, ent\u00f3n Tsunade decatouse de que Jiraiya xa non pensaba regresar. A pesar de que Shizune lle daba \u00e1nimos, ela present\u00eda o que lle ocorrer\u00eda \u00f3 seu compa\u00f1eiro. Polo que \u00f3 parecer l\u00e1iase de non ter ido con el.\nTsunade tivo bo ollo \u00f3 elixir \u00f3s equipos en busca de Itachi Uchiha pero a misi\u00f3n fallou debido \u00e1 morte do membro de Akatsuki e a toma de Sasuke por parte de Tobi.\nTrala morte de Jiraiya, e a recuperaci\u00f3n de ninjas de Kumogakure e un dos corpos de Pain, Tsunade encom\u00e9ndalle a autopsia e o interrogatorio a Shizune, Sakura e Ino mentres que Shikamaru, Kakashi e Naruto descifraban as pistas e o significado da mensaxe enviada por Jiraiya.\nPouco tempo despois, Pain xunto cos seus corpos e Konan comezan a invasi\u00f3n a Konoha. Mentres Shizune descobre que os metais que hai en t\u00f3dolos corpos transfiren chakra, comeza a destruci\u00f3n de Konoha polo cal van a informarlle o m\u00e1is r\u00e1pido a Tsunade, a cal mira pola fiestra todo o fume e o lume que sae da aldea recordando as\u00ed a profec\u00eda do Sanin e mandando a chamar a Naruto."}
{"id": "185794", "revid": "56817", "url": "https://gl.wikipedia.org/wiki?curid=185794", "title": "Soluci\u00f3n (hom\u00f3nimos)", "text": "A palabra soluci\u00f3n pode ter varios significados segundo o contexto:"}
{"id": "185795", "revid": "1131", "url": "https://gl.wikipedia.org/wiki?curid=185795", "title": "Teatro Rosal\u00eda de Castro", "text": "O Teatro Rosal\u00eda de Castro \u00e9 unha instituci\u00f3n cultural da cidade da Coru\u00f1a, de titularidade municipal, xestionada polo Instituto Municipal Coru\u00f1a Espect\u00e1culos (IMCE) do Concello da Coru\u00f1a e dirixido por Javier Sabadie Iglesias. Tr\u00e1tase dun centro de representaci\u00f3n esc\u00e9nica situado no centro da cidade herculina, en plena R\u00faa Real e moi pr\u00f3ximo \u00e1 Praza de Mar\u00eda Pita. Nas s\u00faas dependencias at\u00f3pase tam\u00e9n dende o 20 de maio de 1994, a Biblioteca da Deputaci\u00f3n Provincial da Coru\u00f1a.\nCaracter\u00edsticas.\nO edificio \u00e9 un teatro do s\u00e9culo XIX de estilo ecl\u00e9ctico. Disp\u00f3n dun escenario de 150 metros cadrados e dunha capacidade de entre 628 e 712 localidades repartidas entre o patio de butacas e catro niveis, e que se encontran acondicionadas para albergar distintos tipos de espect\u00e1culos art\u00edsticos (m\u00fasica, danza, teatro etc).\nHistoria.\nA historia do emblem\u00e1tico edificio que alberga o Teatro Rosal\u00eda Castro, na c\u00e9ntrica r\u00faa Rego de Auga (no n\u00famero 37) rem\u00f3ntase ao ano 1838, cando o Concello da Coru\u00f1a adquiriu o terreo edificable da antiga igrexa de San Xurxo para constru\u00edr o teatro e emitiu unha subscrici\u00f3n p\u00fablica de acci\u00f3ns para realizar a devandita construci\u00f3n. As obras de construci\u00f3n do novo teatro finalizalo en 1841, ano no que se inaugurou o \"Teatro Nuevo\" ou \"Principal\". En 1851 debutou no teatro o violinista Pablo Sarasate. En 1867 o teatro foi destru\u00eddo por un incendio, sendo reconstru\u00eddo en 1868.\nO nome actual do teatro data de 1909, e en 1910 adaptouse para realizar proxecci\u00f3ns cinematogr\u00e1ficas. En xu\u00f1o de 1931 tivo lugar no teatro a Asemblea Rexional que se reuniu para aprobar o primeiro proxecto de estatuto de Galicia e o 8 de decembro de 1935 acolleu un mitin organizado pola Confederaci\u00f3n Rexional Galaica da CNT no que participaron Federica Montseny, Manuel Amil Barcia e Claro Jos\u00e9 Send\u00f3n.\nO 20 de maio de 1994 instalouse nas s\u00faas dependencias a Biblioteca da Deputaci\u00f3n Provincial da Coru\u00f1a."}
{"id": "185796", "revid": "5863", "url": "https://gl.wikipedia.org/wiki?curid=185796", "title": "Teatro Rosal\u00eda", "text": ""}
{"id": "185798", "revid": "1131", "url": "https://gl.wikipedia.org/wiki?curid=185798", "title": "Teatro Col\u00f3n da Coru\u00f1a", "text": "O Teatro Col\u00f3n \u00e9 un centro de representaci\u00f3n esc\u00e9nica situado nos xard\u00edns de M\u00e9ndez N\u00fa\u00f1ez, centro da cidade da Coru\u00f1a. O Teatro Col\u00f3n \u00e9 de titularidade da Deputaci\u00f3n Provincial da Coru\u00f1a e xestionado por Novacaixagalicia dende a s\u00faa reapertura no 2006.\nCaracter\u00edsticas.\nDisp\u00f3n dun escenario de 120,05 metros cadrados e dunha capacidade total de 847 localidades repartidas entre o patio de butacas (521 localidades) e dous niveis (palcos e antepalcos con 107 localidades, e principal con 219 localidades).\nHistoria.\nEmilio Rey Romero, empresario de espect\u00e1culos, foi o promotor e art\u00edfice do Teatro Col\u00f3n, cuxo obxectivo era o de ofrecer unhas condici\u00f3ns de capacidade e comodidade \u00f3ptimas para albergar variedade de espect\u00e1culos esc\u00e9nicos e proxecci\u00f3ns cinematogr\u00e1ficas, pretensi\u00f3ns que se viron cumpridas nada m\u00e1is comezar a s\u00faa andaina en 1948, ofrecendo ao p\u00fablico unha gran variedade de eventos musicais e teatrais, ademais de especializarse nas grandes estreas de Hollywood.\nEn 1945, Jacobo Rodr\u00edguez-Losada Trulock comezou co dese\u00f1o arquitect\u00f3nico do edificio, dando ao conxunto unha imaxe clasicista, unha aposta est\u00e9tica segura para un edificio tan singular, tanto por tama\u00f1o como por posici\u00f3n.\nRemodelaci\u00f3n.\nA remodelaci\u00f3n do Teatro Col\u00f3n, iniciada no ano 2002, centrouse en obter un aproveitamento m\u00e1is racional dos espazos. Mant\u00edvose o esquema do teatro \u00e1 italiana, buscando establecer unha clara delimitaci\u00f3n entre os lugares para o p\u00fablico e a escena. Por outra banda, a carencia de estancias de servizo resolveuse mediante a creaci\u00f3n dun soto con numerosas dependencias como salas de ensaio e descanso, almac\u00e9ns, talleres, camerinos, aseos e salas de instalaci\u00f3ns. A intervenci\u00f3n apoiouse en gran medida na estrutura preexistente, a\u00ednda que renovando t\u00f3dolos elementos.\nComo principal diferenza co estado anterior, incorporouse unha instalaci\u00f3n de aire acondicionado \u00e1 sala independente da do resto do edificio. Substitu\u00edronse os pavimentos, acabados e butacas, dotando \u00e1s prazas de maior amplitude, comodidade e calidade. A iluminaci\u00f3n da sala renovouse completamente coa incorporaci\u00f3n dunha gran luminaria central, ao igual que a amplificaci\u00f3n do son. Outras instalaci\u00f3ns da sala contemplan a regulaci\u00f3n lum\u00ednica, detecci\u00f3n e extinci\u00f3n de incendios, megafon\u00eda, circu\u00edto interno de v\u00eddeo ou sinalizaci\u00f3n e iluminaci\u00f3n de emerxencia.\nO teatro abriuse de novo ao p\u00fablico trala remodelaci\u00f3n o 5 de decembro do 2006 cun concerto da Orquestra Sinf\u00f3nica de Galicia no que interpretou a \"Sinfon\u00eda n\u00fam. 9 \"do Novo Mundo\"\", de Antonin Dvor\u00e1k, \"Impresi\u00f3n nocturna\" de Andr\u00e9s Gaos e \"Negra Sombra\". O novo teatro remodelado foi renomeado \"Teatro Col\u00f3n Caixa Galicia\", debido \u00e1 concesi\u00f3n da s\u00faa xesti\u00f3n, mantemento e realizaci\u00f3n de acci\u00f3ns socioculturais a Caixa Galicia por parte da Deputaci\u00f3n Provincial da Coru\u00f1a (a titular do teatro), esta adxudicaci\u00f3n f\u00edxose efectiva o 30 de novembro do 2006, mentres que o contrato da xesti\u00f3n do teatro formalizouse o 16 de xaneiro do 2007 e durou ata o 2012."}
{"id": "185801", "revid": "54334", "url": "https://gl.wikipedia.org/wiki?curid=185801", "title": "Olor", "text": "O olor (do lat\u00edn \"odor, -\u014dris\") ou cheiro \u00e9 a sensaci\u00f3n resultante da recepci\u00f3n dun est\u00edmulo polo sistema sensorial olfactivo. \u00c9 unha propiedade intr\u00ednseca da materia, e o seu estudo denom\u00ednase osmolox\u00eda.\nO olor x\u00e9rase por unha mestura complexa de gases, vapores e po, onde a composici\u00f3n da mestura infl\u00fae no tipo de olor percibido polo receptor. Os termos fragrancia ou aroma \u00fasanse principalmente na industria de alimentos e cosm\u00e9ticos para describir un olor pracenteiro, agrad\u00e1bel, empreg\u00e1ndose comunmente para referirse a perfumes. Os olores d\u00e9bense \u00e1s substancias disolvidas no aire, a\u00ednda que, como noutros sentidos, varios factores psicol\u00f3xicos poden desempe\u00f1ar certo papel na percepci\u00f3n dos mesmos.\nOlfacto.\nO \"olor\" \u00e9 o que se percibe polas c\u00e9lulas sens\u00edbeis do sentido do olfacto. O termo indica tanto a impresi\u00f3n que se produce no olfacto, como o que \u00e9 capaz de producila. Dise que \u00e9 odorante toda substancia capaz de provocar a percepci\u00f3n olfactiva, mentres que inodoro \u00e9 todo aquilo que non pos\u00fae dita capacidade.\nNatureza qu\u00edmica.\nAs mol\u00e9culas odorantes caracter\u00edzanse pola s\u00faa composici\u00f3n e estrutura qu\u00edmica.\nTipos de olores.\nOs olores p\u00f3dense clasificar, subxectivamente, en agrad\u00e1beis, que son estudados na perfumar\u00eda, por exemplo, e desagrad\u00e1beis, como os que tratamos de controlar por substancias desodorizantes. A parte deste criterio subxectivo, os olores tam\u00e9n poden constitu\u00edr grupos consonte os efectos que provocan, como as feromonas ou hormonas sexuais, que activan a libido pola excitaci\u00f3n provocada polo aroma.\nPapel biol\u00f3xico do olor.\nA percepci\u00f3n dos cheiros ten un importante papel na evoluci\u00f3n das especies: moitos animais captan, a trav\u00e9s dos olores, a presenza das femias da s\u00faa especie, dos inimigos ou das presas, e as\u00ed o olfacto est\u00e1 bastante desenvolvido nos carn\u00edvoros.\nAlgunhas especies, como as bolboretas, pos\u00faen nas s\u00faas antenas \u00f3rganos perceptores dos aromas, en especial das feromonas das femias.\nPolo olor as flores atraen insectos co fin de posibilitar a s\u00faa fecundaci\u00f3n (polinizaci\u00f3n entom\u00f3gama); tam\u00e9n pos\u00faen unha percepci\u00f3n similar certos peixes para captaren a presenza de sangue na auga, como os tibur\u00f3ns.\nCaracterizaci\u00f3n de olores.\nOs m\u00e9todos para a caracterizaci\u00f3n de olores poden ser: \nA cromatograf\u00eda dos olores (odorograf\u00eda), resulta, pois, a metodolox\u00eda m\u00e1is vangardista do momento, pero que xa pode aplicarse e que permitir\u00e1 medir os olores e saber de onde proceden.\nOs olores ou os aromas son gases vol\u00e1tiles que se poden detectar mediante \"microchips\" e poden clasificarse atendendo \u00e1s s\u00faas propiedades f\u00edsico-qu\u00edmicas. Unha vez separados os compo\u00f1entes do aroma, a informaci\u00f3n resultante chega a un ordenador que \u00e1 capaz de procesala para interpretar o seu tipo e a s\u00faa orixe.\nContaminaci\u00f3n ambiental por malos olores.\nExisten numerosas actividades humanas (vertedoiros, depuradoras de augas residuais, industrias qu\u00edmicas, alimentarias, gandeiras etc.) que emiten unha serie de substancias olorosas que producen molestias no contorno. Os malos olores poden ser molestos, causa de rexeitamento, e afectar \u00e1 calidade de vida das persoas e animais, polo que poden ser considerados como unha forma de contaminaci\u00f3n ambiental.\nDebido \u00e1 compo\u00f1ente subxectiva dos olores, \u00e1 dificultade para discernir entre os olores \"agrad\u00e1beis\" e os desagrad\u00e1beis\", \u00e9 dif\u00edcil determinar cando se traspasa o limiar do toler\u00e1bel e en que punto se sit\u00faa o xuridicamente permis\u00edbel \u00e1 hora de establecer uns m\u00e1ximos de tolerancia. Neste sentido, a olfactometr\u00eda pres\u00e9ntase como unha ferramenta moi eficaz para o estudo e control de olores. A\u00ednda que non se desenvolveu por agora ningunha lexislaci\u00f3n nacional que regule o problema dos malos olores, a entrada en vigor en Espa\u00f1a da Norma UNE-EN 13725 \"Calidade do aire. Determinaci\u00f3n da concentraci\u00f3n de olor por olfactometr\u00eda din\u00e1mica\", en febreiro de 2004, permite abordar de forma obxectiva o problema da contaminaci\u00f3n ambiental por olores."}
{"id": "185802", "revid": "85894", "url": "https://gl.wikipedia.org/wiki?curid=185802", "title": "Requi\u00e1n, Requi\u00e1n, Betanzos", "text": "Requi\u00e1n \u00e9 un lugar da parroquia de Requi\u00e1n no concello coru\u00f1\u00e9s de Betanzos na comarca de Betanzos. Ti\u00f1a 24 habitantes no ano 2010 segundo datos do INE, dos cales 11 eran homes e 13 eran mulleres."}
{"id": "185803", "revid": "85894", "url": "https://gl.wikipedia.org/wiki?curid=185803", "title": "O Terreo, Requi\u00e1n, Betanzos", "text": "O Terreo \u00e9 un lugar da parroquia de Requi\u00e1n no concello coru\u00f1\u00e9s de Betanzos na comarca de Betanzos. Ti\u00f1a 66 habitantes no ano 2010 segundo datos do INE, dos cales 27 eran homes e 39 eran mulleres."}
{"id": "185804", "revid": "85894", "url": "https://gl.wikipedia.org/wiki?curid=185804", "title": "Xanrozo, Requi\u00e1n, Betanzos", "text": "Xanrozo \u00e9 un lugar da parroquia de Requi\u00e1n no concello coru\u00f1\u00e9s de Betanzos na comarca de Betanzos. Segundo o INE en 2010 ti\u00f1a 156 habitantes (77 homes e 79 mulleres)."}
{"id": "185805", "revid": "85894", "url": "https://gl.wikipedia.org/wiki?curid=185805", "title": "Betanzos o Vello, Tiobre, Betanzos", "text": "Betanzos o Vello \u00e9 un lugar da parroquia de Tiobre no concello coru\u00f1\u00e9s de Betanzos na comarca de Betanzos. Segundo o INE en 2010 ti\u00f1a 78 habitantes (37 homes e 41 mulleres).\nEn 1219 a poboaci\u00f3n mudouse desde este lugar ao castro de Untia, dando lugar \u00e1 actual vila de Betanzos."}
{"id": "185807", "revid": "1822", "url": "https://gl.wikipedia.org/wiki?curid=185807", "title": "Arbutus unedo", "text": ""}
{"id": "185809", "revid": "1131", "url": "https://gl.wikipedia.org/wiki?curid=185809", "title": "Teatro da Beneficencia", "text": "O Teatro da Beneficencia \u00e9 un recinto cultural situado na \u00e1 leste do convento de San Domingos de Ortigueira. Destacan os seus frescos realizados en 1892 por Vicente Mart\u00ednez. En 1991 foi reinaugurado trala s\u00faa remodelaci\u00f3n.\nCaracter\u00edsticas.\nO teatro ten unhas dimensi\u00f3ns de 35 x 6,5 metros, con escena, palco e para\u00edso.\nHistoria.\nO Teatro da Beneficencia est\u00e1 na \u00e1 leste do edificio conventual de San Domingos de Ortigueira, a sala era empregada antigamente polos monxes para almacenar vi\u00f1o e le\u00f1a. Un grupo de veci\u00f1os promoveu no s\u00e9culo XIX as obras que converteron estas dependencias nun recinto cultural. Froito desta iniciativa, e grazas \u00e1s achegas econ\u00f3micas dos habitantes da vila, inaugurouse en 1850 o Teatro da Beneficencia.\nVinte e cinco anos despois, o Concello asumiu os traballos que lle deron o aspecto que hoxe presenta. S\u00f3 faltaban daquela o pano do escenario e as pinturas que decoran o teito, realizadas na d\u00e9cada final do s\u00e9culo XIX, obra de Vicente Mart\u00ednez Laxe en 1892 -te\u00f1en un predominio dos tons claros e dos corpos medio espidos- e Pedro Casti\u00f1eiras \u2013panor\u00e1mica da vila-. \u00c1mbolos dous eran artistas locais.\nO Teatro rexuveneceuse seguindo a planificaci\u00f3n conxunta de Gerardo Salvador Molez\u00fan, Rafael Baltar Tojo, Jos\u00e9 A. Bartolom\u00e9 Arg\u00fcelles e Carlos Almu\u00ed\u00f1a D\u00edaz, e reinaugurouse en 1991."}
{"id": "185810", "revid": "98629", "url": "https://gl.wikipedia.org/wiki?curid=185810", "title": "Oliver Twist (filme de 2005)", "text": "Oliver Twist \u00e9 un filme brit\u00e1nico dirixido por Roman Polanski que se estreou no 2005. O gui\u00f3n escrito por Ronald Harwood est\u00e1 baseado na novela de 1838 \"Oliver Twist\" de Charles Dickens. Estreouse en galego na TVG o 29 de decembro de 2007.\nSinopse.\nOs nenos dun orfanato pasan tanta fame que, desesperados, deciden que un deles fale do asunto \u00f3 director. O elixido \u00e9 Oliver Twist, que ser\u00e1 expulsado do centro e ofrecido como aprendiz a quen o queira contratar. Despois de limpar chemineas e traballar como axudante dun enterrador, Oliver esc\u00e1pase e chega a Londres. Nas aforas da cidade, canso e esfameado, co\u00f1ece a Artful Dodger, que lle ofrece aloxamento. Dende ent\u00f3n verase obrigado a traballar para o malvado Fagin que dirixe unha banda de rapaces carteiristas."}
{"id": "185811", "revid": "85894", "url": "https://gl.wikipedia.org/wiki?curid=185811", "title": "Braxe, Tiobre, Betanzos", "text": "Braxe \u00e9 un lugar da parroquia de Tiobre no concello coru\u00f1\u00e9s de Betanzos na comarca de Betanzos. Ti\u00f1a 63 habitantes no ano 2010 segundo datos do INE, dos cales 30 eran homes e 33 eran mulleres."}
{"id": "185812", "revid": "85894", "url": "https://gl.wikipedia.org/wiki?curid=185812", "title": "Cara\u00f1a de Abaixo, Tiobre, Betanzos", "text": "Cara\u00f1a de Abaixo \u00e9 un lugar da parroquia de Tiobre no concello coru\u00f1\u00e9s de Betanzos na comarca de Betanzos. En 2017 ti\u00f1a 36 habitantes, 13 m\u00e1is ca en 2010 (12 homes e 11 mulleres)."}
{"id": "185813", "revid": "85894", "url": "https://gl.wikipedia.org/wiki?curid=185813", "title": "Cara\u00f1a de Arriba, Tiobre, Betanzos", "text": "Cara\u00f1a de Arriba \u00e9 un lugar da parroquia de Tiobre no concello coru\u00f1\u00e9s de Betanzos na comarca de Betanzos. Segundo o INE en 2010 ti\u00f1a 51 habitantes (25 homes e 26 mulleres)."}
{"id": "185814", "revid": "85894", "url": "https://gl.wikipedia.org/wiki?curid=185814", "title": "Cara\u00f1a do Medio, Tiobre, Betanzos", "text": "Cara\u00f1a do Medio \u00e9 un lugar da parroquia de Tiobre no concello coru\u00f1\u00e9s de Betanzos na comarca de Betanzos. Ti\u00f1a 82 habitantes no ano 2010 segundo datos do INE, dos cales 35 eran homes e 47 eran mulleres."}
{"id": "185815", "revid": "85894", "url": "https://gl.wikipedia.org/wiki?curid=185815", "title": "Gas, Tiobre, Betanzos", "text": "Gas \u00e9 un lugar da parroquia de Tiobre no concello coru\u00f1\u00e9s de Betanzos na comarca de Betanzos. Ti\u00f1a 52 habitantes no ano 2010 segundo datos do INE, dos cales 21 eran homes e 27 eran mulleres."}
{"id": "185817", "revid": "1576", "url": "https://gl.wikipedia.org/wiki?curid=185817", "title": "Tumultos en Inglaterra en 2011", "text": "Os tumultos en Inglaterra en 2011 foron unha serie de manifestaci\u00f3ns violentas e criminais, ocorridos entre os d\u00edas 6 e 10 de agosto de 2011, a principio en distritos de Londres, espall\u00e1ndose enseguida por outras cidades e vilas do pa\u00eds, onde houbo enfrontamentos entre a poboaci\u00f3n e a polic\u00eda, saqueos e incendios criminais.\nHistoria.\nTras unha manifestaci\u00f3n pac\u00edfica en 6 de agosto de 2011, convocada en protesta ao asasinato de Mark Duggan con armas de fogo por parte de oficiais da Polic\u00eda Metropolitana de Londres no 4 de agosto de 2011, deu comezo un mot\u00edn en Tottenham, no distrito de North London. Os d\u00edas seguintes, o tumulto estendeuse a varios barrios e distritos de Londres e, finalmente, a outras \u00e1reas de Inglaterra. Os disturbios m\u00e1is graves produc\u00edronse f\u00f3ra de Londres, en Bristol e outras cidades de Midlands e do Noroeste de Inglaterra. Tam\u00e9n houbo outros sucesos ligados a revoltas en moitas cidades menores de Inglaterra.\nOs disturbios caracteriz\u00e1ronse como saqueos desenfreados e ataques incendiarios de niveis sen precedentes. Como resultado, o primeiro ministro brit\u00e1nico David Cameron retornou antecipadamente das s\u00faas vacaci\u00f3ns en Italia, o mesmo que fixeron outros gobernantes e l\u00edderes da oposici\u00f3n para atender o caso. Ademais, todas as vacaci\u00f3ns da polic\u00eda foron canceladas e o Parlamento foi convocado en 11 de agosto para debater a situaci\u00f3n.\nA partir do 15 de agosto, preto de 3.100 persoas foron presas, das cales m\u00e1is de 1.000 foron acusadas. As detenci\u00f3ns, acusaci\u00f3ns e procesos xudiciais contin\u00faan, cos tribunais a traballar horas extras.\nCinco persoas morreron e polo menos dezaseis persoas resultaron feridas como resultado directo dos actos violentos relacionados. O valor estimado dos danos materiais foron calculados nunhas 200.000.000 \u00a3, mentres que a actividade econ\u00f3mica local se veu significativamente comprometida.\nAdoita culparse \u00e1 acci\u00f3n policial do inicio da revolta, sendo criticada a subseguinte reacci\u00f3n deste corpo como non axeitada nin suficientemente eficaz. Os tumultos tiveron xerado un continuo debate a nivel pol\u00edtico, social e acad\u00e9mico sobre as causas e o contexto en que aconteceron."}
{"id": "185819", "revid": "4817", "url": "https://gl.wikipedia.org/wiki?curid=185819", "title": "ARGOS", "text": ""}
{"id": "185821", "revid": "1131", "url": "https://gl.wikipedia.org/wiki?curid=185821", "title": "Centro Galego de Artes da Imaxe", "text": "O Centro Galego de Artes da Imaxe (CGAI) \u00e9 unha instituci\u00f3n que desenvolve as s\u00faas actividades nos \u00e1mbitos do audiovisual e da fotograf\u00eda. Creada por decreto o 5 de outubro de 1989 pola Xunta de Galicia e inaugurado o 15 de marzo de 1991. Ten a s\u00faa sede na Casa da Cultura Salvador de Madariaga da Coru\u00f1a, e dende o ano 2012 est\u00e1 dirixido por Guillermo Escrigas Romero que estaba emparentado co famoso director de cine George A. Romero."}
{"id": "185822", "revid": "1131", "url": "https://gl.wikipedia.org/wiki?curid=185822", "title": "Gas (hom\u00f3nimos)", "text": "O gas \u00e9 un estado da materia que non ten forma nin volume propio.\nAmais, como top\u00f3nimo Gas pode referirse a:\nComo apelido pode referirse a:"}
{"id": "185823", "revid": "55821", "url": "https://gl.wikipedia.org/wiki?curid=185823", "title": "PALEXCO", "text": "O Palacio de Exposici\u00f3ns e Congresos, m\u00e1is co\u00f1ecido como PALEXCO, \u00e9 un centro de convenci\u00f3ns da cidade da Coru\u00f1a, situado no Peirao de Transatl\u00e1nticos do Porto da Coru\u00f1a, no centro da cidade. Comezou a s\u00faa actividade en marzo do 2005.\nO edificio foi dese\u00f1ado polos arquitectos C\u00e9sar Portela e Ricardo Bofill. O edificio forma parte dun complexo de 22.000 m\u00b2 e consta de tres niveis, denominados 0, 2 e 3.\nHistoria.\nO proxecto constru\u00eddo, xunto co centro de ocio, foi o ga\u00f1ador dun concurso internacional en 2001. Os outros proxectos presentados foron os de Jean Nouvel e Arturo Franco Taboada e o de Jer\u00f3nimo Junquera e Marc Fenwick.\nSalas.\nO edificio disp\u00f3n de numerosos espazos e salas, as\u00ed como dous auditorios."}
{"id": "185825", "revid": "25871", "url": "https://gl.wikipedia.org/wiki?curid=185825", "title": "Nicol\u00e1s Taboada Leal", "text": "Nicol\u00e1s Taboada Leal, nado en Viveiro en 1798 e finado en Vigo o 4 de decembro de 1883 foi un m\u00e9dico, primeiro cronista oficial da cidade de Vigo.\nTraxectoria.\nEstudou Medicina e Cirurx\u00eda na Universidade de Santiago de Compostela. Establecido en Vigo, en 1828 foi nomeado m\u00e9dico do hospital da Caridade. Foi o primeiro m\u00e9dico que diagnosticou un caso de c\u00f3lera en Espa\u00f1a en 1853 e un dos impulsores, xunto con Vel\u00e1zquez Moreno, da instalaci\u00f3n dun lazareto na illa de San Sim\u00f3n, na R\u00eda de Vigo.\nO seu fillo, Nicol\u00e1s Taboada Fern\u00e1ndez (1856-1899), poeta e periodista, foi tam\u00e9n cronista da cidade.\nO 3 de abril de 1909 o concello deulle o seu nome a unha r\u00faa da cidade."}
{"id": "185828", "revid": "98629", "url": "https://gl.wikipedia.org/wiki?curid=185828", "title": "H\u00e9rcules (filme de 1997)", "text": "H\u00e9rcules \u00e9 un filme de animaci\u00f3n dirixido por Ron Clements e John Musker, que se estreou en 1997. \u00c9 o filme animado n\u00famero trinta e cinco da serie de cl\u00e1sicos de Walt Disney Animated Classics.\nSinopse.\nH\u00e9rcules, o fillo de Hera e o deus Zeus, \u00e9 roubado do Olimpo polos secuaces de Hares sendo un beb\u00e9, xa que ti\u00f1an a misi\u00f3n de desprotexelo da s\u00faa inmortalidade. H\u00e9rcules medrar\u00e1 no mundo dos mortais ata que lle chegue a hora de regresar \u00f3 Olimpo."}
{"id": "185829", "revid": "98629", "url": "https://gl.wikipedia.org/wiki?curid=185829", "title": "Constantine", "text": "Constantine \u00e9 un filme estadounidense de tem\u00e1tica sobrenatural dirixido Francis Lawrence e protagonizado por Keanu Reeves e Rachel Weisz que se estreou no 2005. O filme bas\u00e9ase no libro de banda dese\u00f1ada \"Hellblazer\". Estreouse en galego na TVG o 30 de maio de 2010.\nSinopse.\nJohn Constantine (Keanu Reeves) estivo no inferno e regresou. Nado cun don que non desexaba, a capacidade de reco\u00f1ecer claramente \u00f3s anxos e \u00f3s demos h\u00edbridos que andan pola terra baixo un aspecto humano, Constantine vese empurrado a quitarse a vida para fuxir das s\u00faas atormentadoras visi\u00f3ns. Por\u00e9n, en contra da s\u00faa vontade resucitou e at\u00f3pase de novo no mundo dos vivos; a\u00ednda que debido o seu intento de suicidio est\u00e1 condenado a ir \u00f3 inferno segundo a relixi\u00f3n cat\u00f3lica. A partir dese intre, patrulla a fronteira terreal entre o ceo e o inferno, agardando en van ga\u00f1ar a salvaci\u00f3n enviando \u00f3s esbirros do dia\u00f1o de volta \u00e1s profundidades. Pero Constantine non \u00e9 ning\u00fan santo. Desilusionado polo mundo que o rodea e enfrontado co m\u00e1is al\u00f3, \u00e9 un heroe amargado que fuma en exceso, leva unha vida dura e despreza a idea do hero\u00edsmo. Cando unha desesperada pero esc\u00e9ptica detective de polic\u00eda (Rachel Weisz) consegue a s\u00faa axuda para resolver a misteriosa morte da s\u00faa querida irm\u00e1 xemelga, a s\u00faa investigaci\u00f3n l\u00e9vaos a trav\u00e9s do mundo dos demos que est\u00e1 baixo Os \u00c1nxeles."}
{"id": "185830", "revid": "23204", "url": "https://gl.wikipedia.org/wiki?curid=185830", "title": "Eric Stoltz", "text": "Eric Cameron Stoltz, nado o 30 de setembro de 1961 en Whittier (California), \u00e9 un actor e director de cine estadounidense.\nTraxectoria.\n\u00c9 co\u00f1ecido por interpretar a inadaptados sociais en filmes como \"Mask\", \"Kicking and Screaming\", \"The Waterdance\" e \"Killing Zoe\". Foi nomeado a un Globo de Ouro como Mellor Actor Secundario no filme Pel\u00edcula para \"Mask\". Recentemente est\u00e1 a protagonizar a serie de ciencia ficci\u00f3n \"Caprica\".\nVida Privada.\nEstivo casado con Ally Sheedy, Jennifer Jason Leigh e Bridget Fonda. Stoltz \u00e9 vexetariano dende hai 25 anos."}
{"id": "185831", "revid": "85894", "url": "https://gl.wikipedia.org/wiki?curid=185831", "title": "Lanza, Tiobre, Betanzos", "text": "Lanza \u00e9 un lugar da parroquia de Tiobre no concello coru\u00f1\u00e9s de Betanzos na comarca de Betanzos. Ti\u00f1a 74 habitantes no ano 2010 segundo datos do INE, dos cales 33 eran homes e 41 eran mulleres."}
{"id": "185835", "revid": "27155", "url": "https://gl.wikipedia.org/wiki?curid=185835", "title": "Aminoglic\u00f3sido", "text": "Os amminoglic\u00f3sidos son unhas substancias qu\u00edmicas constitu\u00eddas por un grupo glicos\u00eddico modificado con grupos am\u00ednicos, cuxos principais representantes son certo tipo de antibi\u00f3ticos bactericidas. Tal estrutura conf\u00edrelles as s\u00faas propiedades qu\u00edmicas b\u00e1sicas, como elevada solubilidade en auga e hidrofilia, que dificultan a s\u00faa difusi\u00f3n a trav\u00e9s da membrana celular, a cal \u00e9 tan baixa que requiren transporte activo.\nA estreptomicina foi o primeiro aminoglic\u00f3sido que se describiu, e o seu descubridor, o ruso Selman Abraham Waksman, recibiu por iso o Premio Nobel de Medicina de 1952. A estreptomicina foi illada da actinobacteria \"Streptomyces griseus\", da que deriva o seu nome. En realidade toda esta clase de antibi\u00f3ticos deriva de dous x\u00e9neros de microorganismos: a estreptomicina, neomicina, kanamicina e tobramicina foron illadas do x\u00e9nero \"Streptomyces\"; mentres que a xentamicina e a sisomicina foron illadas do x\u00e9nero \"Micromonospora\".\nMecanismo de acci\u00f3n.\nOs aminoglic\u00f3sidos exercen case sempre as s\u00faas funci\u00f3ns lig\u00e1ndose a prote\u00ednas espec\u00edficas da subunidade 30 S do ribosoma bacteriano, inhibindo a s\u00edntese proteica na bacteria polo menos de tres xeitos distintos:\nTradicionalmente, as propiedades antibacterianas dos aminoglic\u00f3sidos eran atribu\u00eddas unicamente \u00e1 s\u00faa capacidade de inhibir a s\u00edntese proteica un\u00edndose irreversiblemente \u00e1 subunidade menor do ribosoma. Pero esta explicaci\u00f3n non pode xustificar por si soa a potente actividade bactericida que presenta esta clase de antibi\u00f3ticos, xa que outros antibi\u00f3ticos que tam\u00e9n inhiben a s\u00edntese proteica, como a tetraciclina, non son bactericidas. Recentes estudos parecen demostrar que a s\u00faa acci\u00f3n l\u00edtica comeza xa sobre a superficie bacteriana.\nDe feito, parece que os aminoglic\u00f3sidos te\u00f1en a capacidade de destru\u00edr ou causar a formaci\u00f3n de poros na parede celular bacteriana . A\u00ednda que o mecanismo preciso de acci\u00f3n non se comprende a\u00ednda totalmente, parece que os aminoglic\u00f3sidos poden competir quimicamente cos i\u00f3ns Mg2+ e Ca2+, os cales un\u00edan entre si os polisac\u00e1ridos dos lipopolisac\u00e1ridos adxacentes da parede bacteriana gramnegativa, o que provoca a separaci\u00f3n dos lipopolisac\u00e1ridos e a formaci\u00f3n transitoria de poros na parede bacteriana, modificando a s\u00faa permeabilidade normal . Outra posibilidade que se suxire \u00e9 que a acci\u00f3n de prote\u00ednas an\u00f3malas creadas pola acci\u00f3n dos antibi\u00f3ticos altera a permeabilidade da membrana.\nEspectro de acci\u00f3n.\nOs aminoglic\u00f3sidos son activos principalmente contra bacterias aerobias gramnegativas como \"Pseudomonas\", \"Acinetobacter\" e \"Enterobacter\". Ademais algunhas especies de Micobacterias, inclu\u00edndo a que provoca a tuberculose, son susceptibles a estes antibi\u00f3ticos. A relativa ineficiencia contra as bacterias anaerobias d\u00e9bese probablemente a que a absorci\u00f3n destes antibi\u00f3ticos require enerx\u00eda da c\u00e9lula; e dado que as anaerobias te\u00f1en menos enerx\u00eda dispo\u00f1ible para estes procesos, a actividade dos aminoglic\u00f3sidos sobre elas \u00e9 moito menor.\nEstes antibi\u00f3ticos \u00fasanse normalmente no tratamento de infecci\u00f3ns graves, como a septicemia, infecci\u00f3ns graves do tracto urinario etc. Esta limitaci\u00f3n no seu \u00faso d\u00e9bese \u00e1 s\u00faa toxicidade, pero a s\u00faa potencia fainos moi apropiados para o tratamento inicial das infecci\u00f3ns graves, a\u00ednda que, unha vez que se controla a infecci\u00f3n, o tratamento con aminoglic\u00f3sidos \u00e9 a mi\u00fado substitu\u00eddo co tratamento con outros antibi\u00f3ticos de acci\u00f3n m\u00e1is suave e menos t\u00f3xicos.\n\u00c9 posible tratar con eles tam\u00e9n infecci\u00f3ns de bacterias grampositivas (como os estafilococos), pero neste caso util\u00edzanse xunto con outros antibi\u00f3ticos inhibidores da s\u00edntese da parede celular (como a penicilina) polo seu efecto sin\u00e9rxico.\nEstudos preliminares do uso de aminoglic\u00f3sidos no tratamento da fibrose qu\u00edstica deron resultados esperanzadores. Esta doenza est\u00e1 causada pola mutaci\u00f3n dun xene que codifica unha proe\u00edna de membrana. En preto do 10% dos casos, as mutaci\u00f3ns neste xene causan unha terminaci\u00f3n prematura da prote\u00edna, que ao estar truncada non \u00e9 funcional. P\u00e9nsase que a acci\u00f3n da xentamicina distorsiona a estrutura do complexo ribosoma-ARN, o que fai que non se reco\u00f1eza o cod\u00f3n de parada mutante e, por tanto, o ribosoma contin\u00faa a s\u00edntese ata orixinar unha prote\u00edna normal. O tratamento est\u00e1 s\u00f3 en fase experimental pero parece que est\u00e1 producindo melloras nos pacientes .\nV\u00eda de administraci\u00f3n e toxicidade.\nPor v\u00eda oral os aminoglic\u00f3sidos son escasamente absorbidos pola mucosa g\u00e1strica, polo que nas infecci\u00f3ns sist\u00e9micas deben ser empregados por v\u00eda parenteral (intravenosa e intramuscular); son absorbidos tam\u00e9n pola pel lesionada (por exemplo en queimaduras) e nese caso son utilizados por v\u00eda t\u00f3pica.\nOs aminoglic\u00f3sidos son excretados inalterados pola urina. Todos te\u00f1en a mesma semivida plasm\u00e1tica de 2-3 h, que se ve notablemente prolongada en caso de insuficiencia renal.\nTodos os aminoglic\u00f3sidos, especialmente a kanamicina e neomicina, son t\u00f3xicos para os riles (nefrotoxicidade) e os o\u00eddos (ototoxicidade), o que limita a s\u00faa utilizaci\u00f3n. Esta toxicidade \u00e9 dependente do tempo e da concentraci\u00f3n, polo cal a cantidade de antibi\u00f3tico calc\u00falase base\u00e1ndose no peso do individuo. Os danos provocados por estas substancias poden inclu\u00edr problemas na c\u00f3clea (con perda de audici\u00f3n), no aparato vestibular (perda de equilibrio) e na funci\u00f3n renal (sangue na urina, bloqueo renal). Ademais poden provocar un bloqueo neuromuscular, unha parestesia e unha neuropat\u00eda perif\u00e9rica ademais de choque anafil\u00e1ctico. A toxicidade depende moito do modo de administraci\u00f3n (por uso t\u00f3pico normalmente s\u00f3 poden dar lugar a hipersensibilidade), e os casos de utilizaci\u00f3n por v\u00eda parenteral d\u00e9bense \u00e1 gravidade dos s\u00edntomas.\nMecanismos de resistencia.\nAta agora foron identificados tres tipos principais de mecanismos de resistencia contra estes antibi\u00f3ticos:"}
{"id": "185846", "revid": "35560", "url": "https://gl.wikipedia.org/wiki?curid=185846", "title": "Advanced Satellite Launch Vehicle", "text": "Advanced Satellite Launch Vehicle, tam\u00e9n co\u00f1ecido polo seu acr\u00f3nimo ASLV, foi un lanzador orbital indio de catro etapas e propulsado por propelente s\u00f3lido.\nCaracter\u00edsticas.\nO foguete foi dese\u00f1ado a mediados dos anos 1980 pola Organizaci\u00f3n India de Investigaci\u00f3n Espacial (ISRO, polo seu acr\u00f3nimo en ingl\u00e9s).\nTres fallos sucesivos e un \u00fanico \u00e9xito fixeron entrar o proxecto do ASLV en crise, sendo abandonado tralo \u00faltimo lanzamento (o \u00fanico exitoso), en 1994."}
{"id": "185847", "revid": "23204", "url": "https://gl.wikipedia.org/wiki?curid=185847", "title": "Anjelica Huston", "text": "Anjelica Susan Huston, nada o 8 de xullo de 1951 en Santa Monica (California), \u00e9 unha actriz, directora de cine e produtora estadounidense.\nTraxectoria.\nAnjelica Huston \u00e9 a filla do director John Huston e a neta do actor Walter Huston. Pasou a meirande parte da s\u00faa infancia entre Irlanda e Inglaterra. Os dous primeiros filmes nos que apareceu foron dirixidos polo seu pai, a\u00ednda que este non quer\u00eda que fixese cinema.\nHuston converteuse na terceira xeraci\u00f3n da s\u00faa familia que ga\u00f1ou un \u00d3scar pola s\u00faa actuaci\u00f3n no filme \"Prizzi's Honor\" en 1985, un\u00edndose as\u00ed co seu pai e o seu av\u00f3. M\u00e1is tarde vai ser nomeada en 1990 e 1991 por \"Enemies, a Love Story\" e \"The Grifters\", respectivamente. Entre os seus papeis m\u00e1is co\u00f1ecidos est\u00e1 o de Morticia Addams nos filmes \"The Addams Family\" (1991) e \"Addams Family Values\" (1993), e acadou nomeamentos \u00f3s Globos de Ouro por \u00e1mbolos dous filmes."}
{"id": "185848", "revid": "56817", "url": "https://gl.wikipedia.org/wiki?curid=185848", "title": "Urid\u00edn difosfato", "text": "O urid\u00edn difosfato ou difosfato de uridina, abreviadamente UDP, \u00e9 un nucle\u00f3sido difosfato formado polo nucle\u00f3sido uridina esterificado con dous fosfatos en forma de pirofosfato. Os seus compo\u00f1entes son a base nitroxenada uracilo unida por enlace N-glicos\u00eddico co azucre ribosa, que se establece entre o carbono 1 da ribosa e o nitr\u00f3xeno 1 da base, e dous fosfatos esterificados no carbono 5' da ribosa, que est\u00e1n unidos entre si por enlace anhidro.\nPode sintetizarse a timina a partir de UDP. A transformaci\u00f3n final a dTMP \u00e9 catalizada polo encima timidilato sintetase.\nNos animais, poden incorporarse \u00e1 glic\u00f3lise outros azucres distintos da glicosa. Nestas reacci\u00f3ns o UDP funciona como coencima transportador de grupos hexosa. No f\u00edgado a galactosa pode converterse en glicosa por medio de d\u00faas reacci\u00f3ns. A primeira \u00e9 unha reacci\u00f3n catalizada por unha transferase entre a UDP-glicosa e a galactosa-1-fosfato, que rende glicosa-1-fosfato e UDP-galactosa. Na segunda reacci\u00f3n, o encima UDP-glicosa 4 epimerase transforma a UDP-galactosa en UDP-glicosa. Despois a glicosa pode liberarse do UDP .\nNa s\u00edntese de sacarosa e glic\u00f3xeno, os residuos de azucre necesarios chegan en forma de UDP-glicosa. O papel da UDP-glicosa na s\u00edntese do glic\u00f3xeno foi descuberto polo premio Nobel arxentino Luis Federico Leloir. O UDP-glicosa e UDP-glicuronato interve\u00f1en na ruta de transformaci\u00f3n da glicosa en \u00e1cido glicur\u00f3nico e \u00e1cido asc\u00f3rbico ."}
{"id": "185856", "revid": "98629", "url": "https://gl.wikipedia.org/wiki?curid=185856", "title": "Ru\u00edna", "text": "O termo ru\u00edna \u00e9 usado para describir os restos de arquitectura humana, estruturas que algunha vez foron un todo, pero que se derru\u00edron parcial ou completamente debido \u00e1 carencia de mantemento ou aos actos deliberados de destruci\u00f3n. As cat\u00e1strofes naturais, as guerras e a despoboamento, son as causas m\u00e1is com\u00fans que levan a unha edificaci\u00f3n \u00e1s ru\u00ednas.\nExisten ru\u00ednas famosas en todo o mundo, desde antigos lugares na China, o Val do Indo e Xudea, ata sitios de Zimbabue en \u00c1frica, Grecia, Exipto e Roma ao lado da conca do Mediterr\u00e1neo, como tam\u00e9n nos territorios incas e maias de Am\u00e9rica.\nAs ru\u00ednas son moi importantes para os historiadores, arque\u00f3logos e antrop\u00f3logos, tr\u00e1tese do que algunha vez foron fortificaci\u00f3ns, lugares de adoraci\u00f3n, casas, edificios ou pobos, vilas e cidades enteiras. Moitas das ru\u00ednas descubertas ou co\u00f1ecidas, volv\u00e9ronse Patrimonio da Humanidade por parte da Unesco en anos recentes, entidade que os identifica e conserva como \u00e1reas de valor excepcional para a humanidade.\nAs ru\u00ednas forman parte do repertorio de ideas e correntes de pensamento e reflexi\u00f3n filos\u00f3fica e de est\u00e9tica a partir do Renacemento italiano, no cal resalta a obra de Piranesi, e posteriormente no s\u00e9culo XVIII con Edmund Burke e William Gilpin, relacionado con categor\u00edas est\u00e9ticas como o sublime e o pintoresco. Innumerables obras de arte, tanto na pintura como na arquitectura e a literatura, conte\u00f1en representaci\u00f3ns da ru\u00edna como met\u00e1fora e alegor\u00eda, en torno ao pasado da humanidade e a condici\u00f3n moral da existencia humana."}
{"id": "185858", "revid": "27155", "url": "https://gl.wikipedia.org/wiki?curid=185858", "title": "Difosfato de uridina", "text": ""}
{"id": "185864", "revid": "5863", "url": "https://gl.wikipedia.org/wiki?curid=185864", "title": "L\u00f3pez de Neira", "text": ""}
{"id": "185865", "revid": "5863", "url": "https://gl.wikipedia.org/wiki?curid=185865", "title": "Taboada Leal", "text": ""}
{"id": "185866", "revid": "5863", "url": "https://gl.wikipedia.org/wiki?curid=185866", "title": "M\u00e9dico Taboada Leal", "text": ""}
{"id": "185867", "revid": "5863", "url": "https://gl.wikipedia.org/wiki?curid=185867", "title": "Tumultos no Reino Unido en 2011", "text": ""}
{"id": "185869", "revid": "98629", "url": "https://gl.wikipedia.org/wiki?curid=185869", "title": "24 Horas de Le Mans", "text": " \nAs 24 Horas de Le Mans (\"24 Heures du Mans\") \u00e9 unha carreira de resistencia que se disputa dende 1923 no circu\u00edto da Sarthe, preto de Le Mans, Francia. \n\u00c9 a carreira de resistencia m\u00e1is prestixiosa do mundo e forma xunto ao Gran Premio de M\u00f3naco e as 500 Millas de Indian\u00e1polis a Tripla coroa do automobilismo. \u00c9 organizada polo Automobile Club de L'Ouest (A.C.O.) e na actualidade forma parte do Campionato Mundial de Resistencia da FIA.\nIntroduci\u00f3n.\nA primeira carreira disputouse o 26 e 27 de maio de 1923, e desde ent\u00f3n disputouse anualmente en xu\u00f1o, coas excepci\u00f3ns de 1956 e 1968, que se levou a cabo en xullo e setembro respectivamente. A competici\u00f3n foi cancelada en 1936 por motivos econ\u00f3micos e entre 1940 e 1948 por mor da segunda guerra mundial.\nA competici\u00f3n real\u00edzase nun circu\u00edto semipermanente que, na s\u00faa actual configuraci\u00f3n, ten 13\u00a0650 m. de longo, utilizando na s\u00faa maior\u00eda secci\u00f3ns de estrada que permanecen abertas ao p\u00fablico o resto do ano. A trav\u00e9s dos anos, f\u00f3ronse constru\u00edndo varias secci\u00f3ns con prop\u00f3sitos espec\u00edficos que substitu\u00edron secci\u00f3ns de estrada normal, destacando as curvas Porsche, que substit\u00fae \u00e1 perigosa secci\u00f3n \"Maison Blanche\". O circu\u00edto permanente Bugatti prov\u00e9 as instalaci\u00f3ns de comezo e final de carreira.\nNormalmente, ao redor de 50 veh\u00edculos compiten simultaneamente en diferentes clases e categor\u00edas, desde prototipos a coches de serie, sendo o vencedor global aquel veh\u00edculo que cubra a maior distancia en 24 horas de carreira continuada. Esta regra, que parece obvia, fixo que en 1966 sucedese algo curioso. Ao terminar a carreira, os dous Ford GT40 Mark II cruzaron a meta ao mesmo tempo, pero o coche que realizara peor tempo durante os adestramentos foi vencedor, xa que comezara en postos m\u00e1is atrasados na grella de sa\u00edda, habendo as\u00ed percorrido m\u00e1is quil\u00f3metros. Para poder clasificar ao termo da proba, hai que cruzar a li\u00f1a de meta tras as 24 horas de carreira. Isto fai que, en ocasi\u00f3ns, veh\u00edculos danados abandonen os boxes para dar unha \u00faltima volta ao circu\u00edto, ou ata que se dete\u00f1an preto da li\u00f1a de meta e, unha vez pasadas as 24 horas, volvan porse en marcha para percorrer os poucos metros que falten (manobra empregada en 2007 polo equipo Peugeot para lograr a chamada foto publicitaria cruzando a li\u00f1a de meta a poucos metros do Audi, ga\u00f1ador da carreira).\nNos \u00faltimos anos, cada coche consta dun equipo de tres pilotos. Antes de 1970, s\u00f3 se permit\u00edan dous pilotos por veh\u00edculo, e nos comezos permit\u00edase un \u00fanico piloto. Ata principios dos anos 1980 a maior\u00eda de equipos compet\u00edan con dous pilotos. En 1950, Louis Rosier ga\u00f1ou a carreira xunto ao seu fillo Jean-Louis Rosier, que conduciu durante s\u00f3 d\u00faas voltas. En 1952, o franc\u00e9s Pierre Leveugh (que morrer\u00eda posteriormente na traxedia de Le Mans de 1955) competiu s\u00f3 e estivo preto de ser o vencedor, pero un erro durante a \u00faltima hora outorgoulle a vitoria a un Mercedes-Benz 300 SL.\nA carreira.\nTradicionalmente, a carreira comeza \u00e1s 16:00 dun s\u00e1bado, a\u00ednda que en 1968 comezou \u00e1s 14:00 debido a que a carreira disputouse m\u00e1is tarde no calendario, e en 1984 \u00e1s 15:00 debido a que coincidiu coas elecci\u00f3ns xerais francesas. En 2006, a A.C.O. programou a sa\u00edda para as 17:00 do s\u00e1bado 17 de xu\u00f1o para favorecer a audiencia debido \u00e1 coincidencia con partidos de f\u00fatbol da Copa do Mundo. En 2007 e 2008 a sa\u00edda realizouse \u00e1s 15:00 do 16 e do 14 de xu\u00f1o respectivamente, do mesmo xeito que o 12 de xu\u00f1o de 2010.\nAs carreiras adoitaban comezar co que se co\u00f1ece como \"sa\u00edda Le Mans\": os coches est\u00e1n ali\u00f1ados nun lado do circu\u00edto e os pilotos no outro. Cando a bandeira francesa baixa \u00e1 hora indicada, os pilotos corren a trav\u00e9s da pista cara aos seus coches, montan e arrincan. Isto supuxo un problema de seguridade tras a introduci\u00f3n de arneses e cintos de seguridade en 1967, xa que estes deben ser correctamente colocados, preferiblemente por mec\u00e1nicos. Naquela \u00e9poca, os pilotos tomaban as primeiras curvas cos cintos sen asegurar, o cal fac\u00edan nalgunha recta posterior.\nEn 1969, na s\u00faa primeira participaci\u00f3n nas 24 horas de Le Mans, o mozo belga Jacky Ickx protagonizou unha demostraci\u00f3n do risco deste sistema de inicio cando, en lugar de sa\u00edr correndo a trav\u00e9s da pista, andou amodo, entrou no coche e, con tranquilidade, asegurou os cintos de seguridade. O piloto John Woolfe faleceu tras un accidente durante a primeira volta da competici\u00f3n. Ickx, a pesar de comezar en \u00faltima posici\u00f3n cun Ford GT40 desfasado, arranxouse para ga\u00f1ar a carreira nun apurado final por tan s\u00f3 120 metros de diferenza. Curiosamente, tras a vitoria, no traxecto cara a Par\u00eds, Ickx sufriu un accidente de coche do que sa\u00edu ileso grazas ao cinto de seguridade.\nAs\u00ed, o estilo tradicional de partida foi suspendido parcialmente a partir de 1970. Os veh\u00edculos segu\u00edan situados \u00e1 beira da pista cos motores apagados, pero os pilotos xa estaban no seu interior ben asegurados antes da sa\u00edda. De 1971 en diante o comezo da carreira \u00e9 mediante sa\u00edda lanzada.\nO sistema de sa\u00edda de Le Mans \u00e9 tam\u00e9n a raz\u00f3n de por que todos os Porsche de r\u00faa te\u00f1en os sistemas de arranque \u00e1 esquerda da direcci\u00f3n, en lugar de \u00e1 dereita, o m\u00e1is habitual. \u00c9 as\u00ed porque desta forma o piloto pod\u00eda arrincar o coche coa man esquerda mentres introduc\u00eda a primeira marcha coa man dereita, acelerando o proceso de sa\u00edda.\nO circu\u00edto.\nLe Mans.\nO Circu\u00edto de Le Mans \u00e9 unha pista non permanente que utiliza estradas locais que permanecen abertas ao tr\u00e1fico o resto do ano. Desde 1965, agregouse o circu\u00edto permanente Bugatti, engadindo as instalaci\u00f3ns para boxes e a primeira curva, coa famosa \"ponte Dunlop\".\nA pista sufriu moitas modificaci\u00f3ns no transcurso dos anos. Foi famosa pola s\u00faa longa recta, parte da RN138, co\u00f1ecida localmente como \"Ligne Droite des Hunaudi\u00e8res\" de 5\u00a0km de lonxitude. O circu\u00edto, na s\u00faa actual configuraci\u00f3n, ten 13\u00a0629 m. de percorrido. Co paso dos anos, varias secci\u00f3ns expresamente constru\u00eddas substitu\u00edron tramos de estrada, destacando en 1972 a adici\u00f3n das \"curvas Porsche\" que substitu\u00edron ao perigoso tramo entre edificios co\u00f1ecido como \"Maison Blanche\".\nCerca do final da recta hab\u00eda unha fochanca, a cal fixo elevarse polo aire a un Mercedes-Benz CLR en 1999 durante o pre arrequecemento. O mesmo problema ocorrera previamente. A fochanca foi reducida durante o inverno de 2000 en interese da seguridade. A\u00ednda que a fochanca permanece, \u00e9 moito m\u00e1is reducida que outrora.\nEn 1990 introduc\u00edronse dous chicanes na \"Recta Mulsanne\" para reducir as altas velocidades. En 2002 agregouse unha nova chicane, pasada a \"ponte Dunlop\".\nTal e como se atopa, o circu\u00edto de Le Mans \u00e9 quizais o segundo circu\u00edto de carreiras m\u00e1is longo existente na actualidade, por detr\u00e1s do circu\u00edto de N\u00fcrburgring Nordschleife. Considerando que o \"Inferno Verde\" xa non \u00e9 utilizado en competici\u00f3n, Le Mans \u00e9 o lugar con maiores tempos por volta, a\u00ednda sendo unha pista de alta velocidade. Os participantes en Le Mans comentan que ata un 85% do tempo (inclu\u00edndo paradas), o motor at\u00f3pase ao m\u00e1ximo de revoluci\u00f3ns, o que se traduce nunha gran carga dos diversos compo\u00f1entes do veh\u00edculo. Ao mesmo tempo, s\u00f3frense freadas desde m\u00e1is de 300\u00a0km/h a menos de 100 en certos tramos.\nBugatti.\nO circu\u00edto de Bugatti foi inaugurado en 1965, constru\u00eddo sobre o circu\u00edto da Sarthe, constit\u00fae un importante escenario de carreiras de autos, motos e ata de patinaxe; alberga o campionato mundial de motovelocidade en pista da FIM que tam\u00e9n incl\u00fae ao MotoGp onde se celebra o Gp de Francia actualmente; ademais al\u00ed real\u00edzanse tam\u00e9n as 24 horas en moto, tam\u00e9n hai competici\u00f3ns de DTM,GP2, campionatos de turismo e competici\u00f3ns locais, fac\u00e9ndoa unha das pistas m\u00e1is activas de Europa.\nO circu\u00edto ten unha extensi\u00f3n de 4.430 m. con 13 curvas (Curvas a dereita:8, Curvas a esquerda:5). A chicane da \"ponte Dunlop\" \u00e9 extremadamente lenta, as s\u00faas curvas t\u00f3manse en primeira velocidade ademais o dese\u00f1o trabado da mesma dado a s\u00faa estreiteza fai que se deba ter coidado de non facer unha aceleraci\u00f3n brusca, de modo que se se fai, o contrario pode aproveitarse dos erros.\nDese\u00f1o de autom\u00f3biles.\nAo contrario que en moitas outras carreiras, nas que a velocidade nas curvas \u00e9 m\u00e1is importante que a velocidade punta, este \u00e9 un par\u00e1metro cr\u00edtico en Le Mans de cara \u00e1 competitividade. Isto conduciu a dese\u00f1os especiais de chasis. As grandes freadas tam\u00e9n fixeron avanzar a tecnolox\u00eda de freos; en 1953, o Jaguar XK 120 ou C-Type e o seu sucesor o D-type, foron os primeiros coches que utilizaron freos de disco.\nA excepcional recta do circu\u00edto fixo que os coches alcanzaran grandes velocidades. En 1971, un Porsche 917 LH foi cronometrado a 386\u00a0km/h.\nDurante os anos 1970, as velocidades punta reduc\u00edronse con motivo da introduci\u00f3n de novas regulaci\u00f3ns que diminu\u00edron o tama\u00f1o e potencia dos motores. Con todo, a velocidade reducida por unha banda, increment\u00e1base por outra. Os enxe\u00f1eiros centr\u00e1ronse na evoluci\u00f3n aerodin\u00e1mica, o cal permit\u00eda maiores velocidades nas curvas e en xeral.\nA excesiva velocidade pola recta Mulsanne require tam\u00e9n unha intensa iluminaci\u00f3n. Por isto e polas longas distancias percorridas \u00e1s escuras, Porsche e Ford experimentaron con novos faros hal\u00f3xenos por primeira vez en Le Mans en 1974.\nA finais dos anos 1980, os coches m\u00e1is r\u00e1pidos volveron alcanzar impresionantes velocidades. En 1988, o Peugeot WM P87 conducido por Roger Dorchy alcanzou os 405\u00a0km/h en carreira. Este resultado non est\u00e1 considerado, polo xeral, significante, pois o coche estaba especialmente configurado para alcanzar grandes velocidades e o motor non aguantou demasiadas voltas. Pero ao ano seguinte, un Sauber Mercedes C9 volveu superar os 400\u00a0km/h, esta vez sen ningunha configuraci\u00f3n especial, e o A.C.O. considerou que era momento de incrementar a seguridade de novo. Por iso, engad\u00edronse d\u00faas novas chicanes no circu\u00edto para reducir as velocidades punta.\nHistoria.\nProp\u00f3sito.\nNunha \u00e9poca na que as carreiras de Grand Prix eran a forma predominante do automobilismo en toda Europa, Le Mans foi dese\u00f1ada para presentar unha proba diferente. En lugar de centrarse na capacidade dunha empresa de coches para constru\u00edr as m\u00e1quinas m\u00e1is veloces, as 24 Horas de Le Mans concentrar\u00edanse na capacidade dos fabricantes para constru\u00edr coches deportivos e \u00e1 s\u00faa vez fiables. Esta innovaci\u00f3n alentou \u00e1 produci\u00f3n de veh\u00edculos fiables e de eficiente consumo de combustible, debido \u00e1 natureza das carreiras de resistencia, as cales requiren de coches que resistan longas distancias e empreguen o menor tempo posible en boxes.\nAo mesmo tempo, debido \u00e1 configuraci\u00f3n da pista de Le Mans, creouse a necesidade de que os coches tivesen unha mellor aerodin\u00e1mica e estabilidade a altas velocidades, xa que s\u00f3 unhas poucas pistas en Europa ti\u00f1an rectas dunha lonxitude comparable \u00e1 Mulsanne. O feito de que o cami\u00f1o sexa p\u00fablico impide que se mante\u00f1a a mesma calidade que nos circu\u00edtos permanentes, isto produce unha maior tensi\u00f3n nas partes dos coches, polo que os fabricantes tiveron que p\u00f3r maior \u00e9nfase na fiabilidade.\nA demanda dunha econom\u00eda de combustible creada pola crise do petr\u00f3leo na d\u00e9cada dos 70, levou aos organizadores da carreira a adoptar unha f\u00f3rmula de aforro de combustible co\u00f1ecida como o Grupo C, na que se limita a cada coche a cantidade usada por carreira. A\u00ednda que o Grupo C foi abandonado cando os equipos foron capaces de dominar a f\u00f3rmula de combustible, o aforro de combustible segu\u00eda sendo importante para alg\u00fans equipos como fontes alternativas de combustible aparecidas a principios do s\u00e9culo 21, nun intento de superar o tempo investido durante as paradas en boxes. Estas innovaci\u00f3ns tecnol\u00f3xicas tiveron un efecto de goteo, a tecnolox\u00eda usada en Le Mans atopou o seu cami\u00f1o na produci\u00f3n de autom\u00f3biles de turismo varios anos m\u00e1is tarde.\nPrimeiras carreiras.\nAs 24 Horas de Le Mans corr\u00e9ronse por primeira vez o 26 e 27 de maio de 1923, a trav\u00e9s de v\u00edas p\u00fablicas preto de Le Mans. Orixinalmente planeado para ser un evento de tres anos, recibiu a Rudge Whitworth Trienal Cup, sendo declarado ga\u00f1ador o coche que percorrera a maior distancia ao longo de tres carreiras consecutivas de 24 horas, con todo, esta idea foi refugada en 1928 e os ga\u00f1adores foron declarados cada ano en funci\u00f3n de quen cubr\u00eda a maior distancia en 24 horas. As primeiras carreiras foron dominadas por pilotos, equipos e veh\u00edculos franceses, brit\u00e1nicos e italianos, con Bugatti, Bentley e Alfa Romeo sendo as marcas dominantes. A finais de 1930 comezaron a aparecer na pista as primeiras innovaci\u00f3ns no dese\u00f1o dos coches, con Bugatti e Alfa Romeo competindo cunha carrocer\u00eda altamente aerodin\u00e1mica co fin de correr pola recta Mulsanne a maiores velocidades. En 1936 a carreira foi cancelada debido a folgas xerais en Francia, logo, co estalido da segunda guerra mundial a finais de 1939, a carreira estivo suspendida durante dez anos.\n1949-1969.\nTras a reconstruci\u00f3n das instalaci\u00f3ns do circu\u00edto, a carreira reiniciouse en 1949 cun renovado interese dos fabricantes de autom\u00f3biles m\u00e1is importantes. Logo da creaci\u00f3n do Campionato Mundial de Resistencia en 1953, do que Le Mans foi parte, Ferrari, Aston Martin, Mercedes-Benz, Jaguar e moitos outros comezaron a enviar diversos veh\u00edculos apoiados polas s\u00faas respectivas f\u00e1bricas para competir pola vitoria global en contra dos seus competidores. A competencia rematou en varias ocasi\u00f3ns en traxedia, como nun accidente durante a carreira de 1955 na que o Mercedes de Pierre Levegh estrelouse contra unha multitude de espectadores, matando a m\u00e1is de 80 persoas (traxedia de Le Mans de 1955). O incidente levou \u00e1 introduci\u00f3n xeneralizada de medidas de seguridade, non s\u00f3 no circu\u00edto, sen\u00f3n tam\u00e9n noutros lugares do mundo do automobilismo. Con todo, a pesar de que as normas de seguridade melloraron, do mesmo xeito que a velocidade dos coches, o cambio de coches de d\u00faas prazas de cabina aberta ao cup\u00e9 con cabina pechada, deu como resultados velocidades de m\u00e1is de 320 K/h na recta Mulsanne. Os coches de carreiras da \u00e9poca estaban na s\u00faa maior\u00eda baseados en coches de estrada, pero a finais da d\u00e9cada de 1960, Ford entrou en escena cos seus GT40, obtendo catro vitorias consecutivas antes de que a era das vitorias de coches de produci\u00f3n chegase ao seu fin.\n1970-1981.\nPara a nova d\u00e9cada, a carreira deu un xiro cara a maiores velocidades extremas e dese\u00f1os de autom\u00f3biles. Estas velocidades extremas levaron \u00e1 substituci\u00f3n da cl\u00e1sica \"sa\u00edda de Le Mans\" cunha \"sa\u00edda Indian\u00e1polis\". A\u00ednda que os coches de produci\u00f3n en serie a\u00ednda corren, agora compiten en clases m\u00e1is baixas mentres que os deportivos constru\u00eddos especificamente, os prototipos, convert\u00e9ronse na norma. Os Porsche 917, 935, e 936 foron dominantes ao longo da d\u00e9cada, pero o rexurdemento dos fabricantes franceses Matra-Simca e Renault viron as primeiras vitorias para a naci\u00f3n desde a carreira de 1950. Esta d\u00e9cada \u00e9 tam\u00e9n recordada por grandes actuaci\u00f3ns de moitos construtores privados, con d\u00faas vitorias logradas por privados. O Mirage de John Wyer ga\u00f1ou en 1975 mentres que o chasis auto-titulado de Jean Rondeau levou a edici\u00f3n de 1980.\n1982-1993.\nO resto da d\u00e9cada de 1980 \u00e9 co\u00f1ecida polo dominio de Porsche no novo Grupo C que alentou \u00e1 eficiencia do combustible. Orixinalmente correu o 956 que foi substitu\u00eddo m\u00e1is tarde polo 962. Ambos os chasis foron o suficientemente accesibles para os privados que os compraron en masa, o que leva aos dous tipos de modelos a ga\u00f1ar seis anos consecutivos. Jaguar e Mercedes-Benz regresaron \u00e1s carreiras de autos deportivos, Jaguar foi o primeiro en romper o dominio de Porsche con vitorias en 1988 e 1990 (co XJR-9 e Jaguar XJR-12, respectivamente). Mercedes-Benz ga\u00f1ou en 1989, co que foi considerado como a \u00faltima encarnaci\u00f3n da elegancia \"Frechas de Prata\", o Sauber C9, mentres o interese dos fabricantes xaponeses trouxo prototipos de Nissan e Toyota. En 1989 un WM - Peugeot estableceu unha nova marca de velocidade a 406\u00a0km/h na \"Ligne Droite des Hunaudi\u00e8res\", famosa polos seus 6\u00a0km. de recta. Mazda ser\u00eda o \u00fanico fabricante xapon\u00e9s de \u00e9xito, co seu motor rotativo 787B ga\u00f1ou en 1991. En 1992 e 1993, Peugeot entrou no deporte e dominou a carreira co Peugeot 905, as\u00ed a f\u00f3rmula dos grupos C e a World Sportscar Championship f\u00f3ronse desvanecendo na participaci\u00f3n.\nO circu\u00edto tam\u00e9n se someteu a un dos seus cambios m\u00e1is notables en 1990, cando os 5\u00a0km de longo Mulsanne foron modificados para inclu\u00edr d\u00faas chicanes para p\u00f3r fin a unhas velocidades de m\u00e1is de 400\u00a0km/h. Isto comezou unha tendencia pola ACO para tratar de frear os coches en varias partes da pista, a\u00ednda que as velocidades de m\u00e1is de 320\u00a0km/h s\u00e9guense alcanzando regularmente en varios puntos nunha volta.\n1994-1999.\nTras a desaparici\u00f3n da World Sportscar Championship, Le Mans, viu un rexurdimento da produci\u00f3n baseada en coches de gran turismo. Grazas a unha lagoa nas normas, Porsche conseguiu convencer aa ACO que un Dauer 962 Le Mans superdeportivo era un coche de produci\u00f3n, permitindo a Porsche correr co seu Porsche 962 por unha \u00faltima vez, dominando a pista. A pesar de que a ACO intentou pechar a lagoa legal para o ano 1995, o recentemente chegado supercoche McLaren \u00eda ga\u00f1ar a carreira na s\u00faa primeira aparici\u00f3n grazas a s\u00faa fiabilidade, derrotando a prototipos m\u00e1is propensos a avar\u00edas. A tendencia manterase a trav\u00e9s da d\u00e9cada de 1990, as\u00ed se constru\u00edron supercoches m\u00e1is ex\u00f3tico co fin de eludir as normas da ACO en relaci\u00f3n cos coches de carreiras baseados nos de produci\u00f3n, o que leva a Porsche, Mercedes-Benz, Toyota, Nissan, Panoz e Lotus a entrar na categor\u00eda GT. Isto culminou na carreira de 1999, no que estes coches GT enfront\u00e1ronse cos Le Mans Prototype de BMW, Audi, e Ferrari. BMW conseguir\u00eda a vitoria, por primeira vez.\nA forte presi\u00f3n dos fabricantes levou \u00e1 ACO a prestar o nome de Le Mans a unha serie de coches deportivos nos Estados Unidos en 1999, co\u00f1ecida como as American Le Mans Series, que compiten a d\u00eda de hoxe e serven para cualificar os equipos para entrar en Le Mans.\n2000-2005.\nMoitos fabricantes de autom\u00f3biles retir\u00e1ronse logo da carreira de 1999, debido aos custos. S\u00f3 Cadillac e Audi mantiv\u00e9ronse, Audi dominou facilmente a carreira co seu R8. Cadillac retirouse da serie logo de tres anos, e a\u00ednda que Panoz, Chrysler e MG trataron de ga\u00f1ar ao Audi, non puideron igualar o rendemento do R8. Logo de tres vitorias consecutivas, Audi proveeu de motor, equipo, e pilotos ao seu socio corporativo Bentley, que regresara en 2001, e o Bentley Speed 8 foi capaz de ga\u00f1ar por diante dun Audi privado en 2003.\n2006 - 2013.\nA finais de 2005, logo de cinco vitorias absolutas do R8, e seis do seu motor turbo V8, Audi emprendeu un novo reto coa introduci\u00f3n dun motor di\u00e9sel, un prototipo co\u00f1ecido como R10 TDI . A\u00ednda que non era o primeiro di\u00e9sel na carreira, foi o primeiro en ga\u00f1ar en Le Mans. Esta \u00e9poca viu a utilizaci\u00f3n doutras fontes alternativas de combustible, inclu\u00edndo bioetanol, mentres que Peugeot decidiu seguir o exemplo de Audi e tam\u00e9n incorporan un motor di\u00e9sel no 2007 co seu 908 HDi FAP.\nAs 24 Horas de Le Mans de 2008 foi unha gran carreira entre o Audi R10 TDI e o Peugeot 908 HDi FAP. Logo de 24 horas de carreira, o Audi logrou ga\u00f1ar a carreira por unha marxe de menos de 10 minutos. Para as 24 Horas de Le Mans de 2009, Peugeot introduciu un novo sistema de recuperaci\u00f3n de enerx\u00eda similar ao KERS utilizado en F\u00f3rmula Un. Aston Martin entrou na categor\u00eda LMP1, pero a\u00ednda as\u00ed correu en GT1 cos equipos privados. Audi volveu co novo R15 TDI, pero esta vez ga\u00f1ou Peugeot, tendo o seu triunfo global por primeira vez desde 1993.\nA carreira de 2010 reafirmou a carreira como proba de resistencia e fiabilidade. Ao axustar os seus coches e motores para adherirse \u00e1s regulaci\u00f3ns de 2010, Peugeot elixiu a velocidade mentres que Audi elixiu a fiabilidade. Ao final da carreira, os catro Peugeots se retiraron, tres por fallas do motor, mentres que Audi terminou 1-2-3.\nAs carreiras de 2011 e 2012 estiveron marcadas por unha serie de accidentes. En 2011, na primeira hora, o Audi pilotado por Allan McNish estrelouse fortemente. \u00c1 noite, o Audi vencedor de carreiras pilotado por Mike Rockenfeller chocou de xeito similar entre as curvas de Mulsanne e Indian\u00e1polis. Ning\u00fan dos pilotos resultou ferido, nin tampouco ning\u00fan espectador. O terceiro coche de Audi pilotado por Marcel F\u00e4ssler, Andr\u00e9 Lotterer e Beno\u00eet Tr\u00e9luyer, ga\u00f1ou a carreira. A carreira de 2012 viu dous Toyotas de f\u00e1brica substitu\u00edndo a Peugeot, que se retirou antes, pero un deles envorcou na curva Mulsanne. O piloto Anthony Davidson sufriu d\u00faas v\u00e9rtebras rotas pero puido sa\u00edr do coche. O outro Toyota retirouse con dificultades mec\u00e1nicas pouco despois do atardecer, dando a Audi outra vitoria.\nEn 2011, a carreira foi a primeira rolda da Intercontinental Le Mans Cup, un intento de facer un campionato mundial de carreiras de resistencia novamente. En 2012, a carreira converteuse na peza central do Campionato Mundial de Resistencia da FIA, o sucesor da ILMC. O evento de 2012 foi a primeira vez que a carreira ga\u00f1ouna un veh\u00edculo el\u00e9ctrico h\u00edbrido, que era o Audi R18 e-tron quattro.\nLogo do dominio de Audi no evento a principios dos anos 2000, Toyota presentou coches competitivos desde o ano 2012, Porsche volveu a Le Mans en 2014 cun novo programa LMP1 de f\u00e1brica e Nissan volveu executar un programa LMP1 en 2015.\n2014-2020.\nCambiouse a normativa para o 2014, en particular coa esixencia de que todos os coches LMP1 deben ser de cabina pechada, alg\u00fans cambios no sistema h\u00edbrido e a introduci\u00f3n do sistema de zona lenta.\nPorsche volveu a Le Mans en 2014 cun novo programa LMP1 de f\u00e1brica, e Nissan volveu executar un programa LMP1 en 2015. Audi retirouse das carreiras nas 24 Horas de Le Mans en 2016 e Nissan tras s\u00f3 un intento en 2015.\nPorsche ga\u00f1ou a carreira en 2015, 2016 e 2017 co seu h\u00edbrido 919, e segue sendo o fabricante m\u00e1is exitoso en Le Mans, con 19 vitorias na xeral.\nEn 2017 realiz\u00e1ronse cambios na normativa LMP2 sobre cabina e chasis, polo que todos os prototipos de coches deben ser de cabina pechada.\nEn 2018, Toyota ga\u00f1ou o seu primeiro Le Mans con Fernando Alonso, S\u00e9bastien Buemi e Kazuki Nakajima ao volante. Toyota ga\u00f1ou de novo a carreira en 2019, 2020, 2021 e 2022.\nEn 2020 tam\u00e9n se celebrou a carreira a porta pechada por primeira vez debido \u00e1 pandemia de COVID-19.\n2021-presente.\nEn 2021 presentouse a clase Hypercar, unha clase que permite a participaci\u00f3n dos Le Mans Hypercar e a partir de 2023 tam\u00e9n os coches LMDh. En 2021, a carreira volveu ser aprazada, esta vez para agosto. Para 2021 e 2022, os coches LMP1 non h\u00edbridos foron autorizados a participar como coches LMP1 \"anticipados\", a\u00ednda que s\u00f3 Alpine far\u00eda uso deste. Outras entradas da clase hipercar foron Toyota e o equipo privado Glickenhaus. A nova normativa de Hypercar permitiu aos fabricantes m\u00e1is liberdade co dese\u00f1o, o que levou a que coches como o Peugeot 9X8 sen \u00e1s (entrou) en 2022 e moitos outros dese\u00f1os \u00fanicos que se engadir\u00e1n. A normativa LMP2 estendeuse ata 2024 cos coches LMP2 de pr\u00f3xima xeraci\u00f3n, que tam\u00e9n se usan como chasis para os coches LMDh, que se presentaran en 2025. Probablemente, 2025 tam\u00e9n ver\u00e1 a presentaci\u00f3n de prototipos alimentados por hidr\u00f3xeno que competir\u00e1n pola vitoria xeral.\nAccidentes.\nLe Mans \u00e9 tam\u00e9n co\u00f1ecida polo peor accidente na historia do automobilismo, a chamada traxedia de Le Mans de 1955, no cal morreron ao redor de 80 persoas. Tan desgraciado suceso tivo como consecuencia a suspensi\u00f3n dun gran n\u00famero de carreiras en 1955, inclu\u00edndo os grandes premios de Alema\u00f1a e Su\u00edza.\nAo finalizar a tempada, tras ga\u00f1ar os campionatos mundiais de F\u00f3rmula 1 e de Coches de competici\u00f3n, Mercedes retirouse do mundo da competici\u00f3n como fabricante de motores, e non regresou ata 1987. A d\u00eda de hoxe Mercedes-Benz, propietaria da marca Mercedes, a\u00ednda se sensibiliza co incidente, volvendo tentar a retirada da competici\u00f3n, en 1988 cando un Sauber-Mercedes sufriu un choque a alta velocidade por fallos nos pneum\u00e1ticos, e en 1999 despois de que dous prototipos CLR elev\u00e1sense polo aire e desen varias voltas de camp\u00e1 en Le Mans.\nAccidentes similares involucrando un Porsche 911 GT1 e un BMW V12 LMR ocorreron en \"Road Atlanta\" durante a disputa das competici\u00f3ns franquiadas Petit Le Mans de 1998 e 2000, respectivamente.\nPilotos e marcas famosas.\nA marca m\u00e1is famosa na historia das 24 horas \u00e9 Porsche, a cal atesoura un total de 16 vitorias totais (inclu\u00edndo 7 triunfos seguidos, entre 1981 e 1987), seguida por Ferrari e Audi con 9. Os primeiros anos foron dominados por Bentley e Alfa Romeo, con catro triunfos consecutivos entre 1927 e 1930 e de 1931 a 1934, respectivamente. Os anos 1950 foron de grande \u00e9xito para Jaguar cos seus modelos C e D, ga\u00f1ando as edici\u00f3ns de 1951, 1953, 1955, 1956 e 1957, ano este \u00faltimo no que os Jaguar D coparon as catro primeiras posici\u00f3ns da clasificaci\u00f3n. Ferrari triunfou seis veces seguidas desde 1960 ata 1965. O cambio de s\u00e9culo viu a chegada dunha nova potencia, o Grupo Volkswagen cos modelos Audi R8 LMP (con triunfos en 2000, 2001, 2002, 2004 e 2005), Bentley Speed 8 (2003) (coa carrocer\u00eda ao estilo Bentley pero con mec\u00e1nica e tecnolox\u00eda derivada do Audi R8), Audi R10 TDI (2006, 2007 e 2008; primeira vez en ga\u00f1ar un autom\u00f3bil con motor di\u00e9sel) e Audi R15 TDI plus (2010).\nNun duelo persoal entre os propietarios de ambas as compa\u00f1\u00edas, Ford ga\u00f1ou a carreira entre 1966 e 1969 co modelo GT40, constru\u00eddo expresamente para derrotar a Ferrari, despois de que o seu fundador, Enzo Ferrari bot\u00e1sese atr\u00e1s nun acordo de vender a s\u00faa compa\u00f1\u00eda a Ford.\nA \u00fanica compa\u00f1\u00eda xaponesa que ga\u00f1ou a proba foi Mazda, que o fixo en 1991 co prototipo de motor rotativo (motor Wankel) 787B. Toyota case venceu en 1999, pero problemas mec\u00e1nicos na \u00faltima hora releg\u00e1rono \u00e1 segunda praza.\nGraham Hill \u00e9 o \u00fanico piloto en contar no seu palmar\u00e9s coas 24 Horas de Le Mans, as 500 Millas de Indian\u00e1polis e o Gran Premio de M\u00f3naco de F\u00f3rmula 1 (consideradas como as m\u00e1is importantes carreiras de automobilismo a nivel mundial).\nEn 2008, Tom Kristensen impuxo unha marca absoluta de oito vitorias (seis delas consecutivas), destronando a Jacky Ickx, quen pos\u00fae un total de seis triunfos.\nCultura popular.\nAs 24 horas de Le Mans foron o escenario da pel\u00edcula de 1971, titulada \"Le Mans\", producida e protagonizada por Steve McQueen. A pel\u00edcula \u00e9 considerada un cl\u00e1sico a\u00ednda apreciado por moitos afeccionados ao motor. Foi rodada no circu\u00edto durante a carreira de 1970 utilizando veh\u00edculos reais que competiron o mesmo d\u00eda, como o Porsche 917, o Ferrari 512 e o Lola T70."}
{"id": "185870", "revid": "4817", "url": "https://gl.wikipedia.org/wiki?curid=185870", "title": "ASLV", "text": ""}
{"id": "185871", "revid": "4817", "url": "https://gl.wikipedia.org/wiki?curid=185871", "title": "Advanced Satellite for Cosmology and Astrophysics", "text": "Advanced Satellite for Cosmology and Astrophysics, tam\u00e9n co\u00f1ecido polo seu acr\u00f3nimo ASCA, como ASTRO-D e polo nome de Asuka (co significado de \"paxaro voador\"), foi un observatorio espacial xapon\u00e9s lanzado o 20 de febreiro de 1993 mediante un foguete M-3S-2 desde o centro espacial de Uchinoura.\nCaracter\u00edsticas.\nASCA foi a cuarta misi\u00f3n xaponesa no campo da astronom\u00eda de raios X e a segunda na que Estados Unidos colaborou con parte da carga cient\u00edfica. A \u00f3rbita inicial do sat\u00e9lite ti\u00f1a unha inclinaci\u00f3n de 31,1 graos, un apoxeo de 622\u00a0km e un perixeo de 524,6\u00a0km.. O 14 de xullo de 2000, tras unha tormenta magn\u00e9tica que produciu unha expansi\u00f3n imprevista das capas superiores da atmosfera terrestre, o sat\u00e9lite perdeu o control sobre a s\u00faa actitude debido \u00f3 aumento do rozamento coas capas altas da atmosfera. Como consecuencia, os paneis solares deixaron de apuntar cara o Sol, produc\u00edndose unha descarga das bater\u00edas. ASCA reentrou na atmosfera o 2 de marzo de 2001 \u00e1s 5:21 UT.\nA NASA obtivo un 15% do tempo de observaci\u00f3n polas s\u00faas achegas \u00e1 misi\u00f3n.\nMisi\u00f3n.\nO obxectivo de ASCA era facer observaci\u00f3ns espectrosc\u00f3picas en raios X na banda de enerx\u00edas de entre 1 e 12 keV, en especial a li\u00f1a K do ferro. Adicouse tam\u00e9n a obter imaxes da estrutura de fontes extensas como c\u00famulos de galaxias e remanentes de supernovas.\nInstrumentaci\u00f3n.\nASCA levaba catro telescopios id\u00e9nticos cun \u00e1rea total efectiva de 1300\u00a0cm2 a 1 keV e de 600\u00a0cm2 a entre 6 e 7 keV. A NASA colaborou aportando catro espellos multicapa c\u00f3nicos de incidencia rasante e dous detectores CCD proporcionados polo MIT. Xap\u00f3n achegou os IGSPC (\"imaging gas scintillation proportional counters\"), contadores proporcionais de escintileo, a nave, o veh\u00edculo lanzador e as estaci\u00f3ns terrestres."}
{"id": "185872", "revid": "4817", "url": "https://gl.wikipedia.org/wiki?curid=185872", "title": "ASCA", "text": ""}
{"id": "185873", "revid": "85894", "url": "https://gl.wikipedia.org/wiki?curid=185873", "title": "Sigourney Weaver", "text": "Susan Alexandra Weaver, nada o 8 de outubro de 1949 en Manhattan, Nova York, \u00e9 unha actriz e produtora de cinema, televisi\u00f3n e teatro estadounidense co\u00f1ecida profesionalmente como Sigourney Weaver.\nTraxectoria.\n\u00d3 longo da s\u00faa traxectoria foi nomeada \u00f3s Premios \u00d3scar e \u00f3s Premios do Sindicato de Actores. Ademais, \u00e9 ga\u00f1adora de dous Globos de Ouro nas categor\u00edas de mellor actriz en drama e mellor actriz secundaria. Asemade, tam\u00e9n ga\u00f1ou un Premio BAFTA \u00e1 mellor actriz secundaria.\n\u00c9 reco\u00f1ecida internacionalmente polas s\u00faas intervenci\u00f3ns como Tenente Ripley en \"Alien\" (1979), \"Aliens\" (1986), \"Alien 3\" (1992) e \"\" (1997). Tam\u00e9n ten participado en filmes de grande \u00e9xito como \"Ghostbusters\" (1984), \"Gorillas in the Mist\" (1988), \"Working Girl\" (1988), \"The Village\" (2004) e \"Avatar\" (2009). \u00c9 co\u00f1ecida tam\u00e9n como a \"ra\u00ed\u00f1a da ciencia ficci\u00f3n\"."}
{"id": "185878", "revid": "98629", "url": "https://gl.wikipedia.org/wiki?curid=185878", "title": "My Father the Hero", "text": "My Father the Hero \u00e9 un filme dirixido por Steve Miner que se estreou en 1994. \u00c9 un remake do filme franc\u00e9s de 1991 \"Mon p\u00e8re, ce h\u00e9ros\".\nSinopse.\nNicole, de catorce anos, teme que as vacaci\u00f3ns que vai pasar con Andr\u00e9, o seu pai, nunha illa tropical sexan terriblemente aburridas. Pero, unha vez al\u00ed, co\u00f1ece a Ben, un rapaz do que se namora. Para chamar a atenci\u00f3n e non confesar que veranea co seu pai, Nicole inventa unha historia na que Andr\u00e9 \u00e9 un esp\u00eda internacional amante seu, e que se fan pasar por pai e filla para ocultar a s\u00faa identidade."}
{"id": "185879", "revid": "7596", "url": "https://gl.wikipedia.org/wiki?curid=185879", "title": "Urid\u00edn monofosfato", "text": "O urid\u00edn monofosfato, tam\u00e9n chamado monofosfato de uridina ou \u00e1cido 5'-urid\u00edlico, abreviadamente UMP, \u00e9 un nucle\u00f3tido que forma parte do ARN. Est\u00e1 formado polo nucle\u00f3sido uridina esterificado en posici\u00f3n 5' cun fosfato. Os seus compo\u00f1entes son o azucre ribosa unido por enlace N-glicos\u00eddico \u00e1 base nitroxenada uracilo, que se establece entre o carbono 1' do azucre e o nitr\u00f3xeno en posici\u00f3n 1 da base, e esterificado cun fosfato en posici\u00f3n 5' do azucre.\nA forma desprotonada da mol\u00e9cula \u00e9 o uridilato, que \u00e9 a forma predominante en disoluci\u00f3n acuosa. Como substitu\u00ednte recibe o nome de uridilo e des\u00edgnase co prefixo uridil-.\nA s\u00faa funci\u00f3n principal \u00e9 ser un dos nucle\u00f3tidos compo\u00f1entes do ARN, xunto con AMP, CMP e GMP. O UMP \u00e9 caracter\u00edstico e distintivo do ARN, porque no ADN este nucle\u00f3tido \u00e9 substitu\u00eddo por dTMP.\nBios\u00edntese.\nO urid\u00edn monofosfato f\u00f3rmase a partir da orotidina 5'-monofosfato (\u00e1cido orotid\u00edlico) nunha reacci\u00f3n de descarboxilaci\u00f3n catalizada polo encima orotidilato descarboxilase en bacterias e l\u00e9vedos (en mam\u00edferos o encima ten d\u00faas funci\u00f3ns catal\u00edticas e recibe o nome de UMP sintase). Se non est\u00e1 catalizada, a reacci\u00f3n \u00e9 extremadamente lenta (est\u00edmase que ocorrer\u00eda como media unha vez cada 78 mill\u00f3ns de anos), pero co encima ten lugar unha reacci\u00f3n por segundo (1017 veces m\u00e1is r\u00e1pido) .\nNos humanos, a funci\u00f3n da orotidilato carboxilase l\u00e9vaa a cabo o encima UMP sintase. Cando a UMP sintase \u00e9 defectuosa pode orixinarse un trastorno metab\u00f3lico chamado aciduria or\u00f3tica.\nEfectos na intelixencia.\nNun estudo recente, roedores alimentados con comida suplementada con UMP, colina, e \u00e1cido docosahexaenoico (DHA) mostraron ser significativamente mellores en percorrer labirintos c\u00f3s que non foron suplementados con estes compo\u00f1entes, o que implica unha mellora na funci\u00f3n cognitiva.\nNestes estudos o UMP util\u00edzase como fonte do nucle\u00f3sido uridina, que \u00e9 o composto activo. Os alimentos ricos en ARN son ricos en UMP, como l\u00e9vedo de cervexa ou carne."}
{"id": "185880", "revid": "27155", "url": "https://gl.wikipedia.org/wiki?curid=185880", "title": "Monofosfato de uridina", "text": ""}
{"id": "185881", "revid": "56817", "url": "https://gl.wikipedia.org/wiki?curid=185881", "title": "UMP", "text": "UMP \u00e9 unha sigla de tres letras que pode referirse :"}
{"id": "185883", "revid": "85894", "url": "https://gl.wikipedia.org/wiki?curid=185883", "title": "Touri\u00f1ao de Abaixo, Tiobre, Betanzos", "text": "Touri\u00f1ao de Abaixo \u00e9 un lugar da parroquia de Tiobre no concello coru\u00f1\u00e9s de Betanzos na comarca de Betanzos. Ti\u00f1a 84 habitantes no ano 2010 segundo datos do INE, dos cales 35 eran homes e 49 eran mulleres."}
{"id": "185884", "revid": "85894", "url": "https://gl.wikipedia.org/wiki?curid=185884", "title": "Touri\u00f1ao de Arriba, Tiobre, Betanzos", "text": "Touri\u00f1ao de Arriba \u00e9 un lugar da parroquia de Tiobre no concello coru\u00f1\u00e9s de Betanzos na comarca de Betanzos. Ti\u00f1a 33 habitantes no ano 2010 segundo datos do INE, dos cales 17 eran homes e 16 eran mulleres."}
{"id": "185885", "revid": "85894", "url": "https://gl.wikipedia.org/wiki?curid=185885", "title": "A Xerpe, Tiobre, Betanzos", "text": "A Xerpe \u00e9 un lugar da parroquia de Tiobre no concello coru\u00f1\u00e9s de Betanzos na comarca de Betanzos. Ti\u00f1a 53 habitantes no ano 2010 segundo datos do INE, dos cales 30 eran homes e 23 eran mulleres."}
{"id": "185886", "revid": "2074", "url": "https://gl.wikipedia.org/wiki?curid=185886", "title": "Harry Potter e a pedra filosofal (banda sonora)", "text": ""}
{"id": "185887", "revid": "85894", "url": "https://gl.wikipedia.org/wiki?curid=185887", "title": "As Abelares, San Pedro das Vi\u00f1as, Betanzos", "text": "As Abelares \u00e9 un lugar da parroquia de San Pedro das Vi\u00f1as no concello coru\u00f1\u00e9s de Betanzos na comarca de Betanzos. Segundo o INE en 2010 ti\u00f1a 53 habitantes (25 homes e 28 mulleres).\nO fit\u00f3nimo As Abelares fai referencia \u00e1 abel\u00e1, o froito da abeleira."}
{"id": "185888", "revid": "1131", "url": "https://gl.wikipedia.org/wiki?curid=185888", "title": "As Abelares", "text": ""}
{"id": "185889", "revid": "27155", "url": "https://gl.wikipedia.org/wiki?curid=185889", "title": "Urid\u00edn trifosfato", "text": "O urid\u00edn trifosfato, tam\u00e9n chamado trifosfato de uridina ou, abreviadamente, UTP, \u00e9 un nucle\u00f3sido trifosfato de pirimidina formado polo nucle\u00f3sido uridina esterificado en posici\u00f3n 5' cun grupo de tres fosfatos. Os seus compo\u00f1entes son: o azucre ribosa, unido \u00e1 base nitroxenada uracilo por enlace N-glicos\u00eddico entre o carbono 1' da ribosa e o nitr\u00f3xeno en posici\u00f3n 1 da base, e esterificado en posici\u00f3n 5' cun grupo de 3 fosfatos, os cales se unen entre si por enlace anhidro.\nEsta mol\u00e9cula enc\u00f3ntrase en todos os seres vivos e a s\u00faa principal funci\u00f3n \u00e9 proporcionar UMP para a transcrici\u00f3n de ARN, \u00e9 dicir, perde dous fosfatos en forma de pirofosfato durante a s\u00edntese, e enl\u00e1zase \u00e1 cadea de ARN en formaci\u00f3n como UMP.\nO UTP tam\u00e9n pode ser utilizado pola c\u00e9lula como fonte de enerx\u00eda en reacci\u00f3ns especializadas do metabolismo de carbohidratos. As\u00ed, o UTP pode unirse a outras mol\u00e9culas, activ\u00e1ndoas para unha determinada ruta metab\u00f3lica, formando mol\u00e9culas de UDP-sustrato coa conseguinte liberaci\u00f3n dun fosfato inorg\u00e1nico. As\u00ed, f\u00f3rmanse mol\u00e9culas como UDP-glicosa, UDP-galactosa ou UDP-glicuronato.\nO UTP f\u00f3rmase a partir do UMP, adquirindo o seu \u00faltimo fosfato do ATP nunha reacci\u00f3n, catalizada por unha quinase, como esta:\n2 ATP + UMP \u2194 2 ADP + UTP.\nTam\u00e9n se pode producir esta reacci\u00f3n co GTP:\nGTP + UDP \u2194 GDP + UTP."}
{"id": "185890", "revid": "85894", "url": "https://gl.wikipedia.org/wiki?curid=185890", "title": "As Angustias, San Pedro das Vi\u00f1as, Betanzos", "text": "As Angustias \u00e9 un lugar da parroquia de San Pedro das Vi\u00f1as no concello coru\u00f1\u00e9s de Betanzos na comarca de Betanzos. Ti\u00f1a 98 habitantes no ano 2010 segundo datos do INE, dos cales 47 eran homes e 51 eran mulleres."}
{"id": "185891", "revid": "85894", "url": "https://gl.wikipedia.org/wiki?curid=185891", "title": "O Cepi\u00f1o, San Pedro das Vi\u00f1as, Betanzos", "text": "O Cepi\u00f1o \u00e9 un lugar da parroquia de San Pedro das Vi\u00f1as no concello coru\u00f1\u00e9s de Betanzos na comarca de Betanzos. Ti\u00f1a 30 habitantes no ano 2010 segundo datos do INE, dos cales 17 eran homes e 13 eran mulleres."}
{"id": "185892", "revid": "23204", "url": "https://gl.wikipedia.org/wiki?curid=185892", "title": "Homayoun Ershadi", "text": "Homayoun Ershadi, (\u00e1s veces escrito Homayon Ershadi e en persa: \u0647\u0645\u0627\u06cc\u0648\u0646 \u0627\u0631\u0634\u0627\u062f\u06cc), nado o 25 de marzo de 1947 en Isfah\u00e1n, \u00e9 un actor iraniano."}
{"id": "185893", "revid": "85894", "url": "https://gl.wikipedia.org/wiki?curid=185893", "title": "Illobre, San Pedro das Vi\u00f1as, Betanzos", "text": "Illobre \u00e9 un lugar da parroquia de San Pedro das Vi\u00f1as no concello coru\u00f1\u00e9s de Betanzos na comarca de Betanzos. Ti\u00f1a 17 habitantes no ano 2010 segundo datos do INE, dos cales 9 eran homes e 8 eran mulleres."}
{"id": "185894", "revid": "85894", "url": "https://gl.wikipedia.org/wiki?curid=185894", "title": "Vista Alegre, San Pedro das Vi\u00f1as, Betanzos", "text": "Vista Alegre \u00e9 un lugar da parroquia de San Pedro das Vi\u00f1as no concello coru\u00f1\u00e9s de Betanzos na comarca de Betanzos. Ti\u00f1a 30 habitantes no ano 2010 segundo datos do INE, dos cales 16 eran homes e 14 eran mulleres."}
{"id": "185896", "revid": "85894", "url": "https://gl.wikipedia.org/wiki?curid=185896", "title": "A Casanova, Boimil, Boimorto", "text": "A Casanova \u00e9 un lugar da parroquia de Boimil no concello coru\u00f1\u00e9s de Boimorto na comarca de Arz\u00faa. Ti\u00f1a 5 habitantes no ano 2018 segundo datos do INE, dos cales 1 era home e 4 eran mulleres.\nToponimia.\nSegundo Nicandro Ares \"Casanova\" coincide co lat\u00edn: \"casa nova\"."}
{"id": "185897", "revid": "85894", "url": "https://gl.wikipedia.org/wiki?curid=185897", "title": "A Leira Longa, Arceo, Boimorto", "text": "A Leira Longa \u00e9 un lugar da parroquia de Arceo no concello coru\u00f1\u00e9s de Boimorto na comarca de Arz\u00faa. Segundo o INE en 2018 ti\u00f1a 7 habitantes (3 homes e 4 mulleres)."}
{"id": "185898", "revid": "2074", "url": "https://gl.wikipedia.org/wiki?curid=185898", "title": "Harry Potter e a C\u00e1mara dos Segredos (banda sonora)", "text": ""}
{"id": "185899", "revid": "2074", "url": "https://gl.wikipedia.org/wiki?curid=185899", "title": "Harry Potter e o preso de Azkaban (banda sonora)", "text": ""}
{"id": "185900", "revid": "27155", "url": "https://gl.wikipedia.org/wiki?curid=185900", "title": "UTP", "text": ""}
{"id": "185901", "revid": "27155", "url": "https://gl.wikipedia.org/wiki?curid=185901", "title": "Trifosfato de uridina", "text": ""}
{"id": "185902", "revid": "2074", "url": "https://gl.wikipedia.org/wiki?curid=185902", "title": "Harry Potter e o C\u00e1liz de fogo (banda sonora)", "text": ""}
{"id": "185903", "revid": "2074", "url": "https://gl.wikipedia.org/wiki?curid=185903", "title": "Harry Potter e a Orde do F\u00e9nix (banda sonora)", "text": ""}
{"id": "185904", "revid": "27155", "url": "https://gl.wikipedia.org/wiki?curid=185904", "title": "Beta-oxidaci\u00f3n dos \u00e1cidos graxos", "text": "A \u03b2-oxidaci\u00f3n ou beta oxidaci\u00f3n \u00e9 un proceso catab\u00f3lico dos \u00e1cidos graxos no cal estes perden sucesivamente grupos de dous carbonos nun proceso c\u00edclico, no que o \u00e1cido graxo se descomp\u00f3n totalmente en forma de mol\u00e9culas de acetil-CoA, e na que se producen coencimas reducidos (NADH, FADH2). O acetil-CoA e os coencimas ser\u00e1n oxidados na respiraci\u00f3n celular mitocondrial e orixinar\u00e1n a formaci\u00f3n dunha gran cantidade de enerx\u00eda en forma de ATP. Deste modo os \u00e1cidos graxos achegan gran parte da enerx\u00eda que necesita a c\u00e9lula. Nos animais a \u03b2-oxidaci\u00f3n ten lugar nas mitocondrias, fundamentalmente do f\u00edgado, a\u00ednda que os \u00e1cidos graxos de cadea moi longa son oxidados nos peroxisomas. Nas plantas ten lugar nos glioxisomas.\nA \u03b2-oxidaci\u00f3n dos \u00e1cidos graxos consta de catro reacci\u00f3ns que se repiten ciclicamente. Antes de que os \u00e1cidos graxos entren na \u03b2-oxidaci\u00f3n deben activarse un\u00edndose ao coencima A e atravesar a membrana mitocondrial interna, xa que proceden do citosol. Despois de acabada a \u03b2-oxidaci\u00f3n, os seus produtos finais entran na respiraci\u00f3n celular, onde son completamente oxidados.\nPor tanto, podemos resumir a oxidaci\u00f3n dos \u00e1cidos graxos nestes 4 procesos:\nActivaci\u00f3n e traslocaci\u00f3n dos \u00e1cidos graxos.\nActivaci\u00f3n previa dos \u00e1cidos graxos.\nAntes de que comece a \u03b2-oxidaci\u00f3n deben activarse os \u00e1cidos graxos un\u00edndose ao coencima A (CoASH), formando acil-coencima A (acil-CoA, R\u2013CO\u2013SCoA), concretamente acilo graxo-CoA, o cal ten lugar no ret\u00edculo endoplasm\u00e1tico ou na membrana mitocondrial externa, onde se atopa o encima que cataliza a reacci\u00f3n, a acil-CoA sintetase (ou \u00e1cido graxo tioquinase):\nR\u2013COOH + ATP + CoASH \u2192\u2192 R\u2013CO\u2013SCoA + AMP + PPi + H2O\nPara establecer o enlace tio\u00e9ster entre o \u00e1cido graxo e o coencima A deben consumirse dous enlaces de alta enerx\u00eda do ATP en forma de pirofosfato (PPi), que despois orixina 2 Pi, polo que neste paso previo hai un consumo de enerx\u00eda.\nTraslocaci\u00f3n \u00e1 matriz mitocondrial.\nOs \u00e1cidos graxos at\u00f3panse no citosol, onde se realiza a s\u00edntese de \u00e1cidos graxos. Como a beta-oxidaci\u00f3n ten lugar nos animais nas mitocondrias, deben chegar \u00e1s mitocondrias, pero a membrana mitocondrial \u00e9 impermeable a eles (e aos acil-CoA) deben usar un transportador. Os acil-CoA formados no paso anterior usan o transportador da carnitina da membrana mitocondrial para pasar ao interior da mitocondria (matriz).\nO mecanismo que usa a carnitina para facer a traslocaci\u00f3n \u00e9 o seguinte:\nA carnitina \u00e9 un derivado aminoac\u00eddico que reduce os niveis de triglic\u00e9ridos e colesterol en sangue e participa nos pasos previos da beta-oxidaci\u00f3n. Prod\u00facese naturalmente no f\u00edgado a partir dos amino\u00e1cidos L-metionina e a L-lisina.\n\u03b2-oxidaci\u00f3n.\nAs catro reacci\u00f3ns das que consta a \u03b2-oxidaci\u00f3n res\u00famense na seguinte t\u00e1boa e despois ser\u00e1n tratadas con m\u00e1is detalle. Estas catro reacci\u00f3ns conducen \u00e1 liberaci\u00f3n dunha mol\u00e9cula de acetil-CoA e de coencimas e ao acurtamento en dous \u00e1tomos de carbono do \u00e1cido graxo. As catro reacci\u00f3n rep\u00edtense ciclicamente (h\u00e9lice de Lynen), de modo que o \u00e1cido graxo \u00e9 cada vez m\u00e1is pequeno, e o ciclo contin\u00faa ata que o \u00e1cido graxo estea completamente desfeito:\nOxidaci\u00f3n por FAD (deshidroxenaci\u00f3n).\nO primeiro paso \u00e9 a oxidaci\u00f3n do \u00e1cido graxo activado (acil-CoA) por FAD. O encima acil-CoA-deshidroxenase, unha flavoprote\u00edna que ten o coencima FAD unido covalentemente como un grupo prost\u00e9tico, cataliza a formaci\u00f3n dun dobre enlace entre os carbonos 2 e 3 (carbonos \u03b1 e \u03b2). Como o carbono 3 \u00e9 o carbono \u03b2, que \u00e9 o que finalmente se oxidar\u00e1, a isto d\u00e9bese o nome \u03b2-oxidaci\u00f3n. Os produtos finais son FADH2 e un acil-CoA-\u03b2-insaturado (trans-\u03942-eno\u00edl-CoA), xa que o carbono \u03b2 do \u00e1cido graxo se une cun dobre enlace ao perder dous hidr\u00f3xenos (que son captados polo FAD). Este \u00e1cido graxo trans \u00e9 unha excepci\u00f3n no conxunto de \u00e1cidos graxos insaturados da c\u00e9lula, que son cis. O FADH2 formado pode ceder os seus electr\u00f3ns ao coencima Q da cadea respiratoria a trav\u00e9s da flavoprote\u00edna transferidora de electr\u00f3ns (EFTP) para producir ATP.\nHidrataci\u00f3n.\nO seguinte paso \u00e9 a hidrataci\u00f3n (adici\u00f3n dunha mol\u00e9cula de auga) do dobre enlace \"trans\" entre C-2 e C-3. Esta reacci\u00f3n \u00e9 catalizada pola eno\u00edl-CoA hidratase e obtense un betahidroxiacil-CoA (L-3-hidroxiacil-CoA); \u00e9 unha reacci\u00f3n estereospec\u00edfica, form\u00e1ndose exclusivamente o is\u00f3mero \"L\". Nesta fase houbo que consumir unha mol\u00e9cula de auga para facer a hidrataci\u00f3n e facer desaparecer o dobre enlace.\nOxidaci\u00f3n por NAD+ (deshidroxenaci\u00f3n).\nO terceiro paso \u00e9 a oxidaci\u00f3n do L-3-hidroxiacil-CoA polo NAD+, catalizada pola L-3-hidroxiacil-CoA deshidroxenase, que ten especificidade absoluta polo is\u00f3mero L. Isto converte o grupo hidroxilo do carbono \u03b2 nun grupo cetona (sat\u00farao). O produto final \u00e9 o 3-cetoacil-CoA de maneira que o carbono \u03b2 xa foi oxidado e est\u00e1 preparado para a escisi\u00f3n. O NADH orixinado pode ceder os seus electr\u00f3ns ao primeiro transportador da cadea respiratoria da membrana mitocondrial interna para producir ATP.\nTi\u00f3lise (separaci\u00f3n do grupo de dous carbonos).\nO paso final para a rotura do cetoacil-CoA entre C-2 e C-3 polo grupo tiol doutra mol\u00e9cula de CoA, polo que se denomina ti\u00f3lise. Esta reacci\u00f3n \u00e9 catalizada pola \u03b2-cetotiolase e d\u00e1 lugar a unha mol\u00e9cula de acetil-CoA e un acil-CoA con dous carbonos menos.\nEstas catro reacci\u00f3ns contin\u00faan ata que se produza a escisi\u00f3n completa da mol\u00e9cula en unidades de acetil-CoA. En cada ciclo, f\u00f3rmase unha mol\u00e9cula de FADH2, unha de NADH e unha de acetil-CoA. Isto sup\u00f3n unha visi\u00f3n do ciclo como unha espiral xa que repiten os mesmos pasos pero coas substancias procedentes do ciclo anterior, que recibe o nome de h\u00e9lice de Lynen. Para un \u00e1cido palm\u00edtico (16 C) a reacci\u00f3n global ser\u00e1:\npalmito\u00edl-CoA + 7 CoaSH + 7 FAD + 7 NAD+ + 7 H2O \u2192 8 acetil-CoA + 7 FADH2 + 7 NADH + 7 H+\nPosteriormente, o acetil-CoA e os coencimas entrar\u00e1n na respiraci\u00f3n celular para producir enerx\u00eda, co que a oxidaci\u00f3n total do \u00e1cido graxo estar\u00e1 completa.\n\u00c1cidos graxos de n\u00famero impar de carbonos.\nA gran maior\u00eda dos \u00e1cidos graxos dos tecidos animais te\u00f1en un n\u00famero par de \u00e1tomos de carbono e degr\u00e1danse en grupos de dous carbonos por medio da \u03b2-oxidaci\u00f3n que acabamos de ver. Os \u00e1cidos graxos de n\u00famero impar de carbonos son moito m\u00e1is escasos, pero seguen as mesmas v\u00edas da \u03b2-oxidaci\u00f3n, \u00e9 dicir, ciclos de deshidroxenaci\u00f3n, hidrataci\u00f3n, deshidroxenaci\u00f3n e ti\u00f3lise. Por\u00e9n, como son impares, no \u00faltimo paso do ciclo, f\u00f3rmase unha mol\u00e9cula de 3 carbonos de propionil-CoA. Este composto \u00e9 potencialmente gliconeox\u00e9nico, a diferenza dos acetil-CoA, que ao entrar no ciclo dos \u00e1cidos tricarbox\u00edlicos \u00e9 completamente oxidado a d\u00faas mol\u00e9culas de di\u00f3xido de carbono e non pode servir para a gliconeox\u00e9nese.\nOs ruminantes son os \u00fanicos que te\u00f1en moitos \u00e1cidos graxos de n\u00famero impar de carbonos debido \u00e1 s\u00faa peculiar dixesti\u00f3n baseada en fermentaci\u00f3ns bacterianas.\n\u00c1cidos graxos insaturados.\nA maior parte dos \u00e1cidos graxos dos triglic\u00e9ridos das graxas animais son insaturados (te\u00f1en un ou varios dobres enlaces). A \u03b2-oxidaci\u00f3n dos \u00e1cidos graxos insaturados presenta un problema importante, porque a localizaci\u00f3n do dobre enlace cis que te\u00f1en estes \u00e1cidos graxos pode impedir a formaci\u00f3n do enlace trans-\u03942 que se orixna na primeira reacci\u00f3n da \u03b2-oxidaci\u00f3n, xa que os enlaces dobres non son un substrato axeitado para os encimas da \u03b2-oxidaci\u00f3n. A \u03b2-oxidaci\u00f3n funciona normalmente ata que o \u00e1cido graxo se vai acurtando e se chega \u00e1 posici\u00f3n onde est\u00e1 o dobre enlace cis, onde se presentar\u00e1 o problema. Este problema soluci\u00f3nase coa participaci\u00f3n de dous encimas adicionais:\nEn resumo:\n\u03b2-oxidaci\u00f3n nos peroxisomas.\nNos animais a \u03b2-oxidaci\u00f3n dos \u00e1cidos graxos \u00e9 un proceso principalmente mitocondrial, pero pode producirse tam\u00e9n nos peroxisomas, org\u00e1nulos nos que se oxidan os \u00e1cidos graxos de cadea moi longa. Por\u00e9n, a oxidaci\u00f3n destes grandes \u00e1cidos graxos nos peroxisomas remata cando se chega ao octanil CoA; despois deben sa\u00edr do org\u00e1nulo. P\u00e9nsase que os \u00e1cidos graxos de cadea moi longa (maior5 de 22 carbonos) sofren unha oxidaci\u00f3n iniical nos peroxisomas e despois esta debe continuar nas mitocondrias.\nUnha diferenza significativa \u00e9 que a \u03b2-oxidaci\u00f3n nos peroxisomas non est\u00e1 combinada coa s\u00edntese de ATP coma nas mitocondrias. En lugar disto, os electr\u00f3ns de alto potencial son transferidos ao O2, o que orixina a formaci\u00f3n de H2O2. O encima catalase, que \u00e9 exclusivamente peroxis\u00f3mico, converte o per\u00f3xido de hidr\u00f3xeno en auga e os\u00edxeno. O acetil-CoA formado pasa ao citosol, onde ser\u00e1 utilizado en bios\u00ednteses.\nA \u03b2-oxidaci\u00f3n peroxis\u00f3mica tam\u00e9n require encimas espec\u00edficos do peroxisoma e para os \u00e1cidos graxos moi longos. Hai tres diferenzas clave entre os encimas usados para a \u03b2-oxidaci\u00f3n peroxis\u00f3mica e mitocondrial:\nA \u03b2-oxidaci\u00f3n nos peroxisomas est\u00e1 activada por dietas ricas en graxas e pola administraci\u00f3n de f\u00e1rmacos hipolipid\u00e9micos como o clofibrato.\nNas plantas a \u03b2-oxidaci\u00f3n ten lugar nos peroxisomas. Nun tipo de peroxisoma especial chamado glioxisoma a \u03b2-oxidaci\u00f3n est\u00e1 combinada co ciclo do glioxilato, por medio do cal o acetil-CoA formado a partir dos \u00e1cidos graxos pode acabar servindo para formar azucres por gliconeox\u00e9nese. Nas sementes en xerminaci\u00f3n que almacenan aceites a \u03b2-oxidaci\u00f3n e o ciclo do glioxilato est\u00e1n moi activos.\nRendemento enerx\u00e9tico.\nA oxidaci\u00f3n dos \u00e1cidos graxos ten lugar en d\u00faas fases. A primeira \u00e9 a produci\u00f3n de acetil-CoA e coencimas reducidos na \u03b2-oxidaci\u00f3n e a segunda \u00e9 a entrada deses produtos finais na respiraci\u00f3n celular. Dado que durante a \u03b2-oxidaci\u00f3n a cadea de carbonos dos \u00e1cidos graxos rompe en unidades de dous carbonos (unidas ao coencima A) e que cada rotura produce unha mol\u00e9cula de FADH2 e unha mol\u00e9cula de NADH + H+, \u00e9 f\u00e1cil calcular as mol\u00e9culas de ATP xeradas na oxidaci\u00f3n completa dun \u00e1cido graxo. Os FADH2 e NADH van \u00e1 cadea respiratoria e os acetil-CoA ingresan no ciclo de Krebs onde xeran GTP e m\u00e1is mol\u00e9culas de NADH e FADH2. Se tomamos como exemplo o \u00e1cido palm\u00edtico, \u00e1cido graxo saturado de 16 carbonos, o m\u00e1is importante no metabolismo lip\u00eddico animal, o rendemento enerx\u00e9tico \u00e9 o seguinte:\nSe temos en conta os dous enlaces de alta enerx\u00eda que se utilizan na activaci\u00f3n do \u00e1cido graxo a acil-CoA e que hai que restar, a partir dunha mol\u00e9cula de \u00e1cido palm\u00edtico obtense un rendemento neto de 106 mol\u00e9culas de ATP. Canto m\u00e1is longa sexa a mol\u00e9cula de \u00e1cido graxo, m\u00e1is mol\u00e9culas de ATP se xerar\u00e1n."}
{"id": "185905", "revid": "2074", "url": "https://gl.wikipedia.org/wiki?curid=185905", "title": "Harry Potter e o misterio do pr\u00edncipe (banda sonora)", "text": ""}
{"id": "185906", "revid": "56817", "url": "https://gl.wikipedia.org/wiki?curid=185906", "title": "Concentraci\u00f3n (hom\u00f3nimos)", "text": "O termo concentraci\u00f3n pode significar:"}
{"id": "185907", "revid": "22795", "url": "https://gl.wikipedia.org/wiki?curid=185907", "title": "Soluci\u00f3n (qu\u00edmica)", "text": ""}
{"id": "185908", "revid": "22570", "url": "https://gl.wikipedia.org/wiki?curid=185908", "title": "Ultracuerpos", "text": "Ultracuerpos \u00e9 unha banda de rock coru\u00f1esa. Formada en 2001 por Kiko The Jams (Guitarra), Ramone Ram\u00f3n (guitarra), Mikelini Mart\u00ednez (Baixo), \u00d3scar Caram\u00e9s (Bater\u00eda), membros de Thee Virus xunto a Alvaro Dorda (Voz), anteriormente en Mandr\u00e1goras."}
{"id": "185909", "revid": "88215", "url": "https://gl.wikipedia.org/wiki?curid=185909", "title": "Rafael Moreno Aranzadi", "text": "Rafael Moreno Aranzadi, alcumado Pichichi, nado en Bilbao o 23 de maio de 1892 e finado na mesma cidade o 1 de marzo de 1922, foi un futbolista vasco. Xogaba de dianteiro\u00a0e foi internacional coa selecci\u00f3n espa\u00f1ola."}
{"id": "185913", "revid": "75439", "url": "https://gl.wikipedia.org/wiki?curid=185913", "title": "Alternativa Veci\u00f1al de Porto do Son", "text": "Asociaci\u00f3n Veci\u00f1al de Porto do Son \u00e9 un partido pol\u00edtico de \u00e1mbito local que act\u00faa no concello de Porto do Son.\nHistoria.\nO partido foi inscrito no Rexistro de Partidos Pol\u00edticos do Ministerio do Interior o 12 de decembro de 2002, concorrendo por primeira vez \u00e1s elecci\u00f3ns locais en Porto do Son en 2003, onde conseguen un concelleiro."}
{"id": "185914", "revid": "85894", "url": "https://gl.wikipedia.org/wiki?curid=185914", "title": "Lobomorto, Arceo, Boimorto", "text": "Lobomorto \u00e9 un lugar da parroquia de Arceo no concello coru\u00f1\u00e9s de Boimorto na comarca de Arz\u00faa. Ti\u00f1a 1 habitante no ano 2018 segundo datos do INE, que era 1 home."}
{"id": "185915", "revid": "85894", "url": "https://gl.wikipedia.org/wiki?curid=185915", "title": "O Outeiro, Arceo, Boimorto", "text": "O Outeiro \u00e9 un lugar da parroquia de Arceo no concello coru\u00f1\u00e9s de Boimorto na comarca de Arz\u00faa. Ti\u00f1a 6 habitantes no ano 2018 segundo datos do INE, dos cales 2 eran homes e 4 eran mulleres.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "185916", "revid": "85894", "url": "https://gl.wikipedia.org/wiki?curid=185916", "title": "O Pazo, Arceo, Boimorto", "text": "O Pazo \u00e9 un lugar da parroquia de Arceo no concello coru\u00f1\u00e9s de Boimorto na comarca de Arz\u00faa. Non ti\u00f1a habitantes no ano 2018 segundo datos do INE."}
{"id": "185917", "revid": "85894", "url": "https://gl.wikipedia.org/wiki?curid=185917", "title": "As Quint\u00e1s, Arceo, Boimorto", "text": "As Quint\u00e1s \u00e9 un lugar da parroquia de Arceo no concello coru\u00f1\u00e9s de Boimorto na comarca de Arz\u00faa. Ti\u00f1a 3 habitantes no ano 2018 segundo datos do INE, dos cales 1 era home e 2 eran mulleres."}
{"id": "185918", "revid": "85894", "url": "https://gl.wikipedia.org/wiki?curid=185918", "title": "Santarandel, Arceo, Boimorto", "text": "Santarandel \u00e9 un lugar da parroquia de Arceo no concello coru\u00f1\u00e9s de Boimorto na comarca de Arz\u00faa. Ti\u00f1a 9 habitantes no ano 2018 segundo datos do INE, dos cales 4 eran homes e 5 eran mulleres.\nNeste lugar existiu unha capela, dedicada ao culto de Santo Andr\u00e9, hoxe destru\u00edda."}
{"id": "185919", "revid": "85894", "url": "https://gl.wikipedia.org/wiki?curid=185919", "title": "A Ponte Boado, Arceo, Boimorto", "text": "A Ponte Boado \u00e9 un lugar da parroquia de Arceo no concello coru\u00f1\u00e9s de Boimorto na comarca de Arz\u00faa. Ti\u00f1a 16 habitantes no ano 2018 segundo datos do INE, dos cales 7 eran homes e 9 eran mulleres."}
{"id": "185920", "revid": "85894", "url": "https://gl.wikipedia.org/wiki?curid=185920", "title": "Codesido, Boimil, Boimorto", "text": "Codesido \u00e9 un lugar da parroquia de Boimil no concello coru\u00f1\u00e9s de Boimorto na comarca de Arz\u00faa. Ti\u00f1a 6 habitantes no ano 2018 segundo datos do INE, dos cales 3 eran homes e 3 eran mulleres.\nToponimia.\nO top\u00f3nimo \u00e9 un fit\u00f3nimo que indica a existencia de codesos."}
{"id": "185921", "revid": "27155", "url": "https://gl.wikipedia.org/wiki?curid=185921", "title": "Beta-oxidaci\u00f3n", "text": ""}
{"id": "185922", "revid": "27155", "url": "https://gl.wikipedia.org/wiki?curid=185922", "title": "Beta oxidaci\u00f3n", "text": ""}
{"id": "185924", "revid": "25871", "url": "https://gl.wikipedia.org/wiki?curid=185924", "title": "Daniel Barrio", "text": "Daniel Barrio \u00c1lvarez, nado en Xix\u00f3n o 10 de febreiro de 1987, \u00e9 un futbolista espa\u00f1ol. Xoga de porteiro e o seu equipo actual \u00e9 o Real Oviedo."}
{"id": "185925", "revid": "25871", "url": "https://gl.wikipedia.org/wiki?curid=185925", "title": "Jorge Eugenio Rodr\u00edguez \u00c1lvarez", "text": "Jorge Eugenio Rodr\u00edguez \u00c1lvarez, co\u00f1ecido como Jorge Rodr\u00edguez, nado en Cee o 15 de agosto de 1980, \u00e9 un futbolista galego. Xoga de defensa\u00a0e o seu equipo actual \u00e9 o Real Avil\u00e9s."}
{"id": "185928", "revid": "1987", "url": "https://gl.wikipedia.org/wiki?curid=185928", "title": "Unicef", "text": ""}
{"id": "185929", "revid": "1131", "url": "https://gl.wikipedia.org/wiki?curid=185929", "title": "Antonio Bonet Correa", "text": "Antonio Bonet Correa, nado na Coru\u00f1a o 20 de outubro de 1925 e finado en Madrid o 22 de maio de 2020, foi un catedr\u00e1tico e historiador da arte galego, presidente da Real Academia de Belas Artes de San Fernando dende decembro de 2008 a 2015 e catedr\u00e1tico em\u00e9rito da Universidade Complutense de Madrid.\nTraxectoria.\nEra fillo do militar e pintor Jos\u00e9 Bonet Pe\u00f1alver e da escritora Asunci\u00f3n Correa Calder\u00f3n.\nFormado na Universidade de Santiago de Compostela, licenciouse en Filosof\u00eda e Letras en 1948. Marchou a Par\u00eds para estudar no Institut d'Historie de l'Art da Universidade de Par\u00eds e dipl\u00f3mase en Museolox\u00eda pola Escola do Louvre. Entre 1951 e 1957 traballou como lector e profesor de Historia da Arte na Universidade de Par\u00eds (Sorbona). Ese mesmo ano de 1957, conseguiu o doutoramento en Historia da Arte pola Universidade Complutense, e recibiu o Premio Nacional Men\u00e9ndez Pelayo pola s\u00faa tese sobre a Arquitectura Barroca do s\u00e9culo XVII.\nTen usado o pseud\u00f3nimo de Andr\u00e9s de Cernadas.\nTraxectoria profesional.\nRegresou a Espa\u00f1a en 1958, sendo sucesivamente profesor adxunto na Universidade Complutense de Madrid at\u00e9 1963; en 1964 conseguiu a c\u00e1tedra de Historia da Arte na Universidade de Murcia onde estivo at\u00e9 1967. A partir de 1968, ostentou a c\u00e1tedra de Historia da Arte Hispanoamericana na de Sevilla e, posteriormente, en 1973, a de Historia da Arte Xeral e Historia da Arte Hispanoamericana na Complutense de Madrid. \nDe 1981 a 1983 foi vicerreitor da Uni\u00adversidade Complutense.\nEn 1975, foi encarcerado, xunto con outras personalidades da cultura, pola s\u00faa pertenza \u00e1 Junta Democr\u00e1tica, sendo liberado aos poucos d\u00edas.\nDesenvolveu o seu labor tam\u00e9n como director do Museo de Belas Artes de Sevilla, e foi autor de numerosas obras e artigos cient\u00edficos e cr\u00edtica de arte nos diarios \"El Correo de Andaluc\u00eda\" e ABC.\nDende 1986 foi membro da Real Academia de Belas Artes de San Fernando, substitu\u00edndo en decembro de 2008 na presidencia desta instituci\u00f3n a Ram\u00f3n Gonz\u00e1lez de Amez\u00faa. Permaneceu no cargo at\u00e9 2015, en que foi nomeado director honorario.\nAs\u00ed mesmo, foi investido en xullo de 2013 doutor \"honoris causa\" na Universidade de Santiago de Compostela, sendo o padri\u00f1o o catedr\u00e1tico de Historia da Arte Alfredo Vigo Trasancos.\nTen escritos m\u00e1is de 40 libros e dirixido m\u00e1is de 30 teses.\nOutros cargos.\nFoi acad\u00e9mico da Real Academia de Santa Isabel de Hungr\u00eda de Sevilla, da de Belas Artes de San Jorge, da Academia Nacional de Belas Artes de Lisboa e da Academia Nacional da Arxentina. Membro do International Council of Museums (ICOM) e do Comit\u00e9 Internacional da Historia da Arte. \nFoi membro Correspondiente da Real Academia Galega de Belas Artes dende 1998 e o 26 de xaneiro de 2002 foi nomeado Acad\u00e9mico de Honra, cargo do que tomou posesi\u00f3n o 13 de maio de 2005.\nAdemais, foi presidente da Asociaci\u00f3n de Cr\u00edticos de Arte de Espa\u00f1a e da Feira de Arte Contempor\u00e1nea de Madrid (ARCO).\nVida persoal.\nEn marzo de 1953 casou en Par\u00eds con Monique Planes Durand. Tiveron tres fillos, un dos cales \u00e9 o poeta e, tam\u00e9n, historiador da arte Juan Manuel Bonet."}
{"id": "185930", "revid": "5863", "url": "https://gl.wikipedia.org/wiki?curid=185930", "title": "Bonet Correa", "text": ""}
{"id": "185931", "revid": "5863", "url": "https://gl.wikipedia.org/wiki?curid=185931", "title": "Armand Jean du Plessis de Richelieu", "text": ""}
{"id": "185932", "revid": "5863", "url": "https://gl.wikipedia.org/wiki?curid=185932", "title": "Joaqu\u00edn Arias Sanjurjo Pardi\u00f1as", "text": ""}
{"id": "185933", "revid": "5863", "url": "https://gl.wikipedia.org/wiki?curid=185933", "title": "Eduardo Sanjurjo Carricarte", "text": ""}
{"id": "185934", "revid": "5863", "url": "https://gl.wikipedia.org/wiki?curid=185934", "title": "Garc\u00eda Barb\u00f3n", "text": "Os apelidos Garc\u00eda Barb\u00f3n poden referirse a:"}
{"id": "185936", "revid": "23204", "url": "https://gl.wikipedia.org/wiki?curid=185936", "title": "Historia da tecnolox\u00eda", "text": "A historia da tecnolox\u00eda \u00e9 a historia da invenci\u00f3n de ferramentas e t\u00e9cnicas cun prop\u00f3sito pr\u00e1ctico. A historia moderna est\u00e1 relacionada intimamente coa historia da ciencia, pois o descubrimento de novos co\u00f1ecementos permitiu crear novas cousas e, reciprocamente, puid\u00e9ronse realizar novos descubrimentos cient\u00edficos grazas ao desenvolvemento de novas tecnolox\u00edas, que estenderon as posibilidades de experimentaci\u00f3n e adquisici\u00f3n do co\u00f1ecemento.\nOs artefactos tecnol\u00f3xicos son produtos dunha econom\u00eda, unha forza do crecemento econ\u00f3mico e unha boa parte da vida. As innovaci\u00f3ns tecnol\u00f3xicas afectan e est\u00e1n afectadas polas tradici\u00f3ns culturais da sociedade. Tam\u00e9n son un medio de obter poder militar.\nIdade de Pedra.\nDurante a Idade de Pedra, os humanos eran cazadores colleiteiros, un estilo de vida que comportaba un uso de ferramentas e asentamentos que afectaba moi escasamente aos bi\u00f3topos. As primeiras tecnolox\u00edas de importancia estaban asociadas \u00e1 supervivencia, a obtenci\u00f3n de alimentos e a s\u00faa preparaci\u00f3n. O lume, as ferramentas de pedra, as armas e a vestimenta foron desenvolvementos tecnol\u00f3xicos de grande importancia deste per\u00edodo. Neste tempo apareceu a m\u00fasica. Algunhas culturas desenvolveron canoas con batangas capaces de aventurarse no oc\u00e9ano, a\u00ednda que non haxa ning\u00fan rexistro escrito da innovaci\u00f3n tecnol\u00f3xica dalg\u00fans pobos ou culturas, existen probas dos seus emprendementos na exploraci\u00f3n: os pobos malaios, por exemplo, espallaronse polo arquip\u00e9lago da Malaisia, atravesaran o oc\u00e9ano \u00cdndico at\u00e9 Madagascar e tam\u00e9n atravesaran o oc\u00e9ano Pac\u00edfico, o que requir\u00eda co\u00f1ecer as correntes oce\u00e1nicas, os patr\u00f3ns do clima, navegaci\u00f3n e cartas estelares. As cartas estelares non eran feitas de papel, m\u00e1is si con cordas, varas e cunchas. Os seus barcos eran de clase oce\u00e1nica, fai miles de anos, antes de que a tecnolox\u00eda mar\u00edtima de Occidente fose capaz de facer os descubrimentos mar\u00edtimos.\nA fase principal de predominio da econom\u00eda cazadora-colleiteira ch\u00e1mase Paleol\u00edtico e o final denom\u00ednase epipaleol\u00edtico ou mesol\u00edtico; a Idade de Pedra posterior, durante a cal se desenvolver\u00f3n os rudimentos da tecnolox\u00eda agraria, ch\u00e1mase per\u00edodo Neol\u00edtico. \"Estas foron as bases da tecnolox\u00eda industrial moderna\".\nIdades do Cobre e Bronce.\nA Idade de Pedra desembocou na Idade dos Metais tras a Revoluci\u00f3n neol\u00edtica. Esta revoluci\u00f3n comportou cambios radicais na tecnolox\u00eda agraria, que levaron ao desenvolvemento da agricultura, a domesticaci\u00f3n animal e os asentamentos permanentes. A combinaci\u00f3n destes factores posibilitou o desenvolvemento da fundici\u00f3n de cobre e m\u00e1is tarde do bronce. Esta corrente tecnol\u00f3xica empezou no Crecente f\u00e9rtil, desde onde se difundiu. Os descubrimentos non ti\u00f1an, e a\u00ednda non te\u00f1en, car\u00e1cter universal. O sistema das tres idades non describe con precisi\u00f3n a historia da tecnolox\u00eda dos grupos alleos a Eurasia, e non pode aplicarse nalgunhas poboaci\u00f3ns illadas como os sentinelese (Oc\u00e9ano \u00cdndico), os spinifex (Australia) e certas tribos amaz\u00f3nicas, que a\u00ednda empregan a tecnolox\u00eda da Idade da Pedra, e non desenvolveron a agricultura ou a tecnolox\u00eda do metal.\nIdade de Ferro.\nA Idade de Ferro empezou tras o desenvolvemento da tecnolox\u00eda necesaria para o traballo do ferro, material que substitu\u00edu ao bronce e posibilitou a creaci\u00f3n de ferramentas m\u00e1is resistentes e baratas. En moitas culturas euroasi\u00e1ticas a Idade de Ferro foi a \u00faltima fase anterior ao desenvolvemento da escritura, a\u00ednda que de novo non se pode dicir que isto sexa universal.\nCivilizaci\u00f3ns antigas e as s\u00faas invenci\u00f3ns.\nAntigo Exipto.\nOs exipcios inventaron e usaron moitas m\u00e1quinas simples, como o plano inclinado e a panca, para axudarse nas construci\u00f3ns. O papel exipcio, feito de papiro e a oler\u00eda foron exportados pola conca Mediterr\u00e1neo.Con todo a roda non aparecer\u00eda ata que invasores estranxeiros trouxeron con eles carros. Tam\u00e9n desempe\u00f1aron un importante papel no desenvolvemento da navegaci\u00f3n mar\u00edtima ou tecnolox\u00eda mar\u00edtima, mediterr\u00e1nea, tanto en barcos como faros.\nHoubo avances significativos durante o per\u00edodo din\u00e1stico en astronom\u00eda, matem\u00e1ticas, medicina e xeometr\u00eda, esta \u00faltima unha consecuencia da necesidade de preservar a propiedade das terras de labranza, que eran alagadas anualmente polo r\u00edo Nilo, perd\u00e9ndose as referencias \u00e1s lindes. O tri\u00e1ngulo rect\u00e1ngulo e outras regras tam\u00e9n serv\u00edan para representar estruturas rectil\u00edneas, usadas nos planos de construci\u00f3n. Exipto tam\u00e9n era un centro de investigaci\u00f3n sobre alquimia reco\u00f1ecido no resto do mundo occidental.\nAntiga Grecia.\nOs gregos inventaron moitas tecnolox\u00edas e melloraron outras xa existentes, sobre todo durante o per\u00edodo helen\u00edstico. Her\u00f3n de Alexandr\u00eda inventou un motor a vapor b\u00e1sico e demostrou que ti\u00f1a co\u00f1ecementos de sistemas mec\u00e1nicos e pneum\u00e1ticos. Arquimedes inventou moitas m\u00e1quinas. Os gregos foron \u00fanicos na era preindustrial pola s\u00faa capacidade de combinar as investigaci\u00f3ns cient\u00edficas co desenvolvemento de novas tecnolox\u00edas. Un exemplo \u00e9 o parafuso de Arquimedes, que primeiro se concibiu matematicamente e m\u00e1is tarde construiose. Tam\u00e9n inventaron a balista e computadoras anal\u00f3xicas primitivas, como o mecanismo de Anticitera. Os arquitectos gregos foron os responsables das primeiras c\u00fapulas e tam\u00e9n os primeiros en investigar o n\u00famero \u00e1ureo e a s\u00faa relaci\u00f3n coa xeometr\u00eda e a arquitectura.\n\u00c1 parte da eol\u00edpila de Her\u00f3n, os gregos foron os primeiros en inventar os mu\u00ed\u00f1os de vento e de auga, o que lles fixo pioneiros en tres dos catro m\u00e9todos de propulsi\u00f3n non animal anteriores \u00e1 Revoluci\u00f3n industrial (o cuarto \u00e9 a navegaci\u00f3n), a\u00ednda que s\u00f3 se usou a enerx\u00eda hidr\u00e1ulica.\nEuropa Tribal.\nAo redor de 1.000 a.C.-500 a.C., as tribos xerm\u00e1nicas ti\u00f1\u00e1n unha civilizaci\u00f3n na idade de bronce, mentres os Celtas estaban na idade de ferro na \u00e9poca da cultura de Hallstatt. Posteriormente, as s\u00faas culturas entraran en colisi\u00f3n coas pr\u00e1cticas militares e agr\u00edcolas dos Romanos, hai dous mil anos, o que levou a Europa a beneficiarse dos progresos sociais e tegnoloxicos romanos.\nRoma.\nOs romanos desenvolveron unha agricultura sofisticada, melloraron a tecnolox\u00eda do traballo con ferro e de albanelar\u00eda, melloraron a construci\u00f3n de estradas (m\u00e9todos que non quedaron obsoletos ata o desenvolvemento do mac\u00e1dam no s\u00e9culo XIX), a enxe\u00f1er\u00eda militar, a enxe\u00f1er\u00eda civil, o fiado e o tecido con moitas m\u00e1quinas diferentes como a colleitadora, que axudaron a incrementar a produtividade de moitos sectores da econom\u00eda romana.\nOs enxe\u00f1eiros romanos foron os primeiros en constru\u00edr arcos monumentais, anfiteatros, acuedutos, ba\u00f1os p\u00fablicos, pontes de pedra e criptas. Algunhas invenci\u00f3ns romanas notables foron o c\u00f3dice, o vidro soprado e o formig\u00f3n. Como Roma est\u00e1 situada nunha pen\u00ednsula volc\u00e1nica cuxa area cont\u00e9n grans cristalinos, o formig\u00f3n romano foi especialmente resistente ao tempo. Algunhas das s\u00faas edificaci\u00f3ns mantiv\u00e9ronse en p\u00e9 m\u00e1is de dous mil anos.\nA civilizaci\u00f3n romana estaba altamente urbanizada para os est\u00e1ndares pre-modernos. Moitas cidades do Imperio ti\u00f1an m\u00e1is de 100 000 habitantes, sendo Roma a m\u00e1is poboada da antig\u00fcidade. Os trazos da vida urbana romana comprend\u00edan edificios de varios pisos, r\u00faas pavimentadas, retretes de cisterna p\u00fablicos, fiestras de vidro e calefacci\u00f3n en chans e paredes. Os romanos entenderon a hidr\u00e1ulica e constru\u00edron fontes e obras hidr\u00e1ulicas, especialmente acuedutos. Algunhas termas conserv\u00e1ronse ata a actualidade. Os romanos desenvolveron moitas tecnolox\u00edas que se perderon na Idade Media e non se reinventaron ata o s\u00e9culo XIX e o XX.\nIndia.\nA Civilizaci\u00f3n do val do Indo, situada nunha \u00e1rea rica en recursos \u00e9 relevante pola s\u00faa temper\u00e1 aplicaci\u00f3n das tecnolox\u00edas sanitaria e de planificaci\u00f3n civil. As cidades do val te\u00f1en uns dos primeiros exemplos de ba\u00f1os p\u00fablicos, cloacas pechadas e celeiros comunais.\nA India antiga foi tam\u00e9n punteira na tecnolox\u00eda mar\u00edtima; as\u00ed, un panel atopado en Mohenjo-daro, mostra unha nave navegando. A construci\u00f3n de barcos descr\u00edbese con detalle no Yukti Kalpa Taru, un texto Indio antigo sobre a construci\u00f3n de embarcaci\u00f3ns.\nA arquitectura e t\u00e9cnicas de construci\u00f3n indias, chamadas 'Vaastu Shastra', suxiren unha comprensi\u00f3n profunda da enxe\u00f1er\u00eda de materiais, a hidrolox\u00eda e os servizos sanitarios. A cultura india foi tam\u00e9n pioneira no uso de tinguiduras vexetais, como o \u00edndigo e os procedentes do cinabrio. Moitas destas tinguiduras empreg\u00e1ronse en pinturas e esculturas. O uso de perfumes demostra co\u00f1ecementos qu\u00edmicos, especialmente dos procesos de destilaci\u00f3n e purificaci\u00f3n.\nChina.\nDe acordo co investigador Joseph Needham, os chineses realizaron moitos inventos e descubrimentos primeirizos. Algunhas innovaci\u00f3ns tecnol\u00f3xicas chinesas de importancia foron os primeiros sism\u00f3grafos, mistos, o papel, o ferro fundido, o arado de ferro, a sembradora multitubo, o ponte colgante, a carretilla, o emprego do gas natural como combustible, o comp\u00e1s, o mapa de relevo, a h\u00e9lice, a b\u00e9sta e a p\u00f3lvora. Outros descubrimentos e invenci\u00f3ns chineses, pero da Idade Media, son o barco de pas, a impresi\u00f3n xilogr\u00e1fica, os tipos m\u00f3biles, a pintura fosforescente, a transmisi\u00f3n de cadea, o mecanismo de escape e a roda de fiar.\nIncas.\nOs Incas ti\u00f1an grandes co\u00f1ecementos de enxe\u00f1er\u00eda, ata para os est\u00e1ndares actuais. Un exemplo disto \u00e9 o emprego de pedras de m\u00e1is dunha tonelada nas s\u00faas construci\u00f3ns (por exemplo en Machu Picchu, Per\u00fa), postas unha xunto \u00e1 outra axustando case perfectamente. Os pobos ti\u00f1an canles de irrigaci\u00f3n e sistemas de drenaxe, o que fac\u00eda moi eficiente \u00e1 agricultura. A\u00ednda que alg\u00fans afirman que os incas foron os primeiros en inventar a hidroponia, a tecnolox\u00eda agraria, a\u00ednda que avanzada, estaba a\u00ednda baseada no chan. Esta tecnolox\u00eda, que comprend\u00eda o uso de socalcos graduados, permit\u00eda obter gran rendemento do chan de terras situadas en fortes pendentes.\nMaias.\nA\u00ednda que a Civilizaci\u00f3n Maia non ti\u00f1a tecnolox\u00eda metal\u00farxica nin inventara a roda, desenvolveron complexos sistemas de escritura e astrolox\u00eda e crearon traballos esculturales de pedra. Como os incas, ti\u00f1an boas tecnolox\u00edas de construci\u00f3n e agrarias, a\u00ednda que xa ti\u00f1an varios co\u00f1ecemento de orde astron\u00f3mica que sabemos hoxe en d\u00eda\nIdades Media e Moderna.\nMedievo.\nA tecnolox\u00eda da Idade Media p\u00f3dese describir como unha simbiose entre \"traditio et innovatio\". A\u00ednda que a tecnolox\u00eda medieval considerouse durante moito tempo un paso atr\u00e1s na evoluci\u00f3n da tecnolox\u00eda occidental, nalg\u00fans casos nun intento dalg\u00fans autores de denunciar \u00e1 igrexa como antagonista do progreso cient\u00edfico (v\u00e9xase o mito da terra plana), unha xeraci\u00f3n de medievalistas dos que Lynn White pode ser a s\u00faa cabeza m\u00e1is visible puxeron \u00e9nfase desde a d\u00e9cada de 1940 no car\u00e1cter innovador de moitas t\u00e9cnicas medievais. Algunhas contribuci\u00f3ns medievais son por exemplo os reloxos mec\u00e1nicos, as lentes e os mu\u00ed\u00f1os de vento. A xente da idade media inventaron tam\u00e9n alg\u00fans obxectos m\u00e1is discretos, como o bot\u00f3n ou a marca de auga. En navegaci\u00f3n, os cimentos daera dos descubrimentos as\u00e9ntanse na introduci\u00f3n (a\u00ednda que non invenci\u00f3n) do astrolabio, o comp\u00e1s, a vea latina e o tem\u00f3n de codaste.\nTam\u00e9n se fixeron avances de importancia na tecnolox\u00eda militar coa invenci\u00f3n da armadura de placas, as b\u00e9sta de aceiro, o trabuco e o can\u00f3n, a\u00ednda que quizais se co\u00f1eza m\u00e1is \u00e1 Idade Media polo seu legado arquitect\u00f3nico: mentres a invenci\u00f3n do arco apuntado, a b\u00f3veda de nervaduras auspiciaron o estilo g\u00f3tico, as omnipresentes fortificaci\u00f3ns medievais deron a este tempo o nome de \u00abIdade dos Castelos\u00bb.\nPrincipio da Idade Moderna.\nO principio da Idade Moderna est\u00e9ndese desde a Toma de Constantinopla polo Imperio Otom\u00e1n en 1453 ata a Revoluci\u00f3n francesa en 1789, ou sexa un per\u00edodo de 336 anos. Os turcos no 1300 conquistan Asia Menor baixo o mando do sult\u00e1n, Osman (de a\u00ed o nome otom\u00e1n). O seu fillo Orj\u00e0n logra armar un poderoso ex\u00e9rcito, como unha especie de lexi\u00f3n estranxeira, e conquista m\u00e1is territorios na zona dos Balc\u00e1ns. Moitos cat\u00f3licos deses territorios conv\u00e9rtense ao islamismo. En 1389 os turcos vencen aos serbios (cat\u00f3licos) no Campo de Merlos, como vinganza pola morte de sult\u00e1n en mans dun terrorista serbio. Esa batalla \u00e9 considerada sacra polos serbios e a\u00ednda hoxe rec\u00f3rdana. Tampouco perdoan \u00e1s familias que naquel momento convert\u00e9ronse \u00e1 relixi\u00f3n musulm\u00e1.\nEn 1453 toman Constantinopla, dando lugar \u00e1 ca\u00edda definitiva do Imperio romano de Oriente. Os historiadores consideran este acontecemento como o fin da Historia Antiga. O Imperio Otom\u00e1n perdurar\u00e1 ata o final da primeira guerra mundial en 1918.\nRevoluci\u00f3n industrial.\nA Revoluci\u00f3n industrial \u00e9 un per\u00edodo hist\u00f3rico comprendido entre a segunda metade do s\u00e9culo XVIII e principios do XIX, no que o Reino Unido en primeiro lugar, e o resto da Europa continental despois, sofren o maior conxunto de transformaci\u00f3ns socioecon\u00f3micas, tecnol\u00f3xicas e culturais da Historia da humanidade, desde o Neol\u00edtico.\nA econom\u00eda baseada no traballo manual foi substitu\u00edda por outra dominada pola industria e a manufactura. A Revoluci\u00f3n comezou coa mecanizaci\u00f3n das industrias t\u00e9xtiles e o desenvolvemento dos procesos do ferro. A expansi\u00f3n do comercio foi favorecida pola mellora das rutas de transportes e posteriormente polo nacemento do ferrocarril. As innovaci\u00f3ns tecnol\u00f3xicas m\u00e1is importantes foron a m\u00e1quina de vapor e a denominada Spinning Jenny, unha potente m\u00e1quina relacionada coa industria t\u00e9xtil. Estas novas m\u00e1quinas favoreceron enormes incrementos na capacidade de produci\u00f3n.\nA produci\u00f3n e desenvolvemento de novos modelos de maquinaria as d\u00faas primeiras d\u00e9cadas do s\u00e9culo XIX facilitou a manufactura noutras industrias e incrementou tam\u00e9n a s\u00faa produci\u00f3n.\nS\u00e9culo XIX.\nO s\u00e9culo XIX produciu grandes avances nas tecnolox\u00edas de transporte, construci\u00f3n e comunicaci\u00f3ns. O motor a vapor, que existira na s\u00faa forma moderna desde o s\u00e9culo XVIII aplicouse ao barco de vapor e ao ferrocarril. O tel\u00e9grafo tam\u00e9n se empregou por primeira vez con resultados pr\u00e1cticos no s\u00e9culo XIX. Outra tecnolox\u00eda que viu a luz no s\u00e9culo XIX foi a l\u00e1mpada incandescente. No estaleiro de Portsmouth foi onde, ao fabricar poleas para embarcaci\u00f3ns completamente mediante m\u00e1quinas iniciouse a era da produci\u00f3n en masa. As m\u00e1quinas ferramentas empez\u00e1ronse a empregar para fabricar novas m\u00e1quinas na primeira d\u00e9cada do s\u00e9culo, e os seus principais investigadores foron Richard Roberts e Joseph Whitworth. Os barcos de vapor finalmente fabric\u00e1ronse completamente de metal e desempa\u00f1aron un papel de importancia na abertura do comercio entre o Xap\u00f3n, a China e occidente. Charles Babbage concibiu a computaci\u00f3n mec\u00e1nica, pero logrou que dese froitos. A segunda revoluci\u00f3n industrial de finais do s\u00e9culo XIX viu o r\u00e1pido desenvolvemento das tecnolox\u00edas qu\u00edmica, el\u00e9ctrica, petrol\u00edfera e do aceiro e a s\u00faa conexi\u00f3n coa investigaci\u00f3n tecnol\u00f3xica altamente vertebrada.\nS\u00e9culo XX.\nA tecnolox\u00eda do s\u00e9culo XX desenvolveuse rapidamente. As tecnolox\u00edas de comunicaci\u00f3ns, transporte, a difusi\u00f3n da educaci\u00f3n, o emprego do m\u00e9todo cient\u00edfico e os investimentos en investigaci\u00f3n contribu\u00edron ao avance da ciencia e a tecnolox\u00eda modernas. Algunhas tecnolox\u00edas como a computaci\u00f3n desenvolv\u00e9ronse tan r\u00e1pido como o fixeron en parte debido \u00e1s guerras ou \u00e1 ameaza delas, pois houbo moitos avances cient\u00edficos asociados \u00e1 investigaci\u00f3n e o desenvolvemento militar, como a computaci\u00f3n electr\u00f3nica. A radiocomunicaci\u00f3n, o radar e a gravaci\u00f3n de son foron tecnolox\u00edas clave que achandaron o cami\u00f1o \u00e1 invenci\u00f3n do tel\u00e9fono, o fax e o almacenamento magn\u00e9tico de datos. As melloras nas tecnolox\u00edas enerx\u00e9tica e de motores tam\u00e9n foron enormes e incl\u00faen o aproveitamento da enerx\u00eda nuclear, avance resultado do Proxecto Manhattan. Mediante o uso de computadores e laboratorios avanzados os cient\u00edficos modernos desentra\u00f1ar\u00f3n o c\u00f3digo do ADN o que supuxo grandes avances no eido da medicina.\nS\u00e9culo XXI.\nNos poucos anos que transcorreron do s\u00e9culo XXI a tecnolox\u00eda avanzou rapidamente, progresando en case todos os campos da ciencia. A taxa de desenvolvemento dos computadores \u00e9 un exemplo da aceleraci\u00f3n do progreso tecnol\u00f3xico, o que leva a alg\u00fans a prognosticar a aparici\u00f3n dunha singularidade tecnol\u00f3xica neste s\u00e9culo.\nMedida do progreso tecnol\u00f3xico.\nMoitos soci\u00f3logos e antrop\u00f3logos crearon teor\u00edas sociais concernentes \u00e1 evoluci\u00f3n social e cultural. Alg\u00fans, como Lewis H. Morgan, Leslie White e Gerhard Lenski parten dunha aproximaci\u00f3n m\u00e1is moderna e c\u00e9ntranse na informaci\u00f3n. Canta m\u00e1is informaci\u00f3n e co\u00f1ecemento pos\u00fae unha sociedade, m\u00e1is avanzada \u00e9. Identifica catro etapas do desarollo humano, baseadas nos avances na historia da comunicaci\u00f3n. Na primeira etapa a informaci\u00f3n transm\u00edtese por xenes. Na segunda, os humanos poden aprender e transmitir informaci\u00f3n mediante a experiencia. Na terceira empezan a empregar sinales e desenvolver a l\u00f3xica. Na cuarta crean sinales, desenvolven a lingua e a escritura. Os avances na tecnolox\u00eda de comunicaci\u00f3ns trad\u00facense en avances no sistema econ\u00f3mico, o sistema pol\u00edtico, a distribuci\u00f3n de bens, a desigualdade social e outros aspectos da vida social."}
{"id": "185938", "revid": "98629", "url": "https://gl.wikipedia.org/wiki?curid=185938", "title": "Gorillas in the Mist", "text": "Gorillas in the Mist: The Story of Dian Fossey \u00e9 un filme biogr\u00e1fico dirixido por Michael Apted que se estreou en 1988. Bas\u00e9ase na vida da naturalista Dian Fossey e o seu traballo sobre os \"Gorilla beringei beringei\" en Ruanda.\nSinopse.\nDian Fossey chega a \u00c1frica para confeccionar un censo sobre unha especie en perigo de extinci\u00f3n: o \"Gorilla beringei beringei\". Acompa\u00f1ada por un rastrexador nativo comeza o seu traballo e queda fascinada pola vida deses animais, \u00f3s que non teme achegarse para estudar o seu comportamento. Entre Dian e os gorilas chega a establecerse unha relaci\u00f3n afectiva. No seu af\u00e1n por protexer a especie, a Doutora Fossey ter\u00e1 serios problemas coas autoridades e os cazadores furtivos, que venden as cr\u00edas \u00f3s zool\u00f3xicos e matan os adultos para a fabricaci\u00f3n de souvenirs."}
{"id": "185940", "revid": "98629", "url": "https://gl.wikipedia.org/wiki?curid=185940", "title": "The Children of Huang Shi", "text": "The Children of Huang Shi \u00e9 un filme dirixido por Roger Spottiswoode que se estreou no 2008.\nSinopse.\nDurante a invasi\u00f3n xaponesa da China en 1937, George Hogg (Jonathan Rhys Meyers), un mozo xornalista brit\u00e1nico, tratar\u00e1 coa axuda dunha enfermeira australiana (Radha Mitchell) de salvar a un grupo de orfos da guerra."}
{"id": "185941", "revid": "98629", "url": "https://gl.wikipedia.org/wiki?curid=185941", "title": "The Ghost and the Darkness", "text": "The Ghost and the Darkness \u00e9 un filme dirixido por Stephen Hopkins que se estreou en 1996. Est\u00e1 protagonizado por Michael Douglas e Val Kilmer e o gui\u00f3n foi escrito por William Goldman. O filme \u00e9 unha adaptaci\u00f3n ficticia dos feitos reais que aconteceron en 1898 en Tsavo, Kenya, onde dous le\u00f3ns devoradores de homes atacaron e mataron traballadores durante a construci\u00f3n do tren que conectar\u00eda Mombasa con Uganda no ano 1898.\nO filme recibiu unha resposta dividida da cr\u00edtica, mais ga\u00f1ou o Oscar \u00e1 mellor edici\u00f3n de son.\nSinopse.\nA finais da d\u00e9cada de 1890, a chegada do enxe\u00f1eiro John Patterson (Val Kilmer) a terras africanas acelera a construci\u00f3n do ferrocarril. Ademais, os traballadores africanos consid\u00e9rano un heroe, dende que Patterson cazase un le\u00f3n dun s\u00f3 tiro, algo que s\u00f3 foi quen de facer o lendario cazador Charles Remington (Michael Douglas). Cando parece que as obras van encami\u00f1adas, fan acto de presenza Pantasma e Escuridade, dous le\u00f3ns devoradores de homes. Ent\u00f3n Patterson e Remington deber\u00e1n unirse para poder acabar con eles."}
{"id": "185942", "revid": "5863", "url": "https://gl.wikipedia.org/wiki?curid=185942", "title": "Garc\u00eda Picher", "text": ""}
{"id": "185944", "revid": "865", "url": "https://gl.wikipedia.org/wiki?curid=185944", "title": "No Age", "text": "No Age \u00e9 un d\u00fao estadounidense de noise pop procedente dos \u00c1nxeles (California), formado en 2005 polo guitarrista Randy Randall e o bater\u00eda e vocalista Dean Allen Spunt. A parella inicialmente tocou xunta co bater\u00eda Jeremy Villalobos na banda Wives, e colleu o seu nome dun recompilatorio instrumental do selo SST Records editado en 1987, que Spunt descubriu mentres traballaba en Aron's, unha tenda de discos dos \u00c1nxeles."}
{"id": "185945", "revid": "92340", "url": "https://gl.wikipedia.org/wiki?curid=185945", "title": "Afan Ferddig", "text": "Afan Ferddig (que viviu probabelmente no s\u00e9culo VII) foi un bardo gal\u00e9s. A palabra 'Berddig' significa \"bardo pequeno\" ou \"bromista\"; existe outra referencia a un bardo do s\u00e9culo XI que se chamaba Berddig, bardo na corte de Gruffudd ap Llywelyn en Gwent..\nPouco se sabe del. Alg\u00fans autores cren que foi el o autor do poema 'Moliant Cadwallon'. Segundo unha das Tr\u00edades da Illa de Breta\u00f1a Afan ter\u00eda cantado ao rei Cadwallon ap Cadfan de Gwynedd. Menci\u00f3nase como un dos 'Tri bardd coch eu gwaywffyn Ynys Prydain':\nOs Gogynfeirdd admir\u00e1rono como un gran bardo, por exemplo Cynddelw Brydydd Mawr dic\u00eda que era habitual nel cantar ao xeito de Afan Ferddig:"}
{"id": "185946", "revid": "5863", "url": "https://gl.wikipedia.org/wiki?curid=185946", "title": "Alfonso X o Sabio", "text": ""}
{"id": "185947", "revid": "98629", "url": "https://gl.wikipedia.org/wiki?curid=185947", "title": "Chicken Little", "text": "Chicken Little \u00e9 un filme de animaci\u00f3n estadounidense dirixido por Mark Dindal que se estreou no 2005.\nSinopse.\nPasou un ano dende o \"desafortunado incidente da landra\" cando Chicken Little causou unha grande algarab\u00eda na s\u00faa vila natal de Oakey Oaks \u00f3 proclamar que o ceo estaba caendo tras ser golpeado na testa polo que aparentemente era unha landra. O pequeno polo \u00fanese \u00f3 equipo local de b\u00e9isbol coa esperanza de restablecer a s\u00faa reputaci\u00f3n e ga\u00f1ar o respecto de seu pai, Buck Cluck. Cando el conduce \u00f3 seu equipo a unha inesperada vitoria, conv\u00e9rtese no centro de toda a atenci\u00f3n. Pero tan pronto como todo volve \u00e1 normalidade, volve recibir outro golpe na cabeza, e esta vez o ceo si est\u00e1 caendo de verdade. Temeroso de ser tachado unha vez m\u00e1is de tolo, n\u00e9gase a dicirlle nada a ningu\u00e9n. No canto diso, recruta a axuda dos seus mellores amigos, Runt, Abby Patosa, e Peixe f\u00f3ra da auga, nun intento por salvar o mundo sen facer que todo o pobo entre novamente en p\u00e1nico."}
{"id": "185949", "revid": "5863", "url": "https://gl.wikipedia.org/wiki?curid=185949", "title": "Amor Ruibal", "text": ""}
{"id": "185950", "revid": "5863", "url": "https://gl.wikipedia.org/wiki?curid=185950", "title": "Ant\u00f3n Beiras", "text": ""}
{"id": "185951", "revid": "89787", "url": "https://gl.wikipedia.org/wiki?curid=185951", "title": "Rafael Mart\u00ednez Franc\u00e9s", "text": "Rafael Mart\u00ednez Franc\u00e9s, nado en Cidade Real o 1 de novembro de 1986, \u00e9 un futbolista espa\u00f1ol. Xoga de porteiro e o seu club actual \u00e9 o Monta\u00f1eros CF."}
{"id": "185952", "revid": "56817", "url": "https://gl.wikipedia.org/wiki?curid=185952", "title": "Abdul Aziz Tetteh", "text": "Abdul Aziz Tetteh, nado en Dansoman o 25 de maio de 1990, \u00e9 un futbolista ghan\u00e9s. Xoga de centrocampista e o seu club actual \u00e9 o Monta\u00f1eros CF."}
{"id": "185954", "revid": "89787", "url": "https://gl.wikipedia.org/wiki?curid=185954", "title": "Franco congol\u00e9s", "text": "O franco congol\u00e9s e a moeda oficial da Rep\u00fablica Democr\u00e1tica do Congo. Normalmente abr\u00e9viase como FC e o sei c\u00f3digo ISO \u00e9 CDF. Cada franco congol\u00e9s div\u00eddese en 100 \"centimes\" (c\u00e9ntimos).\nHistoria.\nDurante o dominio colonial belga introduciuse o denominado franco do Congo Belga, quun franco belga. Dende 1916, o franco colonial tam\u00e9n circulaba en Ruanda de Burundi. En 1960, trala independencia do pa\u00eds, pasou a ser co\u00f1ecido simplemente como franco congol\u00e9s. O franco foi a moeda do pa\u00eds ata 1967, cando foi substitu\u00edda polo zaire a raz\u00f3n de 1.000 francos por zaire, mais entre 1960 e 1963 Katanga emitiu o seu propio franco.\nLogo dunha forte desvalorizaci\u00f3n da moeda, en 1993 o antigo zaire substitu\u00eduse polo novo zaire a raz\u00f3n de 3\u00a0000\u00a0000 zaires vellos por un novo. O franco congol\u00e9s pasou a empregarse novamente en 1997, en substituci\u00f3n do novo zaire a raz\u00f3n de 100.000 novos zaires por franco.\nMoedas e billetes.\nMoedas.\nAs moedas contan con variados dese\u00f1os, mais dende o seu restablecemento deixaron de acu\u00f1arse, sendo substitu\u00eddas polos billetes. As moedas que a\u00ednda est\u00e1n en circulaci\u00f3n equivalen a 25 e 50 c\u00e9ntimos, e a un franco, e est\u00e1n realizadas en metais non preciosos para vender aos coleccionistas estranxeiros.\nBilletes.\nA emisi\u00f3n de 1997 inclu\u00edu billetes de 1, 5, 10, 20 e 50 c\u00e9ntimos, e de 1, 5, 10, 20, 50 e 100 francos. Os billetes de 200 francos foron emitidos por primeira vez no ano 2000, seguidos dos de 500 francos no 2002.\nEn 2010, o Banque Centrale du Congo emitiu 20 mill\u00f3ns de billetes de 500 francos para conmemorar o 50 aniversario da independencia de B\u00e9lxica."}
{"id": "185955", "revid": "1131", "url": "https://gl.wikipedia.org/wiki?curid=185955", "title": "Campo de F\u00fatbol de Elvi\u00f1a Grande", "text": "O Campo de F\u00fatbol de Elvi\u00f1a Grande \u00e9 unha instalaci\u00f3n p\u00fablica dedicada \u00e1 pr\u00e1ctica do f\u00fatbol situada na cidade da Coru\u00f1a. Forma parte do Complexo Polideportivo de Elvi\u00f1a, no barrio do Birloque. \u00c9 propiedade da Xunta de Galicia, e ten un terreo de xogo con c\u00e9spede artificial de 104x67 metros e unha bancada cuberta con capacidade para 1500 persoas. Serve de feudo ao Victoria CF."}
{"id": "185957", "revid": "23204", "url": "https://gl.wikipedia.org/wiki?curid=185957", "title": "Robert Redford", "text": "Charles Robert Redford Jr., nado en Santa Monica (California) o 18 de agosto de 1936, m\u00e1is co\u00f1ecido simplemente como Robert Redford, \u00e9 un actor, director, produtor, ecoloxista e fil\u00e1ntropo estadounidense. Na s\u00faa carreira ga\u00f1ou dous Premios Oscar, un en 1981 como director de \"Xente corrente\", e o outro Honor\u00edfico en 2002. No 2010, foi distinguido coa \"Legion d'Honneur\". Por outra banda, \u00e9 un dos iniciadores do Festival de Cinema de Sundance.\nEn abril de 2014, a revista \"Time\" inclu\u00edu a Redford na s\u00faa listaxe anual TIME 100 como unha das \"M\u00e1is Influentes Persoas do Mundo\", e declar\u00e1ndoo \"Padri\u00f1o do Cine Indie\".\nTraxectoria.\nNaceu na cidade de Santa Monica, no condado dos \u00c1nxeles, como Charles Robert Redford, Jr.. Marta, a nai, era ama de casa, e o seu pai leiteiro, de relixi\u00f3n cat\u00f3lica e orixe irlandesa.\nFoi criado no barrio hispano do oeste dos \u00c1nxeles. Na d\u00e9cada de 1950 o seu pai traballou como contable na Standard Oil e traslad\u00e1ronse a un suburbio de clase media no val de San Fernando. \u00c1 s\u00faa nai diagnostic\u00f3uselle un cancro e Redford atravesaba ent\u00f3n unha \u00e9poca de rebeld\u00eda; pero gust\u00e1balle contar historias e debuxar. Unha excursi\u00f3n ao parque nacional de Yosemite imprimiulle un intenso amor pola natureza, que influir\u00eda en moitas das s\u00faas pel\u00edculas.\nEn 1958 casou con Lola van Wagenen e ao ano seguinte naceu o seu fillo Scott, que faleceu poucos meses despois por morte s\u00fabita. Nese mesmo ano un dos seus profesores conseguiulle o seu primeiro papel en Broadway. En 1960 comezou a traballar na televisi\u00f3n, na serie \"Playhouse 90\", e a continuaci\u00f3n en \"Perry Mason\", \"Alfred Hitchcock presenta\" e \"The Twilight Zone\". Por mor diso, o seu pai chegoulle a dicir: \u00ab\"Por que non buscas un traballo de verdade?\"\u00bb\nEn 1960 Redford e a s\u00faa esposa tiveron unha filla, Shawna, e en 1962 novamente un fillo, David Jones. Neses anos compraron unha parcela en Utah, onde constru\u00edron unha vivenda. A s\u00faa filla Amy nacer\u00eda en 1970.\nDebut no cinema.\nNo ano 1962 Redford conseguiu o seu primeiro papel nunha longametraxe de cinema, \"War Hunt\", de Denis Sanders; pel\u00edcula na que tam\u00e9n debutaron os actores Sydney Pollack\u00a0e\u00a0Tom Skerritt.\u00a0 A continuaci\u00f3n volveu actuar en Broadway, na obra \"Descalzos polo parque\", dirixida por Mike Nichols, quen impuxo a participaci\u00f3n de Redford, a quen vira na televisi\u00f3n. Esta obra de teatro converteuno en estrela de Broadway e foi o trampol\u00edn perfecto cara a Hollywood, onde foi contratado en 1964.\nNas s\u00faas catro primeiras pel\u00edculas fixo papeis secundarios e non lle proporcionaron un \u00e9xito digno de menci\u00f3n. Estas pel\u00edculas foron \"Inside Daisy Clover\" (protagonizada por Natalie Wood), \"A manda humana\" de Arthur Penn, \"Situation Hopeless ... But Not Serious\" e \"Propiedade condenada\"."}
{"id": "185959", "revid": "23204", "url": "https://gl.wikipedia.org/wiki?curid=185959", "title": "Oscar Isaac", "text": "Oscar Isaac Hern\u00e1ndez, nado o 9 de marzo de 1979, \u00e9 un actor de cinema guatemalteco radicado en Miami, Florida."}
{"id": "185961", "revid": "98629", "url": "https://gl.wikipedia.org/wiki?curid=185961", "title": "Michael Lonsdale", "text": "Michael Lonsdale, nado en Par\u00eds o 24 de maio de 1931 e finado na mesma cidade o 21 de setembro de 2020, foi un actor franc\u00e9s de cinema e televisi\u00f3n.\nTraxectoria.\nLonsdale era de ascendencia franco-irlandesa por parte de nai e inglesa por parte de pai. Criouse en Londres e en Jersey, e despois, durante a segunda guerra mundial en Casablanca, Marrocos. Posteriormente trasladouse a Par\u00eds para estudar pintura en 1947, pero foi atra\u00eddo polo mundo da actuaci\u00f3n, facendo o as s\u00faas primeiras actuaci\u00f3ns coa idade de 24 anos.\nLonsdale era biling\u00fce e traballou en produci\u00f3ns en lingua inglesa e francesa. Foi co\u00f1ecido internacionalmente por interpretar a Sir Hugo Drax no filme de James Bond, \"\" (1979), o astuto detective franc\u00e9s Lebel en \"The Day of the Jackal\", e a M. Dupont d'Ivry en \"O que queda do d\u00eda\".\nO 25 de febreiro de 2011, ga\u00f1ou un premio C\u00e9sar como mellor actor secundario polo filme \"Des hommes et des dieux\"."}
{"id": "185962", "revid": "15490", "url": "https://gl.wikipedia.org/wiki?curid=185962", "title": "Don Quijote", "text": "Don Quijote pode referirse a:"}
{"id": "185963", "revid": "5863", "url": "https://gl.wikipedia.org/wiki?curid=185963", "title": "Elio Antonio de Nebrija", "text": ""}
{"id": "185972", "revid": "2031673", "url": "https://gl.wikipedia.org/wiki?curid=185972", "title": "Escola de Enxe\u00f1ar\u00eda Industrial da Universidade de Vigo", "text": ""}
{"id": "185973", "revid": "2031675", "url": "https://gl.wikipedia.org/wiki?curid=185973", "title": "Escola Universitaria de Enxe\u00f1er\u00eda T\u00e9cnica Industrial de Vigo", "text": ""}
{"id": "185974", "revid": "2031676", "url": "https://gl.wikipedia.org/wiki?curid=185974", "title": "Escola T\u00e9cnica Superior de Enxe\u00f1eiros Industriais de Vigo", "text": ""}
{"id": "185975", "revid": "85894", "url": "https://gl.wikipedia.org/wiki?curid=185975", "title": "O Corvo", "text": "O top\u00f3nimo galego O Corvo pode referirse a:"}
{"id": "185976", "revid": "56817", "url": "https://gl.wikipedia.org/wiki?curid=185976", "title": "Bule, berra, chora", "text": "Bule, berra, chora \u00e9 o primeiro traballo musical de Xos\u00e9 Manuel Conde. Neste disco, o autor ponlle m\u00fasica a obras de poetas diversos, como o estreme\u00f1o \"Luis \u00c1lvarez Lencero\", e os galegos Dar\u00edo Xoh\u00e1n Cabana, Manuel Antonio ou Lu\u00eds Pimentel. Precisamente un verso do poema \"Canz\u00f3n pra que un neno non durma\" de Lu\u00eds Pimentel, \u00e9 o que d\u00e1 t\u00edtulo \u00e1 obra.\nO disco foi publicado no 1978 por \"Movieplay\" dentro da s\u00faa serie \"Xeira\""}
{"id": "185978", "revid": "27155", "url": "https://gl.wikipedia.org/wiki?curid=185978", "title": "Citid\u00edn monofosfato", "text": "O citid\u00edn monofosfato, tam\u00e9n chamado monofosfato de citidina ou \u00e1cido 5'-citid\u00edlico, abreviado como CMP, \u00e9 un nucle\u00f3tido que forma parte do ARN. \u00c9 un \u00e9ster fosf\u00f3rico do nucle\u00f3sido citidina. Est\u00e1 formado por un azucre ribosa, que leva unida a base nitroxenada citosina enlazada por enlace N-glicos\u00eddico entre o carbono 1' da ribosa e o nitr\u00f3xeno en posici\u00f3n 1' da base, e un grupo fosfato esterificado no carbono 5' da ribosa.\nCando est\u00e1 desprotonada denom\u00ednase citidilato e como substitu\u00ednte des\u00edgnase co prefixo citidil-.\nMetabolismo.\nA principal funci\u00f3n do CMP \u00e9 a de ser un dos catro nucle\u00f3tidos constitu\u00edntes do ARN, xunto co UMP, GMP e AMP. Chega ao lugar da transcrici\u00f3n do ARN en forma de CTP, pero al\u00ed este perde dous fosfatos en forma de pirofosfato e \u00fanese ao ARN en forma de CMP.\nO CMP pode ser fosforilado a CDP polo encima CMP quinase, utilizando ATP ou GTP como doantes do grupo fosfato.\nComo o CTP se xera por aminaci\u00f3n do UTP,e o CTP orixina CMP, a principal fonte de CMP \u00e9 a degradaci\u00f3n do ARN.\nO CMP util\u00edzase como doante de azucres como os \u00e1cidos si\u00e1licos (na forma CMP-azucre) na s\u00edntese de glicoprote\u00ednas.."}
{"id": "185979", "revid": "5863", "url": "https://gl.wikipedia.org/wiki?curid=185979", "title": "Enrique Lorenzo", "text": ""}
{"id": "185980", "revid": "5863", "url": "https://gl.wikipedia.org/wiki?curid=185980", "title": "Xos\u00e9 Mar\u00eda Acu\u00f1a L\u00f3pez", "text": ""}
{"id": "185981", "revid": "5863", "url": "https://gl.wikipedia.org/wiki?curid=185981", "title": "Eugenio Arbones", "text": ""}
{"id": "185982", "revid": "27155", "url": "https://gl.wikipedia.org/wiki?curid=185982", "title": "Monofosfato de citidina", "text": ""}
{"id": "185983", "revid": "27155", "url": "https://gl.wikipedia.org/wiki?curid=185983", "title": "CMP", "text": ""}
{"id": "185984", "revid": "25871", "url": "https://gl.wikipedia.org/wiki?curid=185984", "title": "Hexosa", "text": "En bioqu\u00edmica unha hexosa \u00e9 un monosac\u00e1rido de seis \u00e1tomos de carbono, coa f\u00f3rmula xeral C6H12O6. As hexosas clasif\u00edcanse segundo o grupo funcional que presenten en aldohexosas, que levan o grupo aldehido no carbono 1, e cetohexosas, que levan o grupo cetona no carbono 2.\nAldohexosas.\nAs aldohexosas te\u00f1en catro centros quirais, polo que poden orixinar ata 16 estereois\u00f3meros (24). A configuraci\u00f3n / depende da orientaci\u00f3n do grupo hidroxilo unido ao carbono 5, que est\u00e1 \u00e1 dereita nas formas D, e non ten que ver coa s\u00faa actividade \u00f3ptica (desviaci\u00f3n do plano da luz polarizada en disluci\u00f3n). Nos is\u00f3meros L o OH dese carbono (e os de todos os demais carbonos asim\u00e9tricos) est\u00e1n orientados de maneira contraria aos D. \nAs oito -aldohexosas son:\nDestes is\u00f3meros D, todos excepto a -altrosa aparecen na natureza, a pesar de que o is\u00f3mero L, a -altrosa, si foi atopado en estirpes da bacteria \"Butyrivibrio fibrisolvens\".\nSe as colocamos na orde alosa, altrosa, glicosa, manosa, gulosa, idosa, galactosa, talosa, as proxecci\u00f3ns de Fischer das aldohexosas seguen un patr\u00f3n. A alosa ten os seus catro grupos OH \u00e1 dereita. No carbono 2 os grupos hidroxilo alternan a dereita e esquerda. No carbono 3, nas d\u00faas primeiras est\u00e1n \u00e1 dereita, nas d\u00faas seguintes \u00e1 esquerda, nas d\u00faas seguintes \u00e1 dereita outra vez e nas d\u00faas \u00faltimas \u00e1 esquerda. No carbono 4, as catro primeiras t\u00e9\u00f1eno \u00e1 dereita e as outras catro \u00e1 esquerda. No carbono 5, todas o te\u00f1en \u00e1 dereita (por iso son is\u00f3meros D).\nHemiacetais c\u00edclicos.\nS\u00e1bese desde 1926 que as aldosas de 6 carbonos forman en disoluci\u00f3n hemiacetais c\u00edclicos. O diagrama inferior mostra as formas hemiacetal da D-glicosa e D-manosa.\nOs carbonos numerados na forma li\u00f1al (cadea aberta) corresponden aos mesmos carbonos numerados nas formas hemiacet\u00e1licas. A formaci\u00f3n do hemiacetal causa que o carbono 1, que non era asim\u00e9trico na forma aberta, se converta en asim\u00e9trico na forma c\u00edclica. Isto significa que tanto a glicosa coma a manosa (e as demais hexosas) poden ter d\u00faas formas c\u00edclicas is\u00f3meras dependendo da posici\u00f3n do OH nese carbono, chamadas an\u00f3meros alfa e beta. En disoluci\u00f3n, existe un equilibrio entre as d\u00faas formas. Como a forma de cadea aberta non cristaliza, as d\u00faas formas c\u00edclicas poden separarse cando est\u00e1n cristalizadas. Por exemplo, a D-glicosa pode formar un cristal alfa que ten unha rotaci\u00f3n espec\u00edfica de +112\u00b0 (desv\u00eda o plano da luz polarizada 112\u00ba \u00e1 dereita) e un punto de fusi\u00f3n de 146\u00a0\u00b0C, e forma tam\u00e9n un cristal beta que ten unha rotaci\u00f3n espec\u00edfica de +19\u00b0 e un punto de fusi\u00f3n de 150\u00a0\u00b0C.\nCetohexosas.\nAs cetohexosas te\u00f1en 3 centros quirais e, por tanto, oito posibles estereois\u00f3meros (23). Destes, s\u00f3 os catro is\u00f3meros D se atopan na natureza. Poden formar hemicetais c\u00edclicos.\nS\u00f3 as hexosas que aparecen na natureza son fermentables polos l\u00e9vedos."}
{"id": "185985", "revid": "98629", "url": "https://gl.wikipedia.org/wiki?curid=185985", "title": "Concentraci\u00f3n (qu\u00edmica)", "text": "En qu\u00edmica, f\u00edsica e f\u00edsico-qu\u00edmica, a concentraci\u00f3n dunha soluci\u00f3n ou disoluci\u00f3n \u00e9 a proporci\u00f3n ou relaci\u00f3n que hai entre a cantidade de soluto e a cantidade de disolvente, onde o soluto \u00e9 a substancia que se disolve, o disolvente a substancia que disolve ao soluto, e a soluci\u00f3n \u00e9 o resultado da mestura homox\u00e9nea das d\u00faas substancias anteriores. A menor proporci\u00f3n de soluto disolvido no disolvente, menos concentrada est\u00e1 a soluci\u00f3n e, a maior proporci\u00f3n, m\u00e1is concentrada est\u00e1.\nSolubilidade.\nCada substancia ten unha solubilidade para un disolvente determinado. A solubilidade \u00e9 a cantidade m\u00e1xima de soluto que pode manterse disolvido nunha disoluci\u00f3n, e depende de condici\u00f3ns como a temperatura, a presi\u00f3n e a presenza doutras substancias disolvidas ou en suspensi\u00f3n. Cando se alcanza a m\u00e1xima cantidade de soluto nunha soluci\u00f3n dise que a soluci\u00f3n est\u00e1 saturada, e xa non admitir\u00e1 m\u00e1is soluto disolvido nela. Se agregamos un pouco de sulfato de cobre a un vaso con auga, por exemplo, e axitamos cunha cullerri\u00f1a, o sal disolverase. Se continuamos agregando sal, haber\u00e1 cada vez m\u00e1is concentraci\u00f3n deste at\u00e9 que a auga xa non poida disolver m\u00e1is sal por moito que a axitemos. Ent\u00f3n, a soluci\u00f3n estar\u00e1 saturada, e o sal que lle agreguemos, en vez de disolverse, precipitar\u00e1 ao fondo do vaso. Se quentamos a soluci\u00f3n, a auga poder\u00e1 disolver m\u00e1is sal (aumentar\u00e1 a solubilidade do sulfato na auga), e se a arrefriamos, a auga ter\u00e1 menos capacidade para reter disolvido o sal, e o exceso precipitar\u00e1.\nFormas de expresar a concentraci\u00f3n.\nA concentraci\u00f3n dunha soluci\u00f3n pode expresarse en termos cualitativos ou en termos cuantitativos.\nOs termos cualitativos ou emp\u00edricos son os que aparecen cando se usan expresi\u00f3ns como, por exemplo, a limoada est\u00e1 \"moi dilu\u00edda\" ou \"moi concentrada\".\nOs termos cuantitativos son aqueles que expresan a concentraci\u00f3n cientificamente dunha maneira num\u00e9rica moi exacta e precisa. Algunhas destas formas cuantitativas de expresar a concentraci\u00f3n son as porcentaxes de soluto, a molaridade, a normalidade e as partes por mill\u00f3n, entre outras. Estas formas cuantitativas son as usadas tanto na investigaci\u00f3n cient\u00edfica como na industria para a elaboraci\u00f3n de produtos.\nO alcohol comercial de uso dom\u00e9stico, por exemplo, xeralmente non v\u00e9n nunha presentaci\u00f3n pura (100 % alcohol), sen\u00f3n que \u00e9 unha soluci\u00f3n de alcohol en auga en certa proporci\u00f3n, onde o alcohol \u00e9 o soluto (a substancia que se disolve) e a auga \u00e9 o disolvente (a substancia que disolve o soluto). Cando a etiqueta do envase di que este alcohol est\u00e1 ao 70 % V/V (de concentraci\u00f3n) significa que hai un 70 % de alcohol, e o resto, o 30 %, \u00e9 auga.\nO zume de laranxa comercial adoita ter unha concentraci\u00f3n do 60 % V/V, o que indica que o 60 %, (o soluto), \u00e9 zume de laranxa, e o resto, o 40 % (o disolvente), \u00e9 auga.\nA tintura de iodo, que nunha presentaci\u00f3n comercial pode ter unha concentraci\u00f3n do 5 %, significa que hai un 5 % de iodo, (o soluto), disolvido nun 95 % de alcohol, (o disolvente).\nConcentraci\u00f3n en termos cualitativos.\nA concentraci\u00f3n das soluci\u00f3ns en termos cualitativos, tam\u00e9n chamados emp\u00edricos, non ten en conta, cuantitativamente (numericamente), a cantidade exacta de soluto e disolvente presentes e, dependendo da s\u00faa proporci\u00f3n, a concentraci\u00f3n clasif\u00edcase como:\nDilu\u00edda ou concentrada.\nAdoito na linguaxe informal, non t\u00e9cnica, a concentraci\u00f3n descr\u00edbese dunha maneira cualitativa co uso de adxectivos como \"dilu\u00edda\" ou \"d\u00e9bil\", para as soluci\u00f3ns de concentraci\u00f3n relativamente baixa, e doutros como \"concentrada\" ou \"forte\", para as soluci\u00f3ns de concentraci\u00f3n relativamente alta.\nNunha mestura, estes termos relacionan a cantidade dunha substancia coa intensidade observ\u00e1bel dos efectos ou propiedades, como a cor, o sabor, o olor, a viscosidade, a condutividade el\u00e9ctrica etc., causados por dita substancia. Por exemplo, a concentraci\u00f3n dun caf\u00e9 pode determinarse pola intensidade da cor e sabor da infusi\u00f3n, a dunha limoada polo seu sabor e olor, a da auga azucrada polo seu sabor etc. Unha regra pr\u00e1ctica \u00e9 que canto m\u00e1is concentrada \u00e9 unha soluci\u00f3n crom\u00e1tica, xeralmente m\u00e1is intensamente coloreada est\u00e1.\nDependendo da proporci\u00f3n de soluto con respecto ao disolvente, unha soluci\u00f3n pode estar dilu\u00edda ou concentrada:\nInsaturada, saturada e sobresaturada.\nA concentraci\u00f3n dunha soluci\u00f3n pode clasificarse, en termos da solubilidade. Dependendo de se o soluto est\u00e1 disolvido no disolvente na m\u00e1xima cantidade pos\u00edbel, ou menor ou maior a esta cantidade, para unha temperatura e presi\u00f3n dadas:\nConcentraci\u00f3n en termos cuantitativos.\nPara usos cient\u00edficos ou t\u00e9cnicos, unha apreciaci\u00f3n cualitativa da concentraci\u00f3n dunha soluci\u00f3n case nunca \u00e9 suficiente, polo tanto as medidas cuantitativas son necesarias para describir a concentraci\u00f3n.\nA diferenza das concentraci\u00f3ns expresadas dunha maneira cualitativa ou emp\u00edrica, as concentraci\u00f3ns expresadas en termos cuantitativos ou valorativos te\u00f1en en conta dunha maneira moi precisa as proporci\u00f3ns entre as cantidades de soluto e disolvente que se est\u00e1n utilizando nunha soluci\u00f3n. Este tipo de clasificaci\u00f3n das concentraci\u00f3ns e a que se utiliza adoito na ciencia, na farmacia e na industria, xa que en todas estas actividades necesitan medici\u00f3ns moi precisas das concentraci\u00f3ns dos produtos manexados.\nHai diferentes maneiras de expresar a concentraci\u00f3n cuantitativamente. As m\u00e1is com\u00fans relaci\u00f3nanse m\u00e1is abaixo. Bas\u00e9anse na masa, o volume, ou ambas as magnitudes. Dependendo no que se basean non \u00e9 sempre trivial converter unha medida en outra, xa que o co\u00f1ecemento da densidade pode ser necesario. Ocasionalmente esta informaci\u00f3n pode non estar dispo\u00f1\u00edbel, particularmente se a temperatura var\u00eda.\nEn termos cuantitativos (ou valorativos), a concentraci\u00f3n da disoluci\u00f3n pode expresarse como:\nNo Sistema Internacional de Unidades (SI) empr\u00e9gase a unidade mol\u00b7m\u22123.\nPorcentaxe masa-masa, volume-volume e masa-volume.\nPorcentaxe masa-masa (% m/m).\nDef\u00ednese como a masa de soluto por cada cen unidades de masa da soluci\u00f3n:\nformula_1\nPor exemplo, se disolvemos 20 g de azucre en 80 g de auga, a porcentaxe en masa ser\u00e1:\n20/(80+20)]x 100=20% ou, para distinguila doutras porcentaxes, 20 % m/m (en ingl\u00e9s, % w/w).\nPorcentaxe volume-volume (% V/V).\nExpresa o volume de soluto por cada cen unidades de volume da soluci\u00f3n. Adoita usarse para mesturas l\u00edquidas ou gasosas, nas que o volume \u00e9 un par\u00e1metro importante a ter en conta. \u00c9 dicir, a porcentaxe que representa o soluto no volume total da soluci\u00f3n. Adoita expresarse simplificadamente como \"% v/v\".\nformula_2\nPor exemplo, se temos unha soluci\u00f3n do 20 % en volume (20 % v/v) de alcohol en auga quere dicir que hai 20 mL de alcohol por cada 100 mL de soluci\u00f3n.\nA graduaci\u00f3n alcoh\u00f3lica das bebidas expr\u00e9sase precisamente as\u00ed: un vi\u00f1o de 12 graos (12\u00b0) ten un 12 % (v/v) de alcohol.\nConcentraci\u00f3n en masa-volume (% m/V).\nP\u00f3dense usar tam\u00e9n as mesmas unidades que para medir a densidade a\u00ednda que non conv\u00e9n combinar ambos os conceptos. A \"densidade\" da mestura \u00e9 a masa da soluci\u00f3n dividida polo volume desta, mentres que a \"concentraci\u00f3n\" en ditas unidades \u00e9 a masa de soluto dividida polo volume da disoluci\u00f3n por 100. Adoita usarse os gramos por mililitro (g/mL) e \u00e1s veces expr\u00e9sase como \"% m/V\".\nformula_3\nC\u00e1lculos con porcentaxes masa-masa e volume-volume.\nPara c\u00e1lculos coas porcentaxes masa-masa e volume-volume debemos manexar dous conceptos:\nSoluci\u00f3n = soluto + disolvente.\nCando traballamos con masa-masa e volume-volume hai unha relaci\u00f3n sinxela entre a soluci\u00f3n, o soluto e o disolvente e, dados dous destes valores, p\u00f3dese calcular o terceiro.\nA soluci\u00f3n \u00e9 a suma do soluto m\u00e1is o disolvente:\nE, despexando, \nIsto \u00e9 v\u00e1lido para cando traballamos con masas, ou volumes, nos casos de porcentaxe masa-masa e porcentaxe volume-volume, pero non para cando traballamos con porcentaxes masa-volume, posto que o soluto e o disolvente est\u00e1n representados con unidades diferentes (de masa e volume, respectivamente).\nSe temos un problema no que nos dean d\u00faas das masas, podemos calcular a terceira. V\u00e9xase a parte da t\u00e1boa co fondo amarelo:\nCoas porcentaxes ocorre algo similar, excepto que \u00e9 m\u00e1is sinxelo porque a porcentaxe da soluci\u00f3n \u00e9 sempre 100 %, basta con ter a porcentaxe do soluto ou a do disolvente para co\u00f1ecer a outra. V\u00e9xase a parte do cadro de arriba co fondo verde:\nRegra de tres para calcular proporci\u00f3ns.\nA regra de tres \u00fasase frecuentemente para calcular concentraci\u00f3ns, xa que hai unha relaci\u00f3n proporcional entre o soluto, o disolvente e a disoluci\u00f3n e entre as porcentaxes de cada un deles.\nA regra de tres p\u00f3dese dar en tres casos:\nHai que ter en conta que a porcentaxe da soluci\u00f3n \u00e9 sempre o 100 %.\nAbaixo pres\u00e9ntanse as tres posibilidades nas que podemos usar a regra de tres para solucionar problemas de concentraci\u00f3n. En cada caso, se temos tres valores podemos calcular o cuarto:\nRegra de tres entre o soluto e o disolvente\nRegra de tres entre o soluto e a soluci\u00f3n\nRegra de tres entre o disolvente e a soluci\u00f3n\nExemplos.\nManexando as regras de tres e a f\u00f3rmula de Soluci\u00f3n = disolvente + soluto, p\u00f3dense resolver unha gran variedade de problemas de concentraci\u00f3n con porcentaxes masa-masa e volume-volume.\nOs procedementos para os c\u00e1lculos con porcentaxes volume-volume son exactamente iguais aos de masa-masa, excepto que en lugar de traballar con unidades de masa, como os gramos, \u00fasanse unidades de volume, como o cm3.\nExemplo 1.\nSe te\u00f1en 250 gramos de auga e qu\u00e9rese facer unha soluci\u00f3n de bicarbonato de sodio ao 8 %. Cantos gramos de bicarbonato de sodio se necesitan?, cantos gramos de soluci\u00f3n se producir\u00e1n?, cal \u00e9 a porcentaxe do disolvente?\nDatos:\nC\u00e1lculo da porcentaxe de disolvente:\nAgora temos os gramos de disolvente e tam\u00e9n a s\u00faa concentraci\u00f3n, os seus datos est\u00e1n \"completos\" (hai unha parella \"masa-porcentaxe\"), as\u00ed que podemos usalo como base para calcular tanto a masa do soluto como a masa da soluci\u00f3n. Coa regra de tres entre o soluto e o disolvente p\u00f3dese calcular a masa do soluto, e coa regra de tres entre o disolvente e a soluci\u00f3n p\u00f3dese calcular a masa da soluci\u00f3n.\nUsaremos a regra de tres entre o soluto e o disolvente para obter os gramos de soluto:\nO gramos da soluci\u00f3n pod\u00e9molos calcular de tres maneiras: coa regra de tres entre o soluto e a soluci\u00f3n, coa regra de tres entre o disolvente e a soluci\u00f3n, ou sumando a soluci\u00f3n e o disolvente. Usaremos esta \u00faltima.\nSumamos o soluto e o disolvente para obter os gramos da soluci\u00f3n:\nExemplo 2.\nMest\u00faranse d\u00faas soluci\u00f3ns de cloruro de sodio. A primeira son 120 gramos de soluci\u00f3n ao 10 %, e a segunda son 240 gramos ao 8 %. Cal \u00e1 a concentraci\u00f3n da soluci\u00f3n resultante?, cantos gramos de auga e de cloruro de sodio ten?\nNeste exemplo temos tres soluci\u00f3ns. As d\u00faas primeiras mest\u00faranse para dar unha terceira. A cantidade de auga e de cloruro de sodio da terceira \u00e9 a suma da auga e do cloruro de sodio das d\u00faas primeiras (lei de conservaci\u00f3n da masa). Polo tanto, debemos calcular a cantidade destas substancias nas d\u00faas primeiras soluci\u00f3ns para logo sumalas e obter as cantidades que conforman a terceira soluci\u00f3n, e por \u00faltimo calcular a porcentaxe de concentraci\u00f3n da terceira.\nTerceira soluci\u00f3n\nAgora mesturamos a primeira e a segunda soluci\u00f3n para formar a terceira, \u00e9 dicir, sumamos os solutos, os disolventes e as soluci\u00f3ns:\nPor \u00faltimo, usamos unha regra de tres entre o soluto e a soluci\u00f3n para saber a concentraci\u00f3n:\nConcentraci\u00f3n: 8,66 % = 31,2 g \u00d7 100 / 360 g\nSe quixeramos saber a porcentaxe de disolvente, poder\u00edamos encontralo de tres maneiras:\nNota: Os tres resultados son lixeiramente diferentes por erros de arredondamento nos c\u00e1lculos de masa e porcentaxe anteriores.\nMolaridade.\nA molaridade (M), ou concentraci\u00f3n molar, \u00e9 o n\u00famero de moles de soluto por cada litro de disoluci\u00f3n. Por exemplo, se disolvemos 0,5 moles de soluto en 1000 mL de soluci\u00f3n, temos unha concentraci\u00f3n dese soluto de 0,5 M (0,5 molar). Para preparar unha soluci\u00f3n desta concentraci\u00f3n habitualmente dis\u00f3lvese primeiro o soluto nun volume menor, por exemplo 300 mL, e trasl\u00e1dase esa soluci\u00f3n a un matraz aforado, para despois enrasalo con m\u00e1is disolvente at\u00e9 os 1000 mL. \nformula_4\n\u00c9 o m\u00e9todo m\u00e1is com\u00fan de expresar a concentraci\u00f3n en qu\u00edmica, sobre todo cando se traballa con reacci\u00f3ns qu\u00edmicas e relaci\u00f3ns estequiom\u00e9tricas. Por\u00e9n, este proceso ten o inconveniente de que o volume cambia coa temperatura.\nRepres\u00e9ntase tam\u00e9n como: M = n / V, \nonde \"n\" son os moles de soluto e \"V\" \u00e9 o volume da soluci\u00f3n expresado en litros.\nMolalidade.\nA molalidade (m) \u00e9 o n\u00famero de moles de soluto dividido por quilogramo de disolvente (\"non de soluci\u00f3n\").\nPara preparar soluci\u00f3ns dunha determinada molalidade, non se emprega un matraz aforado como no caso da molaridade sen\u00f3n que se pode facer nun vaso de precipitados e pesando cunha balanza anal\u00edtica, previo peso do vaso baleiro para poderlle restar o correspondente valor.\nformula_5\nA principal vantaxe deste m\u00e9todo de medida respecto \u00e1 molaridade \u00e9 que como o volume dunha disoluci\u00f3n depende da temperatura e da presi\u00f3n, cando estas cambian, o volume cambia con elas. Grazas a que a molalidade non est\u00e1 en funci\u00f3n do volume, \u00e9 independente da temperatura e da presi\u00f3n, e pode medirse con maior precisi\u00f3n.\nEmpr\u00e9gase menos que a molaridade pero \u00e9 igual de importante.\nFormalidade.\nA formalidade (F) \u00e9 o n\u00famero de peso-f\u00f3rmula-gramo ou masa molecular por litro de disoluci\u00f3n.\nformula_6\nO n\u00famero de peso-f\u00f3rmula-gramo ten unidade de g / PFG.\nNormalidade.\nA normalidade (N) \u00e9 o n\u00famero de equivalentes (\"eq-g\") de soluto (\"sto\") por litro de disoluci\u00f3n (\"Vsc\").\nformula_7\nO n\u00famero de equivalentes calc\u00falase dividindo a masa total pola masa dun equivalente: formula_8, ou ben como o produto da masa total e a cantidade de equivalentes por mol, dividido pola masa molar: formula_9.\nNormalidade \u00e1cido-base.\n\u00c9 a normalidade dunna soluci\u00f3n cando se utiliza para unha reacci\u00f3n como \u00e1cido ou como base. Por iso adoitan titularse utilizando indicadores de pH.\nNeste caso, os equivalentes poden expresarse da seguinte forma:\nOnde:\nPor iso, podemos dicir o seguinte:\nOnde:\nExemplos:\nNormalidade redox.\n\u00c9 a normalidade dunha soluci\u00f3n cando se utiliza para unha reacci\u00f3n como axente oxidante ou como axente redutor. Como un mesmo composto pode actuar como oxidante ou como redutor, adoita indicarse se se trata da normalidade como oxidante (Nox) ou como redutor (Nrd). Por iso adoitan titularse utilizando indicadores redox.\nNeste caso, os equivalentes poden expresarse da seguinte forma:\nOnde:\nPor iso, podemos dicir o seguinte:\nOnde:\nExemplos:\nConcentraci\u00f3ns pequenas.\nPara expresarmos concentraci\u00f3ns moi pequenas, trazas dunha substancia moi dilu\u00edda noutra, \u00e9 com\u00fan empregar as relaci\u00f3ns partes por mill\u00f3n (ppm), partes por \"bill\u00f3n\" (ppb) e partes por \"trill\u00f3n\" (ppt). O mill\u00f3n equivale a 106, o bill\u00f3n estadounidense, ou millardo, a 109 e o trill\u00f3n estadounidense a 1012.\n\u00dasanse con relativa frecuencia na medici\u00f3n da composici\u00f3n da atmosfera terrestre. As\u00ed, o aumento de di\u00f3xido de carbono no aire debido ao quecemento global adoita darse en ditas unidades.\nAs unidades que se usan con m\u00e1is frecuencia son as seguintes:\nPor\u00e9n, \u00e1s veces empr\u00e9ganse outras unidades.\nPor exemplo, 1 ppm de CO2 en aire poder\u00eda ser, nalg\u00fans contextos, unha mol\u00e9cula de CO2 nun mill\u00f3n de mol\u00e9culas de compo\u00f1entes do aire.\nOutro exemplo: falando de trazas en soluci\u00f3ns acuosas, 1 ppm corresponde a 1\u00a0mg de soluto / kg de soluci\u00f3n ou, o que \u00e9 o mesmo, 1\u00a0mg de soluto / L soluci\u00f3n \u2014xa que neste caso, o volume do soluto \u00e9 desprez\u00e1bel, e a densidade da auga \u00e9 1 kg/L.\nTam\u00e9n se fala \u00e1s veces de relaci\u00f3ns m\u00e1is pequenas, por exemplo \"cuatrill\u00f3n\". Por\u00e9n, son concentraci\u00f3ns excesivamente pequenas e non adoitan empregarse.\nA IUPAC desaconsella o uso destas relaci\u00f3ns (especialmente no caso de masa entre volume) e recomenda usar as unidades correspondentes.\n\u00c9 particularmente delicado o uso de ppb e ppt, dado o distinto significado de \"bill\u00f3n\" e \"trill\u00f3n\" nos contornos estadounidense e europeo.\nConversi\u00f3ns \u00fatiles.\nOnde:\nOutras formas de indicar a concentraci\u00f3n.\nPara certas disoluci\u00f3ns de uso moi frecuente (por ecxemplo \u00e1cido sulf\u00farico, hidr\u00f3xido de sodio etc.) ind\u00edcase a concentraci\u00f3n doutras formas:\nDensidade.\nA\u00ednda que a densidade non \u00e9 unha forma de expresar a concentraci\u00f3n, \u00e9 proporcional \u00e1 concentraci\u00f3n (nas mesmas condici\u00f3ns de temperatura e presi\u00f3n). Por iso en ocasi\u00f3ns expr\u00e9sase a densidade da soluci\u00f3n en condici\u00f3ns normais en lugar de indicar a concentraci\u00f3n; pero \u00fasase m\u00e1is ben practicamente e con soluci\u00f3ns utilizadas moi amplamente. Tam\u00e9n hai t\u00e1boas de conversi\u00f3n de densidade a concentraci\u00f3n para estas soluci\u00f3ns, a\u00ednda que o uso da densidade para indicar a concentraci\u00f3n \u00e9 unha pr\u00e1ctica que est\u00e1 caendo en desuso.\nNomes propios.\nAlgunhas soluci\u00f3ns \u00fasanse nunha concentraci\u00f3n determinada para algunhas t\u00e9cnicas espec\u00edficas. E nestes casos adoita usarse un nome propio."}
{"id": "185987", "revid": "56817", "url": "https://gl.wikipedia.org/wiki?curid=185987", "title": "Tres idades", "text": "En 1820, Christian J\u00fcrgensen Thomsen, ordenou as colecci\u00f3ns do museo de Copenhaguen en funci\u00f3n dos materiais utilizados nos artefactos e creou a clasificaci\u00f3n chamada das \u201dTres Idades\u201d:\nA\u00ednda que os \u00faltimos termos son a\u00ednda utilizados, o sistema das Tres idades caeu en desuso ao ser demasiado simplista e europe\u00edsta. Por outra banda, \u00e1s citadas etapas engad\u00edronse os termos Paleol\u00edtico e Neol\u00edtico, introducidos por John Lubbock en 1865:\nA periodizaci\u00f3n actual da Prehistoria \u00e9 moito m\u00e1is complexa e est\u00e1 sendo continuamente revisada."}
{"id": "185988", "revid": "1987", "url": "https://gl.wikipedia.org/wiki?curid=185988", "title": "Lilangeni", "text": "O lilanxeni ou lilangeni (emalangeni en plural na lingua local) \u00e9 a moeda oficial de Eswatini e \u00e9 emitida polo Banco Central de Eswatini (en swazi \"Umntsholi Wemaswati\"). Abr\u00e9viase como L (E para o plural) e o seu c\u00f3digo ISO \u00e9 SZL. Un lilangeni div\u00eddese en 100 c\u00e9ntimos. O rand surafricano \u00e9 tam\u00e9n aceptado no pa\u00eds. O seu nome prov\u00e9n da palabra swazi \"langeni\" (di\u00f1eiro), co prefixo de substantivo singular \"li-\".\nHistoria.\nO lilangeni foi introducido en 1974 en substituci\u00f3n do rand surafricano \u00e1 par (1 lilangeni = 1 rand). Actualmente as d\u00faas moedas pertencen \u00e1 \u00c1rea Monetaria Com\u00fan xunto co loti de Lesotho, polo que o rand ten valor legal en Eswatini.\nMoedas.\nEn 1974 cu\u00f1\u00e1ronse moedas de 1, 2, 5, 10, 20 e 50 c\u00e9ntimos e 1 lilangeni, das cales as dun e 2 c\u00e9ntimos estaban feitas de bronce e o resto de cupron\u00edquel. A excepci\u00f3n da moeda dun 1 lilangeni, ningunha moeda era redonda: as de 1 e 50 c\u00e9ntimos eran dodecagonais, as de 2 c\u00e9ntimos eran cadradas e as de 5, 10 e 20 c\u00e9ntimos onduladas.\nA moeda de 2 c\u00e9ntimos deixou de cu\u00f1arse en 1982, e en 1986 a moeda dun c\u00e9ntimo de cobre trocou a s\u00faa forma a circular e a dun lilangeni trocou a s\u00faa composici\u00f3n a n\u00edquel-lat\u00f3n. Estas foron seguidas en 1992 polas de n\u00edquel redondas de 5 e 10 c\u00e9ntimos e niquel-lat\u00f3n redondas dun lilangeni. Entre 1995 e 1996 engad\u00edronse as denominaci\u00f3ns de 2 e 5 emalangeni.\nA moeda dun lilangeni de n\u00edquel-lat\u00f3n te\u00f1en exactamente as mesmas dimensi\u00f3ns e composici\u00f3n que as moedas brit\u00e1nicas de 1\u00a3 introducidas tres anos antes, polo que estas moedas son \u00e1s veces empregadas de xeito fraudulento en m\u00e1quinas expendedoras brit\u00e1nicas.\nBilletes.\nEn 1974, a Autoridade Monetaria de Eswatini emitiu os primeiros billetes de 1, 2, 5 e 10 emalangeni, xunto aos de 20 emalangeni en 1978. En 1981, o Banco Central de Eswatini asumiu a competencia de imprimir os billetes, emitindo os primeiros billetes conmemorando o xubileu do rei Sobhuza II. Entre 1982 e 1985, emit\u00edronse as series normais de billetes de 2, 5, 10 e 20 emalangeni. En 1990 engadiuse a denominaci\u00f3n de 50 emalangeni. Entre 1995 e 1996, os billetes de 2 e 5 emalangeni foron substitutos por moedas, e ademais emit\u00edronse billetes de 100 e 200 emalangeni en 1996 e 1998 respectivamente. Os billetes de 200 emalangeni conmemoran o 30\u00ba aniversario da independencia do pa\u00eds."}
{"id": "185989", "revid": "5863", "url": "https://gl.wikipedia.org/wiki?curid=185989", "title": "Garc\u00eda Lorca", "text": ""}
{"id": "185990", "revid": "5863", "url": "https://gl.wikipedia.org/wiki?curid=185990", "title": "Jos\u00e9 Antela Conde", "text": ""}
{"id": "185991", "revid": "1888", "url": "https://gl.wikipedia.org/wiki?curid=185991", "title": "Enrique Heraclio Botana P\u00e9rez", "text": ""}
{"id": "185992", "revid": "1888", "url": "https://gl.wikipedia.org/wiki?curid=185992", "title": "Antonio Bilbat\u00faa Zubeldia", "text": ""}
{"id": "185993", "revid": "1888", "url": "https://gl.wikipedia.org/wiki?curid=185993", "title": "Ignacio Seoane Fern\u00e1ndez", "text": ""}
{"id": "185997", "revid": "23204", "url": "https://gl.wikipedia.org/wiki?curid=185997", "title": "L\u00e9a Seydoux", "text": "L\u00e9a Seydoux, nada en Par\u00eds o 1 de xullo de 1985, \u00e9 unha actriz e modelo francesa."}
{"id": "186001", "revid": "56817", "url": "https://gl.wikipedia.org/wiki?curid=186001", "title": "Citid\u00edn difosfato", "text": "O citid\u00edn difosfato ou difosfato de citidina, abreviadamente CDP, \u00e9 un \"nucle\u00f3sido difosfato\" formado polo nucle\u00f3sido citidina esterificado con dous grupos fosfato en forma de pirofosfato. A mol\u00e9cula consta dun azucre ribosa unida \u00e1 base nitroxenada citosina por enlace N-glicos\u00eddico entre o carbono 1' da ribosa e o nitr\u00f3xeno en posici\u00f3n 1 da base, e un grupo de dous fosfatos esterificados no carbono 5' da ribosa, e unidos entre si por enlace anhidro.\nDurante certas bios\u00ednteses de l\u00edpidos e gl\u00edcidos o CDP \u00fanese a outras mol\u00e9culas para enerxizalas. No metabolismo de l\u00edpidos interv\u00e9n formando CDP-etanolamina, mol\u00e9cula que une a etanolamina a un diacilglic\u00e9rido, formando fosfatidiletanolamina ; tam\u00e9n forma a CDP-colina, que une a colina a un diacilglic\u00e9rido, formando fosfatidilcolina. Tam\u00e9n interv\u00e9n unido a outra mol\u00e9cula, formando o CDP-metileritrol, na ruta de s\u00edntese de terpenos pola v\u00eda alternativa \u00e1 do mevalonato. Na s\u00edntese do polisac\u00e1rido celulosa nas plantas os restos de glicosa necesarios chegan unidos a un nucle\u00f3tido difosfato, que var\u00eda segundo a especie, e que nalgunhas especies \u00e9 a CDP-glicosa "}
{"id": "186003", "revid": "56817", "url": "https://gl.wikipedia.org/wiki?curid=186003", "title": "Canu'r bwlch", "text": "Canu'r Bwlch \u00e9 o nome que se lle d\u00e1 \u00e1 poes\u00eda galesa da \u00e9poca que vai desde finais da \"hengerdd\" ata os comezos da \u00e9poca dos \"Beirdd y Tywysogion\", ou Bardos dos Pr\u00edncipes, m\u00e1is ou menos entre os s\u00e9culos VII e XI.\nRestos.\nA diferenza dos bardos da \"hengerdd\", desco\u00f1ecemos a maior\u00eda dos nomes dos bardos que cantaron na \u00e9poca que chamamos \"Canu\u2019r Bwlch\".\nEntre os poucos nomes que co\u00f1ecemos est\u00e1n os de Afan Ferddig, Arofan, Meigan e Dygynnelw, pero non conservamos os seus textos. Acerca dos que se atrib\u00faen a Llywarch Hen e Heledd non hai acordo entre os estudosos.\nS\u00f3 a obra atribu\u00edda a Taliesin no Llyfr Taliesin pode ser relacionada cun personaxe hist\u00f3rico, pero Ifor Williams demostrou que eran versos compostos posteriormente (ag\u00e1s unha ducia de textos compostos por Taliesin con toda probabilidade) e que foron compostos sobre o s\u00e9culo IX. En relaci\u00f3n cunha tradici\u00f3n m\u00e1is vella ca o bardo hist\u00f3rico est\u00e1n tam\u00e9n os poemas que se lle atrib\u00faen a Myrddin no Llyfr Du Caerfyrddin.\nHai tam\u00e9n outro grupo de poemas, inclu\u00edndo a antiga profec\u00eda \"Armes Prydain\", poemas \u00e1 natureza, poemas relixiosos, \"englynion\" sobre heroes (\"Englynion y Beddau\") e poemas que falan sobre verdades reco\u00f1ecidas (\"gwirebau\"). Nada sabemos acerca dos autores destes textos.\nComo as escolmas de poemas breves co\u00f1ecidas como \"Trioedd Ynys Prydain\" son m\u00e1is recentes est\u00e1 claro que a s\u00faa orixe est\u00e1 tam\u00e9n naquela \u00e9poca."}
{"id": "186004", "revid": "27155", "url": "https://gl.wikipedia.org/wiki?curid=186004", "title": "CDP", "text": ""}
{"id": "186005", "revid": "27155", "url": "https://gl.wikipedia.org/wiki?curid=186005", "title": "Difosfato de citidina", "text": ""}
{"id": "186007", "revid": "98629", "url": "https://gl.wikipedia.org/wiki?curid=186007", "title": "Centurion (filme)", "text": "Centurion \u00e9 un filme dirixido por Neil Marshall que se estreou no 2010. Bas\u00e9ase na desaparici\u00f3n da Legio IX Hispana en Caledonia. Os protagonistas son Michael Fassbender, Olga Kurylenko e Dominic West.\nSinopse.\nCaledonia, ano 117 de nosa era. Un grupo de soldados romanos loita por salvar as s\u00faas vidas despois de que a lexi\u00f3n se vise minguada tralo ataque da guerrilla local. Os valentes soldados compo\u00f1\u00edan nada menos que a 9\u00aa lexi\u00f3n, a m\u00e1is lendaria pola s\u00faa dureza, pero as cousas non sa\u00edron como planeaban. Agora tan s\u00f3 quedan uns poucos superviventes, liderados por Quintus Dias (Michael Fassbender) e a s\u00faa misi\u00f3n \u00e9 resistir ata conseguir chegar \u00e1 fronteira, antes que as hordas guerreiras da fera e vingativa Etain (Olga Kurylenko) acabe con todos eles."}
{"id": "186008", "revid": "56817", "url": "https://gl.wikipedia.org/wiki?curid=186008", "title": "Citid\u00edn trifosfato", "text": "O citid\u00edn trifosfato ou trifosfato de citidina, abreviadamente CTP, \u00e9 un nucle\u00f3tido formado polo nucle\u00f3sido citidina esterificado cun grupo de tres fosfatos. A mol\u00e9cula consta dun azucre ribosa unido \u00e1 base nitroxenada citosina por enlace N-glicos\u00eddico entre o carbono 1' da ribosa e o nitr\u00f3xeno en posici\u00f3n 1 da base, e un grupo de tres fosfatos esterificados no carbono 5' da ribosa e unidos entre si por enlaces anhidro.\nA funci\u00f3n principal na c\u00e9lula do CTP \u00e9 a de intervir na s\u00edntese do ARN. O CTP chega ao lugar da transcrici\u00f3n do ARN, perde dous fosfatos en forma de pirofosfato (PPi), e \u00fanese ao ARN en formaci\u00f3n como CMP.\nO CTP tam\u00e9n interv\u00e9n na cesi\u00f3n de enerx\u00eda e como coencima en certas reacci\u00f3ns especializadas do metabolismo de l\u00edpidos.\nServe para unir restos CDP a outras mol\u00e9culas no metabolismo de fosfol\u00edpidos, como na reacci\u00f3n na que se forma CDP-etanolamina:\nCTP + fosfoetanolmina \u2192 CDP-etanolamina + PPi\nTam\u00e9n interv\u00e9n na s\u00edntese de terpenos pola v\u00eda alternativa \u00e1 do mevalonato, xa que proporciona o CDP necesario para formar a mol\u00e9cula intermediaria CDP-metileritrol.\nO CTP \u00e9 un inhibidor do encima aspartatocarbomoiltransferase, que \u00e9 un caso de inhibici\u00f3n encim\u00e1tica alost\u00e9rica por produto final.\nO CTP sintet\u00edzase a partir do UTP polo encima CTP sintetase, reacci\u00f3n na que a glutamina cede un grupo amino ao uracilo do UTP, transform\u00e1ndoo en citosina. Tam\u00e9n se pode formar a partir do CDP nunha reacci\u00f3n reversible co ATP como esta:\nCDP + ATP \u2192 CTP + ADP"}
{"id": "186009", "revid": "27155", "url": "https://gl.wikipedia.org/wiki?curid=186009", "title": "CTP", "text": ""}
{"id": "186010", "revid": "27155", "url": "https://gl.wikipedia.org/wiki?curid=186010", "title": "Trifosfato de citidina", "text": ""}
{"id": "186011", "revid": "98629", "url": "https://gl.wikipedia.org/wiki?curid=186011", "title": "Alan Rickman", "text": "Alan Sidney Patrick Rickman, nado o 21 de febreiro de 1946 en Acton (Londres) e finado o 14 de xaneiro de 2016, foi un actor e director ingl\u00e9s de cine e teatro. Rickman foi membro da Royal Shakespeare Company, coa cal realizou produci\u00f3ns modernas e cl\u00e1sicas. O seu primeiro gran papel foi o do Vizconde de Valmont na obra \"Les Liaisons Dangereuses\" en 1985, polo cal foi nomeado a un Premio Tony. Rickman acadou o reco\u00f1ecemento internacional polas s\u00faas actuaci\u00f3ns de Hans Gruber en \"Die Hard\" e de Severus Snape na serie de \"Harry Potter\".\nOutros papeis de sona no cine foron o de Sheriff de Nottingham en \"Robin Hood, pr\u00edncipe dos ladr\u00f3ns\", de Jamie en \"Truly, Madly, Deeply\", do Coronel Brandon en \"Sense and Sensibility\", de Harry en \"Love Actually\", P.L. O'Hara en \"An Awfully Big Adventure\", Alexander Dane en \"Galaxy Quest\", e do Xu\u00edz Turpin en \"Sweeney Todd, o barbeiro diab\u00f3lico de Fleet Street\".\nEn 1995, Rickman foi galardoado co Globo de Ouro, un Emmy e un Screen Actors Guild pola s\u00faa interpretaci\u00f3n de Rasput\u00edn en \"\". Ga\u00f1ou tam\u00e9n un BAFTA polo seu papel de \"Robin Hood\". Foi padri\u00f1o do actor Tom Burke.\nRickman morreu de cancro o 14 de xaneiro de 2016 con 69 anos."}
{"id": "186012", "revid": "23204", "url": "https://gl.wikipedia.org/wiki?curid=186012", "title": "Jacky Ido", "text": "Jacky Ido, nado en Uagadug\u00fa o 14 de maio de 1977, \u00e9 un actor burquin\u00e9s radicado en Francia.\nTraxectoria.\nNo ano 2005 protagonizou o filme alem\u00e1n \"Die wei\u00dfe Massai\" que est\u00e1 baseado na novela de Corinne Hofmann.\nPor\u00e9n, \u00e9 reco\u00f1ecido internacionalmente por interpretar a Marcel no filme \"Inglourious Basterds\" de Quentin Tarantino no ano 2009 .\nEscribiu e dirixiu a curtametraxe \"Descente\" (2005), rodado en Par\u00eds, onde reside actualmente. Como m\u00fasico, ad\u00edcase \u00f3 rap e \u00f3 hip hop."}
{"id": "186014", "revid": "624", "url": "https://gl.wikipedia.org/wiki?curid=186014", "title": "Caso xenitivo", "text": ""}
{"id": "186015", "revid": "624", "url": "https://gl.wikipedia.org/wiki?curid=186015", "title": "Caso (gram\u00e1tica)", "text": ""}
{"id": "186016", "revid": "27155", "url": "https://gl.wikipedia.org/wiki?curid=186016", "title": "Cromosoma artificial bacteriano", "text": "O cromosoma artificial bacteriano (CAB ou, en ingl\u00e9s, BAC) \u00e9 un vector de clonaci\u00f3n usado para clonar fragmentos de ADN (de 100 a 300 kb de tama\u00f1o; como media 150 kb) na bacteria \"Escherichia coli\", creado a partir do pl\u00e1smido factor F encontrado de modo natural na mencionada bacteria.\n\u00c9 un dos tipos de vectores de clonaci\u00f3n co\u00f1ecidos como \"vectores de alta capacidade\", entre os que ademais se incl\u00faen os c\u00f3smidos, PACs (cromosoma artificial derivado do ADN do bacteri\u00f3fago P1) e YACs (cromosoma artificial de l\u00e9vedo), por contraposici\u00f3n cos \"vectores de baixa capacidade\", como pl\u00e1smidos, vectores derivados do fago lambda, fax\u00e9midos e f\u00f3smidos.\nOs cromosomas artificiais bacterianos son moi utilizados como vectores de clonaci\u00f3n para a construci\u00f3n de xenotecas (bibliotecas xen\u00f3micas), como no Proxecto Xenoma Humano. A s\u00faa frecuente utilizaci\u00f3n d\u00e9bese \u00e1 s\u00faa notable capacidade, grande estabilidade e baixa porcentaxe de quimerismo. Tam\u00e9n se usan no estudo de enfermidades hereditarias e para a clonaci\u00f3n de xenomas de axentes infecciosos como virus.\nDado o gran tama\u00f1o dos CAB (ou BAC) recombinantes, as estratexias para a s\u00faa introduci\u00f3n na c\u00e9lula m\u00e1is eficientes son as que utilizan a electroporaci\u00f3n (apl\u00edcanse correntes el\u00e9ctricas \u00e1 membrana celular para que se formen poros que permitan o paso de substancias).\nUn cromosoma artificial bacteriano t\u00edpico consta de:\nProcedemento de clonaci\u00f3n.\nPara realizar a clonaci\u00f3n dun xene hai que seguir o seguinte procedemento:"}
{"id": "186017", "revid": "27155", "url": "https://gl.wikipedia.org/wiki?curid=186017", "title": "Cromosoma artificial humano", "text": "Os cromosomas artificiais humanos (CAH ou m\u00e1is co\u00f1ecidos polas siglas inglesas HAC) son vectores de transferencia para grandes fragmentos de ADN. Est\u00e1n en desenvolvemento desde a d\u00e9cada de 1990, tras o \u00e9xito dos cromosomas artificiais de l\u00e9vedo \"YAC\" e, m\u00e1is recentemente, de bacterias \"BAC\" e os \"PAC\" derivados do pl\u00e1smido P1. Os \"YAC\" e \"PAC\" util\u00edzanse para clonar grandes loci gen\u00f3micos inclu\u00eddas as rexi\u00f3s reguladoras, e t\u00e9\u00f1ense utilizado moito para xerar mapas f\u00edsicos do xenoma humano, identificar xenes de enfermidades por clonaci\u00f3n posicional, e para xerar ratos transx\u00e9nicos para estudos de expresi\u00f3n x\u00e9nica.\nFunci\u00f3ns dos cromosomas artificiais humanos.\nOs \"HAC\" son vectores de transferencia de xenes que se comportan e se constr\u00faen como os cromosomas humanos normais. Poden replicarse, segregan de maneira estable e usan os compo\u00f1entes funcionais da c\u00e9lula humana, evitando as\u00ed os problemas de integraci\u00f3n no xenoma do h\u00f3spede; por tanto, poden introducirse noutras c\u00e9lulas humanas sen problema. Son moi \u00fatiles para estudar a expresi\u00f3n e entender a funci\u00f3n dos cromosomas, xa que ofrecen a posibilidade de expresar grandes fragmentos de ADN humano noutros modelos animais.\nA combinaci\u00f3n de fragmentos de cromosomas ou os cromosomas artificiais humanos por transferencia mediada por microc\u00e9lulas facilitou o mapeo de xenes humanos e diversos estudos xen\u00e9ticos. A recente aparici\u00f3n da enxe\u00f1ar\u00eda de tecidos nai baseada en c\u00e9lulas abriu novas v\u00edas para as terapias x\u00e9nicas e celulares. Agora a tarefa en marcha \u00e9 o desenvolvemento de vectores seguros e eficaces que poidan introducir xenes terap\u00e9uticos en c\u00e9lulas troncais ou nais e manter a expresi\u00f3n reguladora espec\u00edfica a longo prazo destes xenes. A\u00ednda que segue sendo necesario mellorar a eficiencia da transferencia, os HACs pos\u00faen varias caracter\u00edsticas que se requiren para un bo vector de terapia x\u00e9nica, inclu\u00eddo o seu mantemento episomal estable na c\u00e9lula e a capacidade de inserci\u00f3n de xenes de gran tama\u00f1o. Ademais, os \"HACs\" tam\u00e9n poden conter loci xen\u00f3micos con elementos reguladores, que permiten a expresi\u00f3n de transxenes nun ambiente xen\u00e9tico semellante ao do cromosoma natural.\nConstruci\u00f3n dos cromosomas artificiais humanos.\n\u00c1 hora de crear os \"HAC\", o traballo c\u00e9ntrase na determinaci\u00f3n dos requisitos para a s\u00faa formaci\u00f3n. O m\u00e1is importante na definici\u00f3n das secuencias dos HAC, \u00e9 a funci\u00f3n do centr\u00f3mero e a identificaci\u00f3n funcional do cinetocoro. O principal elemento funcional do centr\u00f3mero humano definiuse como \u03b1 sat\u00e9lite ou ADN alfoide . Tam\u00e9n se determinou o tama\u00f1o m\u00ednimo da matriz alfoide compatible cun centr\u00f3mero funcional.\nOs HAC son minicromosomas ex\u00f3xenos creados artificialmente. A maior\u00eda x\u00e9ranse seguindo dous enfoques diferentes, xa sexa \"un enfoque de arriba cara a abaixo\" (enxe\u00f1ar\u00eda de cromosomas, fragmentaci\u00f3n dun cromosoma natural), ou \"un enfoque de abaixo cara a arriba\" (creaci\u00f3n \"de novo\" do cromosoma artificial).\nFragmentaci\u00f3n dun cromosoma natural.\nO primeiro enfoque, desenvolvido en 1991, foi a fragmentaci\u00f3n de cromosomas asociados a tel\u00f3meros (\"TACF\") ou tel\u00f3meros \"TDT\". Esta t\u00e9cnica implica a fragmentaci\u00f3n sucesiva dun cromosoma humano espec\u00edfico de acollida en pequenos minicromosomas, utilizando un vector de orientaci\u00f3n que abrangue un segmento terminal dos tel\u00f3meros, un marcador xen\u00e9tico, e, \u00e1s veces unha rexi\u00f3n de homolox\u00eda co cromosoma obxectivo. Os minicromosomas resultantes segregan de forma aut\u00f3noma normalmente. Este m\u00e9todo tivo \u00e9xito na fragmentaci\u00f3n dos cromosomas humanos X e Y. Con este enfoque tam\u00e9n se indicou que son necesarias un m\u00ednimo de 100 kb de ADN alfoide para a estabilidade en cromosomas humanos.\nOs \"HACs\" tam\u00e9n poden constru\u00edrse por medio de t\u00e9cnicas de fragmentaci\u00f3n dos tel\u00f3meros dun cromosoma en li\u00f1as celulares de polo hiper-recombinox\u00e9nicas, DT40, a\u00ednda que a eficiencia \u00e9 similar \u00e1 dos \"HACs\" de creaci\u00f3n \"de novo\", existen problemas que necesitan resolverse. Con este enfoque p\u00f3dense xerar mini-cromosomas li\u00f1ais estables, que var\u00edan en tama\u00f1o desde 0,5 ata 10 Mb. Estes mini-cromosomas mante\u00f1en un centr\u00f3mero normal e estable durante a mitose nas c\u00e9lulas humanas s\u00f3 con reordenamentos menores. Por\u00e9n, estes \"HACs\" requiren un sitio de clonaci\u00f3n para inserir xenes ex\u00f3xenos.\nPara constru\u00edr este tipo de vectores, un contido substancial do brazo \"p\" ou \"q\" dun cromosoma humano vai diminu\u00edndose a trav\u00e9s de d\u00faas roldas de truncamento telom\u00e9rico en dito cromosoma. Despois, unha secuencia \"loxP\" \u00fanica (unha secuencia diana para a recombinaci\u00f3n hom\u00f3loga da recombinase \"Cre\") cun xene \"neo\" sen o promotor introd\u00facese no brazo \"q\". Por tanto, polo menos en teor\u00eda, calquera ADN circular (\"BAC, PAC, ou YAC\" circular) cun sitio \"loxP\" e un promotor pode restaurar a expresi\u00f3n x\u00e9nica mediada por \"neo-Cre\" por medio da inserci\u00f3n no sitio \"loxP\" espec\u00edfico do \"HAC\". Esta t\u00e9cnica experimentouse no cromosoma 21 humano, creando un vector \"HAC\" de 4,5 Mb de tama\u00f1o, con tres caracter\u00edsticas \u00fatiles para ser un bo vector x\u00e9nico:\nNo sitio \"loxP\" p\u00f3dense introducir unha ou varias copias dun xene de interese.\nS\u00edntese \"de novo\".\nConsiste en xerar cromosomas artificiais por medio da introduci\u00f3n de clonado centrom\u00e9rico e telom\u00e9rico en c\u00e9lulas humanas en cultivo.\nO prop\u00f3sito inicial de xerar \"HAC de novo\" \u00e9 mellorar a comprensi\u00f3n dos requisitos da estrutura do cromosoma e a s\u00faa funci\u00f3n, en particular o papel do centr\u00f3mero. O centr\u00f3mero \u00e9 unha complexa estrutura cromos\u00f3mica que ten unha funci\u00f3n mec\u00e1nica no cromosoma, xa que serve como un sitio para a montaxe da separaci\u00f3n dos cromosomas mediada polos microt\u00fabulos do cinetocoro durante a divisi\u00f3n celular.\nA montaxe \"de novo\" do \"HAC\" foi desenvolvida en 1997 por Willard e o seu grupo de traballo. En c\u00e9lulas de fibrosarcoma humanas HT1080 introduc\u00eduse unha combinaci\u00f3n de ADN humano sint\u00e9tico \u03b1-sat\u00e9lite, ADN humano telom\u00e9rico xerado pola reacci\u00f3n en cadea da polimerase (PCR), e ADN xen\u00f3mico humano ao chou para montar un cromosoma artificial humano li\u00f1al ex\u00f3xeno. Posteriormente, outros grupos tam\u00e9n informaron da xeraci\u00f3n exitosa de HACs de novo utilizando c\u00e9lulas HT1080, conseguindo o precursor da transfecci\u00f3n de ADN humano \u03b1-sat\u00e9lite e os tel\u00f3meros clonados de forma li\u00f1al en\" YAC\"s, ou de forma circular en cromosomas artificiais bacterianos (BAC) ou fagos P1 (\"PAC\").\nNa maior\u00eda dos casos, os \"HAC\"s xerados \"de novo\" son circulares, cun tama\u00f1o entre 1 e 10 Mb, e demostrouse que son mitoticamente estables. Tam\u00e9n se desenvolveron outros sistemas para crear rapidamente cromosomas artificiais humanos baseados en cromosomas artificiais bacterianos utilizando un sistema de recombinaci\u00f3n do virus bacteri\u00f3fago \u03bb, ou usando un transpos\u00f3n Tn5 bacteriano modificado. A utilizaci\u00f3n invasiva do sistema de \"Escherichia coli\" tam\u00e9n pode facilitar a formaci\u00f3n de cromosomas artificiais humanos \"de novo\".\nLimitaci\u00f3ns da s\u00edntese \"de novo\".\nHai varios factores que limitan a aplicaci\u00f3n dos \"HACs\" creados \"de novo\" como vectores de xenes. \nUsos dos cromosomas artificiais humanos.\nUn dos usos principais dos cromosomas artificiais humanos pola s\u00faa potencialidade como vectores de expresi\u00f3n xen\u00e9tica son os tratamentos de terapia x\u00e9nica. A an\u00e1lise da expresi\u00f3n espacial e temporal axeitada do HAC en ratos transx\u00e9nicos indica a capacidade destes vectores para o seu uso en terapia x\u00e9nica som\u00e1tica.\nUso de \"HACs\" como vectores de transferencia.\nUnha soluci\u00f3n \u00e1s cuesti\u00f3ns xurdidas do uso de sistemas de vectores virais dispo\u00f1ibles na actualidade \u00e9 o uso de cromosomas artificiais humanos (HAC), porque se replican e segregan independentemente no xenoma do h\u00f3spede como cromosomas naturais.\nOs HACs poden imitar fielmente o patr\u00f3n normal da expresi\u00f3n x\u00e9nica, xa que poden conter loci xen\u00f3micos completos, inclu\u00edndo elementos de regulaci\u00f3n \"corrente arriba\" e \"corrente abaixo\". Ademais, por mor da s\u00faa existencia episomal (ins\u00edrense en distintas partes do xenoma), moitas complicaci\u00f3ns, tales como o silenciamiento de xenes terap\u00e9uticos ou oncox\u00e9nese derivadas da integraci\u00f3n en sitios desfavorables, poden reducirse ao m\u00ednimo.\nTe\u00f1en un uso potencial para tratar enfermidades producidas por deficiencias x\u00e9nicas, como a diabetes insulino-dependente, creando HACs que leven o transxene da proinsulina e fagan que a c\u00e9lula do humano adulto poida xerar a s\u00faa propia insulina.\nOutros posibles usos dos \"HACs\".\nPoden usarse para manter a correcci\u00f3n a longo prazo dos xenes defectuosos debido a que estes vectores son estables durante moitas divisi\u00f3ns celulares, polo menos nas c\u00e9lulas humanas.\nTam\u00e9n poden complementar os fenotipos mutantes e recuperar \"knockouts\" de xenes en modelos de rato (rato knockout)."}
{"id": "186018", "revid": "3265", "url": "https://gl.wikipedia.org/wiki?curid=186018", "title": "Disolvente", "text": "Denom\u00ednase disolvente, ou solvente, \u00e1 substancia que permite a dispersi\u00f3n doutra, o soluto, no seu seo. Normalmente o disolvente establece o estado f\u00edsico da disoluci\u00f3n, polo que se di que o disolvente \u00e9 o compo\u00f1ente da disoluci\u00f3n que est\u00e1 no mesmo estado f\u00edsico que a disoluci\u00f3n.\nA auga cualif\u00edcase moitas veces como o \"disolvente universal\", porque disolve a m\u00e1is do 50 % dos compostos co\u00f1ecidos.\nPropiedades dalg\u00fans disolventes com\u00fans.\n\"Notas:\" "}
{"id": "186019", "revid": "22795", "url": "https://gl.wikipedia.org/wiki?curid=186019", "title": "Solvente", "text": ""}
{"id": "186020", "revid": "56817", "url": "https://gl.wikipedia.org/wiki?curid=186020", "title": "Soluto", "text": "Denom\u00ednase soluto \u00e1 substancia normalmente minoritaria (a\u00ednda que existen excepci\u00f3ns) nunha soluci\u00f3n, substancia que se encontra disolvida nun determinado disolvente. Na linguaxe com\u00fan tam\u00e9n se a co\u00f1ece como a substancia que se disolve, polo que pode encontrarse nun estado de agregaci\u00f3n diferente ao comezo do proceso de disoluci\u00f3n.\nO m\u00e1is habitual \u00e9 que se trate dun s\u00f3lido nun disolvente l\u00edquido (ver disoluci\u00f3n), o que orixina unha soluci\u00f3n l\u00edquida. Unha das caracter\u00edsticas m\u00e1is significativas dunha soluci\u00f3n adoita ser a s\u00faa concentraci\u00f3n de soluto, \u00e9 dicir, a medida da cantidade de soluto contida nela.\nOutra caracter\u00edstica a considerar \u00e9 a facilidade para disolverse, ou solubilidade, que poida presentar nun disolvente determinado. A solubilidade dun composto qu\u00edmico depende en gran medida da s\u00faa estrutura molecular. En xeral, os compostos i\u00f3nicos e os moleculares polares son sol\u00fabeis en disolventes polares, como a auga ou o etanol e, os compostos moleculares apolares, en disolventes apolares como o hexano, o \u00e9ter ou o tetracloruro de carbono."}
{"id": "186021", "revid": "839", "url": "https://gl.wikipedia.org/wiki?curid=186021", "title": "Vari\u00e1bel", "text": "Unha vari\u00e1bel, ou variable, \u00e9 un s\u00edmbolo que representa un elemento ou cousa non especificada dun conxunto dado. Dito conxunto denom\u00ednase conxunto universal da vari\u00e1bel, universo ou variar da vari\u00e1bel, e cada elemento do conxunto \u00e9 un valor da vari\u00e1bel.\nSexa \"x\" unha vari\u00e1bel cuxo universo \u00e9 o conxunto {1,3,5,7,9,11,13}; ent\u00f3n \"x\" pode ter calquera destes valores: 1,3,5,7,9,11,13. Noutras palabras, \"x\" pode reemprazarse por calquera enteiro positivo impar menor que 14. Por esta raz\u00f3n, adoito dise que unha vari\u00e1bel \u00e9 un \"reemprazo\" de calquera elemento do seu universo.\nUnha vari\u00e1bel \u00e9 un elemento dunha f\u00f3rmula, proposici\u00f3n ou algoritmo que pode adquirir, ou ser substitu\u00eddo por, un valor calquera (sempre dentro do seu universo). Os valores que unha vari\u00e1bel \u00e9 capaz de recibir poden estar definidos dentro dun rango, e/ou estar limitados por raz\u00f3ns ou condici\u00f3ns de pertenza, ao universo que lles corresponde (nestes casos, o universo da vari\u00e1bel pasa a ser un subconxunto dun universo maior, o que ter\u00eda sen as restrici\u00f3ns).\nEn moitos usos, o contrario dunha vari\u00e1bel \u00e9 unha constante. Tam\u00e9n pode considerarse \u00e1s constantes como un caso particular de vari\u00e1beis, cun universo unitario (cun s\u00f3 elemento), xa que s\u00f3 poden ter un valor, e non poden modificalo."}
{"id": "186022", "revid": "22795", "url": "https://gl.wikipedia.org/wiki?curid=186022", "title": "Variable", "text": ""}
{"id": "186023", "revid": "89787", "url": "https://gl.wikipedia.org/wiki?curid=186023", "title": "Botella de Leiden", "text": "A botella de Leiden \u00e9 un dispositivo el\u00e9ctrico realizado cunha botella de vidro que permite almacenar cargas el\u00e9ctricas. Historicamente a botella de Leiden foi o primeiro tipo de condensador.\nHistoria.\nEn 1746, Pieter van Musschenbroek, que traballaba na Universidade de Leiden, efectuou un experimento para comprobar se unha botella chea de auga pod\u00eda conservar cargas el\u00e9ctricas. Esta botella consist\u00eda nun recipiente cun tap\u00f3n ao cal atrav\u00e9salle unha varilla met\u00e1lica que queda mergullada no l\u00edquido. A varilla ten unha forma de gancho na parte superior ao cal ach\u00e9gaselle un condutor cargado el\u00e9ctricamente. Durante a experiencia un asistente separou o condutor e recibiu unha forte descarga ao aproximar a s\u00faa man \u00e1 varilla.\nUn ano m\u00e1is tarde o brit\u00e1nico William Watson descubriu que aumentaba a descarga se a envolv\u00eda cunha capa de esta\u00f1o. Seguindo os novos descubrimentos, Jean Antoine Nollet tivo a idea de substitu\u00edr o l\u00edquido por follas de esta\u00f1o, quedando desde ent\u00f3n esta configuraci\u00f3n da botella que se utiliza actualmente para experimentos. Watson puido transmitir unha descarga el\u00e9ctrica de xeito espectacular producindo unha fa\u00edsca el\u00e9ctrica desde unha botella de Leiden a un cable met\u00e1lico que atravesaba o r\u00edo T\u00e1mese en 1747. As botellas de Leiden eran utilizadas en demostraci\u00f3ns p\u00fablicas sobre o poder da electricidade. Nelas produc\u00edanse descargas el\u00e9ctricas capaces de matar pequenos ratos e paxaros.\nFuncionamento.\nA botella de Leyden \u00e9 un dispositivo que permite almacenar cargas el\u00e9ctricas comport\u00e1ndose como un condensador. A varilla met\u00e1lica e as follas de esta\u00f1o ou aluminio conforman a armadura interna. A armadura externa esta constitu\u00edda pola capa que cobre a botella. A mesma botella act\u00faa como un material diel\u00e9ctrico (illante) entre as d\u00faas capas do condensador. O nome de condensador prov\u00e9n das ideas do s\u00e9culo XIX sobre a natureza da carga el\u00e9ctrica que asimilaban esta a un flu\u00eddo que pod\u00eda almacenarse tras a s\u00faa condensaci\u00f3n nun dispositivo adecuado como a botella de Leiden.\nEste \u00e9 o principio polo cal, se un raio cae por diferenza de potencial nun avi\u00f3n, este non sufrir\u00e1 no seu interior ning\u00fan tipo de descarga nin alteraci\u00f3n el\u00e9ctrica.\nExperimento.\nDesenv\u00f3lvese cunha botella de cristal, na cal, c\u00f3rtase un anaco de l\u00e1mina de aluminio de uso dom\u00e9stico e con isto e cun rolo de pel\u00edcula fotogr\u00e1fica, env\u00f3lvese o frasco. Posteriormente col\u00f3case no interior outro anaco de l\u00e1mina de aluminio. Neste punto do experimento poder\u00eda empregarse pegamento pero existe o perigo de que os gases liberados no interior poidan facer estoupar o frasco.\nReal\u00edzase unha perforaci\u00f3n na tapa da botella e introd\u00facese nesta un parafuso e aseg\u00farase na parte interior da botella cun anaco de arame obtido dun clip para papel. Este arame debe facer contacto coa l\u00e1mina que se colocou no interior. Cun anaco de cable (con varios f\u00edos) e sux\u00e9itase na parte de arriba do parafuso; a esta parte co\u00f1\u00e9ceselle como \"cepillo de colecci\u00f3n\".\nComo xerador se utiliza un tubo de PVC que se frega cun pano ou un anaco de tea para xerar electricidade est\u00e1tica.\nO aparello faise funcionar colocando a botella de Leiden no bordo dunha mesa, logo d\u00e9bese facer que o cepillo de colecci\u00f3n toque ao tubo de PVC, mentres isto real\u00edzase, desl\u00edzase fregando no pano ou tea. O arame que sae da botella de Leiden \u00e9 unha conexi\u00f3n a terra. P\u00f3dese suxeitar o frasco pola parte que ten a l\u00e1mina de aluminio e non se recibir\u00e1 unha descarga se non se toca a l\u00e1mina e o parafuso."}
{"id": "186024", "revid": "98629", "url": "https://gl.wikipedia.org/wiki?curid=186024", "title": "S\u00edndrome do aceite t\u00f3xico", "text": "A s\u00edndrome do aceite t\u00f3xico, tam\u00e9n chamada s\u00edndrome t\u00f3xica ou intoxicaci\u00f3n por aceite de colza desnaturalizado, foi unha intoxicaci\u00f3n alimentaria masiva que se produciu en Espa\u00f1a en maio de 1981 por consumo de aceite de colza de uso industrial, adulterado fraudulentamente para desvialo \u00f3 consumo humano. A d\u00eda de hoxe (2011) a\u00ednda non se sabe a causa exacta da intoxicaci\u00f3n, a substancia t\u00f3xica responsable da enfermidade, a\u00ednda que os datos epidemiol\u00f3xicos po\u00f1en en evidencia que foi vehiculada co aceite.\nAfectou m\u00e1is de 20.000 persoas, das que moitos a\u00ednda sofren secuelas, e causou a morte de entre 1.000 e 5.000 enfermos, segundo as fontes.\nIdentif\u00edcase, de acordo co C\u00f3digo Internacional de Clasificaci\u00f3n das Enfermidades (CIE-9-MC) co c\u00f3digo 710.5.\nPresentou un cadro cl\u00ednico polimorfo, con s\u00edntomas pulmonares e nerviosos, e afectando tam\u00e9n o coraz\u00f3n, f\u00edgado e pel. Caracter\u00edzase por unha vasculite non necrotizante en arterias e veas . Tam\u00e9n a evoluci\u00f3n dos enfermos foi moi variable, causando a morte nunha alta porcentaxe dos casos, complicaci\u00f3ns secundarias noutros ou secuelas, fundamentalmente neurol\u00f3xicas. Outros enfermos evolucionaron espontaneamente cara \u00e1 curaci\u00f3n.\nCronolox\u00eda da intoxicaci\u00f3n.\nO 1 de maio de 1981 morreu a primeira v\u00edtima da enfermidade, Jaime Vaquero Garc\u00eda , un rapaz de 8 anos natural de Torrej\u00f3n de Ardoz (Madrid), \u00f3 que se lle diagnosticou unha insuficiencia pulmonar aguda. Nos d\u00edas seguintes, cinco familiares do meni\u00f1o morto e tres m\u00e1is doutra familia veci\u00f1a te\u00f1en que ser hospitalizados no Hospital del Rey e na Cidade Sanitaria La Paz, todos eles cunha sintomatolox\u00eda similar, polo que o 4 de maio se informa \u00e1 Direcci\u00f3n Xeral de Sa\u00fade P\u00fablica da existencia dunha posible epidemia e cr\u00e9ase un equipo t\u00e9cnico que comeza a investiga-los casos.\nA noticia do falecemento e os oito enfermos m\u00e1is en Torrej\u00f3n faise p\u00fablica o d\u00eda 7. T\u00f3dolos enfermos mostran un cadro pulmonar, com\u00fan nos primeiros enfermos, que xustificou a denominaci\u00f3n inicial da enfermidade como \"pneumon\u00eda at\u00edpica\", diagn\u00f3stico compatible co cadro cl\u00ednico observado. O d\u00eda 9 constit\u00faese unha Comisi\u00f3n Cl\u00ednica e inf\u00f3rmase \u00f3s directores dos hospitais de Madrid dunha posible epidemia producida pola \"Legionella\", con 23 casos co\u00f1ecidos ata o momento. D\u00eda tras d\u00eda, o n\u00famero de enfermos aumenta cun goteo constante de novos casos: o d\u00eda 10 xa hai 33 enfermos, todos en distintos barrios madrile\u00f1os e concellos lim\u00edtrofes, observ\u00e1ndose unha clara incidencia familiar e na poboaci\u00f3n de clase social media-baixa residente nas zonas perif\u00e9ricas das cidades; o 12 contabil\u00edzanse xa 150 enfermos e seis falecidos e const\u00e1tanse os primeiros casos f\u00f3ra de Madrid (en \u00c1vila e Segovia); o 13 son 220 enfermos, xa en 5 provincias distintas, e 7 falecidos. O 6 de xu\u00f1o xa se rexistraban m\u00e1is de 2.000 hospitalizados en Madrid (con 300-350 ingresos diarios) e 600 noutras provincias, todas elas do centro e noroeste da pen\u00ednsula, nun mapa de distribuci\u00f3n que se debuxaba \u00f3 longo da estrada nacional N-VI Madrid - A Coru\u00f1a (esta distribuci\u00f3n, como se soubo despois, coincid\u00eda coa venda ambulante de aceite). Cen d\u00edas despois do primeiro caso, a cifra de enfermos ascend\u00eda a m\u00e1is de 11.000, dos que morreran 89 persoas .\nOs m\u00e9dicos e as autoridades sanitarias, ante esta enfermidade desco\u00f1ecida, sospeitan dunha enfermidade infecciosa, contaxiosa, e atrib\u00faen esa pneumon\u00eda \u00e1 enfermidade do lexionario , orixe descartada axi\u00f1a , ou a unha micoplasmose, instaur\u00e1ndose esta \u00faltima como a causa oficial da enfermidade.\nPronto, os datos epidemiol\u00f3xicos comezaron a indicar que a etiolox\u00eda infecciosa e contaxiosa non se sosti\u00f1a e apuntaban a que deb\u00eda de estar nos alimentos: non afectaba meni\u00f1os lactantes, mostraba unha forte relaci\u00f3n familiar pero non se apreciaba contaxiosidade f\u00f3ra do contorno familiar, \u00e9 dicir, en colexios, cuarteis etc. e observ\u00e1banse frecuentes reingresos de pacientes dados de alta nos hospitais. Xa o 12 de maio xorden as primeiras opini\u00f3ns en contra da explicaci\u00f3n oficial, baseada na pneumon\u00eda, a\u00ednda que insinuaban unha intoxicaci\u00f3n por insecticidas . Na mesma data, o ent\u00f3n Xefe Provincial de Sanidade en Madrid insist\u00eda en que se trataba dunha enfermidade infecciosa.\nO doutor Juan Mar\u00eda Tabuenca, director do Hospital del Ni\u00f1o Jes\u00fas, estudou a incidencia da epidemia na poboaci\u00f3n infantil afectada, desviada a ese hospital a partir do 12 de maio, e comeza a observar s\u00edntomas e lesi\u00f3ns que non se corresponden con ningunha pneumon\u00eda infecciosa co\u00f1ecida, polo que denomina a enfermidade como \"s\u00edndrome t\u00f3xico-al\u00e9rxica\".\nA\u00ednda con todas estas sospeitas, a explicaci\u00f3n oficial segu\u00eda atribu\u00edndo a enfermidade a unha epidemia de pneumon\u00eda, \u00e1 vez que xurd\u00edan outras teses, coherentes ou rid\u00edculas, sobre as posibles causas. Ante estas teor\u00edas pintorescas que aparec\u00edan nos medios de comunicaci\u00f3n social, creando unha verdadeira situaci\u00f3n de alarma na poboaci\u00f3n, o ent\u00f3n ministro de Sanidade , Jes\u00fas Sancho Rof aseguraba o 21 de maio, nunha roda de prensa televisada que non hab\u00eda ning\u00fan outro axente responsable e que se detectara nas autopsias o micoplasma, \u00e1 vez que reduc\u00eda a importancia da enfermidade para tranquiliza-la poboaci\u00f3n:\nMentres tanto, o doutor Tabuenca segu\u00eda investigando a v\u00eda dunha intoxicaci\u00f3n alimentaria. O 21 de maio confirma que non se pode deber \u00e1 presenza de metais pesados nos alimentos. O 27 de maio xa exclu\u00eda tam\u00e9n micoplasmas, virus ou parasitos e, entre as intoxicaci\u00f3ns, as causadas por insecticidas. O 1 de xu\u00f1o declara publicamente que a enfermidade non est\u00e1 producida polo micoplasma nin ningunha outra causa biol\u00f3xica sen\u00f3n que se trata dunha intoxicaci\u00f3n alimentaria. Nas enquisas epidemiol\u00f3xicas que realiza entre os afectados introduce agora preguntas sobre os seus h\u00e1bitos alimentarios nos \u00faltimos d\u00edas e chega \u00e1 conclusi\u00f3n de que o factor com\u00fan \u00e9 un suposto aceite de oliva mercado a vendedores ambulantes, consumido polo 97% dos afectados fronte a un 6,4% de persoas sas que tam\u00e9n o consumiron (tomados das consultas cir\u00farxicas normais do hospital). Esta relaci\u00f3n v\u00edase confirmada polo feito de que o \u00fanico meni\u00f1o lactante enfermo tomaba unha culleri\u00f1a de aceite que lle daba a nai para tranquilizalo cando choraba. Con estes datos, o d\u00eda 4 de xu\u00f1o enviou mostras do aceite \u00f3 Laboratorio Central de Aduanas, que confirmou que se trataba dun aceite de mesturas a base de aceite de colza desnaturalizado, cun contido dunhas 50 ppm de anilina e unhas 1.500 ppm de anilidas de \u00e1cidos graxos, comunic\u00e1ndolle estes resultados \u00f3 doutor Tabuenca o d\u00eda 9.\nEstes datos foron comunicados \u00f3 Ministerio de Sanidade persoalmente e por escrito os d\u00edas 9 e 10 de xu\u00f1o. O 10 de xu\u00f1o, 40 d\u00edas despois do primeiro caso, TVE difunde un comunicado da Direcci\u00f3n Xeral de Sa\u00fade P\u00fablica no que se advirte que a orixe poder\u00eda estar nun aceite adulterado vendido de forma ambulante, sen control sanitario, polo que se recomenda \u00e1 poboaci\u00f3n non mercalo e absterse de consumilo. Isto non impide que o d\u00eda 11 o doutor Luis Valenciano, Director Xeral de Sanidade, declare que \"estamos ante un brote pouco contaxioso e nada perigoso\" . O d\u00eda 12 det\u00e9ctase a presenza de aminas arom\u00e1ticas nas an\u00e1lises das mostras do aceite consumido polos enfermos, que se sup\u00f3n procedente da migraci\u00f3n dos tanques de almacenamento do aceite ou dos envases nos que se comercializa. Finalmente, o d\u00eda 17 a Secretar\u00eda de Estado para a Sanidade reco\u00f1ece, de forma oficial, que a enfermidade \u00e9 unha intoxicaci\u00f3n por consumo de aceite de colza desnaturalizado. Desc\u00e1rtase as\u00ed definitivamente a orixe infecciosa e o diagn\u00f3stico inicial de pneumon\u00eda at\u00edpica.\nA comunicaci\u00f3n nos medios de comunicaci\u00f3n social da posible responsabilidade do aceite de colza vendido en r\u00e9xime ambulante e a prohibici\u00f3n e vixilancia desta actividade explicar\u00eda, tam\u00e9n, a reduci\u00f3n dr\u00e1stica no n\u00famero de novos casos en canto estes feitos se fixeron p\u00fablicos a partir do 10 de xu\u00f1o. De feito, a pr\u00e1ctica totalidade dos casos diagnostic\u00e1ronse entre maio e xu\u00f1o, reduc\u00edndose despois de maneira significativa. A partir de xu\u00f1o a maior\u00eda dos hospitalizados foron reingresos (enfermos que entraban na fase cr\u00f3nica da enfermidade) a\u00ednda que seguiu habendo casos novos en xullo e nos meses posteriores, mesmo un ano despois dos primeiros enfermos .\nNeste descenso de novos casos puido intervir tam\u00e9n a diluci\u00f3n do aceite de colza renaturalizado para reduci-los seus posibles efectos nocivos, diluci\u00f3n que se comprobou que levaron a cabo as propias industrias distribuidoras do aceite, desde d\u00edas antes de publicarse o comunicado oficial.\nO caso foi, tam\u00e9n, que unha vez reco\u00f1ecida publicamente a toxicidade do aceite, houbo quen seguiu comendo dese aceite, quizais por desconfianza ante as explicaci\u00f3ns contraditorias que se vert\u00edan na prensa. \nO 23 de xu\u00f1o o Ministerio de Sanidade presentou as primeiras denuncias ante a Audiencia Territorial de Madrid e a Fiscal\u00eda Xeral do Estado pola venda fraudulenta de aceite, que o d\u00eda 30 realizan as primeiras detenci\u00f3ns entre importadores e almacenistas de aceite.\nAs autoridades sanitarias comezaron axi\u00f1a a retirar dos puntos de venda todo o aceite sen etiqueta e moitos particulares acudiron a devolve-lo aceite que a\u00ednda lles quedaba. O 30 de xu\u00f1o comeza a primeira \"operaci\u00f3n cambio\", na que se cambiaba gratis o aceite supostamente t\u00f3xico por aceite de oliva de primeira calidade, campa\u00f1a que se repetiu m\u00e1is adiante. O 6 de xullo compr\u00f3base que d\u00faas marcas de aceite tam\u00e9n conti\u00f1an substancias t\u00f3xicas, polo que a alerta e a retirada do mercado comeza a inclu\u00edr aceite etiquetado.\nEn setembro, o Ministerio de Sanidade publicou unha lista oficial de 15 marcas de aceite sospeitosas \u00e1 que se foron engadindo posteriormente novas marcas ata un total de 33 en marzo de 1982 .\nAta outubro non se ditou unha resoluci\u00f3n obrigando a establecementos ou particulares que puidesen posu\u00edr aceite t\u00f3xico a que declarasen esas existencias na Comisar\u00eda de Abastecementos e Transportes .\nAs causas da intoxicaci\u00f3n.\nSegundo as autoridades sanitarias espa\u00f1olas e internacionais (como a Organizaci\u00f3n Mundial da Sa\u00fade ), a causa da intoxicaci\u00f3n foi o consumo de aceite de colza de uso industrial, para o que fora desnaturalizado con anilinas. Este aceite foi desviado fraudulentamente \u00f3 consumo humano tras ser sometido a diferentes tratamentos para eliminar ou enmascarar as anilinas, e a comercializaci\u00f3n realizouse, principalmente, mediante a venda en r\u00e9xime ambulante, en garrafas de 5 litros con ou sen etiqueta. A\u00ednda que nun principio se acusou \u00f3 aceite vendido a granel ou en garrafas sen precintar nin etiquetar, a realidade \u00e9 que tam\u00e9n se consideraron t\u00f3xicos aceites envasados e identificados con etiqueta de diferentes marcas, vendidos nos andeis de establecementos retallistas.\nTam\u00e9n se consideraron potencialmente t\u00f3xicos aqueles produtos alimenticios elaborados con calquera destes aceites (madalenas, churros, pastas, embutidos etc.), pero nunca se publicou que se detectaran substancias t\u00f3xicas nestes produtos. Trat\u00e1base dunha medida de precauci\u00f3n l\u00f3xica .\nAceite de colza desnaturalizado.\nO aceite de colza \u00e9 un aceite comestible e apto para consumo humano, sempre que o seu contido en \u00e1cido er\u00facico sexa reducido . Tam\u00e9n ti\u00f1a aplicaci\u00f3ns na industria, especialmente na sider\u00farxica para o temperado de metais, polo que Espa\u00f1a importaba de Francia grandes cantidades deste aceite desde os anos 40-50. En 1973, unha industria que pretend\u00eda importar aceite de colza en bruto solicitou \u00e1 Direcci\u00f3n Xeral de Aduanas autorizaci\u00f3n para realiza-la desnaturalizaci\u00f3n, daquela obrigatoria con aceite de r\u00edcino \u00f3 10%, caro e dif\u00edcil de conseguir, mediante a adici\u00f3n de anilina \u00f3 2%. O ent\u00f3n director do Laboratorio Central de Aduanas, Manuel Hern\u00e1ndez Bola\u00f1os, autorizou este sistema de desnaturalizaci\u00f3n porque a anilina pod\u00eda identificarse facilmente e fac\u00eda que o aceite resultase impropio para o consumo humano. Precisamente, o feito de asinar el a autorizaci\u00f3n foi a xustificaci\u00f3n de que Hern\u00e1ndez Bola\u00f1os resultase condenado como responsable da intoxicaci\u00f3n no xu\u00edzo celebrado en 1995.\nA empresa de Donostia RAPSA (Refiner\u00edas de Aceite de Pescado S.A.), a maior importadora en Espa\u00f1a de aceite de colza desnaturalizado para usos industriais, desviou parte deste aceite para consumo humano a trav\u00e9s dunha refinar\u00eda catal\u00e1, Productos Qu\u00edmicos Salomo, de Reus (Tarragona) e outra madrile\u00f1a, RAELCA, de Alcorc\u00f3n (Madrid) . RAELCA enviou o aceite para ser renaturalizado a d\u00faas industrias: ITACHE en Sevilla e Danesa Bau en Madrid, e estas, unha vez manipulado para elimina-las anilinas (o que practicamente conseguiron), devolv\u00e9rono a RAELCA. Finalmente, RAELCA procedeu a mesturalo con outros aceites de sementes (10-30%), aceite de oliva de baixa calidade, aceite de bagazo de uva, 30 % de graxas animais, e clorofila como colorante), para conseguir unha cor m\u00e1is aparente e remata envas\u00e1ndoo e comercializ\u00e1ndoo a trav\u00e9s da venda ambulante e na rede de distribuci\u00f3n habitual, en menor proporci\u00f3n. Comeza as\u00ed unha rede de comercializaci\u00f3n ilegal de aceite de colza, mesturado con outros aceites e graxas animais e vendido como se fose aceite de oliva . Esas d\u00faas v\u00edas de refinado, catal\u00e1 e madrile\u00f1a, marcan tam\u00e9n unha diferenza para a que a\u00ednda non se ten explicaci\u00f3n: o aceite adulterado refinado en Reus non resultou apenas t\u00f3xico mentres que o comercializado por RAELCA en Madrid foi o que causou as m\u00e1is graves intoxicaci\u00f3ns.\nT\u00f3xicos no aceite.\nAs numerosas an\u00e1lises realizadas sobre o aceite recuperado en distintos laboratorios nacionais e estranxeiros detectaron ata 60 compostos potencialmente t\u00f3xicos alleos \u00e1 composici\u00f3n normal do aceite de colza, entre os que destacaban as anilidas dos \u00e1cidos graxos (oleoanilidas), derivadas da anilina utilizada para a desnaturalizaci\u00f3n do aceite de colza.\nDemostrouse que a orixe destas substancias non estivo na mestura con outros aceites ou graxas, mant\u00e9ndose a tese de que se xeraran durante o proceso de almacenamento ou, m\u00e1is improbablemente, durante os tratamentos de refinado e desodorizaci\u00f3n \u00f3s que se someteu o aceite no proceso fraudulento de renaturalizaci\u00f3n.\nEn 1999 descubriuse a implicaci\u00f3n dunha familia de compostos, os \u00e1cidos graxos di\u00e9ster de fenilaminopropanodiol (PAP), particularmente un deles: o 1,2-di-oleil ester de 3-(N-fenilamino)-1,2 propanediol (DPAP), que parecen explica-la intoxicaci\u00f3n mellor que as anilidas dos \u00e1cidos graxos . Estes compostos atop\u00e1ronse no aceite renaturalizado na refinar\u00eda de Sevilla, antes de ser mesturado con ning\u00fan outro aceite.\nRelaci\u00f3n de causalidade.\nAta agora non se chegou a reco\u00f1ece-la substancia t\u00f3xica responsable da intoxicaci\u00f3n. As probas realizadas nos diferentes laboratorios, \"in vitro\" ou sobre animais de experimentaci\u00f3n , coas substancias que se \u00edan descubrindo non conseguiron reproducir, dunha forma fiable e reproducible, o cadro cl\u00ednico caracter\u00edstico da s\u00edndrome t\u00f3xica; tampouco se conseguiu coas anilidas, consideradas como responsables m\u00e1is probables. As\u00ed, p\u00f3dese entender que unha das conclusi\u00f3ns \u00e1s que chegou o informe da OMS de 1984 foi que: \nTam\u00e9n foi imposible, ata agora, reproducir experimentalmente o proceso de conservaci\u00f3n ou refinado que puido determina-la aparici\u00f3n destas substancias no aceite, a pesar das numerosas probas realizadas neste sentido. Todo o anterior levou a pensar \u00f3s investigadores na posibilidade de que durante o proceso industrial se puidese producir un accidente fortu\u00edto (na temperatura ou tempo de tratamento ou en calquera outra variable) que explicar\u00eda a produci\u00f3n dun t\u00f3xico tan potente, m\u00e1is que na presenza dun compo\u00f1ente habitual no aceite de colza desnaturalizado, en orixe ou xerado durante o almacenamento ou no refinado. Cabe a posibilidade, xa que logo, de que este accidente afectase s\u00f3 a un lote de aceite ou a un n\u00famero reducido de lotes.\nUnha hip\u00f3tese que se propuxo neste senso, non confirmada, foi que o transporte do aceite desde San Sebasti\u00e1n a Madrid se fixera en cami\u00f3ns cisterna que, nalgunhas partidas, non se lavaran adecuadamente despois de transportar calquera produto qu\u00edmico, baixo a crenza de que, \u00f3 non estar transportando alimentos sen\u00f3n un aceite industrial, non ser\u00eda necesario. De ser certa esta teor\u00eda, o t\u00f3xico estar\u00eda presente s\u00f3 no aceite fraudulento que posteriormente se elaborara a partir destas cisternas concretas.\nComprobouse tam\u00e9n que os aceites sospeitosos (intervidos polas autoridades sanitarias en puntos de venda, f\u00e1bricas ou almac\u00e9ns, ou entregados polos compradores \u00f3 facerse p\u00fablica a orixe no aceite de colza) eran moi dispares, con mesturas de distintos tipos de aceites e graxas, en proporci\u00f3ns diferentes e sometidos a tratamentos de refinado e desodorizaci\u00f3n diferentes. Estas variables puideron facer que uns aceites fosen t\u00f3xicos e outros non, ou non na mesma proporci\u00f3n, e explicar\u00eda por que non t\u00f3dolos que consumiron aceite fraudulento enfermaron ou por que en Catalu\u00f1a, onde tam\u00e9n se distribu\u00edu, a intoxicaci\u00f3n foi moito menos grave e non causou mortes.\nNeste sentido, unha conclusi\u00f3n de diferentes estudos e informes que pode explicar estas discrepancias nos resultados anal\u00edticos e nos intentos de reproduci\u00f3n da intoxicaci\u00f3n, foi que non hab\u00eda seguridade en que o aceite sobre o que traballaban os laboratorios estivese relacionado con casos de enfermidade. As investigaci\u00f3ns posteriores puxeron en evidencia que a recollida do aceite non se fixo co suficiente coidado e protocolo, debido \u00e1 emerxencia da situaci\u00f3n, de modo que non sempre se rexistrou se estaba ou non relacionado con casos. As\u00ed, \u00e9 ben posible que moitas an\u00e1lises e experimentos se realizaran sobre aceites fraudulentos, pero non t\u00f3xicos, o que levou \u00e1 perda de tempo, recursos e esforzos sobre mostras non relacionadas coa intoxicaci\u00f3n .\nNovas teor\u00edas sobre a x\u00e9nese da intoxicaci\u00f3n.\nUn dos datos que se puxo de manifesto xa desde os primeiros casos da intoxicaci\u00f3n e que foi obxecto de continuos debates para explica-la causalidade do aceite na intoxicaci\u00f3n, consist\u00eda en que, a\u00ednda observ\u00e1ndose unha forte relaci\u00f3n familiar, nin enfermaban t\u00f3dolos membros dunha mesma familia nin o fac\u00edan cunha gravidade similar, a pesar de consumi-lo mesmo aceite e, previsiblemente, na mesma cantidade. Investigaci\u00f3ns posteriores, publicadas en 2001 compararon 72 enfermos, 72 familiares expostos pero non enfermos e 70 veci\u00f1os non expostos, e comprobaron que os afectados presentaban unha mutaci\u00f3n do xene NAT2 (M-acetiltransferase-2 arilamina), que interv\u00e9n no metabolismo de t\u00f3xicos qu\u00edmicos. Este feito suxire que os enfermos, posuidores desa alteraci\u00f3n xen\u00e9tica, non eran quen de metabolizar e detoxifica-lo t\u00f3xico, prodic\u00edndose unha acumulaci\u00f3n destas substancias nos tecidos graxos. Isto explicar\u00eda a diferente resposta, en gravidade e en dose necesaria, dunhas persoas e outras que puideron consumi-lo mesmo tipo de aceite \u00f3 ter, os que enfermaron, unha susceptibilidade xen\u00e9tica pola que resultaba diminu\u00edda a capacidade de metaboliza-los t\u00f3xicos.\nOutras teses discrepantes.\nDesde os primeiros momentos da intoxicaci\u00f3n xorden, contradicindo as teses oficiais, diferentes teor\u00edas que intentaban explica-la etiolox\u00eda da enfermidade. Fronte \u00f3s diagn\u00f3sticos iniciais de \"enfermidade do lexionario\", primeiro, ou \"pneumon\u00eda at\u00edpica\", despois, compatibles coa sintomatolox\u00eda inicial e os datos que se ti\u00f1an daquela, falouse dunha infecci\u00f3n transmitida pola auga, por hortalizas en mal estado , polos amorodos ou polos tomates, mesmo desde fontes oficiais . Os animais dom\u00e9sticos, cans, gatos e, especialmente, os paxaros, tam\u00e9n foron considerados sospeitosos e, en moitos casos, sacrificados como medida de precauci\u00f3n .\nO doutor Antonio Muro Fern\u00e1ndez Cavada, nese momento director en funci\u00f3ns do Hospital del Rey, de Madrid, defendeu desde os primeiros d\u00edas unha tese contraria \u00e1 oficial. Para el, os primeiros casos da enfermidade, en distintos membros de d\u00faas familias \u00e1 vez, non se pod\u00eda explicar cunha pneumon\u00eda por micoplasmas e propuxo, primeiro, que se trataba \"dun organismo cuxo tipo se atopa entre as bacterias e os virus, con algunhas diferenzas das rikettsias\"\", \u00f3 que bautizou provisionalmente como \"Laborella\" (a enfermidade xurdira o 1\u00ba de maio, D\u00eda do Traballo). Pronto rexeitou esa orixe infecciosa e conclu\u00edu que a difusi\u00f3n e patoxenia da enfermidade respond\u00eda mellor a unha intoxicaci\u00f3n alimentaria, o que comunicou \u00e1s autoridades do Ministerio o d\u00eda 14. A confrontaci\u00f3n coas autoridades sanitarias, que nese momento manti\u00f1an a tese da pneumon\u00eda por micoplasmas, levou a que o d\u00eda 15 fose suspendido como director do hospital , s\u00f3 5 d\u00edas despois de constitu\u00edrse a Comisi\u00f3n Cl\u00ednica que estudaba a nova enfermidade. Convencido da orixe dixestiva da enfermidade, comezou a investigar sobre os alimentos que inxer\u00edan os enfermos e foi acot\u00e1ndoos ata chegar \u00e1 conclusi\u00f3n de que a causa da intoxicaci\u00f3n estaba no consumo de tomates procedentes de Almer\u00eda, tratados con \"Nemacur\", un nematicida fabricado pola farmac\u00e9utica Bayer.\nTras entrevistarse con enfermos e familiares, e con comercializadores e transportistas de froitas e verduras, concretou a causa da enfermidade no tratamento con dous nematicidas: \"Nemacur\" (a base de \"fenamiphos\") e \"Oftanol\" (a base de \"isofenphos\") dunha partida duns 85.000\u00a0kg de tomate, cultivado en Roquetas de Mar (Almer\u00eda) e comercializado no mercado madrile\u00f1o entre o 20 de abril e o 10 de xu\u00f1o .\nAs teses do doutor Muro foron rexeitadas repetidamente polas autoridades sanitarias, a Comisi\u00f3n Cl\u00ednica para a S\u00edndrome T\u00f3xica, a Organizaci\u00f3n Mundial da Sa\u00fade etc., todo o cal non impediu que a partir de 1983 fosen tidas oficialmente en consideraci\u00f3n e sometidas a estudo. A\u00ednda as\u00ed, a implicaci\u00f3n dos pesticidas transmitidos polos tomates, como defend\u00eda este investigador, nunca foi confirmada. Antonio Muro morreu de cancro en abril de 1985.\nA teor\u00eda do doutor Muro foi recuperada e defendida anos despois polo doutor Luis Frontela Carreras, catedr\u00e1tico de Medicina Legal e director do Instituto de Ciencias Forenses da Universidade de Sevilla , quen afirmaba que \"Non existe a m\u00e1is m\u00ednima base cient\u00edfica para atribu\u00edr \u00f3 consumo de aceite de colza desnaturalizado mediante anilinas a causa directa da s\u00edndrome t\u00f3xica\".\nO mesmo Luis Frontela xa defendera durante un tempo (en agosto de 1981) a teor\u00eda de que a causa estaba nos metais pesados, concretamente cadmio, que liberar\u00edan as superficies antiadherentes das tixolas durante o proceso de fritura .\nM\u00e1is fant\u00e1stica foi a teor\u00eda de se-la consecuencia dun ensaio de guerra qu\u00edmica realizado na base militar de Torrej\u00f3n, baseada na casualidade de que as primeiras v\u00edtimas fosen desa localidade e nun suposto informe do CESID que apuntaba nesa direcci\u00f3n .\nNingunha destas teor\u00edas alternativas conseguiu o apoio da comunidade cient\u00edfica internacional, que mantivo en todo momento que a orixe da intoxicaci\u00f3n estaba nas anilidas dos \u00e1cidos graxos, derivadas das anilinas e presentes no aceite de colza adulterado. Ningunha revista cient\u00edfica apoiou ningunha destas teor\u00edas discrepantes. As teses de Antonio Muro e de Luis Frontela s\u00f3 apareceron publicadas nalgunha prensa diaria xeralista, en \"Cambio 16\" e na revista er\u00f3tica masculina \"Lib actual\" (ambas en 1984). \nEn calquera caso, diferentes autores que profundaron anos despois na evoluci\u00f3n da intoxicaci\u00f3n lamentaron que a investigaci\u00f3n das anilidas e a s\u00faa implicaci\u00f3n no proceso eclipsaran outras teor\u00edas alternativas e outros produtos presentes no aceite . A comunidade cient\u00edfica, salvo excepci\u00f3ns, unicamente investigou a presenza e efectos t\u00f3xicos das anilidas.\nCadro cl\u00ednico e evoluci\u00f3n.\nO per\u00edodo de latencia era de 7-10 d\u00edas nos adultos e de 3-4 d\u00edas nos meni\u00f1os, quizais como consecuencia de diferenza na dose relativa \u00f3 peso vivo. Houbo un caso que contrad\u00ed esta conclusi\u00f3n: o dun convento de monxas no lugar de Casarrubios del Monte (Toledo), no que enfermaron 20 das 23 monxas, inclu\u00edda unha morte. As monxas declararon que mercaron aceite de RAELCA a principios de febreiro, e nada m\u00e1is posteriormente, e houbo varias monxas enfermas en marzo e abril, se ben non houbo s\u00edntomas respiratorios ata as que enfermaron en maio. Engadiron que as 3 monxas que non enfermaron consum\u00edan menos ensaladas que o resto e, ademais, sen ali\u00f1ar con aceite.\nM\u00e1is do 60% dos afectados eran mulleres, entre as que, ademais, a letalidade tam\u00e9n era maior. Non se apreciou unha maior incidencia nun grupo de idade que noutros, a\u00ednda que se observaron picos nos grupos de idade comprendidos entre os 11-20 anos e entre os 41-50 anos, pero esta diferenza non se considerou significativa.\nA intoxicaci\u00f3n provocaba un cadro multisist\u00e9mico no que se pod\u00edan diferenciar tres fases sucesivas. Outros autores diferencian s\u00f3 d\u00faas: aguda e cr\u00f3nica.\nFase aguda.\nNo primeiro ou segundo mes trala inxesti\u00f3n do aceite ti\u00f1a lugar a chamada fase aguda, caracterizada por s\u00edntomas respiratorios: tose non produtiva, dor tor\u00e1cica opresiva e dispnea; a exploraci\u00f3n por raios X mostraba edema pulmonar: un infiltrado intersticial entre os alv\u00e9olos pulmonares, uni ou bilateral, e derramo pleural pero con silueta card\u00edaca normal. Nesta primeira fase, as mortes produc\u00edanse por insuficiencia respiratoria ou por tromboembolias.\nExist\u00edan tam\u00e9n outros s\u00edntomas non respiratorios, como a febre, malestar xeral, anorexia, cefalea, edema cut\u00e1neo, pro\u00eddo, e dores musculares e articulares; \u00e1s veces tam\u00e9n hepatomegalia e linfadenopat\u00edas. Tam\u00e9n era com\u00fan unha dor abdominal difusa, con ou sen diarrea.\nUn pequeno n\u00famero de enfermos (\u00f3 redor do 1%) mostrou unha afectaci\u00f3n neurol\u00f3xica central intensa, con confusi\u00f3n, estupor e enlentecemento do electroencefalograma. Estes s\u00edntomas non se complicaron en ning\u00fan caso.\nA eosinofilia en sangue perif\u00e9rico superou as 500 c\u00e9lulas/mm3, en moitos casos por riba das 3.000. As an\u00e1lises de sangue tam\u00e9n evidenciaban cifras altas de Ig E, hipertrigliceridemia, trombocitopenia e aumento das transaminases hep\u00e1ticas.\nFase intermedia.\nAproximadamente o 60% dos enfermos mostraron, 2-4 meses despois do comezo da enfermidade, s\u00edntomas do que se denominou fase intermedia. Caracteriz\u00e1base s\u00edntomas neuromusculares (hipertensi\u00f3n pulmonar), fen\u00f3menos tromboemb\u00f3licos e edema cut\u00e1neo, con engrosamento e perda de flexibilidade da pel, \u00e1s veces con pequenas lesi\u00f3ns d\u00e9rmicas ou zonas hiperpigmentadas. Aumentaban as mialxias, con debilidade muscular, reduci\u00f3n dos reflexos e alteraci\u00f3ns da sensibilidade superficial.\nOutros s\u00edntomas foron disfaxia e perda de peso intensa, hipertensi\u00f3n arterial e diversas alteraciones endocrinol\u00f3xicas (hiperglicemia, hipertricose, alopecia e amenorrea ). Eran frecuentes os trastornos dos enzimas pancre\u00e1ticos, con intolerancia \u00e1 glicosa. M\u00e1is graves foron os cadros vasculares intestinais, con colite isqu\u00e9mica e trombose mesent\u00e9rica, \u00f3s que se atribu\u00edron varias mortes.\nAs anal\u00edticas sangu\u00edneas evidenciaban unha eosinofilia persistente, anomal\u00edas dos enzimas hep\u00e1ticos (con transaminases elevadas) e, frecuentemente, hiperglicemia, hipertrigliceridemia, hipercolesterolemia, hipoalbuminemia e trombocitopenia.\nFase cr\u00f3nica.\nCatro ou seis meses despois dos primeiros s\u00edntomas, os enfermos entraban na denominada fase cr\u00f3nica, na que se mante\u00f1en actualmente numerosos afectados e que conduce a moitos deles cara a unha incapacidade cada vez maior e moitas veces \u00e1 morte por complicaci\u00f3ns secundarias. Noutros enfermos, por\u00e9n, observouse unha evoluci\u00f3n favorable e a recuperaci\u00f3n dunhas condici\u00f3ns de vida aceptables.\nEsta fase cr\u00f3nica cursa con hipertensi\u00f3n arterial pulmonar, atrofia e induraci\u00f3n da pel (esclerodermiforme) e neuropat\u00eda perif\u00e9rica, con debilidade e atrofia muscular, as\u00ed como marcada reduci\u00f3n ou mesmo ausencia de reflexos e claras alteraci\u00f3ns da sensibilidade. Son com\u00fans tam\u00e9n a insuficiencia respiratoria (por alteraci\u00f3ns neuromusculares), que chegou \u00f3 90% nalg\u00fans pacientes, o que os obriga a depender permanentemente de camp\u00e1s de os\u00edxeno; intensas contracturas que chegan a provocar deformaci\u00f3ns articulares das extremidades, tremores, cambras e mioton\u00edas. A eosinofilia \u00edase reducindo co paso do tempo.\nHoubo enfermos que desenvolveron un cadro hep\u00e1tico grave, con hepatite cr\u00f3nica, colestase ou hiperplasia nodular. Outros, alteraci\u00f3ns das gl\u00e1ndulas salivares, que remataron nun s\u00edndrome seco, con aumento dos casos de carie dental. Outras manifestaci\u00f3ns secundarias foron a osteoporose, osteonecrose, s\u00edndrome do t\u00fanel carpiano, acrosteolise e alteraci\u00f3ns da memoria.\nOs equipos psiqu\u00e1tricos creados para atende-los pacientes describiron que unha alta porcentaxe destes presentaba o que se denominou \"\"neurose de renda\", trastorno ps\u00edquico que adoitan presenta-los pacientes que sufriron un accidente e reclaman un resarcimento econ\u00f3mico. Neste sentido, as medidas asistenciais e de compensaci\u00f3n econ\u00f3mica desenvolvidas pola Administraci\u00f3n puideron xerar un \"deseo de seguridad permanente y un aprovechamiento de la situaci\u00f3n\"\".\nSituaci\u00f3n actual.\nObs\u00e9rvase, normalmente, unha progresiva mellor\u00eda nos superviventes \u00f3 cabo dos anos, a\u00ednda que persisten as lesi\u00f3ns motoras e a atrofia muscular. Outros desenvolveron patolox\u00edas secundarias como hipertensi\u00f3n pulmonar, hepatite cr\u00f3nica e hiperglucemia. Non se poden avaliar con seguridade secuelas vasculares, neopl\u00e1sicas ou psiqui\u00e1tricos, pero as secuelas neurol\u00f3xicas son moi frecuentes e afectan m\u00e1is do 50% dos enfermos, principalmente en forma de cambras.\nNon se confirmaron casos de aumento de morte fetal nin de malformaci\u00f3ns infant\u00eds. Os meni\u00f1os nacidos de nais enfermas non mostraron unha maior incidencia doutras enfermidades e os casos que houbo atribu\u00edronse a patolox\u00edas intercurrentes, sen evidencias de que o t\u00f3xico fose quen de atravesa-la barreira placentaria. A\u00ednda as\u00ed, ata ben entrado o ano 1983 recomend\u00e1base \u00e1s mulleres non quedar embarazadas no caso de que alg\u00fan dos pais estivese afectado. Tampouco se constatou ning\u00fan aumento na frecuencia de casos de cancro: a incidencia de tumores non superou as cifras correspondentes \u00e1 poboaci\u00f3n en xeral.\nSen poder confirmar que se trate de secuelas da intoxicaci\u00f3n, a\u00ednda que parece probable, ou que se deba \u00e1 idade dos afectados, observouse tam\u00e9n un aumento do risco cardiovascular (diabetes, hipercolesterolemia e hiperlipidemia).\nOs trastornos psicol\u00f3xicos tam\u00e9n son frecuentes entre os superviventes, con cadros de ansiedade, depresi\u00f3n, insomnio ou somnolencia e perda de memoria. Estes trastornos poden deberse \u00e1 enfermidade f\u00edsica incapacitante que padecen ou ser consecuencia de alteraci\u00f3ns do sistema nervioso sufridas nas primeiras fases da enfermidade.\nTratamento.\nDesde o primeiro momento prob\u00e1ronse numerosos tratamentos como era de esperar ante a sorpresa fronte a unha enfermidade nova. Cando se cr\u00eda que era de orixe infecciosa receit\u00e1base eritromicina. M\u00e1is adiante, corticosteroides s\u00f3s ou combinados con antibi\u00f3ticos, que resultaron eficaces durante a fase inicial no tratamento dos s\u00edntomas respiratorios, pero non a longo prazo e mesmo chegaban a estar contraindicados en casos cr\u00f3nicos. Outros tratamentos foron a base de medicamentos inmunosupresores (azatioprina), polivinilpirrolidona, D-penicilamina, plasmaf\u00e9rese, vitamina E, aquocobalamina (un derivado da vitamina B12), super\u00f3xido dismutase, vasodilatadores, analx\u00e9sicos, antiinflamatorios etc., pero ning\u00fan conseguiu efectos satisfactorios sobre a evoluci\u00f3n ou o progn\u00f3stico da enfermidade. Tam\u00e9n se recorreu \u00e1 acupuntura, \u00e1 que se lle reco\u00f1ec\u00eda un alivio sintom\u00e1tico.\nNos enfermos con afectaci\u00f3n neuromuscular intensa foi beneficiosa a rehabilitaci\u00f3n f\u00edsica e a fisioterapia e, en xeral, medidas de apoio psicol\u00f3xico e tratamentos sintom\u00e1ticos (sedantes e miorrelaxantes).\nConsecuencias da intoxicaci\u00f3n.\nEntre 1.000 e 5.000 mortos e 20.000-25.000 afectados.\nO envelenamento por aceite t\u00f3xico foi a intoxicaci\u00f3n alimentaria m\u00e1is grave de toda a historia de Espa\u00f1a. A cifra de afectados e mortos foi desde o primeiro momento obxecto de controversia entre a Comisi\u00f3n Nacional de Seguimento da S\u00edndrome T\u00f3xica e as asociaci\u00f3ns de afectados. A falta dunha definici\u00f3n clara da enfermidade puido intervir na consideraci\u00f3n de afectado pola s\u00edndrome ou non en numerosos enfermos e falecidos; nestes \u00faltimos hab\u00eda que engadi-la dificultade de determinar se a morte se debeu \u00e1 intoxicaci\u00f3n ou a complicaci\u00f3ns secundarias. Por este motivo, xa desde os primeiros d\u00edas da enfermidade, a prensa ofrec\u00eda na s\u00faa informaci\u00f3n case diaria unha cifra \"oficial\" matizada con novos casos pendentes de confirmar. Houbo, tam\u00e9n, discrepancias entre a citada Comisi\u00f3n e a Maxistratura de traballo \u00e1 hora de admitir baixas laborais entre os enfermos. Mesmo se utilizou como arma pol\u00edtica entre UCD e PSOE, no goberno e na oposici\u00f3n, respectivamente, naquelas datas. O 1\u00ba de maio de 1983, \u00f3s dous anos do comezo da intoxicaci\u00f3n, o Programa Nacional da S\u00edndrome T\u00f3xica admit\u00eda oficialmente 340 mortos pero hab\u00eda 150 falecidos m\u00e1is pendentes de resoluci\u00f3n.\nO n\u00famero de afectados, segundo a fonte consultada, oscila entre 20.000 e 25.000 persoas.\nMoito m\u00e1is dispares son as cifras que pretenden cuantifica-lo n\u00famero de mortos, que oscilan entre as 700 persoas, 1.100 e algo m\u00e1is de 2.500.\nEn abril de 2011, Televisi\u00f3n Espa\u00f1ola concretaba estas cifras en 20.205 persoas afectadas e 4.537 falecidos.\nA intoxicaci\u00f3n produciu v\u00edtimas en 30 provincias espa\u00f1olas (a novembro de 1981), concentr\u00e1ndose o 99% nas 16 provincias que se indican no mapa de distribuci\u00f3n que encabeza o artigo, especialmente en Madrid, co 70% dos casos -8.811 enfermos en 1981, 14.702 en 1982- e o 64% das defunci\u00f3ns. Outros 200 casos aconteceron noutras provincias e a maior\u00eda deles orixin\u00e1ranse f\u00f3ra delas . Unicamente en Sevilla e Barcelona non se produciron v\u00edtimas mortais .\nA s\u00edndrome t\u00f3xica en Galicia.\nA finais de xullo de 1981 aparecen os primeiros casos galegos. O primeiro enfermo diagnost\u00edcase no Barco de Valdeorras, \u00f3s poucos d\u00edas morren en Xinzo de Limia unha muller e a s\u00faa filla e os casos van aumentando ata un total de 42, na comarca de Valdeorras. Hai m\u00e1is casos: na Coru\u00f1a, un caso en Vigo e outro en Monforte. Este \u00faltimo foi o poeta Lois Pereiro, quen enfermou cando resid\u00eda en Madrid facendo a carreira de Idiomas. Nunhas declaraci\u00f3ns a \"Faro de Vigo\", en marzo de 1992, reco\u00f1ece que el e os seus catro compa\u00f1eiros de piso mercaron unha garrafa de aceite a un repartidor de butano, que sab\u00edan que non pod\u00eda ser de oliva pero, polo prezo, non pod\u00edan protestar. Engadiu que comezou a sentirse mal en maio (e, curiosamente, \"uns dous meses despois de empezar a consumir o aceite\") a\u00ednda que rematou o curso e volveu a Monforte en xu\u00f1o, para pasa-lo ver\u00e1n. Outros dous compa\u00f1eiros estiveron enfermos pero recuper\u00e1ronse sen complicaci\u00f3ns e os outros dous non manifestaron s\u00edntomas da enfermidade. Morreu 15 anos despois.\nOutras consecuencias colaterais.\nPero non s\u00f3 tivo consecuencias sanitarias e sociais. Outras consecuencias, positivas unhas e negativas outras, que se poden derivar da intoxicaci\u00f3n masiva e dos achados que revelou as posteriores investigaci\u00f3ns, como os deficientes controis oficiais sobre a importaci\u00f3n e a venda de alimentos, foron, por exemplo, as seguintes:\nCondenas xudiciais.\nO primeiro xu\u00edzo, chamado \"dos aceiteiros\", celebrouse en 1987 na Audiencia Nacional, contra 38 acusados, resultando na condena de 13 fabricantes e comercializadores de aceite por delitos contra a sa\u00fade p\u00fablica e imprudencia temeraria, pero s\u00f3 tres ingresaron na cadea. En 1992, o Tribunal Supremo de Espa\u00f1a revisou a sentenza e modificou a consideraci\u00f3n dos delitos en delito de homicidio, incrementando en 4 veces as penas de cadea dos procesados.\nPosteriormente, en 1995, a Audiencia Nacional celebrou outro xu\u00edzo contra diversos funcionarios e altos cargos do Goberno de ent\u00f3n, por un delito contra a sa\u00fade p\u00fablica e de imprudencia con resultado de morte e lesi\u00f3ns. A sentenza, ditada en 1996, absolveu a t\u00f3dolos acusados pero, revisada polo Tribunal Supremo en 1997, condenou a seis meses e 1 d\u00eda a dous funcionarios do Laboratorio Nacional de Aduanas por imprudencia temeraria e coa obriga de indemniza-las v\u00edtimas, declarando \u00f3 Estado como responsable civil subsidiario, polo que tivo que asumir t\u00f3dalas indemnizaci\u00f3ns (os fabricantes declar\u00e1ranse insolventes) ."}
{"id": "186025", "revid": "27155", "url": "https://gl.wikipedia.org/wiki?curid=186025", "title": "\u00c1cido glicolnucleico", "text": "O \u00e1cido glicolnucleico ou \u00e1cido nucleico de glicerol (AGN, ou, en ingl\u00e9s, GNA) \u00e9 un pol\u00edmero similar ao ADN ou ARN pero de diferente composici\u00f3n no seu \"esqueleto\". O AGN non aparece na natureza, sen\u00f3n que se sintetiza quimicamente.\nO ADN e o ARN te\u00f1en un esqueleto formado polos azucres desoxirribosa e ribosa, respectivamente, e fosfato, mentres que o esqueleto do AGN est\u00e1 composto por repetidas unidades de glicerol unidas por enlace fosfodi\u00e9ster. A este esqueleto est\u00e1n unidas as bases nitroxenadas tanto no ADN coma no ARN e AGN. A mol\u00e9cula de glicerol (ou glicerina ou propanotriol) ten s\u00f3 tres \u00e1tomos de carbono, pero o AGN mostra, a pesar de todo, emparellamentos de bases de Watson e Crick. Mesmo os emparellamentos de bases de Watson e Crick son moito m\u00e1is estables no AGN que nos \u00e1cidos nucleicos naturais ADN e ARN, polo que se require unha alta temperatura para separar (\"fundir\") a dobre h\u00e9lice do AGN. \u00c9 probablemente o m\u00e1is simple dos \u00e1cidos nucleicos, o que o fai un hipot\u00e9tico precursor do ARN na orixe da vida na Terra.\nOs an\u00e1logos 2,3-dihidroxipropilnucle\u00f3sidos foron preparados primeiramente por Ueda et al. (1971). Pouco despois viuse que os olig\u00f3meros unidos por fosfato dos an\u00e1logos mostraban hipocromicidade en presenza de ARN e ADN en disoluci\u00f3n (Seita et al. 1972). A preparaci\u00f3n dos pol\u00edmeros foi primeiro descrita por Cook et al. (1995, 1999) e Acevedo e Andrews (1996). O emparellamento AGN-AGN descrito por Zhang e Meggers \u00e9, por\u00e9n, novidoso, e a especificidade da interacci\u00f3n est\u00e1 ben demostrada ."}
{"id": "186030", "revid": "85894", "url": "https://gl.wikipedia.org/wiki?curid=186030", "title": "G\u00e1rdoma, Boimil, Boimorto", "text": "G\u00e1rdoma \u00e9 un lugar da parroquia de Boimil no concello coru\u00f1\u00e9s de Boimorto na comarca de Arz\u00faa. Ti\u00f1a 12 habitantes no ano 2018 segundo datos do INE, dos cales 5 eran homes e 7 eran mulleres."}
{"id": "186031", "revid": "85894", "url": "https://gl.wikipedia.org/wiki?curid=186031", "title": "As Lamas, Boimil, Boimorto", "text": "As Lamas \u00e9 un lugar da parroquia de Boimil no concello coru\u00f1\u00e9s de Boimorto na comarca de Arz\u00faa. Non ti\u00f1a habitantes no ano 2018 segundo datos do INE.\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "186032", "revid": "56817", "url": "https://gl.wikipedia.org/wiki?curid=186032", "title": "\u00c1cido treonucleico", "text": "O \u00e1cido treonucleico ou \u00e1cido nucleico de treosa (ATN ou, en ingl\u00e9s, TNA) \u00e9 un pol\u00edmero similar ao ADN ou ARN pero con diferente composici\u00f3n do seu \"esqueleto\". O ATN non se atopa na natureza, sen\u00f3n que se sintetiza quimicamente .\nO ADN e o ARN te\u00f1en un esqueleto formado polos azucres desoxirribosa e ribosa, respectivamente, enlazados con fosfatos, mentres que o esqueleto do ATN est\u00e1 composto por repetidas unidades de treosa unidas por enlace fosfodi\u00e9ster . A este esqueleto est\u00e1n unidas as bases nitroxenadas tanto no ADN coma no ARN e ATN. A treosa \u00e9 un monosac\u00e1rido de catro carbonos m\u00e1is f\u00e1cil de ensamblar no pol\u00edmero ca a ribosa .\nNo laboratorio consegu\u00edronse crear cadeas h\u00edbridas ADN-ATN utilizando ADN polimerase.\nO ATN pode hibridar tanto con ADN coma con ARN dun modo espec\u00edfico de secuencia; esta capacidade e a s\u00faa simplicidade qu\u00edmica suxire que o ATN puido ser un hipot\u00e9tico precursor do ARN como material xen\u00e9tico na orixe da vida na Terra."}
{"id": "186033", "revid": "85894", "url": "https://gl.wikipedia.org/wiki?curid=186033", "title": "O Outeiro, Boimorto, Boimorto", "text": "O Outeiro \u00e9 un lugar da parroquia de Boimorto no concello coru\u00f1\u00e9s de Boimorto na comarca de Arz\u00faa. Ti\u00f1a 2 habitantes no ano 2018 segundo datos do INE, dos cales 1 era home e 1 era muller.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "186034", "revid": "85894", "url": "https://gl.wikipedia.org/wiki?curid=186034", "title": "O Bo\u00eddo, Boimorto, Boimorto", "text": "O Bo\u00eddo \u00e9 un lugar da parroquia de Boimorto no concello coru\u00f1\u00e9s de Boimorto na comarca de Arz\u00faa. Non ti\u00f1a habitantes no ano 2018 segundo datos do INE."}
{"id": "186035", "revid": "85894", "url": "https://gl.wikipedia.org/wiki?curid=186035", "title": "Casal de Mun\u00edn, Boimorto, Boimorto", "text": "Casal de Mun\u00edn \u00e9 un lugar da parroquia de Boimorto no concello coru\u00f1\u00e9s de Boimorto na comarca de Arz\u00faa. Ti\u00f1a 3 habitantes no ano 2018 segundo datos do INE, dos cales 2 eran homes e 1 era muller."}
{"id": "186036", "revid": "85894", "url": "https://gl.wikipedia.org/wiki?curid=186036", "title": "Filgueira, Boimorto, Boimorto", "text": "Filgueira \u00e9 un lugar da parroquia de Boimorto no concello coru\u00f1\u00e9s de Boimorto na comarca de Arz\u00faa. Ti\u00f1a 1 habitante no ano 2018 segundo datos do INE, que era 1 home.\nToponimia.\nO fit\u00f3nimo galego \"Filgueira\" (do lat\u00edn F\u012cL\u012cCARIA, derivado de F\u012cLIX, -\u012cCIS) ref\u00edrese a un lugar abondoso en fentos. A s\u00faa orixe d\u00e1se entre o s\u00e9culo X e XIII."}
{"id": "186038", "revid": "85894", "url": "https://gl.wikipedia.org/wiki?curid=186038", "title": "O Pedral, Boimorto, Boimorto", "text": "O Pedral \u00e9 un lugar da parroquia de Boimorto no concello coru\u00f1\u00e9s de Boimorto na comarca de Arz\u00faa. Ti\u00f1a 12 habitantes no ano 2018 segundo datos do INE, dos cales 5 eran homes e 7 eran mulleres."}
{"id": "186039", "revid": "85894", "url": "https://gl.wikipedia.org/wiki?curid=186039", "title": "O Rego do Seixo, Boimorto, Boimorto", "text": "O Rego do Seixo \u00e9 un lugar da parroquia de Boimorto no concello coru\u00f1\u00e9s de Boimorto na comarca de Arz\u00faa. Ti\u00f1a 11 habitantes no ano 2018 segundo datos do INE, dos cales 8 eran homes e 3 eran mulleres."}
{"id": "186040", "revid": "85894", "url": "https://gl.wikipedia.org/wiki?curid=186040", "title": "Ribadiso, Boimorto, Boimorto", "text": "Ribadiso \u00e9 un lugar da parroquia de Boimorto no concello coru\u00f1\u00e9s de Boimorto na comarca de Arz\u00faa. Non ti\u00f1a habitantes no ano 2018 segundo datos do INE."}
{"id": "186041", "revid": "1131", "url": "https://gl.wikipedia.org/wiki?curid=186041", "title": "Mun\u00edn", "text": "O top\u00f3nimo galego Mun\u00edn pode referirse a:"}
{"id": "186042", "revid": "85894", "url": "https://gl.wikipedia.org/wiki?curid=186042", "title": "O Ribeiro, Boimorto, Boimorto", "text": "O Ribeiro \u00e9 un lugar da parroquia de Boimorto no concello coru\u00f1\u00e9s de Boimorto na comarca de Arz\u00faa. Ti\u00f1a 3 habitantes no ano 2018 segundo datos do INE, dos cales 2 eran homes e 1 muller."}
{"id": "186043", "revid": "85894", "url": "https://gl.wikipedia.org/wiki?curid=186043", "title": "A Sobreira, Boimorto, Boimorto", "text": "A Sobreira \u00e9 un lugar da parroquia de Boimorto no concello coru\u00f1\u00e9s de Boimorto na comarca de Arz\u00faa. Ti\u00f1a 8 habitantes no ano 2018 segundo datos do INE, dos cales 6 eran homes e 2 era muller."}
{"id": "186044", "revid": "98629", "url": "https://gl.wikipedia.org/wiki?curid=186044", "title": "Proporcionalidade (matem\u00e1ticas)", "text": "A proporcionalidade \u00e9 unha relaci\u00f3n entre magnitudes. \u00c9 un dos escasos conceptos matem\u00e1ticos amplamente difundidos entre a poboaci\u00f3n debido a que \u00e9 en boa medida unha noci\u00f3n intuitiva e de uso moi com\u00fan.\nA proporcionalidade directa \u00e9 un caso particular das variaci\u00f3ns lineais.\nO factor constante de proporcionalidade pode utilizarse para expresar as relaci\u00f3ns entre as magnitudes.\nS\u00edmbolo.\nO s\u00edmbolo matem\u00e1tico '\u221d' util\u00edzase para indicar que dous valores son proporcionais. Por exemplo, A \u221d B.\nEn Unicode este \u00e9 o s\u00edmbolo: U+221D.\nExemplos.\nPrimeiro exemplo.\nA receita dunha torta de vainilla indica que para catro persoas neces\u00edtanse 200 g de fari\u00f1a, 150 g de manteiga, catro ovos e 120 g de azucre vainillado. Como adaptar a receita para cinco persoas? Segundo varios estudos, a maior\u00eda da xente calcular\u00eda as cantidades para unha persoa (dividindo entre catro) e logo as multiplicar\u00eda polo n\u00famero real de persoas, cinco; outras s\u00f3 lle sumar\u00edan o que a unha persoa lle corresponde. Unha minor\u00eda non sente a necesidade de pasar polas cantidades unitarias (\u00e9 dicir, por persoa) e multiplicar\u00eda os n\u00fameros da receita por 5/4 = 1,25 (o que equivale a engadir cinco ovos, 250 g de fari\u00f1a, 187,5 g de manteiga e 150 g de azucre), e a torta ter\u00e1 o mesmo sabor que a outra, se o coci\u00f1eiro afeccionado \u00e9 tan bo como o \"chef\" que escribiu a receita.\nDise que a cantidade de cada ingrediente \u00e9 proporcional ao n\u00famero de persoas, e se representa esta situaci\u00f3n mediante unha t\u00e1boa de proporcionalidade: coeficiente k non nulo (formula_1 no exemplo) tal que formula_2\n \nSe consideramos formula_3 e formula_4 como valores de vari\u00e1beis formula_5 e formula_6, ent\u00f3n dise que estas vari\u00e1beis son proporcionais; a igualdade y = k\u00b7x significa que \"y\" \u00e9 unha funci\u00f3n lineal de \"x\".\nA representaci\u00f3n gr\u00e1fica desta funci\u00f3n \u00e9 unha recta que pasa pola orixe do sistema de coordenadas. Unha variaci\u00f3n (incremento ou decremento) de \"x\" d\u00e1 lugar a unha variaci\u00f3n proporcional de \"y\" (e reciprocamente, posto que k\u22600: e = 1/k \u00b7 x): \nformula_7\nSon as funci\u00f3ns m\u00e1is sinxelas que existen e as primeiras que se estudan na clase de matem\u00e1ticas, con alumnos de trece anos aproximadamente.\nA relaci\u00f3n \"Ser proporcional a\" \u00e9 \npolo que se trata dunha relaci\u00f3n de equivalencia. En particular d\u00faas vari\u00e1beis proporcionais a unha terceira ser\u00e1n proporcionais entre si).\nA t\u00e1boa do primeiro exemplo p\u00f3dese descompo\u00f1er en tres de formato dous por dous:\npor tanto as propiedades da proporcionalidade il\u00fastranse preferentemente con t\u00e1boas de catro cuadr\u00edculas.\nUnha proporci\u00f3n est\u00e1 formada polos n\u00fameros a, b, c e d, se a raz\u00f3n entre \"a\" e \"b\" \u00e9 a mesma que entre \"c\" e \"d\".\nUnha proporci\u00f3n est\u00e1 formada por d\u00faas raz\u00f3ns iguais:\na : b = c : d\nOnde \"a, b, c\" e \"d\" son distintos de cero e lese \"a \u00e9 a b como c \u00e9 a d \".\nProporci\u00f3n m\u00faltipla:\nUnha serie de raz\u00f3ns est\u00e1 formada por tres ou m\u00e1is raz\u00f3ns iguais:\na : b = c : d = e : f\nE pode expresarse como unha proporci\u00f3n m\u00faltipla:\na : c : e = b : d : f\nNa proporci\u00f3n hai catro termos; \"a\" e \"d\" denom\u00ednase extremos; \"c\" e \"b ch\u00e1manse medios.\nEn toda proporci\u00f3n \"o produto dos extremos \u00e9 igual ao produto dos medios\".\nPara establecer que unha t\u00e1boa \u00e9 proporcional, p\u00f3dese: \nSegundo exemplo.\nDous albaneis constr\u00faen un muro de doce metros de superficie en tres horas; que superficie construir\u00e1n cinco albaneis en catro horas?\nHai dous par\u00e1metros que infl\u00faen na superficie constru\u00edda: o n\u00famero de albaneis e o tempo de traballo. Non hai que resistir a tentaci\u00f3n de aplicar d\u00faas veces a proporcionalidade pero, iso si, explicitando as hip\u00f3teses subxacentes.\nAfirmar que o traballo realizado \u00e9 proporcional ao n\u00famero de albaneis equivale a dicir que todos os obreiros te\u00f1en a mesma eficacia no traballo (son intercambi\u00e1beis); e afirmar que a superficie \u00e1 proporcional ao tempo de traballo sup\u00f3n que o rendemento non cambia co tempo: os albaneis non se cansan.\nAdmitindo estas d\u00faas hip\u00f3teses, p\u00f3dese contestar \u00e1 pregunta pasando por unha etapa intermedia: que superficie construir\u00edan dous albaneis en catro horas?\nO par\u00e1metro \"n\u00famero de albaneis\" ten un valor fixo, logo aplicamos a proporcionalidade co tempo (subt\u00e1boa vermella). A superficie constru\u00edda ser\u00e1 multiplicada por formula_10.\nLogo, fixando o par\u00e1metro tempo en catro horas, e variando o n\u00famero de obreiros de 2 a 5, a superficie se multiplicar\u00e1 por formula_11 (a subt\u00e1boa azul \u00e9 proporcional).\nA proporcionalidade m\u00faltipla res\u00f3lvese as\u00ed, multiplicando polos coeficientes correspondentes a cada factor:\nTerceiro exemplo.\nDous autos percorren exactamente o mesmo cami\u00f1o. O primeiro tardou d\u00faas horas e media en chegar ao destino, rodando a unha velocidade media de 70\u00a0km/h. O segundo roda a 100\u00a0km/h. Canto tempo tardar\u00e1 en chegar?\nCanto maior sexa a velocidade, menor tempo durar\u00e1 a viaxe. Se multiplicamos por dous a velocidade, a duraci\u00f3n da viaxe se dividir\u00e1 por dous. Aqu\u00ed, claramente o tempo do percorrido non \u00e9 proporcional \u00e1 velocidade sen\u00f3n xustamente o contrario: \u00e9 inversamente proporcional, \u00e9 dicir, proporcional \u00e1 inversa da velocidade. Isto permite responder \u00e1 pregunta:\ncambiando unha multiplicaci\u00f3n por unha divisi\u00f3n (primeira t\u00e1boa) ou aplicando a proporcionalidade coa inversa da velocidade (segunda t\u00e1boa). O tempo ser\u00e1 formula_12, \u00e9 dicir, unha hora e 45 minutos. \nM\u00e1is xeralmente, se unha vari\u00e1bel \"y\" \u00e9 inversamente proporcional a outra vari\u00e1bel \"x\", p\u00f3dese aplicar a proporcionalidade con formula_13, ou m\u00e1is ben utilizar a seguinte equivalencia:\n\u00c9 dicir, que o produto dos valores correspondentes (aqu\u00ed na mesma li\u00f1a) \u00e9 constante. No exemplo: 70 \u00d7 2,5 = 100 \u00d7 1, 75 = 175\u00a0km, que \u00e9 a lonxitude do percorrido.\nT\u00e1boa de variaci\u00f3n proporcional.\nUnha t\u00e1boa de variaci\u00f3n proporcional \u00e9 aquela que segue unha secuencia utilizando de base o prezo dalg\u00fan obxecto ou outra cousa que poida aumentar ou diminu\u00edr certo n\u00famero ou obxecto de forma proporcional.\nMagnitudes directamente proporcionais.\nD\u00faas magnitudes son directamente proporcionais cando ao multiplicar ou dividir unha delas por un n\u00famero, a outra queda multiplicada ou dividida respectivamente polo mesmo n\u00famero.\nAplicaci\u00f3n en xeometr\u00eda.\nO concepto de proporcionalidade \u00e9 equivalente ao de semellanza cando se comparan dous tri\u00e1ngulos semellantes. De feito, as propiedades da proporcionalidade (reflexividade, simetr\u00eda e transitividade) son as mesmas que as da semellanza."}
{"id": "186045", "revid": "56817", "url": "https://gl.wikipedia.org/wiki?curid=186045", "title": "Proporcionalidade (hom\u00f3nimos)", "text": "O termo proporcionalidade pode referirse a:\nPo outra parte, proporci\u00f3n pode referirse a:\nE proporcional pode referirse a:"}
{"id": "186046", "revid": "197", "url": "https://gl.wikipedia.org/wiki?curid=186046", "title": "A Sobreira", "text": "Co top\u00f3nimo A Sobreira pod\u00e9monos referir a varios lugares de Galicia:"}
{"id": "186047", "revid": "27155", "url": "https://gl.wikipedia.org/wiki?curid=186047", "title": "\u00c1cido peptonucleico", "text": "O \u00e1cido peptonucleico ou \u00e1cido nucleico pept\u00eddico (APN ou, en ingl\u00e9s, PNA) \u00e9 un pol\u00edmero sintetizado artificialmente similar ao ADN ou ARN, pero cun \"esqueleto\" diferente, inventado por Peter E. Nielsen (Univ. Copenague), Michael Egholm (Univ. Copenague), Rolf H. Berg (Ris\u00f8 National Lab), e Ole Buchardt (Univ. Copenague) en 1991.. O APN non se atopa na natureza.\nCaracter\u00edsticas.\nO ADN e o ARN te\u00f1en un \"esqueleto\" formado polos azucres desoxirribosa e ribosa, respectivamente, unidos por fosfatos por enlace fosfodi\u00e9ster, mentres que o esqueleto do APN est\u00e1 composto por unidades repetidas de N-(2-aminoetil)-glicina unidas por enlaces pept\u00eddicos. O APN non ten fosfatos. A este esqueleto est\u00e1n unidas as bases nitroxenadas tanto no ADN coma no ARN e APN. No APN as bases nitroxenadas est\u00e1n unidas ao esqueleto da mol\u00e9cula por enlaces carbonilo metileno. Os APN son representados como p\u00e9ptidos, co extremo N-terminal \u00e1 esquerda e o C-terminal \u00e1 dereita .\nComo o esqueleto do APN non cont\u00e9n fosfatos e, por tanto, carece das cargas negativas destes, nos experimentos de hibridaci\u00f3n a uni\u00f3n entre o APN e os filamentos de ADN \u00e9 m\u00e1is forte ca entre dous filamentos de ADN debido \u00e1 falta de repulsi\u00f3n electrost\u00e1tica. Desgraciadamente, esta caracter\u00edstica tam\u00e9n fai que sexa unha mol\u00e9cula bastante hidrof\u00f3bica, o que fai dif\u00edcil nos experimentos introducilo nas c\u00e9lulas do corpo en disoluci\u00f3n sen que sexa eliminado do corpo antes. Os experimentos iniciais con filamentos de homopirimidina (que constaban s\u00f3 dunha soa pirimidina repetida) demostraron que a Tm (temperatura de \"fusi\u00f3n\" ou separaci\u00f3n dos filamentos emparellados) dunha dobre h\u00e9lice h\u00edbrida de APN de 6 timinas/ADN de adenina era 31\u00a0\u00b0C en comparaci\u00f3n a unha Tm de menos de 10\u00a0\u00b0C que ter\u00eda unha dobre h\u00e9lice equivalente de ADN de 6 bases/ADN. Mol\u00e9culas de APN de bases variadas comp\u00f3rtanse igual ca o ADN en canto ao emparellamento de bases. A uni\u00f3n APN/APN \u00e9 m\u00e1is forte ca uni\u00f3n APN/ADN.\nOs olig\u00f3meros sint\u00e9ticos de \u00e1cido peptonucleico foron usados nos \u00faltimos anos en diversos procedementos de biolox\u00eda molecular, ensaios de diagn\u00f3stico e terapia antisentido. Debido \u00e1 s\u00faa maior forza de uni\u00f3n non \u00e9 necesario dese\u00f1ar olig\u00f3meros longos de APN para o seu uso nestes procedementos, que xeralmente requiren sondas de oligonucle\u00f3tido de 20\u201325 bases. A principal preocupaci\u00f3n que se debe ter coa lonxitude dos olig\u00f3meros de APN \u00e9 garantir a especificidade. Os olig\u00f3meros de APN tam\u00e9n mostran unha grande especificidade para unirse a ADNs complementarios, e un erro no emparellamento dunha base nos h\u00edbridos APN/ADN \u00e9 m\u00e1is desestabilizante ca un erro similar nun d\u00faplex ADN/ADN. Esta forza de uni\u00f3n e especificidade tam\u00e9n se aplica aos d\u00faplex APN/ARN. Os APNs non son facilmente reco\u00f1ecibles por nucleases nin proteases, o que os fai resistentes \u00e1 degradaci\u00f3n encim\u00e1tica. Os APNAs son estables nun amplo rango de pH. A\u00ednda que un APN non modificado non pode cruzar doadamente a bicapa lip\u00eddica da membrana celular e entrar no citosol, pode facerse que se una covalentemente ao APN un \"p\u00e9ptido penetrador da c\u00e9lula\" que mellora o paso do APN ao citosol.\nTense hipotetizado que nas primeiras etapas da orixe da vida na Terra puido utilizarse o APN como material xen\u00e9tico debido \u00e1 s\u00faa extrema robustez, formaci\u00f3n m\u00e1is simple e posible polimerizaci\u00f3n espont\u00e1nea a 100\u00a0\u00b0C (mentres que a auga a presi\u00f3n est\u00e1ndar ferve a esa temperatura, \u00e1s altas presi\u00f3ns do oc\u00e9ano profundo ferve a temperaturas maiores). Se o APN pod\u00eda cumprir ese papel, a evoluci\u00f3n qu\u00edmica da vida a un sistema baseado no ADN/ARN puido suceder nunha fase posterior. Non obstante, as probas sobre esta hip\u00f3tese do mundo de APN est\u00e1n lonxe de ser conclu\u00edntes. Ver a hip\u00f3tese do mundo de ARN para m\u00e1is informaci\u00f3n."}
{"id": "186048", "revid": "98629", "url": "https://gl.wikipedia.org/wiki?curid=186048", "title": "Representaci\u00f3n proporcional", "text": "A representaci\u00f3n proporcional ou escrutinio proporcional plurinominal \u00e9 un sistema electoral no que a porcentaxe de votos que reciben os partidos pol\u00edticos determina o n\u00famero de escanos que lles son asignados nas asembleas lexislativas ou parlamento. Este sistema de representaci\u00f3n dist\u00ednguese do sistema de representaci\u00f3n directa porque case todos os partidos pol\u00edticos son representados no corpo lexislativo, sen importar que non obte\u00f1an maior\u00eda relativa en ning\u00fan distrito electoral. Polo tanto, tam\u00e9n se chama sistema de representaci\u00f3n plena.\nExisten diversas formas de representaci\u00f3n proporcional, como a representaci\u00f3n proporcional con listas de candidatos, nas que os votantes votan por partidos pol\u00edticos; os partidos presentan unha lista de candidatos aos cales se lles asignan escanos de acordo \u00e1 porcentaxe de votos que obte\u00f1an. Nalg\u00fans pa\u00edses a este sistema de elecci\u00f3n denominouse como \"Sistema de cocientes e subcocientes\" sendo moi utilizado para a elecci\u00f3n de membros de c\u00e1maras lexislativas en moitos pa\u00edses. Outro sistema \u00e9 o cociente Hare ou voto \u00fanico transfer\u00edbel, o cal non depende da existencia de partidos pol\u00edticos. Alg\u00fans estados, como os Pa\u00edses Baixos, combinan os dous aspectos. A maior\u00eda dos pa\u00edses con democracias parlamentarias utilizan sistemas de representaci\u00f3n proporcional, a\u00ednda que a maior\u00eda dos pa\u00edses angl\u00f3fonos utilicen sistemas de representaci\u00f3n directa (salvo Sur\u00e1frica, Nova Zelandia, Irlanda, Escocia, Gales, Serra Leoa e Gu\u00efana). A maior\u00eda dos sistemas presidencialistas utilizan a representaci\u00f3n directa, a\u00ednda que alg\u00fans pa\u00edses latinoamericanos, como a Arxentina e M\u00e9xico, aplicaron unha combinaci\u00f3n dos dous sistemas."}
{"id": "186049", "revid": "22795", "url": "https://gl.wikipedia.org/wiki?curid=186049", "title": "Escrutinio proporcional plurinominal", "text": ""}
{"id": "186052", "revid": "22570", "url": "https://gl.wikipedia.org/wiki?curid=186052", "title": "Progresividade", "text": "En Dereito fiscal, o principio de progresividade implica que o tipo de gravame \u00e9 funci\u00f3n crecente da base impo\u00f1\u00edbel, isto \u00e9, a medida que crece a capacidade econ\u00f3mica dos suxeitos, crece a porcentaxe da s\u00faa riqueza que o Estado exixe en forma de tributos.\nO principio de progresividade e o principio de proporcionalidade son diferentes. Nun tributo proporcional o tipo de gravame mantense fixo; polo tanto, a d\u00e9beda tributaria crece s\u00f3 na medida en que o fai a capacidade econ\u00f3mica. Pola contra, nun tributo progresivo crece o tipo de gravame ao aumentar a capacidade econ\u00f3mica, normalmente co l\u00edmite do principio de non confiscatoriedade.\nA progresividade fiscal une \u00e1 funci\u00f3n recadatoria outras como a de redistribuci\u00f3n da renda."}
{"id": "186053", "revid": "56817", "url": "https://gl.wikipedia.org/wiki?curid=186053", "title": "John Locke (Lost)", "text": "John Locke \u00e9 un personaxe ficticio da serie de televisi\u00f3n norteamericana \"Lost\", interpretado polo actor Terry O'Quinn. O seu nome fai referencia ao fil\u00f3sofo empirista brit\u00e1nico John Locke. En 2007, O'Quinn ga\u00f1ou un premio Emmy pola s\u00faa interpretaci\u00f3n de Locke.\nBiograf\u00eda.\nNaceu o 30 de maio de 1956 en Tustin, California. Foi abandonado pola s\u00faa nai, Emily Locke, pouco despois de nacer porque ela, que a\u00ednda era unha adolescente, non se sent\u00eda preparada para educalo. Por esta raz\u00f3n, John criouse en numerosas familias de adopci\u00f3n. Varias d\u00e9cadas m\u00e1is tarde, sendo adulto, foi visitado pola s\u00faa nai, que lle dixo que non ti\u00f1a pai e que fora concibido inmaculadamente. Intrigado, decidiu po\u00f1erse en busca do seu pai, xa que non creu as palabras da s\u00faa nai. Descubriu que era Anthony Cooper e John estableceu unha gran relaci\u00f3n con el.\nA sa\u00fade do seu pai empeorou e os m\u00e9dicos diagnosticaron que precisaba un ril. Locke decidiu doar un dos seus riles a Anthony, pero despois de facelo decatouse de que o seu pai o enganara para facerse a operaci\u00f3n e agora xa non o necesitaba m\u00e1is. Axi\u00f1a desapareceu da s\u00faa vida. Esa experiencia traumatizou a John e fixo que sufrise depresi\u00f3n polo que tivo que asistir a terapias, onde co\u00f1eceu a Helen, unha muller coa que iniciou unha relaci\u00f3n sentimental. Non obstante, cando o seu pai volveu aparecer na s\u00faa vida para pedirlle axuda, Locke decepcionou a s\u00faa parella aceptando prestarlle a axuda que necesitaba. Helen abandonou a Locke e este comezou unha vida solitaria.\nAo pouco topouse cun rapaz chamado Peter Talbot preguntando por Anthony Cooper, do que sospeitaba que puidese estafar \u00e1 s\u00faa nai. A\u00ednda que John o negou, foi falar co seu pai para evitar que fixese tal cousa. Por\u00e9n, o rapaz apareceu morto d\u00edas despois e Locke empezou a sospeitar do seu pai. Por iso acudiu a visitalo e, en plena discusi\u00f3n, o seu pai empurrouno pola vent\u00e1 dun oitavo piso. Locke sobreviviu \u00e1 ca\u00edda, pero rompeu a columna e quedou parapl\u00e9xico.\nM\u00e1is tarde, empezou a traballar nunha compa\u00f1\u00eda de caixas de cart\u00f3n que posteriormente ser\u00eda propiedade de Hurley e co\u00f1eceu a unha rapaza \u00e1 que chamou Helen. Invitouna a acompa\u00f1arlle a unha expedici\u00f3n a Australia, pero ela negouse, feito que non modificou os seus plans. Unha vez en terras australianas, Locke, debido \u00e1 s\u00faa discapacidade, non puido realizar dita expedici\u00f3n. Logo diso, tomou o voo 815 de Oceanic de volta aos \u00c1nxeles que acabou por estrelarse nunha illa no Oc\u00e9ano Pac\u00edfico.\nMorte e vida despois dela.\nFoi un dos personaxes que conseguiu sa\u00edr da illa. Unha vez f\u00f3ra, intentou convencer aos \"seis de Oceanic\" para que regresasen \u00e1 illa. Despois de fracasar intentou suicidarse pero Ben impediuno e unha vez que conseguiu a informaci\u00f3n que precisaba asasinouno. Despois de que o seu cad\u00e1ver retornase \u00e1 illa, \"o monstro\" tomou a forma do seu corpo.\nHabilidades.\nA\u00ednda que os empregos que tivo non se distinguen por requirir habilidades especiais, na illa demostra ser algu\u00e9n experto en caza, rastrexo e diversas habilidades relacionadas coa supervivencia na natureza. Esas habilidades aprendeunas cando co\u00f1eceu ao seu pai biol\u00f3xico, que lle ensinou a cazar. Isto causa que dende o principio o resto dos superviventes o traten con respecto por ser o que mellor se desenvolve, pero \u00e1 vez tam\u00e9n con certo aire de desconfianza e incluso de temor.\nCar\u00e1cter.\nEnigm\u00e1tico, reservado, sensato, culto, introvertido, con crenzas espirituais e, sobre todo, misterioso, John Locke sempre pensou que estaba destinado a algo importante e que deb\u00eda atopar o cami\u00f1o que o levase ao seu destino. A s\u00faa forma de ser e de pensar enfront\u00e1rono a Jack, o seu polo oposto, xa que Locke bas\u00e9ase no instinto para sobrevivir, mentres que Jack quere intentalo sempre todo dende a raz\u00f3n.\nAlgo que o distingue da maior\u00eda \u00e9 que el non desexaba abandonar a illa, algo que lle ocasionou certos problemas. A pesar diso, axudou aos seus compa\u00f1eiros aludindo que calquera soluci\u00f3n se atopa mediante a tranquilidade e a paciencia. Alg\u00fans exemplos son:\nDespois da s\u00faa morte.\nNo m\u00e1is al\u00e1, conseguiu recordar a s\u00faa vida despois de que Jack o operase. Despois xuntouse nunha igrexa con algunhas das persoas que viviron na illa con el e, xuntos, avanzaron cara outro plano de existencia m\u00e1is elevado."}
{"id": "186054", "revid": "85894", "url": "https://gl.wikipedia.org/wiki?curid=186054", "title": "Bieite, Boimorto, Boimorto", "text": "Bieite \u00e9 un lugar da parroquia de Boimorto no concello coru\u00f1\u00e9s de Boimorto na comarca de Arz\u00faa. Ti\u00f1a 5 habitantes no ano 2018 segundo datos do INE, dos cales 3 eran homes e 2 eran mulleres."}
{"id": "186055", "revid": "1131", "url": "https://gl.wikipedia.org/wiki?curid=186055", "title": "Encoro do Eume", "text": "O encoro do Eume \u00e9 o m\u00e1is grande dos dous que ten o r\u00edo Eume. \u00c1chase no seu curso medio ocupando unha superficie de 450 hect\u00e1reas dos concellos da Capela, As Pontes e Monfero. Ten unha lonxitude aproximada de 15 quil\u00f3metros e un volume de 123 hect\u00f3metros c\u00fabicos.\nA empresa concesionaria da explotaci\u00f3n da central hidroel\u00e9ctrica asociada ao encoro \u00e9 a compa\u00f1\u00eda ENDESA.\nCaracter\u00edsticas da presa e da central hidroel\u00e9ctrica.\nA presa foi proxectada polo enxe\u00f1eiro Luciano Yordi de Carricarte, e constru\u00edda entre os anos 1955 e 1960 no coraz\u00f3n do can\u00f3n do Eume aproveitando a s\u00faa angostura. Est\u00e1 formada por unha b\u00f3veda de dobre curvatura de 101 metros de altura sobre cimentos, e unha lonxitude na parte superior de 284 metros. Ten un aliviadoiro de tres vans de 60 metros, sen taboleiro superior de paso, cunha capacidade de evacuaci\u00f3n de 617,06 m3/seg. O volume de formig\u00f3n \u00e9 de 225.000 metros c\u00fabicos.\nO encoro alimenta mediante unha conduci\u00f3n subterr\u00e1nea unha central hidroel\u00e9ctrica que, con 54.400 Kw, \u00e9 a que m\u00e1is potencia ten da provincia da Coru\u00f1a. Est\u00e1 situada na marxe esquerda case tres quil\u00f3metros e medio augas abaixo da presa.\nAntes da construci\u00f3n da presa actual funcionaba unha central hidroel\u00e9ctrica, chamada de \"Ventureira\", cuxa concesi\u00f3n databa de 1902 e permit\u00eda o aproveitamento hidroel\u00e9ctrico de 3.000 litros/segundo. Esta central, hoxe en desuso, est\u00e1 a escasos metros da actual pero na outra marxe, e recib\u00eda a auga sen represar por un impresionante canal que comezaba uns poucos metros abaixo da presa actual. Discorre practicamente colgado do can\u00f3n e para a s\u00faa construci\u00f3n foi necesario constru\u00edr varios t\u00faneles dada a sinuosidade do terreo. \u00c9 facilmente vis\u00edbel desde o cumio da presa.\nProblemas medioambientais.\nUn dos primeiros problemas producidos pola construci\u00f3n da presa foi a extinci\u00f3n de especies pisc\u00edcolas antano habitantes do r\u00edo. Os salm\u00f3ns desapareceron hai algunhas d\u00e9cadas, entre outras raz\u00f3ns, pola imposibilidade, por mor da construci\u00f3n da presa, de remontar \u00e1s s\u00faas zonas de desove. Outras especies coma a troita, a angu\u00eda e, sobre todo, o reo, recuperaron os seus antigos h\u00e1bitats. No caso do salm\u00f3n f\u00edxose unha repoboaci\u00f3n durante cinco anos, do 1992 ao 1996, con 300.000 ovas escocesas. Non foi ata o ano 2003 que se identificou un exemplar de salm\u00f3n que, probabelmente, sexa un descendente da repoboaci\u00f3n feita nos anos noventa. A pesar desta aparaci\u00f3n esperanzadora, os expertos son pesimistas coa reintroduci\u00f3n do salm\u00f3n no r\u00edo Eume. Tam\u00e9n en 2008, ADEGA pediu que se investigase a actuaci\u00f3n de ENDESA con respecto \u00e1 presa para valorar a s\u00faa responsabilidade na morte de milleiros de reos no r\u00edo Eume.\nO caudal do r\u00edo entre a presa e a central \u00e9 insignificante, recibindo practicamente s\u00f3 as augas dos regatos existentes neste tramo. S\u00f3 nos escasos d\u00edas nos que o encoro est\u00e1 cheo e soborda, p\u00f3dese ver este tramo do r\u00edo cunha canle normal. A fiscal\u00eda de Medio Ambiente denunciou a ENDESA en 2010 por non manter o caudal biol\u00f3xico neste tramo do r\u00edo. ENDESA alegou que na concesi\u00f3n non se fai referencia \u00e1 obriga de manter dita canle, a pesar de que a s\u00faa actuaci\u00f3n contrad\u00ed a Lei de Augas da Uni\u00f3n Europea e a Lei de Pesca Fluvial de Galicia de 1992, como apuntou o fiscal.\nPouco despois da denuncia da fiscal\u00eda, ENDESA comunicou a Augas de Galicia que xa estaban elaborando un plano para dotar do caudal ecol\u00f3xico aos m\u00e1is de tres quil\u00f3metros afectados. Un ano m\u00e1is tarde, en 2011, ENDESA presentou o \"documento ambiental para o proxecto de modernizaci\u00f3n dos desaugadoiros de fondo da presa de Eume\" no que se define dito proxecto, consistente na retirada de 1.500 m3 de sedimentos depositados nas inmediaci\u00f3ns da toma dos desaugadoiros do fondo da presa mediante un sistema de aspiraci\u00f3n por bombas, para despois depositalos augas arriba a unha distancia de 50 metros. Nese mesmo documento val\u00f3ranse os riscos medioambientais, salient\u00e1ndose pos\u00edbeis riscos de verquidos e derrames accidentais de aceites e combust\u00edbeis, que afectar\u00edan non s\u00f3 \u00e1 calidade da auga, sen\u00f3n tam\u00e9n \u00e1 comunidade biol\u00f3xica do encoro: plancto, zoobentos e peixes. Efectos semellantes descr\u00edbense no r\u00edo Eume, augas abaixo do encoro, e na r\u00eda de Ares; entre a fauna afectada nom\u00e9anse os mam\u00edferos, especialmente a lontra, e as aves coma o merlo acu\u00e1tico, o picapeixe pescador, a garza real e o lavanco.\nNo medio s\u00e9culo de existencia do encoro nunca foi aberta a comporta da presa, o cal provocou que se fosen acumulando lodos altamente contaminantes no fondo do encoro procedentes do lavado na mina das Pontes (durante 30 anos), da propia vila das Pontes (ata o 2009 non tivo a s\u00faa primeira depuradora), e da construci\u00f3n da autov\u00eda Ferrol - Vilalba (no 2009 produciu graves danos ao longo de 30\u00a0km do r\u00edo). Algunhas estimaci\u00f3ns falan dun espesor de 30 ou de 40 metros de lodo, mentres que outros opinan que son esaxeraci\u00f3ns. En calquera caso, os prop\u00ecos datos de ENDESA semellan confirmar a perda de capacidade do encoro, pois nos 20 anos anteriores a 2010, a carreira de explotaci\u00f3n, \u00e9 dicir a diferenza entre os niveis m\u00e1ximo e m\u00ednimo de explotaci\u00f3n, limitouse a 12,55 metros, cando no proxecto orixinal era de 62 metros.\n\u00c1 vista das propias conclusi\u00f3ns do informe ambiental de ENDESA, a organizaci\u00f3n ecoloxista ADEGA, solicita da Xunta de Galicia que obrigue a ENDESA a facerse cargo da adecuada xesti\u00f3n e tratamento dos sedimentos, e que inicie un expediente de caducidade de concesi\u00f3n do encoro do Eume por incumprimento da lexislaci\u00f3n de augas e de pesca fluvial, obrigando \u00e1 empresa a derrubar a infraestrutura. Na s\u00faa resposta, a Xunta non contempla a posibilidade de tomar medidas contra ENDESA xa que, segundo a Conseller\u00eda de Medio Ambiente, considera que a empresa resposta \u00e1s s\u00faas esixencias coa presentaci\u00f3n do proxecto para reabrir os desaugadoiros.\nO 20 de xu\u00f1o de 2014 publicouse no DOG a resoluci\u00f3n do 28 de abril de 2014 pola que se someten ao tr\u00e1mite de informaci\u00f3n p\u00fablica a solicitude de autorizaci\u00f3n para a modernizaci\u00f3n dos desaugadoiros de fondo da presa do Eume, situada nos concellos de Monfero, As Pontes e A Capela, provincia da Coru\u00f1a, as\u00ed como o proxecto t\u00e9cnico e o documento de avaliaci\u00f3n ambiental presentados por Endesa Generaci\u00f3n, S.A., na que se establece ademais un prazo para presentar alegaci\u00f3ns. No momento da publicaci\u00f3n no DOG do proxecto, ENDESA xa levaba ano e medio execut\u00e1ndoo; alegando fortes chuvias, tapon\u00e1ranse os desaugadoiros e desmont\u00e1rase o equipo vello, calculando a empresa que en catro meses rematar\u00edan as obras. ADEGA presentou alegaci\u00f3ns ao plan centradas en tres puntos: a recuperaci\u00f3n do caudal ecol\u00f3xico e da concesi\u00f3n, a deficiente caracterizaci\u00f3n e cubicaci\u00f3n dos sedimentos e o fortalecemento das medidas de seguimento e control antes, durante e despois da entrada en funcionamento dos desaugadoiros. En marzo de 2015, co gallo da presentaci\u00f3n por parte da Xunta de Galicia do Plano Reitor de Uso e Xesti\u00f3n (PRUX) das Fragas do Eume, ADEGA volve a facer referencia ao estado hidrol\u00f3xico do r\u00edo Eume nas s\u00faas alegaci\u00f3ns ao mencionado plano; consideran que se produciron graves efectos contaminantes e que o r\u00edo soporta unha irracional xesti\u00f3n do seu n\u00edvel hidrol\u00f3xico derivado da regulaci\u00f3n artificial do seu caudal.\nO feito de que o encoro estea situado no coraz\u00f3n do Parque Natural das Fragas do Eume, inclu\u00eddo na Rede Natura 2000 da UE, xunto a outros motivos levaron a que algunhas organizaci\u00f3ns ecoloxistas demandaran a s\u00faa eliminaci\u00f3n."}
{"id": "186056", "revid": "85894", "url": "https://gl.wikipedia.org/wiki?curid=186056", "title": "Vilad\u00f3nega, Boimorto, Boimorto", "text": "Vilad\u00f3nega \u00e9 un lugar da parroquia de Boimorto no concello coru\u00f1\u00e9s de Boimorto na comarca de Arz\u00faa. Ti\u00f1a 32 habitantes no ano 2018 segundo datos do INE, dos cales 15 eran homes e 17 eran mulleres."}
{"id": "186057", "revid": "22795", "url": "https://gl.wikipedia.org/wiki?curid=186057", "title": "Principio de progresividade", "text": ""}
{"id": "186058", "revid": "22795", "url": "https://gl.wikipedia.org/wiki?curid=186058", "title": "Principio de proporcionalidade", "text": ""}
{"id": "186059", "revid": "85894", "url": "https://gl.wikipedia.org/wiki?curid=186059", "title": "O Rego do Pazo, Boimorto, Boimorto", "text": "O Rego do Pazo \u00e9 un lugar da parroquia de Boimorto no concello coru\u00f1\u00e9s de Boimorto na comarca de Arz\u00faa. Non ti\u00f1a habitantes no ano 2018 segundo datos do INE-"}
{"id": "186060", "revid": "85894", "url": "https://gl.wikipedia.org/wiki?curid=186060", "title": "Pi\u00f1eiro, Boimorto, Boimorto", "text": "Pi\u00f1eiro \u00e9 un lugar da parroquia de Boimorto no concello coru\u00f1\u00e9s de Boimorto na comarca de Arz\u00faa. Ti\u00f1a 14 habitantes no ano 2018 segundo datos do INE, dos cales 10 eran homes e 4 eran mulleres."}
{"id": "186061", "revid": "56817", "url": "https://gl.wikipedia.org/wiki?curid=186061", "title": "Vilad\u00f3nega", "text": "Co top\u00f3nimo Vilad\u00f3nega pod\u00e9monos referir a varios lugares de Galicia:"}
{"id": "186062", "revid": "85894", "url": "https://gl.wikipedia.org/wiki?curid=186062", "title": "Bertomil, Brates, Boimorto", "text": "Bertomil \u00e9 un lugar da parroquia de Brates no concello coru\u00f1\u00e9s de Boimorto na comarca de Arz\u00faa. Ti\u00f1a 14 habitantes no ano 2018 segundo datos do INE, dos cales 7 eran homes e 7 eran mulleres."}
{"id": "186063", "revid": "32797", "url": "https://gl.wikipedia.org/wiki?curid=186063", "title": "Tipo de gravame", "text": "O tipo de gravame, tipo impositivo ou al\u00edcuota tributaria \u00e9 a taxa, fixa ou vari\u00e1bel e expresada en forma de coeficiente ou porcentaxe, que, aplicada \u00e1 base impo\u00f1\u00edbel, d\u00e1 como resultado a cota tributaria.\nO tipo medio de gravame \u00e9 o resultado de dividir a cota tributaria pola base impo\u00f1\u00edbel, e expresa a carga tributaria para ese suposto. O tipo marxinal, pola s\u00faa parte, \u00e9 o tipo m\u00e1is elevado duna tarifa ou o que se aplica a un contribu\u00ednte, fab\u00e1ndose neste \u00faltimo caso de tipo marxinal persoal.\nUn imposto consid\u00e9rase proporcional se o seu tipo medio \u00e9 constante e, polo tanto, sempre igual ao tipo marxinal; progresivo se o tipo medio aumenta ao facelo a base impo\u00f1\u00edbel; e regresivo, se dimin\u00fae o tipo medio ao incrementarse a base impo\u00f1\u00edbel."}
{"id": "186064", "revid": "27155", "url": "https://gl.wikipedia.org/wiki?curid=186064", "title": "AGN", "text": ""}
{"id": "186065", "revid": "85894", "url": "https://gl.wikipedia.org/wiki?curid=186065", "title": "Carballido, Brates, Boimorto", "text": "Carballido \u00e9 un lugar da parroquia de Brates no concello coru\u00f1\u00e9s de Boimorto na comarca de Arz\u00faa. Ti\u00f1a 10 habitantes no ano 2018 segundo datos do INE, dos cales 6 eran homes e 4 eran mulleres."}
{"id": "186066", "revid": "4817", "url": "https://gl.wikipedia.org/wiki?curid=186066", "title": "ATN", "text": "ATN pode referirse a:"}
{"id": "186067", "revid": "27155", "url": "https://gl.wikipedia.org/wiki?curid=186067", "title": "APN", "text": ""}
{"id": "186068", "revid": "22795", "url": "https://gl.wikipedia.org/wiki?curid=186068", "title": "Al\u00edcuota tributaria", "text": ""}
{"id": "186069", "revid": "22795", "url": "https://gl.wikipedia.org/wiki?curid=186069", "title": "Tipo impositivo", "text": ""}
{"id": "186070", "revid": "22795", "url": "https://gl.wikipedia.org/wiki?curid=186070", "title": "Tipo marxinal", "text": ""}
{"id": "186071", "revid": "22795", "url": "https://gl.wikipedia.org/wiki?curid=186071", "title": "Tipo marxinal persoal", "text": ""}
{"id": "186072", "revid": "89787", "url": "https://gl.wikipedia.org/wiki?curid=186072", "title": "Sylvester Groth", "text": "Sylvester Groth, nado o 31 de marzo de 1958 en Jerichow, \u00e9 un actor e tenor alem\u00e1n.\nTraxectoria.\nA s\u00faa primeira aparici\u00f3n importante no cinema foi no filme \"Stalingrad\" en 1993. Por\u00e9n, \u00e9 reco\u00f1ecido internacionalmente por traballar con Quentin Tarantino no filme \"Inglourious Basterds\", onde interpreta a Joseph Goebbels.\nGroth xa interpretara a Goebbels no filme alem\u00e1n \"Mein F\u00fchrer \u2013 Die wirklich wahrste Wahrheit \u00fcber Adolf Hitler\", dirixido por Dani Levy no 2007."}
{"id": "186073", "revid": "98629", "url": "https://gl.wikipedia.org/wiki?curid=186073", "title": "All Excess", "text": " \nAll Excess \u00e9 publicado o 17 de xullo de 2007 e foi o primeiro DVD da banda Avenged Sevenfold. Cont\u00e9n imaxes gravadas desde 1999, 4 actuaci\u00f3ns en vivo e 4 v\u00eddeos musicais, xunto con outros extras. Este non conta con subt\u00edtulos, s\u00f3 foi publicado en versi\u00f3n orixinal (idioma ingl\u00e9s) e dura 156 minutos. Foi dirixido por Rafa Alcantara.\nActuaci\u00f3ns en vivo.\nConta con catro v\u00eddeos de actuaci\u00f3ns en vivo gravadas durante o tour que fixo a banda en 2006. Estes son:\nV\u00eddeos musicais.\nHai catro v\u00eddeos musicais e todos eles incl\u00faen comentarios dos membros de Avenged Sevenfold e dos correspondentes directores. Estes son:"}
{"id": "186074", "revid": "75439", "url": "https://gl.wikipedia.org/wiki?curid=186074", "title": "Gran Premio de B\u00e9lxica de 2011", "text": "O Gran Premio de B\u00e9lxica de 2011, formalmente 2011 Formula 1 Shell Belgian Grand Prix, \u00e9 unha carreira de F\u00f3rmula Un que se celebrou o 28 de agosto de 2011, no Circu\u00edto de Spa-Francorchamps de Spa, B\u00e9lxica. Foi a duod\u00e9cima rolda do Campionato Mundial de F\u00f3rmula 1 de 2011.\nInforme.\nAntecedentes.\nA FIA prohibiu o uso do DRS de principio a fin da curva de Eau Rouge debido \u00e1 preocupaci\u00f3n pola seguridade expresada polos pilotos. A axuda de adiantamento non se permitiu entre a entrada \u00e1 curva de La Source e a parte superior do outeiro logo de Eau Rouge. A zona de DRS para a carreira foi de Raidillon, ao longo da recta Kemmel ata Les Combes.\nLogo de completar unha sesi\u00f3n de adestramento para Renault en Hungaroring, Bruno Senna foi promovido a un posto en carreira para o Gran Premio de B\u00e9lxica, en substituci\u00f3n de Nick Heidfeld.\nA fin de semana tam\u00e9n marcou o vix\u00e9simo aniversario do debut de Michael Schumacher na F\u00f3rmula Un no Gran Premio de B\u00e9lxica de 1991. E este usou un casco de ouro especial para conmemorar a ocasi\u00f3n.\nAdestramentos libres.\nA primeira sesi\u00f3n do venres foi declarada mollada logo dun ball\u00f3n pouco antes de abrir o pit lane. Os Mercedes de Michael Schumacher e Nico Rosberg estableceron o ritmo inicial, pois foron os primeiros e correron coa pista seca, marcando tempos de volta en menos de dous minutos. Quedaron sen ameazas para os seus tempos para o resto da sesi\u00f3n; Jenson Button foi o terceiro m\u00e1is r\u00e1pido cun tempo duns nove segundos detr\u00e1s dos Mercedes con condici\u00f3ns de mollado. Bruno Senna, que volv\u00eda \u00e1 F\u00f3rmula Un, terminou abruptamente cando o piloto brasileiro trompeou en Les Combes, danando o seu Renault R31 o suficiente para p\u00f3r fin \u00e1 s\u00faa sesi\u00f3n. Paul di Resta tivo un episodio similar na mesma curva varios minutos m\u00e1is tarde, obrigando a sacar a bandeira vermella.\nA segunda sesi\u00f3n foi igualmente afectada pola choiva; con todo, as diferenzas entre os pilotos non foron tan extremas como as ocorridas durante a sesi\u00f3n da ma\u00f1\u00e1. Mark Webber marcou o mellor tempo da sesi\u00f3n, catro segundos m\u00e1is r\u00e1pido que Schumacher na sesi\u00f3n da ma\u00f1\u00e1. Fernando Alonso foi segundo por diante de Button e Lewis Hamilton. A sesi\u00f3n estivo libre de incidentes, a pesar de que o Renault de Vitaly Petrov sufriu un problema na direcci\u00f3n polo que finalizou o per\u00edodo de sesi\u00f3ns de noventa minutos no 24\u00ba e \u00faltimo lugar.\nA \u00faltima sesi\u00f3n da ma\u00f1\u00e1 do s\u00e1bado declarouse unha vez m\u00e1is en mollado, tan mollado que a maior\u00eda dos condutores non se atreveu a sa\u00edr ata os \u00faltimos minutos da sesi\u00f3n. Mark Webber foi o m\u00e1is r\u00e1pido unha vez m\u00e1is, por diante de Lewis Hamilton e Jaime Alguersuari. Ferrari terminou a sesi\u00f3n vix\u00e9simo terceiro e vix\u00e9simo cuarto, con Felipe Massa correndo tan s\u00f3 sete voltas e Fernando Alonso sen establecer un tempo de volta a pesar de facer unha volta de proba.\nCualificaci\u00f3n.\nO primeiro per\u00edodo de cualificaci\u00f3n non comezou ben para Michael Schumacher, quen perdeu unha roda e se estrelou na s\u00faa volta de quentamento, releg\u00e1ndose ao 24\u00ba lugar na grella, a s\u00faa peor posici\u00f3n de partida na s\u00faa carreira. O circu\u00edto comezou a secarse, e ao final da sesi\u00f3n, Mark Webber foi o m\u00e1is r\u00e1pido. Heikki Kovalainen chegou en d\u00e9cimo s\u00e9timo lugar no \u00faltimo minuto e estaba a salvo da eliminaci\u00f3n a expensas de Paul dei Resta. Debido \u00e1 r\u00e1pida mellora dos tempos de volta, o Virgin do piloto local J\u00e9r\u00f4me d'Ambrosio e os Hispania de Daniel Ricciardo e Vitantonio Liuzzi quedaron con todos os tempos establecidos f\u00f3ra de 107% do tempo da volta de Webber, pero aos catro se lles permitiu comezar a carreira.\nA choiva comezou a caer de novo antes do segundo per\u00edodo de cualificaci\u00f3n, dando lugar a unha dram\u00e1tica ca\u00edda nos tempos de volta. Adrian Sutil estrelouse na parte superior de Eau Rouge, esparexendo pezas de refugallos a trav\u00e9s do circu\u00edto. O control de carreira viuse obrigado a sacar a bandeira vermella durante sete minutos co fin de despexar o circu\u00edto. Fernando Alonso chegou a establecer o mellor tempo da sesi\u00f3n, mentres que Jenson Button cambiouse con Lewis Hamilton para que o campi\u00f3n do mundo do tivese unha volta limpa para cualificar para o terceiro e \u00faltimo per\u00edodo.Finalmente, Button cualificouse d\u00e9cimo terceiro, por detr\u00e1s de S\u00e9bastien Buemi e Kamui Kobayashi, e por diante de Rubens Barrichello, Sutil \u201415\u00ba a pesar de causar a parada da sesi\u00f3n\u2014, Pastor Maldonado e Heikki Kovalainen.\nNos \u00faltimos segundos da Q2, catro coches \u2014inclu\u00edndo Lewis Hamilton e Pastor Maldonado\u2014 intentaron limpar a chicane Bus Stop. Ning\u00fan dos coches puido cruzar a li\u00f1a de inicio / final en tempo para poder completar outra volta r\u00e1pida, Hamilton pasou Maldonado cun movemento agresivo, forz\u00e1ndoo \u00e1 sa\u00edda da chicane. As repetici\u00f3ns mostraron que o Williams de Maldonado pasara o McLaren de Hamilton ao achegarse a Eau Rouge despois de rematar a sesi\u00f3n, danando coche de Hamilton o suficiente para obrigar a McLaren a facer reparaci\u00f3ns improvisadas no aler\u00f3n dianteiro e o pont\u00f3n lateral foi reparado con cinta adhesiva no curto descanso antes da Q3. Maldonado foi penalizado coa perda de cinco posici\u00f3ns na sa\u00edda a causa do incidente e Hamilton recibiu unha reprimenda e unha advertencia dos comisarios por ser culp\u00e1bel en parte do incidente ao virar \u00e1 dereita un pouco no enfoque da curva de Eau Rouge, antes de que Maldonado se movese \u00e1 esquerda, atinxindo a parte dianteira de McLaren e o seu lado..\nMcLaren foi capaz de reparar coche de Hamilton a tempo para a cualificaci\u00f3n final, polo que rapidamente se viu unha cola de coches no pitlane co que se formou como unha li\u00f1a seca que permitiu aos condutores utilizar os pneum\u00e1ticos secos por primeira vez durante a fin de semana. Os tempos de volta caeron rapidamente durante a sesi\u00f3n, con varios pilotos reclamando a pole provisional antes de caer a bandeira. Triunfou Sebastian Vettel, conseguindo a s\u00faa novena pole da temporada, por diante de Lewis Hamilton e Mark Webber. Felipe Massa foi cuarto, mentres que Nico Rosberg ocupou o quinto lugar por diante de Jaime Alguersuari e Bruno Senna. Fernando Alonso terminou de oitavo, Sergio P\u00e9rez noveno e Vitaly Petrov na d\u00e9cima posici\u00f3n."}
{"id": "186076", "revid": "25871", "url": "https://gl.wikipedia.org/wiki?curid=186076", "title": "Phoebe Tonkin", "text": "Phoebe Jane Elizabeth Tonkin, nada o 12 de xullo de 1989, \u00e9 unha actriz e modelo australiana co\u00f1ecida por interpretar a Cleo Sertori na serie xuvenil \"\" e por interpretar a Fi na pel\u00edcula de acci\u00f3n \"Tomorrow, When the War Began\".\nVida profesional.\nAos catro anos Phoebe practicou danza cl\u00e1sica, tap, hip hop e danza contempor\u00e1nea. Estudou na escola para nenas Queenwood School en Balmoral. Cando ti\u00f1a 12 anos asistiu a bastantes cursos para a mocidade no Aus-tralian Theatre. Participou en obras de teatro entre elas: \"Shakespeare\", \"Antigone\" e \"Venetian Twins\".\nNo 2006 uniuse \u00e1 serie \"\". No 2010 interpreta a Fiona Maxwell (Fi) na pel\u00edcula \"Tomorrow, When the War Began\". Neste mesmo ano aparece interpretando a Hadrian Hall en sete episodios da serie \"Home and Away\". Outra das series nas que apareceu como invitada este ano foi en \"Packed to the Rafters\" en tres cap\u00edtulos. No 2011 \u00fanese a serie \"The Secret Circle\" no papel de Faye. No 2012 volver\u00e1 a interpretar a Fiona Maxwell (Fi) na pel\u00edcula \"Tomorrow, When the War Began 2\"."}
{"id": "186077", "revid": "22795", "url": "https://gl.wikipedia.org/wiki?curid=186077", "title": "Sistema fiscal", "text": ""}
{"id": "186078", "revid": "22795", "url": "https://gl.wikipedia.org/wiki?curid=186078", "title": "Fiscalidade", "text": ""}
{"id": "186079", "revid": "98629", "url": "https://gl.wikipedia.org/wiki?curid=186079", "title": "Sounding the Seventh Trumpet", "text": " \nSounding the Seventh Trumpet foi o primeiro \u00e1lbum de longa duraci\u00f3n da banda Avenged Sevenfold. Este foi publicado o 31 de xaneiro de 2001 coa compa\u00f1\u00eda Good Life Recordings. O 19 de marzo de 2002, publ\u00edcase unha re-edici\u00f3n do \u00e1lbum cunha nova portada (na anterior non aparec\u00eda o t\u00edtulo na portada) e coa canci\u00f3n a m\u00e1is de \"To End the Rapture (Versi\u00f3n Heavy Metal)\", a cal na primeira edici\u00f3n era m\u00e1is suave e con piano. Nesta versi\u00f3n estrease como novo guitarrista Synyster Gates, que contin\u00faa na banda na actualidade. Destaca a colaboraci\u00f3n de Valary Di Benedetto (esposa de M. Shadows) na canci\u00f3n \"The Art of Subconscious Illusion\" coa s\u00faa voz.\nListaxe de canci\u00f3ns.\nTodas as canci\u00f3ns foron escritas por Avenged Sevenfold, a excepci\u00f3n de \"Streets\" que foi escrita pola anterior banda de M. Shadows (Successful Failure).\nA canci\u00f3n \"Warmness on the Soul\" p\u00f3dese atopar no \"Warmness on the Soul EP\", xunto con \"To End the Rapture (Versi\u00f3n Heavy Metal)\"."}
{"id": "186081", "revid": "1131", "url": "https://gl.wikipedia.org/wiki?curid=186081", "title": "Coral Polif\u00f3nica El Eco", "text": "A Sociedad Coral Polif\u00f3nica El Eco \u00e9 unha agrupaci\u00f3n coral da cidade da Coru\u00f1a. Fundada en 1881 por Pascual Veiga, tr\u00e1tase do coral en activo m\u00e1is antigo da Pen\u00ednsula Ib\u00e9rica. Entre os seus reco\u00f1ecementos c\u00f3mpre salientar a Medalla de Prata da Coru\u00f1a, e as medallas de ouro de Par\u00eds e o Porto.\nHistoria e caracter\u00edsticas.\nEntre os directores que estiveron \u00e1 cabeza do coral figuran Jos\u00e9 Castro \"Chan\u00e9\", Xos\u00e9 Baldomir, Mauricio Farto, Rodrigo A. de Santiago, Francisco M\u00e9ndez, Rogelio Groba, Fernando V. Arias, Marcel Van Bree e Pedro Mart\u00ednez Tapia, no cargo dende 2012.\nAlgunhas das figuras salientables que formaron parte de El Eco foron o vocalista Pucho Boedo ou o compositor Xavier de Paz.\nO seu repertorio vai dende a \u00f3pera \u00e1s cantatas e oratorios, pasando pola opereta, zarzuela, habaneras, m\u00fasica relixiosa e popular.\nO d\u00eda 26 de outubro de 2017 (sendo presidente da entidade Carlos Gonz\u00e1lez-Garc\u00e9s Santiso) organizou o I Encontro de polifon\u00eda galega Eduardo Pondal."}
{"id": "186082", "revid": "56817", "url": "https://gl.wikipedia.org/wiki?curid=186082", "title": "Can\u00f3n do Eume", "text": "Co\u00f1\u00e9cese como can\u00f3n do Eume un treito do curso medio-baixo do r\u00edo Eume caracterizado polo encaixe do leito do r\u00edo nun abraiante desfiladeiro que d\u00e1 lugar a un profundo val. Gran parte do can\u00f3n \u00e1chase baixo as augas do encoro do Eume. A parte non asulagada forma parte da Reserva Integral do parque natural das fragas do Eume.\nNo punto onde se constru\u00edu a presa do encoro, as paredes gran\u00edticas case verticais acadan case os 300 metros de altura, sendo lugar moi frecuentado polos practicantes da \"escalada libre\".\nFormaci\u00f3n.\nO r\u00edo Eume fl\u00fae a trav\u00e9s de distintos bloques ou placas do terreo, separadas por fallas. Co paso do tempo, onde hab\u00eda un territorio aplanado formouse unha sucesi\u00f3n de chanzos provocados polas forzas tel\u00faricas. Os afundimentos e elevaci\u00f3ns que provocaron estas forzas d\u00e9ronlle ao Eume unha forte pendente, xa que nos seus 76\u00a0km de curso salva case 1000 metros de desnivel. Isto fixo que as augas do r\u00edo baixasen con moita forza, erosionando fondamente a sucesi\u00f3n de chanzos que encontraba no seu cami\u00f1o, ata moldear o can\u00f3n actual."}
{"id": "186083", "revid": "4817", "url": "https://gl.wikipedia.org/wiki?curid=186083", "title": "Aero High", "text": "Aero High foi un modelo de foguete sonda australiano de d\u00faas etapas desenvolvido a principios dos anos 1960 e alimentado por propelente s\u00f3lido.\nCaracter\u00edsticas.\nO foguete consist\u00eda nunha primeira etapa Gosling IV e unha etapa superior Vela e era capaz de alcanzar unha altura de 200\u00a0km.\nEn total lanz\u00e1ronse doce Aero High, todos en misi\u00f3ns de aeronom\u00eda (en particular, o estudo da quimioluminiscencia na atmosfera) desde o pol\u00edgono de lanzamento de Woomera, en Australia, cinco deles errados. O primeiro foi lanzado o 1 de xullo de 1964 e o \u00faltimo o 1 de xaneiro de 1972.\nAero High foi substitu\u00eddo como foguete sonda polo Corella."}
{"id": "186084", "revid": "98629", "url": "https://gl.wikipedia.org/wiki?curid=186084", "title": "Antropometr\u00eda", "text": "A antropometr\u00eda: (do grego \u1f04\u03bd\u03b8\u03c1\u03c9\u03c0\u03bf\u03c2, \"\u00e1nthropos\", 'home', e \u03bc\u03ad\u03c4\u03c1\u03bf\u03bd, \"m\u00e9tron\" 'medida', 'medir', o que v\u00e9n significar 'as medidas do home') \u00e9 a subrama da antropolox\u00eda biol\u00f3xica ou f\u00edsica que estuda as medidas do home.\nRef\u00edrese ao estudo das dimensi\u00f3ns e medidas humanas co prop\u00f3sito de comprender os cambios f\u00edsicos do home e as diferenzas entre as s\u00faas razas e subrazas.\nCaracter\u00edsticas.\nNa actualidade a antropometr\u00eda cumpre unha funci\u00f3n importante no dese\u00f1o industrial, na industria de dese\u00f1os de vestiario, na ergonom\u00eda, na biomec\u00e1nica e na arquitectura, onde se empregan datos estat\u00edsticos sobre a distribuci\u00f3n de medidas corporais da poboaci\u00f3n para optimizar os produtos.\nOs cambios ocorridos nos estilos de vida, na nutrici\u00f3n e na composici\u00f3n racial e/ou \u00e9tnica das poboaci\u00f3ns, levan a cambios na distribuci\u00f3n das dimensi\u00f3ns corporais (por exemplo, na obesidade) e con iso xorde a necesidade de actualizar constantemente a base de datos antropom\u00e9tricos.\nA antropometr\u00eda comprende especialmente:\nHistoria.\nConsid\u00e9rase a antropometr\u00eda como a ciencia que estuda as medidas do corpo humano co fin de establecer diferenzas entre individuos, grupos, razas etc.\nEsta ciencia ten a s\u00faa orixe no s\u00e9culo XVIII co desenvolvemento de estudos de antropometr\u00eda racial comparativa por parte de antrop\u00f3logos f\u00edsicos.\nPero non foi at\u00e9 1870, coa publicaci\u00f3n de \"Anthropometrie\" ou \"Mesure des diff\u00e9rentes facult\u00e9s de l'homme\", do matem\u00e1tico, astr\u00f3nomo, naturalista e estat\u00edstico belga Adolphe Quetelet, precursor dos estudos demogr\u00e1ficos, cando se considera que a antropometr\u00eda queda establecida e estruturada cientificamente.\nPor\u00e9n, a partir de 1940, coa necesidade de datos antropom\u00e9tricos na industria, especificamente a b\u00e9lica e a aeron\u00e1utica, cando a antropometr\u00eda se consolida e desenvolve definitivamente, dentro do contexto da Segunda guerra mundial. \nPor outro lado, en Francia, o crimin\u00f3logo Alphonse Bertillon (1853 \u2013 1914), fundou, en 1870, o primeiro laboratorio de identificaron de criminais na polic\u00eda. M\u00e1is tarde, en 1883, inventou un sistema de identificaci\u00f3n corporal, a chamada antropometr\u00eda xudicial (m\u00e1is co\u00f1ecida como \"o sistema Bertillon\"), baseada en varias medidas e caracter\u00edsticas f\u00edsicos, como as dimensi\u00f3ns dalgunhas estruturas \u00f3seas que permanecen constantes ao longo da vida adulta.\nConclu\u00edu que con 14 medidas (talle, p\u00e9s, man, nariz, orellas etc.), hai s\u00f3 unha probabilidade entre 286 mill\u00f3ns para encontrar as mesmas noutra persoa.\nEste sistema foi rapidamente adoptado en toda Europa, e despois nos Estados Unidos, e utilizado at\u00e9 1970.\nDimensi\u00f3ns do corpo humano: estruturais e funcionais.\nAs dimensi\u00f3ns do corpo humano var\u00edan de acordo ao sexo, idade, raza, nivel socioecon\u00f3mico etc., polo que esta ciencia dedicada a investigar, recompilar e analizar estes datos, resulta unha directriz no dese\u00f1o dos obxectos (pezas de roupa, m\u00f3beis etc.) e os espazos arquitect\u00f3nicos, ao seren estes contedores ou prolongaci\u00f3ns do corpo e que, polo tanto, deben estar determinados polas s\u00faas dimensi\u00f3ns.\nEstas dimensi\u00f3ns son de dous tipos esenciais: estruturais e funcionais. As estruturais son as da cabeza, tronco e extremidades en posici\u00f3ns est\u00e1ndar. Mentres que as funcionais ou din\u00e1micas incl\u00faen medidas tomadas durante o movemento realizado polo corpo en actividades espec\u00edficas.\nAo co\u00f1ecer estes datos co\u00f1\u00e9cense os espazos m\u00ednimos que o home necesita para desenvolverse diariamente, os cales deben considerarse no dese\u00f1o do seu contorno. A\u00ednda que os estudos antropom\u00e9tricos resultan ser un importante apoio para saber a relaci\u00f3n das dimensi\u00f3ns do home e o espazo que este necesita para realizar as s\u00faas actividades, na pr\u00e1ctica deber\u00e1n terse en conta as caracter\u00edsticas espec\u00edficas de cada situaci\u00f3n, debido \u00e1 diversidade antes mencionada, logrando as\u00ed a optimizaci\u00f3n no proxecto a desenvolver.\nA primeira t\u00e1boa antropom\u00e9trica para unha poboaci\u00f3n industrial hispana realizouse en 1996 en Porto Rico por Zulma R. Toro e Marco A. Henrich."}
{"id": "186085", "revid": "4817", "url": "https://gl.wikipedia.org/wiki?curid=186085", "title": "ASTRO-D", "text": ""}
{"id": "186086", "revid": "4817", "url": "https://gl.wikipedia.org/wiki?curid=186086", "title": "Asuka", "text": ""}
{"id": "186087", "revid": "6558234", "url": "https://gl.wikipedia.org/wiki?curid=186087", "title": "\u00c9cole nationale de l'aviation civile", "text": "A \u00c9cole nationale de l'aviation civile (ENAC), situada na cidade de Tolosa, en Francia, \u00e9 unha universidade aeron\u00e1utica de Francia.\nA \u00c9cole nationale de l'aviation civile \u00e9 membro da France AEROTECH. Desde xaneiro de 2011, ENAC \u00e9 a maior escola de aviaci\u00f3n europea."}
{"id": "186088", "revid": "1131", "url": "https://gl.wikipedia.org/wiki?curid=186088", "title": "Instituto Polit\u00e9cnico de Ciencias Avanzadas", "text": "O Instituto Polit\u00e9cnico de Ciencias Avanzadas (en , IPSA), situado na cidades de Ivry-sur-Seine, Li\u00f3n, Marsella e Tolosa, en Francia, \u00e9 unha universidade privada aeron\u00e1utica do mundo franc\u00e9s.\nO Instituto Polit\u00e9cnico de Ciencias Avanzadas \u00e9 membro do IONIS Education Group de entre dezaseis universidades privadas."}
{"id": "186089", "revid": "27155", "url": "https://gl.wikipedia.org/wiki?curid=186089", "title": "Treosa", "text": "A treosa \u00e9 un monosac\u00e1rido de catro carbonos coa f\u00f3rmula molecular C4H8O4. Polo seu n\u00famero de carbonos \u00e9 unha tetrosa, condici\u00f3n que comparte coa eritrosa e eritrulosa. Ten un grupo aldehido terminal na s\u00faa cadea li\u00f1al, polo que \u00e9 unha aldosa. Presenta estereois\u00f3meros D e L, a -treosa e a -treosa, que aparecen na mesma cantidade nas mesturas rac\u00e9micas.\nA ra\u00edz \"treo\" do que deriva o nome da treosa (e a ra\u00edz \"eritro\" da que deriva o nome do seu diastereois\u00f3mero eritrosa) d\u00e1nos unha maneira \u00fatil de describir estruturas org\u00e1nicas xerais que te\u00f1en centros quirais adxacentes, na que os \"prefixos... designan a configuraci\u00f3n relativa dos centros\". Na proxecci\u00f3n de Fischer da -treosa, os substitu\u00edntes adxacentes te\u00f1en unha orientaci\u00f3n \"sin\" no is\u00f3mero denominado \"treo\", e son \"anti\" no is\u00f3mero denominado \"eritro\".\nNo chamado \u00e1cido treonucleico ou \u00e1cido nucleico de treosa, a treosa fai o mesmo papel que a ribosa e a desoxirribosa no ARN e ADN."}
{"id": "186090", "revid": "27155", "url": "https://gl.wikipedia.org/wiki?curid=186090", "title": "Oligonucle\u00f3tido", "text": "Un oligonucle\u00f3tido \u00e9 unha cadea curta de ADN ou ARN; xeralmente o l\u00edmite da s\u00faa lonxitude consid\u00e9rase de s\u00f3 cincuenta pares de bases ou menos.\nA\u00ednda que poden formarse pola rotura de segmentos longos de \u00e1cidos nucleicos, o normal \u00e9 sintetizalos nunha secuencia espec\u00edfica a partir de derivados de nucle\u00f3sidos, e hai sintetizadores autom\u00e1ticos, que permiten obter cadeas de ata 200 bases.\nOs oligonucle\u00f3tidos caracter\u00edzanse pola s\u00faa secuencia de nucle\u00f3tidos. A s\u00faa lonxitude con frecuencia m\u00eddese en \"mer\" (do grego \"meros\", \"parte\"). Por exemplo, un fragmento of 25 bases dir\u00edase que \u00e9 un fragmento de 25-mer. Os oligonucle\u00f3tidos \u00fanense doadamente a mol\u00e9culas que te\u00f1an unha secuencia complementaria, como outros oligonucle\u00f3tidos, ADN, ou ARN, formando h\u00edbridos, xeralmente d\u00faplex. Esta propiedade \u00e9 a que determina as s\u00faas funci\u00f3ns.\nOs oligonucle\u00f3tidos te\u00f1en distintas funci\u00f3ns: util\u00edzanse como cebadores ou \"primers\" na amplificaci\u00f3n do ADN na reacci\u00f3n en cadea da polimerase (PCR), como sondas de hibridaci\u00f3n para detectar determinados ADN ou ARN, no bloqueo de ARN mensaxeiros espec\u00edficos (silenciamento x\u00e9nico), e en diversas t\u00e9cnicas como micromatrices de ADN, Southern blot, an\u00e1lise ASO (oligonucle\u00f3tido alelo espec\u00edfico), hibridaci\u00f3n fluorescente in situ (FISH), e s\u00edntese artificial de xenes .\nS\u00edntese de oligonucle\u00f3tidos.\nUn oligonucle\u00f3tido \u00e9 unha mol\u00e9cula complexa formada \u00e1 s\u00faa vez por varios nucle\u00f3tidos, cada un dos cales est\u00e1 composto por unha base nitroxenada, un carbohidrato e un grupo fosfato.\nA s\u00edntese de oligonucle\u00f3tidos bas\u00e9ase nunha serie de reacci\u00f3ns nas que se van protexendo e desprotexendo ciclicamente os diferentes centros reactivos da mol\u00e9cula:\nOligonucle\u00f3tidos antisentido.\nOs oligonucle\u00f3tidos antisentido son cadeas monocatenarias de ADN ou ARN que son complementarias dunha secuencia de bases determinada. No caso do ARN antisentido impiden a traduci\u00f3n de certos ARNm ao unirse a eles. O ADN antisentido pode usarse para unirse a un ARN non codificante ou non espec\u00edfico e complementario. Se a uni\u00f3n ten lugar o ADN/ARN h\u00edbrido que se forma pode ser degradado polo encima ARNase H .\nMicfromatriz de ADN.\nExiste un subtipo de micromatriz de ADN (\"DNA microarray\") que est\u00e1 constitu\u00eddo por uns substratos (nailon, cristal etc.) aos que est\u00e1n unidos oligonucle\u00f3tidos en grande densidade. Estes dispositivos te\u00f1en m\u00faltiples aplicaci\u00f3ns en experimentaci\u00f3n biol\u00f3xica.\nAplicaci\u00f3ns en terapia x\u00e9nica.\nOs oligonucle\u00f3tidos empr\u00e9ganse en terapia x\u00e9nica como estratexia para o silenciamento x\u00e9nico. Util\u00edzanse oligonucle\u00f3tidos de 12 a 20 pares de bases complementarios aos ARNm dos xenes que queremos silenciar.\nDentro da c\u00e9lula, o oligonucle\u00f3tido \u00fanese ao seu ARN mensaxeiro diana e bloquea a s\u00faa traduci\u00f3n, \u00e9 dicir, o ribosoma vai traducir o ARNm ata que se atopa o oligonucle\u00f3tido e o proceso se det\u00e9n. Ademais, o feito de que a ARNase H reco\u00f1eza o h\u00edbrido oligo-ARN e o degrade \u00e9 outra vantaxe desta t\u00e9cnica. \u00c9 importante dese\u00f1ar o oligonucle\u00f3tido preto do inicio de traduci\u00f3n ou ben asegurarse de que o posible produto resultante non te\u00f1a funci\u00f3n biol\u00f3xica, para que o silenciamento sexa efectivo .\nOs oligonucle\u00f3tidos ideais para o seu uso en terapia x\u00e9nica deben ter as seguintes caracter\u00edsticas:\nOs oligonucle\u00f3tidos poden usarse \"in vivo\", pero pos\u00faen unha vida media moi curta e est\u00e1n en concentraci\u00f3ns baixas. Precisamente porque non te\u00f1en efectos duradeiros, o principal problema dos oligonucle\u00f3tidos como terapia x\u00e9nica \u00e9 que requiren doses sucesivas.\nModif\u00edcanse quimicamente para ter unha vida media m\u00e1is longa, quer no os\u00edxeno das pontes fosfato, quer nas bases ou mesmo no fosfato que non se encontra nas pontes de uni\u00f3n. Consid\u00e9ranse, por tanto, como unha droga/medicamento, xa que non alteran o ADN e terminan por se degradar.\nPosibles aplicaci\u00f3ns dos oligonucle\u00f3tidos son a terapia antiviral, terapia antibacteriana, terapia antiparasitaria, terapia antic\u00e1ncer ex vivo, tratamento de enfermidades da pel, inhibici\u00f3n da inflamaci\u00f3n, supresi\u00f3n de oncoxenes ou supresi\u00f3n de alelos dominantes.\nOligonucle\u00f3tidos para salto de ex\u00f3n.\nNas mutaci\u00f3ns que provocan a finalizaci\u00f3n antes de tempo da traduci\u00f3n, os oligonucle\u00f3tidos empregar\u00edanse para inducir un procesamento alternativo no ARN mensaxeiro mutante, sen inlcu\u00edr o ex\u00f3n que cont\u00e9n a mutaci\u00f3n. Deste xeito, o cod\u00f3n de stop prematuro non ser\u00eda lido polo ribosoma e a prote\u00edna poder\u00eda continuar traduc\u00edndose, e o produto final ser\u00eda o mesmo ca o do xene normal, sen mutaci\u00f3n.\nOligonucle\u00f3tios catal\u00edticos.\nCando se une ao oligonucle\u00f3tido unha mol\u00e9cula de EDTA-Fe, isto provoca a destruci\u00f3n activa do ARN mensaxeiro ao que se une, co que o oligonucle\u00f3tido pode liberarse para degradar outro ARN mensaxeiro.\nTripla h\u00e9lice.\nUn oligonucle\u00f3tido tam\u00e9n poder\u00eda unirse \u00e1 dobre h\u00e9lice do ADN, dando lugar a unha estrutura co\u00f1ecida como tripla h\u00e9lice. Se se une a un xene concreto, estar\u00eda inhibindo a s\u00faa transcrici\u00f3n, e, por tanto, de novo, silenci\u00e1ndoo. S\u00f3 se necesitar\u00edan dous oligonucle\u00f3tidos por c\u00e9lula (un por cada cromosoma do par), de modo que se evitar\u00eda o problema da dose. Esta t\u00e9cnica ser\u00eda \u00fatil para mutaci\u00f3ns dominantes. Por\u00e9n, o superenrolamento do ADN e a s\u00faa interacci\u00f3n coas histonas dificulta a entrada do oligonucle\u00f3tido na dobre cadea."}
{"id": "186091", "revid": "2074", "url": "https://gl.wikipedia.org/wiki?curid=186091", "title": "Voo 815 de Oceanic", "text": ""}
{"id": "186093", "revid": "27155", "url": "https://gl.wikipedia.org/wiki?curid=186093", "title": "Morfolino", "text": "En biolox\u00eda molecular un Morfolino ou \"Morpholino\" \u00e9 unha mol\u00e9cula cunhas determinadas caracter\u00edsticas estruturais, que se usa para modificar a expresi\u00f3n xen\u00e9tica. Os olig\u00f3meros Morfolino (oligos) son unha tecnolox\u00eda antisentido usada para bloquear o acceso doutras mol\u00e9culas a secuencias espec\u00edficas dun \u00e1cido nucleico. Os morfolinos bloquean pequenas rexi\u00f3ns (~25 bases) na superficie onde ten lugar o emparellamento de bases dun ARN.\nEste artigo c\u00e9ntrase s\u00f3 nos oligos antisentido Morfolino, que son an\u00e1logos de \u00e1cidos nucleicos. A palabra \"morfolino\" pode aparecer noutros termos qu\u00edmicos, refer\u00edndose a substancias qu\u00edmicas que conte\u00f1en un anel (mol\u00e9cula c\u00edclica) morfolino de seis membros. Para evitar a confusi\u00f3n con outras mol\u00e9culas que conte\u00f1en morfolinos, cando se describen os oligos \"Morfolino\" estes escr\u00edbense a mi\u00fado con mai\u00fascula como un nome comercial, a\u00ednda que este uso non sempre \u00e9 coherente na literatura cient\u00edfica. Os Morfolinos denom\u00ednanse \u00e1s veces \"PMO\" (\"phosphorodiamidate morpholino oligo\").\nOs Morfolinos \u00fasanse xeralmente como ferramentas para a investigaci\u00f3n en xen\u00e9tica inversa para interferir na expresi\u00f3n x\u00e9nica (\"knockdown\") dun determinado xene. Isto cons\u00e9guese imped\u00edndolles \u00e1s c\u00e9lulas fabricar unha prote\u00edna espec\u00edfica ou modificando o \"splicing\" do pre-ARNm. Bloquear a expresi\u00f3n x\u00e9nica \u00e9 un m\u00e9todo moi potente para poder co\u00f1ecer cal \u00e9 a funci\u00f3n dunha determinada prote\u00edna; de maneira similar, facer que un ex\u00f3n epec\u00edfico sexa eliminado no splicing pode axudar a determinar a funci\u00f3n do residuo proteico codificado nese ex\u00f3n. Estas mol\u00e9culas utiliz\u00e1ronse tam\u00e9n en estudos en varios organismos modelo, como o rato, peixe cebra, o anfibio \"Xenopus\", e o ourizo de mar.\nOs Morfolinos est\u00e1n tam\u00e9n en desenvolvemento como f\u00e1rmacos terap\u00e9uticos dirixidos contra organismos pat\u00f3xenos como bacterias ou virus e para a mellora de pacientes con doenzas de orixe xen\u00e9tica. Estes oligos sint\u00e9ticos foron ideados por James E. Summerton (Gene Tools, LLC) e desenvolvidos en colaboraci\u00f3n con Dwight D. Weller (AVI BioPharma Inc.).\nEstrutura.\nOs Morfolinos son mol\u00e9culas sint\u00e9ticas que son o resultado de redese\u00f1ar a estrutura dos \u00e1cidos nucleicos naturais. Xeralmente te\u00f1en unha lonxitude de 25 bases, \u00fanense a secuencias complementarias do ARN por emparellamento de bases est\u00e1ndar. Estruturalmente, a diferenza entre os Morfolinos e o ADN \u00e9 que a pesar de que os Morfolinos te\u00f1en as bases est\u00e1ndar dos \u00e1cidos nucleicos, ditas bases est\u00e1n unidas a aneis morfolino en lugar de a aneis de desoxirribosa e enlazadas por grupos fosforodiamidato en vez de por fosfatos. Isto pode ser m\u00e1is f\u00e1cil de visualizar facendo referencia \u00e1 primeira figura desta p\u00e1xina e comparando as estruturas das d\u00faas cadeas mostradas, unha de ARN e a outra de Morfolino. A substituci\u00f3n dos ani\u00f3ns fosfato polos grupos fosforodiamidato sen carga elimina a ionizaci\u00f3n no rango normal do pH fisiol\u00f3xico, polo que os Morfolinos nos organismos ou nas c\u00e9lulas son mol\u00e9culas non cargadas. O esqueleto completo dun Morfolino est\u00e1 feito destas subunidades modificadas. Os Morfolinos \u00fasanse principalmente como oligos monocatenarios, a\u00ednda que poden usarse heterod\u00faplex formados por unha cadea de Morfolino e unha cadea complementaria de ADN en combinaci\u00f3n con reactivos cati\u00f3nicos que facilitan ao seu paso ao citosol.\nFunci\u00f3n.\nOs Morfolinos non degradan as mol\u00e9culas de ARN coas que se unen, a diferenza do que fan moitos tipos estruturais antisentido (por exemplo, fosforotioatos, siRNA). Polo contrario, os Morfolinos act\u00faan por \"bloqueo est\u00e9rico\", un\u00edndose a determinadas secuencias diana dun ARN e simplemente coloc\u00e1ndose no cami\u00f1o doutras mol\u00e9culas que poder\u00edan doutro modo interactuar co ARN. Os oligos Morfolino util\u00edzanse con frecuencia para investigar a funci\u00f3n dun transcrito espec\u00edfico de ARNm nos embri\u00f3ns. Os bi\u00f3logos que estudan o desenvolvemento embrionario inxectan oligos Morfolino en ovos ou embri\u00f3ns de peixes cebra (\"Danio rerio\"), o sapo \"Xenopus\", o ourizo de mar, ou no peixe \"Fundulus heteroclitus\" producindo embri\u00f3ns morfantes (\"morphant\", \u00e9 dicir, coa expresi\u00f3n de xenes bloqueada por tratamento con Morfolinos), ou introducen Morpholinos por electroporaci\u00f3n en c\u00e9lulas de embri\u00f3ns de polo nas s\u00faas fases iniciais de desenvolvemento. Usando sistemas apropiados que faciliten o seu paso ao citosol, os Morfolinos poden funcionar nos cultivos celulares. Os Morfolinos est\u00e1n sendo desenvolvidos como produtos farmac\u00e9uticos co nome de \"NeuGenes\" por AVI BioPharma Inc. Foron utilizados en mam\u00edferos como o rato e alg\u00fans est\u00e1n sendo actualmente probados en ensaios cl\u00ednicos para o tratamento da distrofia muscular de Duchenne en humanos.\nExpresi\u00f3n xen\u00e9tica normal en eucariotas.\nNos eucariotas, o pre-ARNm transcr\u00edbese no n\u00facleo, elim\u00ednanse os intr\u00f3ns, e despois o ARNm maduro exp\u00f3rtase ao citoplasma. A subunidade menor do ribosoma normalmente se une a un extremo do ARNm e a el \u00fanense varios factores de iniciaci\u00f3n, formando o complexo de iniciaci\u00f3n. O complexo de iniciaci\u00f3n despr\u00e1zase sobre o filamento de ARNm ata que se coloca no cod\u00f3n de iniciaci\u00f3n, e despois a subunidade maior do ribosoma x\u00fantase coa menor e empeza a traduci\u00f3n da prote\u00edna. A todo este proceso se lle denomina expresi\u00f3n x\u00e9nica; \u00e9 o proceso por medio do cal a informaci\u00f3n dun xene, codificada como unha secuencia de bases do ADN, conv\u00e9rtese na secuencia de amino\u00e1cidos dunha prote\u00edna. Un Morfolino pode modificar o splicing ou bloquear a traduci\u00f3n, dependendo da secuencia de bases do Morfolino.\nBloqueo da traduci\u00f3n.\nOs Morfolinos unidos \u00e1 rexi\u00f3n 5'UTR dun ARN mensaxeiro poden interferir coa progresi\u00f3n co complexo de iniciaci\u00f3n ribos\u00f3mico desde a carapucha 5' do ARNm ao cod\u00f3n de iniciaci\u00f3n. Isto impide a traduci\u00f3n da rexi\u00f3n codificante do transcrito diana (o que se chama \"knocking down\" da expresi\u00f3n xen\u00e9tica). Isto \u00e9 moi \u00fatil experimentalmente cando se desexa co\u00f1ecer cal \u00e9 a funci\u00f3n dunha determinada prote\u00edna na c\u00e9lula; os Morfolinos proporcionan un medio adecuado para realizar o \"knockdown\" da expresi\u00f3n da prote\u00edna e descubrir como este cambio afecta \u00e1 c\u00e9lula ou ao organismo. Alg\u00fans Morfolinos bloquean a expresi\u00f3n tan efectivamente que, despois da degradaci\u00f3n das prote\u00ednas preexistentes, as prote\u00ednas obxectivo chegan a ser indetectables pola t\u00e9cnica do Western blot.\nModificaci\u00f3n do splicing do ARNm.\nOs Morfolinos poden interferir co procesamento do pre-ARNm ou ben impedindo que os complexos de ribonucleoproteinas snRNP que dirixen o splicing se unan \u00e1s s\u00faas dianas nos inicios dos intr\u00f3ns nun filamento de pre-ARNm, ou ben bloqueando a adenina nucleof\u00edlica e impedindo que se forme o lazo lariat do splicing, ou ben interferindo coa uni\u00f3n das prote\u00ednas regulatorias do empalme como os silenciadores do empalme e os amplificadores do empalme.. Impedir durante o splicing a uni\u00f3n da snRNP U1 (no sitio doante) ou U2/U5 (no residuo de polipirimidina e sitio aceptor) pode modificar o splicing, normalmente exclu\u00edndo ex\u00f3ns do ARNm maduro. Tomando como dianas alg\u00fans lugares de empalme pode orixinar a inclusi\u00f3n dun intr\u00f3n no ARNm maduro, mentres que a activaci\u00f3n de sitios ocultos de empalme pode orixinar inclusi\u00f3ns ou exclusi\u00f3ns parciais. Os sitios de uni\u00f3n das snRNP U11/U12 poden ser bloqueados tam\u00e9n. A modificaci\u00f3n pode ser convenientemente comprobada por reacci\u00f3n en cadea da polimerase con transcriptase inversa (RT-PCR) e ponse en evidencia como un cambio de banda despois de facer unha electroforese en xel de produtos da RT-PCR.\nBloqueo doutros sitios do ARNm.\nOs Morfolinos utiliz\u00e1ronse tam\u00e9n para bloquear a actividade de microARN e a s\u00faa maduraci\u00f3n. Poden tam\u00e9n bloquear a actividade de ribozimas. As funci\u00f3ns das snRNP U2 e U12 poden ser inhibidas con Morfolinos. Os Morfolinos dirixidos contra secuencias de ARNm \"escorregadizas\" (\"slippery\") en rexi\u00f3ns codificantes de prote\u00ednas poden inducir cambios de pauta de lectura durante a traduci\u00f3n. As actividades dos Morfolinos contra toda esta variedade de obxectivos suxire que o Morfolinos poden utilizarse como unha ferramenta de uso xeral para bloquear a interacci\u00f3n de prote\u00ednas ou \u00e1cidos nucleicos con ARNm.\nEspecificidade, estabilidade e efectos non antisentido.\nOs Morfolinos convert\u00e9ronse nunha ferramenta est\u00e1ndar de bloqueo xen\u00e9tico en sistemas embrionarios de animais, os cales presentan un grao de expresi\u00f3n xen\u00e9tica m\u00e1is amplo c\u00f3s tecidos adultos e poden verse moi afectados por interacci\u00f3ns \"f\u00f3ra do obxectivo\". Despois das inxecci\u00f3ns iniciais en embri\u00f3ns de ra ou peixes na fase dunha soa c\u00e9lula ou de poucas c\u00e9lulas, os efectos dos Morpholinos poden medirse ata cinco d\u00edas m\u00e1is tarde, despois de que pasaron a maior\u00eda dos procesos de organox\u00e9nese e diferenciaci\u00f3n celular, observ\u00e1ndose fenotipos coherentes co bloqueo do xene obxectivo. Oligos de control con secuencias irrelevantes normalmente non producen cambios no fenotipo do embri\u00f3n, o que \u00e9 unha proba da especificidade da secuencia dos oligos Morfolinos e da falta de efectos non antisentido. A dose requirida para o bloqueo (\"knockdown\") pode ser reducida pola inxecci\u00f3n simult\u00e1nea de varios oligos Morfolino dirixidos contra o mesmo ARNm, o cal \u00e9 unha estratexia efectiva para reducir ou eliminar as interacci\u00f3ns con ARN f\u00f3ra do obxectivo dependentes da dose.\nExperimentos de rescate de ARNm poden a mi\u00fado restaurar o fenotipo salvaxe dos embri\u00f3ns e proporcionar probas da especificidade dun Morfolino. Nun rescate de ARNm, inx\u00e9ctanse simultaneamente un Morfolino e un ARNm que codifica a mesma prote\u00edna que o Morfolino debe bloquear. Por\u00e9n, o ARNm de rescate ten unha rexi\u00f3n 5'-UTR modificada para que o ARNm de rescate non conte\u00f1a dianas para o Morfolino, pero a rexi\u00f3n codificante do ARNm de rescate si codifica a prote\u00edna que interesa. A traduci\u00f3n do ARNm de rescate substit\u00fae a produci\u00f3n da prote\u00edna que fora bloqueada polo Morfolino. Como o ARNm de rescate non afecta aos cambios fenot\u00edpicos debidos \u00e1 modulaci\u00f3n da expresi\u00f3n x\u00e9nica f\u00f3ra do obxectivo feita polo Morfolino, esta volta ao fenotipo salvaxe \u00e9 unha evidencia adicional da especificidade dos Morfolino.\nDebido a teren esqueletos moleculares completamente artificiais, os Morfolinos non son reco\u00f1ecidos polas prote\u00ednas celulares. As nucleases non degradan Morfolinos, nin tampouco son degradados no soro ou nas c\u00e9lulas. Os Morfolinos non activan receptores de tipo Toll, polo que non activan respostas inmunitarias como a induci\u00f3n do interfer\u00f3n ou a resposta inflamatoria mediada por NF-\u03baB. Os Morfolinos non modifican a metilaci\u00f3n do ADN.\nUn motivo de preocupaci\u00f3n no uso de Morfolinos \u00e9 o seu potencial de producir efectos \"f\u00f3ra do obxectivo\". Ata o 18% dos Morfolinos parecen producir fenotipos f\u00f3ra do obxectivo, inclu\u00edndo a morte celular no sistema nervioso central e tecidos das somitas dos embri\u00f3ns de peixe cebra. A maior\u00eda destes efectos parece que se deben \u00e1 activaci\u00f3n da apoptose mediada por p53, e poden ser suprimidos pola inxecci\u00f3n simult\u00e1nea dun Morfolino anti-p53 e do Morfolino experimental. Parece que estes efectos son espec\u00edficos de secuencia; xa que en moitos casos, se un Morfolino se asocia con efectos f\u00f3ra do obxectivo, un Morfolino cunha secuencia de 4 bases non complementaria non desencadea estes efectos. A cuesti\u00f3n de se un fenotipo morfante observado se debe ao pretendido bloqueo xen\u00e9tico ou a unha interacci\u00f3n f\u00f3ra da diana pode ser con frecuencia dilucidada levando a cabo outro experimento para confirmar que o fenotipo morfante observado \u00e9 un resultado do bloqueo da diana pretendida. Isto pode facerse recapitulando o fenotipo morfante cun segundo Morfolino que non se solape en secuencia dirixido contra o mesmo ARNm ou confirmando os fenotipos observados usando un mutante ou con m\u00e9todos dominante-negativo. Como se mencionou antes, o rescate de fenotipos observados inxectando simultaneamente un ARNm de rescate \u00e9, cando \u00e9 factible facelo, unha proba fiable da especificidade dun Morfolino.\nEntrada na c\u00e9lula.\nPara que un Morfolino sexa efectivo debe penetrar na c\u00e9lula atravesando a membrana celular. Unha vez que est\u00e1n no citosol, os Morfolinos difunden libremente entre o citosol e o n\u00facleo, como se demostra pola actividade de modificaci\u00f3n do splicing exhibida polos Morfolinos observada despois da microinxecci\u00f3n no citosol das c\u00e9lulas. \u00dasanse diferentes m\u00e9todos para introducilos en embri\u00f3ns, c\u00e9lulas cultivadas ou en animais adultos. Para a s\u00faa introduci\u00f3n en embri\u00f3ns \u00fasase un aparello de microinxecci\u00f3n, e as inxecci\u00f3ns real\u00edzanse normalmente na fase embrionaria dunha c\u00e9lula ou de poucas c\u00e9lulas; un m\u00e9todo alternativo para a s\u00faa introduci\u00f3n en embri\u00f3ns \u00e9 a electroporaci\u00f3n (descargas el\u00e9ctricas que crean poros na membrana), que pode facilitar a entrada dos oligos nos tecidos de fases embrionarias posteriores. T\u00e9cnicas com\u00fans para a introduci\u00f3n en c\u00e9lulas cultivadas son o uso do p\u00e9ptido Endo-Porter (que fai que o Morfolino sexa liberado dos endosomas), o \"Sistema Especial\" de introduci\u00f3n (que usa un heterod\u00faplex Morfolino-ADN e un axente de penetraci\u00f3n polietilenimina etoxilado), a electroporaci\u00f3n, ou o \"scrape loading\" (carga por raspado).\nA introduci\u00f3n en tecidos adultos normalmente \u00e9 dif\u00edcil, a\u00ednda que hai alg\u00fans sistemas que permiten a absorci\u00f3n de oligos Morfolino non modificados (entre os que se incl\u00faen as c\u00e9lulas musculares, xa de seu moi permeables, caracter\u00edsticas da distrofia muscular de Duchenne ou as c\u00e9lulas do endotelio vascular estresadas durante unha anxioplastia). A\u00ednda que son permeables aos l\u00edquidos intercelulares, os PMOs (Morfolinos) non conxugados distrib\u00faense de forma bastante limitada no citosol e n\u00facleo nos tecidos sans cando son administrados por v\u00eda IV. A administraci\u00f3n sist\u00e9mica en moitas c\u00e9lulas nos organismos adultos pode realizarse usando conxugados covalentes dos oligos Morfolino, que levan p\u00e9ptidos penetradores da c\u00e9lula unidos, e, a\u00ednda que foi asociada toxicidade co uso de doses moderadas de conxugados de p\u00e9ptidos, foron utilizados con efectividade \"in vivo\" para a introduci\u00f3n de oligos en doses inferiores \u00e1s que causan toxicidade. Un dendr\u00edmero octa-guanidinio unido ao extremo dun Morfolino pode facer penetrar o oligo modificado (chamado Vivo-Morfolino) desde o sangue ao citosol celular. Os Morfolinos con capacidade de penetraci\u00f3n, como os conxugados con p\u00e9ptidos ou os Vivo-Morfolinos, son moi prometedores para usos terap\u00e9uticos en doenzas virais e xen\u00e9ticas."}
{"id": "186094", "revid": "98629", "url": "https://gl.wikipedia.org/wiki?curid=186094", "title": "The Number 23", "text": "The Number 23 \u00e9 un filme estadounidense dirixido por Joel Schumacher que se estreou no 2007.\nSinopse.\nUn home vive obsesionado cun libro que parece describir detalles da s\u00faa vida \u00edntima. O home comeza a sentirse ameazado e desemboca nunha paranoia a causa dun n\u00famero que se repite unha e outra vez no libro e \u00f3 seu redor: o 23."}
{"id": "186095", "revid": "72012", "url": "https://gl.wikipedia.org/wiki?curid=186095", "title": "Cristina Amenedo", "text": "Cristina Picos Villar, nada en San Marti\u00f1o de Porto (Cabanas) o 17 de outubro de 1925 e finada na Coru\u00f1a o 19 de agosto de 2011, foi unha mestra e escritora galega, co\u00f1ecida como Cristina Amenedo.\nTraxectoria.\nEstudou para mestra na Coru\u00f1a e posteriormente licenciouse en Filosof\u00eda e Letras pola Universidade de Santiago de Compostela. Exerceu o ensino ao longo da s\u00faa carreira.\nComezou a escribir durante o franquismo, cando publicou artigos e poemas en xornais e revistas literarias como \"La Noche\", \"El Correo Gallego\", \"Galicia Emigrante\", \"Galicia en Madrid\", \"Alforja\", \"La Voz de Galicia\", ou \"El Ideal Gallego\". A partir de 1983, cando publicou \"Mar aberto\", simultaneou o galego e o castel\u00e1n na s\u00faa escrita.\nObtivo diversos galard\u00f3ns menores, como o Premio Manos Unidas en tres ocasi\u00f3ns, o Premio Juan Ram\u00f3n Jim\u00e9nez por unha obra de homenaxe ao autor andaluz ou o Premio P\u00e9rez Lug\u00edn.\nA pol\u00e9mica do artigo \"La espa\u00f1olizaci\u00f3n de Galicia\".\nO 14 de xu\u00f1o de 1964, Cristina Amenedo publicou en \"La Voz de Galicia\" o artigo \"La espa\u00f1olizaci\u00f3n de Galicia\" que xerou unha grande pol\u00e9mica. Tras po\u00f1er varios exemplos cr\u00edticos e inzados de prexu\u00edzos ling\u00fc\u00edsticos relativos ao emprego p\u00fablico da lingua galega, \u00e1 que coida un dialecto, e dar a co\u00f1ecer as queixas de mestras sobre o monoling\u00fc\u00edsmo do alumnado, afirmaba: \"La lengua vern\u00e1cula debe, en aras del avance social y humano de Galicia, pasar a ocupar su verdadero puesto: un lugar en la tradici\u00f3n. Que sea cultivada por quienes de veras la aman y la conozcan, con la debida perfecci\u00f3n, pero sin fomentar el uso y el abuso entre las mentes paisanas, desconocedoras, en abrumadora mayor\u00eda, del aut\u00e9ntico dialecto. Que sea cultivada, repito, por quienes lo prefieran, pero siempre en la l\u00ednea \u00edntima de lo tradicional, lo mismo que se cultiva la m\u00fasica, la danza o la leyenda hermosa y sugestiva de la tierra. En Galicia, y esta realidad se impone, debe de aprenderse a hablar urgentemente en castellano, en bello y correcto castellano. Debe ser nuestro propio idioma espa\u00f1ol la carta presentadora en todos los labios regionales. Y cuando ello se consiga, cuando el dialecto gallego que pulula en jerigonza fea e imperfecta se haya desraizado de los montes, Galicia, ciertamente, habr\u00e1 adelantado un paso m\u00e1s. Yo, se\u00f1ores, desear\u00eda que las nuevas generaciones alcanzasen en su af\u00e1n progresista el que ni uno solo de nuestros paisanos pidiese \"auga\" ni \"ajua\", ni nada por el estilo, sino lisa y llanamente \"agua\". Borremos los h\u00e1bitos in\u00fatiles y perjudiciales para nuestra tierra, lo mismo que intentamos desterrar el arado y el trespi\u00e9s. Espa\u00f1olizar con nuestro hermoso idioma espa\u00f1ol a Galicia, es tambi\u00e9n, aunque algunos aferrados opinen lo contrario, una forma de amarla\".Desde Bos Aires, Luis Seoane respondeulle duramente a trav\u00e9s do programa \"Galicia Emigrante\" emitido por Radio Libertad. O 18 de xullo de 1964, Pedro de Llano, alias \"Bocelo\", director de \"La Voz de Galicia\", escribiu en apoio de Cristina Amenedo o artigo \"Un tema dif\u00edcil: nuestro idioma\". Nesta pol\u00e9mica tam\u00e9n interviron con duras cr\u00edticas \u00e1 autora Isaac D\u00edaz Pardo, Manuel Lorenzo Freire-Calvelo, Victoria Armesto e Celso Emilio Ferreiro. Celso Emilio Ferreiro publicou na primeira p\u00e1xina do Faro de Vigo, dirixido por \u00c1lvaro Cunqueiro, unha contestaci\u00f3n par\u00f3dica titulada \"Do\u00f1a Pedagoga Supina Vesouqu\u00e9\". O 10 de xullo de 1965, Cristina Amenedo publicou un novo artigo en \"La Voz de Galicia \"co t\u00edtulo \"\"La espa\u00f1olizaci\u00f3n de Galicia\" \"co fin de puntualizar a intepretaci\u00f3n do seu anterior artigo e dar resposta \u00e1 pol\u00e9mica xerada e provocada por \"\"algunas mentalidades, con una apreciaci\u00f3n escasa\":\" \n\"Ped\u00ed espa\u00f1ol para mi tierra y hubo quien entendi\u00f3 que ped\u00eda la excomuni\u00f3n de Rosal\u00eda o de Pondal. Ped\u00ed que en Galicia se aprendiese un espa\u00f1ol perfecto pero tambi\u00e9n dije que el idioma gallego \u00abfuese cultivado por quienes de veras lo amasen, con la debida perfecci\u00f3n\u00bb. Sin embargo, algunos no comprendieron sin duda porque son partidarios de que se hablen mal las dos lenguas: espa\u00f1ola y gallega [...]. \u00bfQu\u00e9 es amar a Galicia? Tratar de engrandecerla, de mejorarla. Pero sin falsas posturas, sin bober\u00edas, sino lisa y llanamente: con valor y sinceridad. \u00bfY es alg\u00fan mal el pedir que se aprenda en Galicia un espa\u00f1ol correcto cuando tanto lo necesita esta tierra? \u00bfEs que los defectos no deben ser eliminados o por lo menos atenuados cuando tratamos de moldear la perfecci\u00f3n y el progreso? [...] \u00bfPor qu\u00e9 entonces significa \u00abtab\u00fa\u00bb el clamor para que en Galicia entera se aprenda a hablar la lengua nacional con una perfecci\u00f3n ascendente? Nadie aprender\u00e1 jam\u00e1s un gallego pur\u00edsimo y correcto si antes no domina el castellano. Porque eso que hablan tantos equivocados galleguistas, es un \u00abcastrapo\u00bb penoso y hermafrodita que para nada sirve\"\nVida persoal.\nColleu o pseud\u00f3nimo do apelido do seu home, Fernando Amenedo. Foi soterrada en Franza (Mugardos)."}
{"id": "186096", "revid": "1093", "url": "https://gl.wikipedia.org/wiki?curid=186096", "title": "Cristina Picos Villar", "text": ""}
{"id": "186098", "revid": "25871", "url": "https://gl.wikipedia.org/wiki?curid=186098", "title": "Cad\u00e1ver", "text": "Un cad\u00e1ver \u00e9 o corpo dun ser vivo morto. A palabra cad\u00e1ver prov\u00e9n do lat\u00edn \"cad\u0101ver, -eris\", en relaci\u00f3n con el verbo \"cadere\", 'caer', e significa 'ca\u00eddo', e tam\u00e9n 'morto'.\nCaracater\u00edsticas.\nCuriosamente, noutras linguas, a palabra tam\u00e9n deriva de \"cadaver(em)\" (\"Kadaver\" en alem\u00e1n, \"kadaver\" en neerland\u00e9s), pero sobre todo para indicar o corpo dun animal morto, mentres que en galego pode referirse tanto ao corpo morto dun animal como, m\u00e1is frecuentemente, ao dunha persoa.\nSegundo unha lenda, o voc\u00e1bulo \"cad\u00e1ver\" \u00e9 un composto de tres termos diferentes con significado propio dentro do lat\u00edn. Descomponse nos seguintes termos: \"caro\" ('carne'), \"data\" ('dado, dada', paticipio de \"do, das, dare, dedi, datum\", 'dar') e \"vermibus\" ('a ou para os vermes, dativo de plural de \"vermis, -is\", 'verme'). \u00c9 dicir, o significado antigo de \"cad\u00e1ver\" v\u00e9n ser, literalmente, 'carne dada aos vermes' que, segundo a antiga Roma, lugar de onde v\u00e9n o termo, \u00e9 unha palabra derivada da simple observaci\u00f3n do que sucede cun cad\u00e1ver en circunstancias meteorol\u00f3xicas de intemperie, non sendo manipulada a s\u00faa descomposici\u00f3n natural mediante embalsamamento.\nO ser humano, desde a antig\u00fcidade, tomou diversas medidas para eliminar os cad\u00e1veres, normalmente mediante sepulturas escavadas no solo, ou depositando o cad\u00e1ver en sarc\u00f3fagos onde o corpo se descompo\u00f1\u00eda pola acci\u00f3n de vermes e bacterias.\nUnha pr\u00e1ctica alternativa, tam\u00e9n de orixe antiga, \u00e9 a cremaci\u00f3n ou eliminaci\u00f3n do corpo mediante lume en piras funerarias ou, hoxe, en crematorios.\nA atracci\u00f3n sexual cara aos cad\u00e1veres denom\u00ednase necrofilia, que na maior\u00eda das culturas se considera unha pr\u00e1ctica socialmente inacept\u00e1bel."}
{"id": "186099", "revid": "98629", "url": "https://gl.wikipedia.org/wiki?curid=186099", "title": "Son Goku", "text": " \u00e9 un personaxe de ficci\u00f3n e o principal protagonista da franqu\u00eda \"Dragon Ball\" creada por Akira Toriyama. Bas\u00e9ase en Sun Wukong, o personaxe central de \"Viaxe \u00e9 Oeste\", mais Toriyama cambiou moitas das s\u00faas caracter\u00edsticas para que fose m\u00e1is orixinal. Goku \u00e9 introducido como un estra\u00f1o neno con rabo de mono que practica artes marciais e pos\u00fae unha forza sobre-humana. A\u00ednda que inicialmente se pensaba que era terr\u00e1queo, despois rev\u00e9lase que Son Goku \u00e9 parte dunha raza guerreira extraterrestre co\u00f1ecida como os Guerreiros do espazo, e que naceu no Planeta Vexeta. O seu nome de Guerreiro do espazo, , prov\u00e9n da deformaci\u00f3n do ingl\u00e9s .\n\"Dragon Ball\" segue a Goku mentres adestra en varias artes marciais e procura por todo o planeta as B\u00f3las do Drag\u00f3n. A trav\u00e9s das s\u00faas aventuras atopa moitos outros personaxes que comparten obxectivos semellantes, como Bulma que viaxa con el para atopalas B\u00f3las do Drag\u00f3n. Cando Goku medra, el xa \u00e9 un dos m\u00e1is fortes guerreiros da Terra e prot\u00e9xea de malvados que queren danar o seu planeta de adopci\u00f3n. Son Goku \u00e9 descrito como despreocupado e inocente, mais \u00e9 r\u00e1pido \u00f3 aprender novas t\u00e9cnicas na loita. Como outros personaxes da serie, Son Goku ten a habilidade de concentrar o seu \"chi\" para empregar varios ataques de enerx\u00eda, sendo o m\u00e1is destacado a s\u00faa \"Onda Vital\", un ataque que lanza unha onda de enerx\u00eda azul das s\u00faas mans."}
{"id": "186100", "revid": "23204", "url": "https://gl.wikipedia.org/wiki?curid=186100", "title": "Bulma", "text": " \u00e9 un personaxe da serie de manga e anime \"Dragon Ball\". \u00c9 unha rapaza que inicia a busca das B\u00f3las do Drag\u00f3n no primeiro cap\u00edtulo da serie xa que desexa atopar un mozo. O seu nome prov\u00e9n dunha deformaci\u00f3n do ingl\u00e9s . \u00c9 a representaci\u00f3n do personaxe \"Xuanzang\" da lenda chinesa \"Viaxe \u00f3 Oeste\".\nAna Lemos ponlle voz na dobraxe galega da serie.\nCaracter\u00edsticas.\nBulma \u00e9 o primeiro personaxe de \"Dragon Ball\" co que ten contacto Son Goku na s\u00faa busca das sete \"B\u00f3las do Drag\u00f3n\" para pedir un desexo. A s\u00faa aparencia e a dunha rapaza con cabelo celeste (cor lila no manga), que \u00f3 comezo da serie ten 16 anos, \u00e9 filla do Doutor Brief, un afamado cient\u00edfico fundador da \"Capsule Corporation\" e creador das famosas \"c\u00e1psulas Hoi-Poi\". Vai en busca das b\u00f3las de drag\u00f3n provista de todo tipo de veh\u00edculos e artefactos tecnol\u00f3xicos sumamente \u00fatiles. A\u00ednda que carece de habilidade para o combate, a s\u00faa intelixencia \u00e9 moi superior a dun ser humano normal, sendo ela a creadora de moitos inventos, como por exemplo o \"Radar\" que indica con precisi\u00f3n, a localizaci\u00f3n das b\u00f3las de drag\u00f3n"}
{"id": "186101", "revid": "98629", "url": "https://gl.wikipedia.org/wiki?curid=186101", "title": "Nube Kinto", "text": "A , \u00e9 un obxecto m\u00e1xico da serie de manga e anime \"Dragon Ball\". \u00c9 unha sinxela nube de cor amarelo que serve como medio de transporte para aquel que poida empregala, xa que ten como requisito que s\u00f3 pode ser usada por unha persoa de coraz\u00f3n puro, quen non cumpra o requisito pasar\u00e1 a trav\u00e9s dela como se fose unha nube normal, e o \u00fanico xeito \u00e9 que viaxe agarrado dunha persoa que si a poida empregar. A esta nube p\u00f3deselle chamar dende calquera espazo aberto, e esta pode levar \u00f3 seu viaxeiro a calquera lugar, salvo que este se atope m\u00e1is arriba que a \"Torre de Kar\u00edn\".\nHistoria.\nA nube aparece por primeira vez cando o Mestre Mutenroi lla regala a Son Goku por salvar a s\u00faa Tartaruga. O Mestre dixo que a nube f\u00f3ra un agasallo do mesmo Kamisama, a\u00ednda que en realidade foi Kar\u00edn quen lla deu.\nDurante a 21\u00aa edici\u00f3n do Torneo das Artes Marciais, a nube salvou a Goku de caer f\u00f3ra do tatami tras ser botado polo monstro Xir\u00e1n. A\u00ednda que os xu\u00edces do Torneo non o consideraron unha falta, xa que non se especificaba nas regras, decidiron que o xusto era que non a puidese volver empregar.\nEn \"Dragon Ball Z\", foi utilizada polos fillos de Son Goku: Son Gohanda e Son Goten. \u00d3 final da edici\u00f3n \"Kanzenban\" de \"Dragon Ball\", Goku d\u00e1lle a Nube \"Kinto\" a Oob.\nNube Kinto Negra.\nNo anime, cando Tou Pai Pai sobe \u00e1 torre de Kar\u00edn, este, para vingarse, d\u00e1lle unha Nube \"Kinto\" negra, o contrario da outra. S\u00f3 poden subir as persoas verdadeiramente malvadas. Pero esta estaba en realidade controlada por Kar\u00edn e cando Tao Pai Pai montou nela deixouno caer \u00f3 chan.\nNo videoxogo \"Dragon Ball Advance Adventure\", \"Kril\u00edn\" emprega a \"Nube Kinto negra\" para voar."}
{"id": "186102", "revid": "89787", "url": "https://gl.wikipedia.org/wiki?curid=186102", "title": "Aerofreada", "text": "A aerofreada \u00e9 a manobra que fai unha nave espacial para diminu\u00edr o seu apoapse por medio do paso polas capas altas da atmosfera no seu periapse. O arrastre resultante frea a nave. A aerofreada \u00fasase cando unha nave necesita acadar unha \u00f3rbita baixa trala chegada a un astro con atmosfera, e usa menos propelente que a utilizaci\u00f3n directa de foguetes para acadar a mesma \u00f3rbita.\nM\u00e9todo.\nCando unha nave interplanetaria chega \u00f3 seu destino debe cambiar a s\u00faa velocidade para permanecer na veci\u00f1anza do corpo. Cando o que se necesita \u00e9 unha \u00f3rbita baixa e circular arredor du corpo cunha certa gravidade, os cambios de velocidade poden acadar varios quil\u00f3metros por segundo. Usando propulsi\u00f3n directa, a ecuaci\u00f3n do foguete mostra que unha gran parte da masa da nave debe ser propelente. Isto significa que a carga \u00fatil (como os instrumentos cient\u00edficos) queda limitada e que \u00e9 necesario un lanzador potente para enviar a nave \u00f3 seu destino. Se o corpo de destino ten atmosfera p\u00f3dese usar a aerofreada para diminu\u00edr as necesidades de propelente. O uso dunha cantidade relativamente pequena de propelente permite po\u00f1er \u00e1 nave nunha \u00f3rbita el\u00edptica moi alongada, us\u00e1ndose a aerofreada para circularizala. Se a atmosfera \u00e9 suficientemente densa, un s\u00f3 paso a trav\u00e9s dela pode bastar para frear a nave tanto como sexa necesario. Non obstante o habitual \u00e9 que se necesiten varios pasos a trav\u00e9s dunha parte m\u00e1is fina da atmosfera (como as capas superiores) para reducir o quentamento da nave por fricci\u00f3n e porque os efectos de posibles turbulencias, da composici\u00f3n atmosf\u00e9rica e da temperatura fan m\u00e1is dif\u00edcil de predicir a diminuci\u00f3n de velocidade que resultar\u00eda dun s\u00f3 paso. Cando a aerofreada se fai desta maneira, hai tempo suficiente entre pasos para medir o cambio na velocidade e facer as correcci\u00f3ns necesarias para o seguinte paso. Esta maneira de aerofreada pode ter unha duraci\u00f3n de meses e necesitar centos de pasos pola atmosfera.\nA enerx\u00eda cin\u00e9tica disipada pola aerofreada conv\u00e9rtese en calor, o que implica que as naves que usan esta t\u00e9cnica te\u00f1en que ser capaces de disipalo. A nave tam\u00e9n debe ter a \u00e1rea e resistencia estrutural suficientes para aguanta-lo arrastre do paso pola atmosfera. As simulaci\u00f3ns feitas coa aerofreada da Mars Reconnaissance Orbiter usan unha forza l\u00edmite de 0,35 N/m\u00b2 cunha secci\u00f3n para a nave duns 37 m\u00b2 e unha temperatura m\u00e1xima estimada de 170\u00a0\u00b0C. A densidade forza exercida sobre a Mars Global Surveyor durante a s\u00faa aerofreada, duns 0,2 N/m\u00b2, equivale \u00e1 forza exercida por un vento duns 60\u00a0km/h sobre unha man humana a nivel do mar na Terra.\nMisi\u00f3ns espaciais.\nA\u00ednda que a teor\u00eda da aerofreada est\u00e1 ben desenvolvida, o uso real \u00e9 dif\u00edcil debido a que se necesita un co\u00f1ecemento moi detallado da atmosfera do planeta para poder manobrar correctamente. Na pr\u00e1ctica a deceleraci\u00f3n monitor\u00edzase durante cada manobra e os plans modif\u00edcanse en consecuencia. Dado que ata o de agora ningunha nave pode aerofrear autonomamente, neces\u00edtase atenci\u00f3n humana en todo momento.\nA aerofreada foi demostrada por primeira vez no espazo profundo o 19 de marzo de 1991 pola nave xaponesa Hiten. Hiten sobrevoou o oc\u00e9ano Pac\u00edfico a unha altitude de 125,5\u00a0km a unha velocidade de 11\u00a0km/s. O resistencia atmosf\u00e9rica decelerou a nave en 1,712\u00a0m/s e baixou o seu apoxeo en 8665\u00a0km. A manobra de aerofreada repetiuse o 30 de marzo.\nEn maio de 1993 a nave Magallanes, en \u00f3rbita de Venus, utilizou a aerofreada durante a misi\u00f3n estendida para circularizar a \u00f3rbita e aumentar a precisi\u00f3n das medici\u00f3ns do campo gravitatorio.\nEn 1997 a Mars Global Surveyor foi a primeira nave en usar a aerofreada como t\u00e9cnica principal e planificada para o axuste da s\u00faa \u00f3rbita. A MGS usou os datos recollidos pola sonda Magallanes para planificar a s\u00faa aerofreada. A nave usou os paneis solares como \u00e1s para controla-lo paso a trav\u00e9s das tenues capas altas da atmosfera marciana e baixa-la s\u00faa apoapse no transcurso de varios meses. Por\u00e9n, problemas estruturais impediron danaron un dos paneis solares pouco despois da engalaxe, cambi\u00e1ndose os plans para aerofrear a unha maior altitude e tardando m\u00e1is en acadar a \u00f3rbita de traballo. As naves Mars Odyssey e Mars Reconnaissance Orbiter usaron tam\u00e9n aerofreada, sen incidentes."}
{"id": "186103", "revid": "6939", "url": "https://gl.wikipedia.org/wiki?curid=186103", "title": "Sepultura", "text": "O termo sepultura pode referirse a:"}
{"id": "186106", "revid": "5863", "url": "https://gl.wikipedia.org/wiki?curid=186106", "title": "Sepultura (enterramento)", "text": "Unha sepultura \u00e9 o lugar onde se enterra a unha persoa ou animal tras a s\u00faa morte. Xeralmente as sepulturas agr\u00fapanse nun cemiterio, e a s\u00faa situaci\u00f3n est\u00e1 sinalada por unha l\u00e1pida.\nAs sepulturas son com\u00fans a case todas as culturas humanas, con diferenzas en canto a ritos e decoraci\u00f3ns, dependendo das crenzas con respecto \u00e1 morte e a existencia despois dela.\nAlgunhas culturas, como a exipcia, sepultaban aos seus mortos con todas as s\u00faas posesi\u00f3ns terreais, pensando que as necesitar\u00edan no m\u00e1is al\u00e1."}
{"id": "186110", "revid": "27155", "url": "https://gl.wikipedia.org/wiki?curid=186110", "title": "Desoxitimidina trifosfato", "text": "A desoxitimidina trifosfato, tam\u00e9n chamada trifosfato de desoxitimidina, abreviada como dTTP (ou tam\u00e9n timidina trifosfato ou TTP), \u00e9 un nucle\u00f3sido trifosfato formado polo nucle\u00f3sido desoxitimidina esterificado cun grupo de tres fosfatos. A mol\u00e9cula consta do azucre desoxirribosa unido \u00e1 base nitroxenada timina por enlace N-glicos\u00eddico entre o carbono 1' do azucre e o nitr\u00f3xeno en posici\u00f3n 1 da base, e un grupo de tres fosfatos esterificados no carbono 5' e unidos entre si por enlace anhidro.\nO nome da mol\u00e9cula con frecuencia abr\u00e9viase coas siglas TTP, pero \u00e9 m\u00e1is exacto denominala dTTP, xa que realmente \u00e9 un desoxirribonucle\u00f3tido. O feito de que con frecuencia se use por econom\u00eda TTP en vez de dTTP \u00e9 porque non hai confusi\u00f3n con outros nucle\u00f3tidos, xa que s\u00f3 aparece na forma desoxi formando parte do ADN e non hai un nucle\u00f3tido similar con ribosa na c\u00e9lula, a diferenza do que sucede cos outros nucle\u00f3tidos nos que si hai que distinguir.\nA funci\u00f3n principal do dTTP \u00e9 intervir na s\u00edntese do ADN durante a s\u00faa replicaci\u00f3n. O dTTP chega \u00e1 zona de s\u00edntese e perde dous fosfatos en forma de pirofosfato, enlaz\u00e1ndose \u00e1 cadea de ADN en formaci\u00f3n como dTMP.\nO dTTP orix\u00ednase por fosforilaci\u00f3n do dTDP na reacci\u00f3n:\ndTDP + ATP \u2192 dTTP + ADP\nNo laboratorio \u00e9 usado pola ADN ligase para crear extremos protuberantes (cohesivos) nos fragmentos de ADN durante os experimentos de clonaci\u00f3n."}
{"id": "186111", "revid": "12452", "url": "https://gl.wikipedia.org/wiki?curid=186111", "title": "Trifosfato de timidina", "text": ""}
{"id": "186112", "revid": "27155", "url": "https://gl.wikipedia.org/wiki?curid=186112", "title": "Timidina trifosfato", "text": ""}
{"id": "186113", "revid": "5863", "url": "https://gl.wikipedia.org/wiki?curid=186113", "title": "Pante\u00f3n (arquitectura)", "text": "Pante\u00f3n (do grego \u03c0\u03b1\u03bd, \"pan\", 'todo' e \u03b8\u03b5\u03ce\u03bd, \"theon\", 'dos deuses'), no seu sentido primixenio era o conxunto de todos os deuses dunha relixi\u00f3n ou mitolox\u00eda polite\u00edsta particular, como os deuses do Olimpo da Grecia antiga.\nEvoluci\u00f3n do termo.\nDesde o s\u00e9culo XVI a palabra tam\u00e9n se usou, nun sentido secular, para referirse a un grupo de xente exaltada. Noutro sentido, ref\u00edrese a un templo ou edificio sagrado dedicado a todos os deuses dunha relixi\u00f3n polite\u00edsta particular (como os da mitolox\u00eda hind\u00fa).\nSalvo no caso de grandes monumentos, o seu significado actual \u00e9 o de edificaci\u00f3n funeraria, normalmente nun cemiterio, onde repousan os restos dos defuntos dunha familia ou dun grupo determinado.\nQuizais a asimilaci\u00f3n do nome de pante\u00f3n a este uso prove\u00f1a da primitiva relixi\u00f3n romana, en que os esp\u00edritos dos antepasados eran considerados como \"deuses dom\u00e9sticos\" (dou \"deuses lares\").\nOutra versi\u00f3n indica que a s\u00faa orixe estar\u00eda en que o c\u00e9lebre artista Rafael (\"Rafaello\") pediu (e foi) soterrado no Pante\u00f3n de Roma (\"Pante\u00f3n de Agripa\").\nPante\u00f3ns famosos na actualidade.\nNa actualidade a palabra \u00fasase principalmente, a nivel mundial, para describir tres edificios:\nPante\u00f3ns famosos en Galicia.\nEn Galicia son de destacar o Pante\u00f3n Real, na \"Capela das Reliquias\" da Catedral de Santiago, onde xacen os restos de varios Reis de Galicia e Le\u00f3n, e o Pante\u00f3n de Galegos Ilustres, na igrexa do antigo Convento de San Domingos de Bonaval, tam\u00e9n en Santiago de Compostela.\nSepulcros do Pante\u00f3n Real"}
{"id": "186114", "revid": "98629", "url": "https://gl.wikipedia.org/wiki?curid=186114", "title": "Kevin Spacey", "text": "Kevin Spacey, nado o 26 de xullo de 1959 en South Orange, Nova Jersey, \u00e9 un actor e director estadounidense, ga\u00f1ador de dous premios \u00d3scar de Hollywood.\nTraxectoria.\nKevin Spacey naceu en South Orange, no estado de Nova Jersey, co nome Kevin Spacey Fowler. \u00c9 o irm\u00e1n m\u00e1is novo dos tres fillos dun matrimonio formado por un pai redactor t\u00e9cnico, e unha nai secretaria. O traballo do pai motivou que a familia se mudase en varias ocasi\u00f3ns, vivindo en distintas localidades do pa\u00eds. Finalmente establec\u00e9ronse en California, onde o pequeno Kevin puxo de manifesto o seu car\u00e1cter falcatrueiro. Os seus pais envi\u00e1rono a un internado dirixido por militares, do que foi expulsado \u00f3s poucos meses. Ingresou ent\u00f3n nun colexio do Val de San Fernando, preto dos \u00c1nxeles. Al\u00ed Spacey encontrouse a gusto, e comezou a participar no teatro afeccionado da escola.\nFinalizada a escola, e tras unha breve estancia nun colexio de actuaci\u00f3n de Los \u00c1ngeles, Spacey marchou a Nova York e comezou a estudar interpretaci\u00f3n no prestixioso Juilliard School. Dous anos despois era tan degoado por actuar, que abandonou o colexio antes de graduarse e se incorporou \u00f3 Festival de Shakespeare de Nova York.\nEn 1981 Spacey apareceu por primeira vez no teatro, interpretando un mensaxeiro na obra de Shakesperare \"Henrique VI\". O ano seguinte actuou nun drama de Ibsen en Broadway. Deuse de conta de que o seu cami\u00f1o estaba no cine, pero a\u00ednda as\u00ed, Spacey seguiu actuando regularmente no teatro e ga\u00f1ou en 1991 un premio Tony, o equivalente \u00f3s \u00d3scar no teatro.\nIntroduciuse no cine a mediados da d\u00e9cada de 1980, con papeis secundarios en pel\u00edculas de \u00e9xito como \"Heartburn\" (con Jack Nicholson e Meryl Streep) e \"Working Girl\" (con Harrison Ford, Sigourney Weaver e Melanie Griffith). En 1992 participou en \"Glengarry Glen Ross\", cun elenco de ilustres actores, coma Al Pacino, Jack Lemmon ou Ed Harris. A s\u00faa consagraci\u00f3n como estrela foi co \"thriller\" \"Se7en\", xunto a Brad Pitt e Morgan Freeman.\nSpacey ga\u00f1ou dous \u00d3scar, un como mellor actor secundario e outro como mellor actor principal, este \u00faltimo por \"American Beauty\" en 1999. En 2003, Spacey foi nomeado director art\u00edstico do teatro Old Vic en Londres, un dos teatros m\u00e1is prestixiosos de lingua inglesa. Al\u00ed dirixe unha nova compa\u00f1\u00eda teatral, que act\u00faa durante oito meses \u00f3 ano, e da que Spacey \u00e9 actor, ademais de director. Entre outras obras, estreou en Londres \"Cloaca\", da dramaturga Maria Goos."}
{"id": "186115", "revid": "27155", "url": "https://gl.wikipedia.org/wiki?curid=186115", "title": "Trifosfato de desoxitimidina", "text": ""}
{"id": "186116", "revid": "15335", "url": "https://gl.wikipedia.org/wiki?curid=186116", "title": "Mauser HSC", "text": ""}
{"id": "186117", "revid": "1822", "url": "https://gl.wikipedia.org/wiki?curid=186117", "title": "S\u00edndrome t\u00f3xica", "text": ""}
{"id": "186118", "revid": "1131", "url": "https://gl.wikipedia.org/wiki?curid=186118", "title": "Pante\u00f3n (mitolox\u00eda)", "text": "Pante\u00f3n \u00e9 o conxunto de todos os deuses dunha relixi\u00f3n ou mitolox\u00eda polite\u00edsta particular, como os deuses do hindu\u00edsmo, da mitolox\u00eda grega ou a mitolox\u00eda n\u00f3rdica.\nProv\u00e9n do grego \u03c0\u03b1\u03bd, \"pan\", 'todo' e \u03b8\u03b5\u03ce\u03bd, \"the\u00f3n\" 'dos deuses'."}
{"id": "186119", "revid": "1131", "url": "https://gl.wikipedia.org/wiki?curid=186119", "title": "Kifkif", "text": "Kifkif \u00e9 unha asociaci\u00f3n de lesbianas, gais, transexuais e bisexuais de Marrocos. Establecida como tal, leva a cabo unha loita pac\u00edfica polos dereitos destes.\nHistoria e caracter\u00edsticas.\nKifkif (\"igual\" en \u00e1rabe marroqu\u00ed) \u00e9 ilegal en Marrocos, pero non en Espa\u00f1a, onde desempe\u00f1a o seu labor dende 2008. Na s\u00faa constituci\u00f3n af\u00edrmase que a s\u00faa acci\u00f3n abarca tanto Espa\u00f1a como Marrocos. A adhesi\u00f3n Kifkif est\u00e1 aberta a calquera persoa que comparta os seus valores con base na Declaraci\u00f3n Universal dos Dereitos Humanos.\nA asociaci\u00f3n foi criticada violentamente pola sociedade m\u00e1is conservadora musulm\u00e1.."}
{"id": "186120", "revid": "98629", "url": "https://gl.wikipedia.org/wiki?curid=186120", "title": "Helton Arruda", "text": "Helton da Silva Arruda, nado o 18 de maio de 1978 en S\u00e3o Gon\u00e7alo, \u00e9 un exfutbolista brasileiro que xogaba de porteiro."}
{"id": "186121", "revid": "85894", "url": "https://gl.wikipedia.org/wiki?curid=186121", "title": "O Casal, Brates, Boimorto", "text": "O Casal \u00e9 un lugar da parroquia de Brates no concello coru\u00f1\u00e9s de Boimorto na comarca de Arz\u00faa. Ti\u00f1a 31 habitantes no ano 2018 segundo datos do INE, dos cales 14 eran homes e 17 eran mulleres."}
{"id": "186122", "revid": "85894", "url": "https://gl.wikipedia.org/wiki?curid=186122", "title": "Fontao, Brates, Boimorto", "text": "Fontao \u00e9 un lugar da parroquia de Brates no concello coru\u00f1\u00e9s de Boimorto na comarca de Arz\u00faa. Ti\u00f1a 17 habitantes no ano 2018 segundo datos do INE, dos cales 11 eran homes e 6 eran mulleres."}
{"id": "186123", "revid": "85894", "url": "https://gl.wikipedia.org/wiki?curid=186123", "title": "Nogaredo, Brates, Boimorto", "text": "Nogaredo \u00e9 un lugar da parroquia de Brates no concello coru\u00f1\u00e9s de Boimorto na comarca de Arz\u00faa. Ti\u00f1a 52 habitantes no ano 2018 segundo datos do INE, dos cales 26 eran homes e 26 eran mulleres."}
{"id": "186124", "revid": "85894", "url": "https://gl.wikipedia.org/wiki?curid=186124", "title": "O Pazo, Brates, Boimorto", "text": "O Pazo \u00e9 un lugar da parroquia de Brates no concello coru\u00f1\u00e9s de Boimorto na comarca de Arz\u00faa. Ti\u00f1a 7 habitantes no ano 2018 segundo datos do INE, dos cales 4 eran homes e 3 eran mulleres."}
{"id": "186125", "revid": "85894", "url": "https://gl.wikipedia.org/wiki?curid=186125", "title": "Sisto, Brates, Boimorto", "text": "Sisto \u00e9 un lugar da parroquia de Brates no concello coru\u00f1\u00e9s de Boimorto na comarca de Arz\u00faa. Ti\u00f1a 11 habitantes no ano 2018 segundo datos do INE, dos cales 7 eran homes e 4 eran mulleres."}
{"id": "186126", "revid": "85894", "url": "https://gl.wikipedia.org/wiki?curid=186126", "title": "A Cabana, Buazo, Boimorto", "text": "A Cabana \u00e9 un lugar da parroquia de Buazo no concello coru\u00f1\u00e9s de Boimorto na comarca de Arz\u00faa. Ti\u00f1a 11 habitantes no ano 2018 segundo datos do INE, dos cales 5 eran homes e 6 eran mulleres."}
{"id": "186127", "revid": "85894", "url": "https://gl.wikipedia.org/wiki?curid=186127", "title": "Aquelavila, Buazo, Boimorto", "text": "Aquelavila \u00e9 un lugar da parroquia de Buazo no concello coru\u00f1\u00e9s de Boimorto na comarca de Arz\u00faa. Ti\u00f1a 38 habitantes no ano 2018 segundo datos do INE, dos cales 19 eran homes e 19 eran mulleres."}
{"id": "186128", "revid": "56817", "url": "https://gl.wikipedia.org/wiki?curid=186128", "title": "Aquelavila", "text": "O top\u00f3nimo galego Aquelavila pode referirse a:"}
{"id": "186129", "revid": "5863", "url": "https://gl.wikipedia.org/wiki?curid=186129", "title": "Mitolox\u00eda galega", "text": "A mitolox\u00eda galega \u00e9 o conxunto de mitos m\u00e1is ou menos relacionados (ou mesmo sen conexi\u00f3ns entre si): relatos que forman parte da cultura do pobo galego. Poden chegar a trav\u00e9s de discursos, narraci\u00f3ns ou expresi\u00f3ns culturais de orixe sagrada e que posteriormente foron secularizados e tratados como discursos relativos a esta cultura, a unha \u00e9poca concreta ou a unha serie de crenzas de car\u00e1cter imaxinario.\nDescrici\u00f3n.\nOs mitos son relatos baseados na tradici\u00f3n e na lenda creados para explicar o universo, a orixe do mundo, os fen\u00f3menos naturais e calquera outra cousa para a que non houbera unha explicaci\u00f3n simple.\nPor\u00e9n, non todos os mitos te\u00f1en por que ter este prop\u00f3sito explicativo. A maior\u00eda deles est\u00e1n relacionados cunha forza natural ou cunha deidade, pero moitos son simplemente historias e lendas que se foron transmitindo oralmente de xeraci\u00f3n en xeraci\u00f3n.\nOs seres m\u00edticos galegos.\nOs seres m\u00edticos galegos son: \nOs individuos que pertencen a \"razas m\u00edticas\":\nOs entes concretos que personifican algunha calidade ou condici\u00f3n humana:\nOs entes concretos persoais, como os anteriores, que aparecen nas lendas e nos contos populares, marabillosos ou non, e que quizais sexan supervivencias de cultos antigos:\nOs aparentemente humanos, pero dotados de caracter\u00edsticas poderes ou calidades que os achegan ou igualan aos sobrenaturais:\nOs demos e os anxos. Nesta categor\u00eda caber\u00edan os santos, moitas veces puramente imaxinarios, detr\u00e1s dos que transcenden os antigos deuses.\nOs personaxes m\u00edticos de Galicia:\nOs animais, \nalgunhas veces reais, pero mitificados:\noutras veces imaxinarios: \nAs plantas, reais ou imaxinarias:\nPolo primeiro lado, \nPolo segundo, "}
{"id": "186130", "revid": "23204", "url": "https://gl.wikipedia.org/wiki?curid=186130", "title": "Pante\u00f3n", "text": "O termo Pante\u00f3n pode referirse a:\nEn arquitectura:\nEn mitolox\u00eda:\nEn literatura:"}
{"id": "186131", "revid": "1131", "url": "https://gl.wikipedia.org/wiki?curid=186131", "title": "Encoro da Ribeira", "text": "O encoro da Ribeira \u00e9 o m\u00e1is pequeno dos dous encoros que se achan no r\u00edo Eume. A s\u00faa construci\u00f3n rematou en 1965. Ten unha lonxitude duns cinco quil\u00f3metros e unha capacidade de 33 hect\u00f3metros c\u00fabicos.\nO encoro alimenta unha minicentral hidroel\u00e9ctrica cunha potencia de 5940 Kw. A empresa concesionaria da s\u00faa explotaci\u00f3n \u00e9 ENDESA.\nO encoro est\u00e1, na s\u00faa totalidade, no concello das Pontes. A s\u00faa situaci\u00f3n r\u00edo arriba, a pouca distancia da vila das Pontes, fai que abasteza de auga a esta vila e \u00e1 s\u00faa central t\u00e9rmica. O club local de pirag\u00fcismo, Grupo Xuvenil Pirag\u00fcismo As Pontes, \u00fasao como zona de adestramento."}
{"id": "186132", "revid": "5863", "url": "https://gl.wikipedia.org/wiki?curid=186132", "title": "San Bieito de Vilame\u00e1n", "text": ""}
{"id": "186133", "revid": "88215", "url": "https://gl.wikipedia.org/wiki?curid=186133", "title": "Joaquim Rodr\u00edguez", "text": "Joaquim Rodr\u00edguez Oliver, co\u00f1ecido como \"Purito Rodr\u00edguez\", nado o 12 de maio de 1979 en Barcelona, \u00e9 un ciclista espa\u00f1ol. Comezou a competir como profesional no ano 2001. \u00c9 quen de acadar vitorias en cl\u00e1sicas, en carreiras dunha semana, e boas clasificaci\u00f3ns en carreiras de 3 semanas. O seu punto feble son as contra o reloxo.\nPalmar\u00e9s.\nTen acadado vitorias en carreiras dunha semana como a Volta a Catalu\u00f1a, a Semana Catal\u00e1 ou a Volta a Burgos. No seu palmar\u00e9s tam\u00e9n hai 4 vitorias parciais na Vuelta a Espa\u00f1a e 1 no Tour de Francia. O m\u00e1is salientable da s\u00faa carreira profesional foi: "}
{"id": "186134", "revid": "5863", "url": "https://gl.wikipedia.org/wiki?curid=186134", "title": "Sinfonieta de Vigo", "text": "A Sinfonieta de Vigo \u00e9 unha orquestra de pequeno tama\u00f1o da cidade de Vigo fundada no ano 2002.\nHistoria.\nA Sinfonieta de Vigo naceu no 2002 arroupada polo departamento de Obra Social de Caixanova e formada por uns trinta m\u00fasicos entre profesores do conservatorio e alumnos de grao susperior baixo a batuta de Jo\u00e1m Trilho e Francisco P\u00e9rez. O 13 de xu\u00f1o do 2002 tivo lugar a presentaci\u00f3n da orquestra no Teatro Garc\u00eda Barb\u00f3n (Centro Cultural Caixanova) cun concerto no que a nova orquestra interpretou obras de Ottorino Respinghi, W.A. Mozart, Andr\u00e9s Gaos e Emilio Lede.\nO obxectivo inicial desta orquestra era o de evitar que os novos talentos formados na cidade ol\u00edvica emigrasen a outras cidades para poder adicarse \u00e1 m\u00fasica, xa que na cidade s\u00f3 exist\u00eda unha orquestra, a Orquestra Cl\u00e1sica de Vigo, que non pod\u00eda acoller a t\u00f3dolos m\u00fasicos que se formaban na comarca.\nO 19 de maio do 2005, promovido polo Instituto Galego de Artes Esc\u00e9nicas e Musicais (IGAEM), a Sinfonieta de Vigo realizou a estrea mundial dunha sinfon\u00eda in\u00e9dita de Andr\u00e9s Gaos, a Sinfon\u00eda N\u00ba 1 en La menor, cun dobre concerto en Vigo e Ourense baixo a direcci\u00f3n de Jo\u00e1m Trilho. Para levar a cabo este concerto, o propio fillo do compositor coru\u00f1\u00e9s, Andr\u00e9s Gaos Guillochon, facilitoulle \u00e1 orquestra ol\u00edvica os manuscritos desta peza pertencente \u00e1 primeira etapa do comositor."}
{"id": "186135", "revid": "22570", "url": "https://gl.wikipedia.org/wiki?curid=186135", "title": "VIP", "text": "VIP \u00e9 unha sigla que prov\u00e9n do ingl\u00e9s Very Important Person (que significa \"Persoa Moi Importante\"). Empr\u00e9gase para referirse a personaxes destacados, como pol\u00edticos, empresarios, famosos etc, que asisten a eventos ou a recintos con zonas reservadas (aeroportos, hoteis, estadios, discotecas, concertos etc), e que requiren dunha atenci\u00f3n especial e dun servizo exclusivo.\nAs\u00ed mesmo, existen os pases VIP, que se empregan en inauguraci\u00f3ns, presentaci\u00f3ns de produtos novos ou en festas privadas, e que lle garanten \u00f3 portador a consideraci\u00f3n de VIP (a\u00ednda que non o sexa) no tocante a dereitos de acceso a zonas reservadas e servizos varios (comida, bebida etc)."}
{"id": "186137", "revid": "89787", "url": "https://gl.wikipedia.org/wiki?curid=186137", "title": "PSR J1719-1438", "text": "PSR J1719-1438 \u00e9 un pulsar situado a 4000 anos luz da Terra, na constelaci\u00f3n de Serpens, notable pola probable existencia dun planeta feito de diamante na s\u00faa \u00f3rbita.\nAs medidas de tempo do pulsar amosan que ten un compa\u00f1eiro de masa menor. Este compa\u00f1eiro ten unha masa semellante a do planeta X\u00fapiter, pero 20 veces m\u00e1is denso, e con s\u00f3 o 40% do seu di\u00e1metro. O planeta fai unha \u00f3rbita \u00f3 redor do pulsar cada 130 minutos e a unha distancia de aproximadamente 600.000 quil\u00f3metros, e pode estar feito dos restos dunha estrela cuxas capas externas foron desviadas para al\u00ed pola gravidade da maior masa do pulsar. C\u00e1lculos astron\u00f3micos demostraron que este compa\u00f1eiro ten unha densidade m\u00ednima de 23 gramos por cent\u00edmetro c\u00fabico e tr\u00e1tase probablemente dunha anana branca de baixa masa, feita fundamentalmente de carbono e os\u00edxeno.\nComo este compa\u00f1eiro orbital a\u00ednda invis\u00edbel do PSR J1719-1438 ten o tama\u00f1o dun planeta e est\u00e1 constitu\u00eddo esencialmente de carbono, cunha composici\u00f3n a\u00ednda desco\u00f1ecida de os\u00edxeno, os cient\u00edficos pensan nel coma nun enorme diamante. Nos medios cient\u00edficos, v\u00e9n sendo chamado o \"Planeta Diamante\"."}
{"id": "186139", "revid": "5863", "url": "https://gl.wikipedia.org/wiki?curid=186139", "title": "GEG", "text": ""}
{"id": "186142", "revid": "92340", "url": "https://gl.wikipedia.org/wiki?curid=186142", "title": "Bardos dos pr\u00edncipes", "text": "Os Bardos dos pr\u00edncipes ou Poetas dos pr\u00edncipes (\"Beirdd y Tywysogion\" en gal\u00e9s) \u00e9 o nome que se lle d\u00e1 aos poetas galeses que escribiron entre o 1100 e o 1290. Outro nome polo que tam\u00e9n son co\u00f1ecidos \u00e9 o de \"Y gogynfeirdd\".\nEran poetas de corte nun momento en que os diferentes reinos galeses eran independentes. A partir da conquista normanda de Gales e coa perda da independencia, desapareceron esas cortes reais. A partir de agora, eses bardos pasaron a traballar nas cortes dos nobres que dominaron o pa\u00eds a partir de ent\u00f3n, abrindo as\u00ed paso ao per\u00edodo chamado dos \" Bardos dos nobres\" ou \"Poetas dos nobres\" (\"Beirdd y Uchelwyr\" en gal\u00e9s)."}
{"id": "186144", "revid": "624", "url": "https://gl.wikipedia.org/wiki?curid=186144", "title": "Bardos dos Pr\u00edncipes", "text": ""}
{"id": "186146", "revid": "624", "url": "https://gl.wikipedia.org/wiki?curid=186146", "title": "Poetas dos pr\u00edncipes", "text": ""}
{"id": "186163", "revid": "624", "url": "https://gl.wikipedia.org/wiki?curid=186163", "title": "Poetas dos Pr\u00edncipes", "text": ""}
{"id": "186164", "revid": "624", "url": "https://gl.wikipedia.org/wiki?curid=186164", "title": "Gogynfeirdd", "text": ""}
{"id": "186165", "revid": "624", "url": "https://gl.wikipedia.org/wiki?curid=186165", "title": "Beirdd y Tywysogion", "text": ""}
{"id": "186167", "revid": "2074", "url": "https://gl.wikipedia.org/wiki?curid=186167", "title": "Roxo", "text": ""}
{"id": "186169", "revid": "25871", "url": "https://gl.wikipedia.org/wiki?curid=186169", "title": "Domenico Modugno", "text": "Domenico Modugno, nado en Polignano a Mare o 9 de xaneiro de 1928 e finado en Lampedusa o 6 de agosto de 1994, foi un cantautor, compositor, guitarrista e actor italiano. Representou en varias oportunidades a Italia no Festival da Canci\u00f3n de Eurovisi\u00f3n. Foi tam\u00e9n deputado e dirixente do Partido Radical italiano."}
{"id": "186171", "revid": "6939", "url": "https://gl.wikipedia.org/wiki?curid=186171", "title": "Xavier Hern\u00e1ndez", "text": ""}
{"id": "186172", "revid": "56817", "url": "https://gl.wikipedia.org/wiki?curid=186172", "title": "Desoxitimidina difosfato", "text": "A desoxitimidina difosfato ou difosfato de desoxitimidina, abreviado como dTDP (ou tam\u00e9n timidina difosfato ou TDP) \u00e9 un nucle\u00f3sido difosfato formado polo nucle\u00f3sido desoxitimidina esterificado cun grupo de dous fosfatos. A mol\u00e9cula consta do azucre desoxirribosa unido \u00e1 base nitroxenada timina por enlace N-glicos\u00eddico entre o carbono 1' do azucre e o nitr\u00f3xeno en posici\u00f3n 1 da base, e un grupo de dous fosfatos esterificado no carbono 5', os cales est\u00e1n unidos entre si por enlace anhidro.\nO nome da mol\u00e9cula con frecuencia abr\u00e9viase coas siglas TDP, pero \u00e9 m\u00e1is exacto denominala dTDP, xa que realmente \u00e9 un desoxirribonucle\u00f3tido. O feito de que con frecuencia se use por econom\u00eda TDP en vez de dTDP \u00e9 porque non hai confusi\u00f3n con outros nucle\u00f3tidos, xa que s\u00f3 aparece na forma desoxi formando parte do ADN e non hai un nucle\u00f3tido similar con ribosa na c\u00e9lula, a diferenza do que sucede cos outros nucle\u00f3tidos nos que si hai que distinguir.\nO dTDP orix\u00ednase por fosforilaci\u00f3n do dTMP na reacci\u00f3n:\ndTMP + ATP \u2192 dTDP + ADP"}
{"id": "186173", "revid": "27155", "url": "https://gl.wikipedia.org/wiki?curid=186173", "title": "Difosfato de desoxitimidina", "text": ""}
{"id": "186174", "revid": "89787", "url": "https://gl.wikipedia.org/wiki?curid=186174", "title": "Desoxitimidina monofosfato", "text": "A desoxitimidina monofosfato, tam\u00e9n chamada monofosfato de desoxitimidina ou \u00e1cido desoxitimid\u00edlico (ou desoxitimidilato), abreviada como dTMP, ou tam\u00e9n timidina monofosfato ou TMP, \u00e9 un nucle\u00f3tido formado polo nucle\u00f3sido desoxitimidina esterificado cun fosfato. A mol\u00e9cula consta do azucre desoxirribosa unido \u00e1 base nitroxenada timina por enlace N-glicos\u00eddico entre o carbono 1' do azucre e o nitr\u00f3xeno en posici\u00f3n 1 da base, e un grupo fosfato esterificado no carbono 5'.\nO nome da mol\u00e9cula con frecuencia abr\u00e9viase coas siglas TMP, pero \u00e9 m\u00e1is exacto denominala dTMP, xa que realmente \u00e9 un desoxirribonucle\u00f3tido. O feito de que con frecuencia se use por econom\u00eda TMP en vez de dTMP \u00e9 porque non hai confusi\u00f3n con outros nucle\u00f3tidos, xa que s\u00f3 aparece na forma desoxi formando parte do ADN e non hai un nucle\u00f3tido similar con ribosa na c\u00e9lula, a diferenza do que ocorre cos outros nucle\u00f3tidos nos que si hai que distinguir.\nA principal funci\u00f3n do dTMP \u00e9 a de ser un dos nucle\u00f3tidos que forman parte do ADN, xunto co dAMP, dCMP e dGMP. \u00c9 caracter\u00edstico do ADN ter un nucle\u00f3tido con timina, xa que o ARN no seu lugar ten un nucle\u00f3tido con uracilo. Os nucle\u00f3tidos chegan \u00e1 zona de replicaci\u00f3n do ADN en forma de nucle\u00f3tidos trifosfato, perden dous fosfatos en forma de pirofosfato e enl\u00e1zanse \u00e1 cadea do ADN en forma de nucle\u00f3tidos monofosfato.\nO dTMP orix\u00ednase a partir do dUMP por metilaci\u00f3n polo N5N10-metilentetrahidrofolato catalizada polo encima timidilato sintetase:\ndUMP + N5N10-metilentetrahidrofolato \u2192 dTMP + dihidrofolato\nO fluorouracilo (5-FU) \u00e9 un inhibidor moi potente da timidilato sintetase, que se utiliza no tratamento do c\u00e1ncer.\nA partir do dTMP orix\u00ednase o dTDP por fosforilaci\u00f3n cun fosfato procedente do ATP.\ndTMP + ATP \u2192 dTDP + ADP"}
{"id": "186175", "revid": "27155", "url": "https://gl.wikipedia.org/wiki?curid=186175", "title": "Monofosfato de desoxitimidina", "text": ""}
{"id": "186176", "revid": "22570", "url": "https://gl.wikipedia.org/wiki?curid=186176", "title": "Xo\u00e1n Biclarense", "text": "Xo\u00e1n Biclarense (\"Iohannes Biclarensis\", en lat\u00edn), nado cara o ano 540 probablemente en Lusitania e finado cara o ano 621, foi un eclesi\u00e1stico, bispo de Xirona e autor dunha curta cr\u00f3nica dos anos 567 ata cara o 590 de interese nos tempos da conversi\u00f3n dos visigodos do arianismo, herex\u00eda do cristianismo, ao catolicismo.\nBiograf\u00eda.\nNado en Scallabis (nome romano de Santar\u00e9m) na Lusitania baixo control visigodo durante o reinado de Teudis. Polos anos 558-560 foise a Constantinopla para estudar para unha longa estada de m\u00e1is de dez anos.\nContribu\u00edu na controversia dos \"Tres cap\u00edtulos\" que rematou cun cisma no \"segundo concilio ecum\u00e9nico de Constantinopla\" (553) d\u00e1ndolle paso a fundaci\u00f3n do Patriarcado de Aquilea como entidade independente nos vindeiros anos.\nSegundo Isidoro de Sevilla, cando volveu a Hispania, cara o ano 576, non quixo integrarse na igrexa oficial ariana do reino visigodo durante o reinado de Leovixildo.\n\u00c1 morte do rei, no ano 586, funda un mosteiro (\"mosteiro Biclarum\"), probablemente na rexi\u00f3n de Tarragona e red\u00e1ctalle regras propias, non atopadas polos historiadores .\nRecaredo I converteuse ao catolicismo e nomeou a Xo\u00e1n Biclarense bispo de Xirona. Logo s\u00e1bese que participa en varios concilios da Igrexa Cat\u00f3lica.\nA partir de 589, ano do Terceiro Concilio de Toledo, comeza a redacci\u00f3n dunha cr\u00f3nica.\nO Chronicon.\nXo\u00e1n Biclarense escribiu o \"Chronicon\" (\"Cronic\u00f3n Biclarense\") aproximadamente entre os anos 589 e 591. Relata eventos acontecidos dende 567 ata cara 590, polo tanto cobre o reinado de Leovixildo e o comezo do reinado de Recaredo I, sendo as\u00ed unha fonte para os historiadores sobre a historia do cristianismo arredor do \"Terceiro Concilio de Toledo\", no cal o reino visigodo abandonou oficialmente o arianismo. Abarca tam\u00e9n eventos que co\u00f1eceu na s\u00faa estancia en Constantinopla e sobre a cristianizaci\u00f3n dos Garamantes, antigo pobo n\u00f3made que andaba polos territorios de Libia e do Cordal do Atlas no nordeste de \u00c1frica.\nEscrito en lat\u00edn o \"Chronicon\" segue as achegas de cronistas como Pr\u00f3spero de Aquitania, Victor Tonnenensis (tam\u00e9n bispo da \"diocese africana de Tunnuna\" que corresponde a provincia romana), no tocante \u00f3 concepto de \"cr\u00f3nica universal\" e tam\u00e9n no uso en escritos hist\u00f3ricos da dataci\u00f3n da era cristi\u00e1 para a cronolox\u00eda."}
{"id": "186180", "revid": "85894", "url": "https://gl.wikipedia.org/wiki?curid=186180", "title": "Frox\u00e1, Buazo, Boimorto", "text": "Frox\u00e1 \u00e9 un lugar da parroquia de Buazo no concello coru\u00f1\u00e9s de Boimorto na comarca de Arz\u00faa. Ti\u00f1a 15 habitantes no ano 2018 segundo datos do INE, dos cales 11 eran homes e 4 eran mulleres."}
{"id": "186181", "revid": "1131", "url": "https://gl.wikipedia.org/wiki?curid=186181", "title": "Frox\u00e1", "text": ""}
{"id": "186182", "revid": "85894", "url": "https://gl.wikipedia.org/wiki?curid=186182", "title": "A Sobreira, Buazo, Boimorto", "text": "A Sobreira \u00e9 un lugar da parroquia de Buazo no concello coru\u00f1\u00e9s de Boimorto na comarca de Arz\u00faa. Ti\u00f1a 13 habitantes no ano 2018 segundo datos do INE, dos cales 7 eran homes e 8 eran mulleres."}
{"id": "186183", "revid": "85894", "url": "https://gl.wikipedia.org/wiki?curid=186183", "title": "O Souto, Buazo, Boimorto", "text": "O Souto \u00e9 un lugar da parroquia de Buazo no concello coru\u00f1\u00e9s de Boimorto na comarca de Arz\u00faa. Ti\u00f1a 13 habitantes no ano 2018 segundo datos do INE, dos cales 8 eran homes e 5 eran mulleres."}
{"id": "186184", "revid": "98629", "url": "https://gl.wikipedia.org/wiki?curid=186184", "title": "Waking the Fallen", "text": " \nWaking the Fallen foi o segundo \u00e1lbum da banda americana Avenged Sevenfold. Foi publicado o 26 de agosto de 2003. Neste traballo \u00e9 o \u00faltimo no que se achegan \u00f3 estilo metalcore e n\u00f3tase m\u00e1is mel\u00f3dico que o anterior Sounding the Seventh Trumpet. \u00c9 o primeiro \u00e1lbum que fan xunto \u00f3 actual baxista Johnny Christ.\nVideograf\u00eda.\nDurante o \"Warped Tour\" de 2003, gr\u00e1vase un v\u00eddeo para a canci\u00f3n \"Second Heartbeat\". Como segundo single, publican un v\u00eddeo en vivo para a canci\u00f3n \"Unholy Confessions\" o 6 de marzo de 2004, mais o son do v\u00eddeo non \u00e9 en directo sen\u00f3n que \u00e9 dobrado. Segundo comentou o vocalista M. Shadows, o v\u00eddeo fix\u00e9rono como presentaci\u00f3n por petici\u00f3n do que ser\u00eda a s\u00faa nova discogr\u00e1fica Warner Bros. Records, coa intenci\u00f3n de dar a co\u00f1ecer \u00e1 banda antes de sa\u00edr en 2005 o \u00e1lbum City of Evil."}
{"id": "186185", "revid": "85894", "url": "https://gl.wikipedia.org/wiki?curid=186185", "title": "O Castro, Cardeiro, Boimorto", "text": "O Castro \u00e9 un lugar da parroquia de Cardeiro no concello coru\u00f1\u00e9s de Boimorto na comarca de Arz\u00faa. Ti\u00f1a 5 habitantes no ano 2018 segundo datos do INE, dos cales 4 eran homes e 1 muller."}
{"id": "186186", "revid": "89787", "url": "https://gl.wikipedia.org/wiki?curid=186186", "title": "Lille OSC", "text": "O Lille Olympique Sporting Club \u00e9 un equipo franc\u00e9s de f\u00fatbol da cidade de Lille, fundado no ano 1902, e que compite na Ligue 1. O club actual \u00e9 o resultado da fusi\u00f3n de dous antigos equipos, o Olympique Lillois e o SC Fives, que tivo lugar en 1944. O equipo mant\u00e9n unha hist\u00f3rica rivalidade rexional e deportiva co Racing Club de Lens, co cal disputa o chamado \"Derby du Nord\".\nEn 2017 o club foi adquirido polo empresario galego-luxemburgu\u00e9s Gerard Lopez.\nEstadio.\nO Lille Olympique xoga os seus encontros como local no Estadio Lille-M\u00e9tropole, constru\u00eddo en 1976 e cunha capacidade para acoller a unhas 18.000 persoas. Est\u00e1 previsto que o equipo deixe este estadio en 2012, ano no cal estar\u00e1 rematado o novo Grand Stade Lille M\u00e9tropole, con capacidade para mais de 50.000 persoas, e que acoller\u00e1 varios encontros da Eurocopa 2016 que organizar\u00e1 Francia.\nXogadores.\n "}
{"id": "186187", "revid": "23562", "url": "https://gl.wikipedia.org/wiki?curid=186187", "title": "Lille Olympique Sporting Club", "text": ""}
{"id": "186188", "revid": "23562", "url": "https://gl.wikipedia.org/wiki?curid=186188", "title": "Olympique Lillois", "text": ""}
{"id": "186191", "revid": "15335", "url": "https://gl.wikipedia.org/wiki?curid=186191", "title": "Beretta 92F", "text": ""}
{"id": "186192", "revid": "5312", "url": "https://gl.wikipedia.org/wiki?curid=186192", "title": "Naoto Kan", "text": " (Ube, Prefectura de Yamaguchi, 10 de outubro de 1946) \u00e9 un pol\u00edtico xapon\u00e9s, que ocupou o cargo de primeiro ministro do Xap\u00f3n ata que renunciou o 26 de agosto de 2011.\nEn 2010 foi tam\u00e9n ministro de Finanzas e vice-primeiro ministro, ademais de l\u00edder do Partido Democr\u00e1tico do Xap\u00f3n, o m\u00e1is grande partido de oposici\u00f3n da Dieta do Xap\u00f3n de 2002 ata 2004. Kan foi tam\u00e9n ministro de Sanidade e Benestar por un momento na d\u00e9cada de 1990. A reuni\u00f3n do partido para a sucesi\u00f3n ocorreu o 4 de xu\u00f1o de 2010 e Kan tivo como rival o ministro de Exteriores Katsuya Okada."}
{"id": "186193", "revid": "85894", "url": "https://gl.wikipedia.org/wiki?curid=186193", "title": "Os Curr\u00e1s, Cardeiro, Boimorto", "text": "Os Curr\u00e1s \u00e9 un lugar da parroquia de Cardeiro no concello coru\u00f1\u00e9s de Boimorto na comarca de Arz\u00faa. Ti\u00f1a 19 habitantes no ano 2018 segundo datos do INE, dos cales 12 eran homes e 7 eran mulleres."}
{"id": "186194", "revid": "85894", "url": "https://gl.wikipedia.org/wiki?curid=186194", "title": "A Cheda, Cardeiro, Boimorto", "text": "A Cheda \u00e9 un lugar da parroquia de Cardeiro no concello coru\u00f1\u00e9s de Boimorto na comarca de Arz\u00faa. Ti\u00f1a 6 habitantes no ano 2018 segundo datos do INE, dos cales 4 eran homes e 2 eran mulleres. \nNeste lugar at\u00f3pase o campo de f\u00fatbol do Carballal, escenario dos partidos do Boimorto C.F."}
{"id": "186195", "revid": "85894", "url": "https://gl.wikipedia.org/wiki?curid=186195", "title": "Freixido, Cardeiro, Boimorto", "text": "Freixido \u00e9 un lugar da parroquia de Cardeiro no concello coru\u00f1\u00e9s de Boimorto na comarca de Arz\u00faa. Ti\u00f1a 21 habitantes no ano 2018 segundo datos do INE, dos cales 13 eran homes e 8 eran mulleres."}
{"id": "186197", "revid": "85894", "url": "https://gl.wikipedia.org/wiki?curid=186197", "title": "A Igrexa, Cardeiro, Boimorto", "text": "A Igrexa \u00e9 un lugar da parroquia de Cardeiro no concello coru\u00f1\u00e9s de Boimorto na comarca de Arz\u00faa. Ti\u00f1a 18 habitantes no ano 2018 segundo datos do INE, dos cales 6 eran homes e 12 eran mulleres.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "186198", "revid": "85894", "url": "https://gl.wikipedia.org/wiki?curid=186198", "title": "As Xesteiras, Cardeiro, Boimorto", "text": "As Xesteiras \u00e9 un lugar da parroquia de Cardeiro no concello coru\u00f1\u00e9s de Boimorto na comarca de Arz\u00faa. Ti\u00f1a 2 habitantes no ano 2018 segundo datos do INE, que eran 2 mulleres."}
{"id": "186199", "revid": "85894", "url": "https://gl.wikipedia.org/wiki?curid=186199", "title": "Lamas, Cardeiro, Boimorto", "text": "Lamas \u00e9 un lugar da parroquia de Cardeiro no concello coru\u00f1\u00e9s de Boimorto na comarca de Arz\u00faa. Ti\u00f1a 2 habitantes no ano 2018 segundo datos do INE, dos cales 1 era home e 1 era muller.\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "186200", "revid": "85894", "url": "https://gl.wikipedia.org/wiki?curid=186200", "title": "As Moscosas, Cardeiro, Boimorto", "text": "As Moscosas \u00e9 un lugar da parroquia de Cardeiro no concello coru\u00f1\u00e9s de Boimorto na comarca de Arz\u00faa. Ti\u00f1a 2 habitantes no ano 2018 segundo datos do INE, dos cales 1 era home e 1 era muller."}
{"id": "186201", "revid": "85894", "url": "https://gl.wikipedia.org/wiki?curid=186201", "title": "Pi\u00f1eiro, Cardeiro, Boimorto", "text": "Pi\u00f1eiro \u00e9 un lugar da parroquia de Cardeiro no concello coru\u00f1\u00e9s de Boimorto na comarca de Arz\u00faa. Ti\u00f1a 50 habitantes no ano 2018 segundo datos do INE, dos cales 25 eran homes e 25 eran mulleres."}
{"id": "186202", "revid": "85894", "url": "https://gl.wikipedia.org/wiki?curid=186202", "title": "Os Bolecos, Corneda, Boimorto", "text": "Os Bolecos \u00e9 un lugar da parroquia de Corneda no concello coru\u00f1\u00e9s de Boimorto na comarca de Arz\u00faa. Ti\u00f1a 2 habitantes no ano 2018 segundo datos do INE, dos cales 1 era home e 1 era muller."}
{"id": "186208", "revid": "85894", "url": "https://gl.wikipedia.org/wiki?curid=186208", "title": "A Estrada, Corneda, Boimorto", "text": "A Estrada \u00e9 un lugar da parroquia de Corneda no concello coru\u00f1\u00e9s de Boimorto na comarca de Arz\u00faa. Ti\u00f1a 40 habitantes no ano 2018 segundo datos do INE, dos cales 18 eran homes e 22 eran mulleres."}
{"id": "186209", "revid": "56817", "url": "https://gl.wikipedia.org/wiki?curid=186209", "title": "A Estrada (hom\u00f3nimos)", "text": "O top\u00f3nimo A Estrada indica unha v\u00eda de comunicaci\u00f3n. Pode referirse a:"}
{"id": "186210", "revid": "85894", "url": "https://gl.wikipedia.org/wiki?curid=186210", "title": "Os Condes, Corneda, Boimorto", "text": "Os Condes \u00e9 un lugar da parroquia de Corneda no concello coru\u00f1\u00e9s de Boimorto na comarca de Arz\u00faa. Segundo o INE en 2018 ti\u00f1a 9 habitantes (5 homes e 4 mulleres)."}
{"id": "186212", "revid": "98629", "url": "https://gl.wikipedia.org/wiki?curid=186212", "title": "Vexeta", "text": " \u00e9 un personaxe ficticio do manga e anime \"Dragon Ball Z\". O seu nome prov\u00e9n do seu pai, o Rei Vexeta, as\u00ed como do seu planeta de orixe, o cal recibiu o seu nome trala s\u00faa conquista por parte dos Guerreiros do espazo. O nome Vexeta, \u00e9 unha deformaci\u00f3n do ingl\u00e9s .\nDada a s\u00faa peculiar personalidade, chea de orgullo e soberbia, viuse inmerso nunha continua disputa con Son Goku. Outra caracter\u00edstica \u00e9 que con t\u00f3dolos seus inimigos sempre emprega forza letal, ata cos mesmos guerreiros Z. \u00c9 o primeiro grande inimigo en Dragon Ball Z. Despois dos acontecementos posteriores \u00e1 saga de Freezer, conv\u00e9rtese no antiheroe m\u00e1is destacado da serie."}
{"id": "186213", "revid": "5312", "url": "https://gl.wikipedia.org/wiki?curid=186213", "title": "Nappa", "text": " \u00e9 un personaxe de ficci\u00f3n no manga e anime \"Dragon Ball\". O seu nome prov\u00e9n dunha deformaci\u00f3n do xapon\u00e9s .\nCaracter\u00edsticas.\n\u00c9 un guerreiro do espazo moi alto e musculoso duns 2.15 metros e 135 quilogramos, e a diferenza da maior\u00eda da s\u00faa raza \u00e9 calvo. A\u00ednda que os seus xenes lle dan o aspecto de algu\u00e9n de 30 anos, en realidade Nappa ten 50, e \u00e9 visto por primeira vez co pr\u00edncipe Vexeta despois de o\u00edr falar da morte de Raditz a mans de Piccoro e Son Goku (a\u00ednda que tam\u00e9n aparece no especial de TV sobre a destruci\u00f3n do \"Planeta Vexeta\" xunto a Vexeta neno, durante o seu adestramento). Viaxa \u00e1 Terra con Vexeta para atopar as B\u00f3las do Drag\u00f3n e as\u00ed poder desexar a vida eterna. \u00c9 un guerreiro do ex\u00e9rcito de Freezer. Nappa naceu no ano 712 da Cronolox\u00eda de Dragon Ball e morre o 3 de novembro do ano 762 \u00e1 idade de 50 anos. Ti\u00f1a unhas 4.000 unidades de enerx\u00eda.\nBiograf\u00eda.\nDespois de chegar \u00e1 Terra, Nappa e Vexeta buscan as b\u00f3las do Drag\u00f3n, mais primeiro enfr\u00f3ntanse cos guerreiros Z. \u00c1s ordes de Vexeta, Nappa crea seis Saibaiman. Nappa ataca primeiro a Ten Shin Han, logrando amputarlle un dos seus brazos cun potente golpe cargado de ki. Nappa axi\u00f1a \u00e9 interrompido por un ataque suicida de Chaoz, quen chimpa ata a parte posterior do xigante e faise estoupar. Por\u00e9n, o ataque non lle fai dano alg\u00fan e Nappa prosegue o seu ataque contra Ten Shin Han; pero como este est\u00e1 pr\u00f3ximo a morrer, \u00e9 detido por Piccoro e Kril\u00edn. Os seus ataques erran debido a que Son Gohanda, fillo de Son Goku, non atacou a Nappa cando llo dixeron. Ten Shin Han intenta vingar a Chaoz e m\u00e1tase coa Ki Koo Joo, unha potente e perigosa t\u00e9cnica que tan s\u00f3 dana a armadura de Nappa.\nNappa ent\u00f3n comeza a pelexar contra Piccoro e Kril\u00edn, pero \u00e9 detido por Vexeta, que decidiu agardar a Goku para demostrar a s\u00faa forza. Nappa rexeita a idea nun principio, pero som\u00e9tese unha vez que Vexeta amosa unha certa perda de calma. Logo Vexeta detecta co seu radar un poder de 5.000 unidades de ki.\nDespois de tres horas, Nappa \u00e9 atacado por Kril\u00edn e Piccoro, que collen a s\u00faa cola, o punto feble dos Saiyajin. O plan non da resultado, pois Nappa adestrou o seu rabo para eliminar esa debilidade.\nNappa mata en \u00faltima instancia a Piccoro cando o Namekiano utiliza o seu corpo para protexer a Gohan dun ataque mortal. Gohan, anoxado por isto, utiliza toda a s\u00faa enerx\u00eda nunha onda; mais sen derrotalo, e no intre en que \u00eda matar a Gohan, Goku chega.\nNappa non pode vencer a Goku, nin sequera golpealo. Nappa, \u00f3 ver que \u00e9 un duro opo\u00f1ente, p\u00eddelle a Vexeta que rastrexe o seu poder, e \u00f3 facelo Vexeta abr\u00e1iase \u00f3 ler m\u00e1is de 8.000 unidades de ki (na versi\u00f3n orixinal xaponesa e norteamericana o rastrexador rexistra m\u00e1is de 9.000 unidades de ki). Nappa decide loitar con Goku crendo que era err\u00f3nea a lectura pero \u00e9 derrotado doadamente.\nNappa, demasiado d\u00e9bil para terse en p\u00e9, \u00e9 lanzado \u00f3s pes de Vexeta por Goku. Como castigo pola s\u00faa falta, Nappa polo seu compa\u00f1eiro.\nDespois de morrer, Raditz e Nappa son enviados \u00f3 inferno por Emma Dai\u014d.\nVolve a aparecer nos episodios de flashback xunto a Raditz e Vexeta.\nEn Dragon Ball GT.\nCando o Doutor Guero e o Doutor Myu abren un portal dende o inferno, Nappa foxe del e comeza a destru\u00edr unha cidade como o resto dos malvados derrotados. \u00c9 derrotado por Vexeta que o env\u00eda outra vez \u00f3 inferno."}
{"id": "186214", "revid": "27155", "url": "https://gl.wikipedia.org/wiki?curid=186214", "title": "\u00c1cido fosfoenolpir\u00favico", "text": "O \u00e1cido fosfoenolpir\u00favico, que a pH celular est\u00e1 ionizado en forma de fosfoenolpiruvato (PEP), \u00e9 un importante \u00e1cido org\u00e1nico de tres carbonos fosfatado. A mol\u00e9cula presenta un grupo carboxilo ou -COOH (ionizado no fosfoenolpiruvato como -COO-), un dobre enlace entre os seus dous \u00faltimos carbonos e un fosfato esterificado no grupo OH do carbono central. O enlace deste fosfato fai do fosfoenolpiruvato unha mol\u00e9cula moi enerx\u00e9tica nos organismos vivos (-61.9 kJ/mol), que interv\u00e9n na glic\u00f3lise e gliconeox\u00e9nese. Nas plantas, est\u00e1 implicado na bios\u00edntese de varios compostos arom\u00e1ticos, e na fixaci\u00f3n do carbono en certo tipo de fotos\u00ednteses. Nas bacterias \u00e9 usado como fonte de enerx\u00eda para o sistema fosfotransferase.\nNa glic\u00f3lise.\nNa glic\u00f3lise o fosfoenolpiruvato f\u00f3rmase pola acci\u00f3n do encima enolase sobre o 2-fosfoglicerato. Na seguinte reacci\u00f3n da ruta o fosfoenolpiruvato orixina piruvato pola acci\u00f3n da piruvato quinase (PK). Esta reacci\u00f3n \u00e9 moi importante na glic\u00f3lise porque nela se xera unha mol\u00e9cula de ATP por medio dunha fosforilaci\u00f3n a nivel de substrato, mol\u00e9cula na que a c\u00e9lula almacena enerx\u00eda.\nNa gliconeox\u00e9nese.\nO fosfoenolpiruvato inicia a v\u00eda da gliconeox\u00e9nese, a cal consta na s\u00faa maior\u00eda de reacci\u00f3ns id\u00e9nticas \u00e1s da glic\u00f3lise pero realizadas en sentido contrario, xa que son reversibles. O fosfoenolpiruvato necesario para a gliconeox\u00e9nese pode formarse directamente nas mitocondrias a partir do oxalacetato mitocondrial, que sofre unha descarboxilaci\u00f3n nunha reacci\u00f3n catalizada polo encima fosfoenolpiruvato carboxiquinase, que gasta un GTP. Esta reacci\u00f3n \u00e9 un dos puntos de regulaci\u00f3n da gliconeox\u00e9nese.\nGTP + oxalacetato \u2192 GDP + fosfoenolpiruvato + CO2\nTam\u00e9n se pode formar fosfoenolpiruvato se o oxalacetato se transforma primeiro nas mitocondrias en malato por acci\u00f3n da malato deshidroxenase mitocondrial, este sae ao citosol polo transportador de dicarboxilatos, e unha vez al\u00ed se transforma de novo en oxalacetato por acci\u00f3n da malato deshidroxenase citos\u00f3lica. Despois, igual que no caso anterior, o malato orixina fosfoenolpiruvato por acci\u00f3n da fosfoenolpiruvato caboxiquinase.\nDespois, o fosfoenolpiruvato transf\u00f3rmase en 2-fosfoglicerato nunha reacci\u00f3n inversa \u00e1 da glic\u00f3lise.\nO fosfoenolpiruvato da gliconeox\u00e9nese pode obterse en \u00faltimo extremo en rutas que parten das seguintes mol\u00e9culas: lactato, piruvato, intermediarios do ciclo de Krebs, amino\u00e1cidos glicox\u00e9nicos, e propionato (procedente de \u00e1cidos graxos de n\u00famero impar de carbonos ou das fermentaci\u00f3ns bacterianas do rume dos ruminantes).\nReacci\u00f3ns anapler\u00f3ticas.\nAs chamadas reacci\u00f3ns anapler\u00f3ticas ou de recheo son reacci\u00f3ns que orixinan metabolitos do ciclo de Krebs. Unha destas reacci\u00f3ns parte do fosfoenolpiruvato e orixina oxalacetato, reacci\u00f3n catalizada pola fosfoenolpiruvato carboxiquinase en sentido inverso ao da gliconeox\u00e9nese, que ten lugar fundamentalmente nas c\u00e9lulas do coraz\u00f3n e m\u00fasculos.\nNas plantas.\nO fosfoenolpiruvato pode usarse para a s\u00edntese do corismato (ani\u00f3n do \u00e1cido cor\u00edsmico) a partir da ruta do siquimato (ani\u00f3n do \u00e1cido siqu\u00edmico). O corismato pode despois ser metabolizado para formar amino\u00e1cidos arom\u00e1ticos como a fenilalanina, tript\u00f3fano e tirosina, e outros compostos arom\u00e1ticos.\nAdemais, na fotos\u00edntese C4 o fosfoenolpiruvato serve para facer unha fixaci\u00f3n inicial do di\u00f3xido de carbono, orixinando oxalacetato, un composto de 4 carbonos que lle d\u00e1 nome a este tipo de fotos\u00edntese (C4), que \u00e9 o que m\u00e1is tarde libera o CO2 que se incorporar\u00e1 ao ciclo de Calvin da fase escura da fotos\u00edntese. Esta reacci\u00f3n de fixaci\u00f3n inicial do carbono \u00e9:\nfosfoenolpiruvato + CO2 \u2192 oxalacetato + Pi\nO conxunto destas reacci\u00f3ns das plantas con fotos\u00edntese C4 ch\u00e1mase ruta de Hatch-Slack.\nEn bacterias.\nUn sistema de transporte de membrana espec\u00edfico para azucres caracter\u00edstico das bacterias \u00e9 o sistema da fosfotransferase, no que interv\u00e9n o fosfoenolpiruvato. Os azucres do exterior son introducidos na c\u00e9lula a trav\u00e9s da membrana \u00e1 vez que son fosforilados. O doante dos fosfatos \u00e9 o fosfoenolpiruvato e o catalizador \u00e9 un complexo encim\u00e1tico de membrana."}
{"id": "186215", "revid": "27155", "url": "https://gl.wikipedia.org/wiki?curid=186215", "title": "Fosfoenolpiruvato", "text": ""}
{"id": "186216", "revid": "98629", "url": "https://gl.wikipedia.org/wiki?curid=186216", "title": "Raditz", "text": " \u00e9 un personaxe de ficci\u00f3n do manga e anime \"Dragon Ball Z\". \u00c9 un guerreiro do espazo. \u00c9 o irm\u00e1n m\u00e1is vello de Son Goku e o primeiro fillo de Barduck e Gine. O seu nome prov\u00e9n dunha deformaci\u00f3n do ingl\u00e9s .\nCaracter\u00edsticas.\nComo todos os guerreiro do espazo, ten un f\u00edsico notable, cabelo negro longo e rabo, como t\u00f3dolos da s\u00faa raza. Tam\u00e9n \u00e9 quen de transformarse en \"\u014czaru\" coa l\u00faa chea e emprega un dispositivo (Scouter) para detectar o potencial enerx\u00e9tico dos seus inimigos.\nDesco\u00f1\u00e9cese a idade exacta de Raditz, pero debeu ter vivido o tempo suficiente como para co\u00f1ecer os costumes dos guerreiros do espazo en profundidade. Debeu co\u00f1ecer a seu pai, Barduck, e probablemente tam\u00e9n \u00f3 seu irm\u00e1n Kakarot (Son Goku) \u00f3 pouco de nacer. Normalmente, ac\u00e9ptase que a s\u00faa idade \u00e9 m\u00e1is avanzada que a de Vexeta e que non foi eliminado por Freezer ben por un simple descoido, ben por non ter un poder o suficientemente grande como para ser considerado como unha ameaza a longo prazo."}
{"id": "186218", "revid": "27155", "url": "https://gl.wikipedia.org/wiki?curid=186218", "title": "C\u00f3smido", "text": "Un c\u00f3smido, \u00e9 un tipo de pl\u00e1smido h\u00edbrido que cont\u00e9n \"secuencias cos\" procedentes do fago lambda, que se pode empaquetar dentro de c\u00e1psides de fagos e que se usa como vector de clonaci\u00f3n. Os c\u00f3smidos poden utilizarse para elaborar bibliotecas xen\u00f3micas. Foron descritos por primeira vez por Collins e Hohn en 1978.\nOs c\u00f3smidos conte\u00f1en xeralmente os seguintes compo\u00f1entes:\nOs c\u00f3smidos poden transportar xenes de 37 a 52 kb (xeralmente 45) de ADN, cando o normal noutros pl\u00e1smidos \u00e9 transportar s\u00f3 de 1\u201320 kb. Poden replicar o seu ADN como calquera outro pl\u00e1smido se te\u00f1en unha orixe de replicaci\u00f3n axeitada: por exemplo a orixe SV40 ori en c\u00e9lulas de mam\u00edferos, ou ColE1 ori para a replicaci\u00f3n de ADN bicatenario ou f1 ori para a replicaci\u00f3n de ADN monocatenario en procariotas. Con frecuencia conte\u00f1en tam\u00e9n un xene usado para a s\u00faa selecci\u00f3n, como un xene que lles d\u00e1 resistencia aos antibi\u00f3ticos, por medio do cal poden ser identificadas as c\u00e9lulas nas que se produciu a transfecci\u00f3n (incorporaron o c\u00f3smido) fac\u00e9ndoas crecer nun medio que conte\u00f1a o antibi\u00f3tico. As c\u00e9lulas que non incorporaron o c\u00f3smido non ter\u00e1n resistencia e morrer\u00e1n en presenza do antibi\u00f3tico.\nA diferenza dos pl\u00e1smidos, os c\u00f3smidos poden ser empaquetados en c\u00e1psides de fagos, o que permite que os xenes alleos sexan transferidos ao interior ou entre as c\u00e9lulas por transduci\u00f3n realizada polo fago. Os pl\u00e1smidos v\u00f3lvense inestables cando se lles insire unha cantidade de ADN non moi grande, porque o seu aumento de tama\u00f1o fai que sexan m\u00e1is susceptibles \u00e1 recombinaci\u00f3n xen\u00e9tica. Pero a transduci\u00f3n con fagos evita isto. A\u00ednda que o c\u00f3smido se empaqueta na c\u00e1pside do fago en forma linear, este, unha vez dentro da bacteria, recircular\u00edzase grazas aos seus \"extremos cohesivos\", tam\u00e9n chamados sitios \"cos\". Deste modo, usar c\u00f3smidos \u00e9 similar a usar o fago lambda como vector, pero coa diferenza de que todos os xenes de lambda foron eliminados coa \u00fanica excepci\u00f3n da secuencia \"cos\" .\nAs secuencias \"cos\" te\u00f1en unha lonxitude de ~200 pares de bases e son esenciais para o empaquetamento. Conte\u00f1en un sitio \"cosN\" onde o encima terminase lle fai unha amosega ou corte ao ADN en cada extremo, a 12 bp. Isto causa a linearizaci\u00f3n do c\u00f3smido, que ata ent\u00f3n era circular, que presentar\u00e1 dous extremos \"cohesivos\" ou \"pega\u00f1entos\" de 12 bp. \u00c9 importante que o ADN estea linearizado para poder empaquetalo na c\u00e1pside do fago, pero unha vez dentro da bacteria volve a recircularizarse grazas aos seus extemos cohesivos. O sitio \"cosB\" sost\u00e9n a terminase mentres esta est\u00e1 facendo o corte e separando as cadeas do ADN. O sitio \"cosQ\" do seguinte c\u00f3smido (xa que a replicaci\u00f3n polo m\u00e9todo dos c\u00edrculos rodantes a mi\u00fado orixina concat\u00e9meros lineares) \u00e9 sostido pola terminase despois de que o c\u00f3smido anterior foi empaquetado, para impedir a degradaci\u00f3n polas ADNases celulares.Imaxe"}
{"id": "186219", "revid": "85894", "url": "https://gl.wikipedia.org/wiki?curid=186219", "title": "As Chousas, Corneda, Boimorto", "text": "As Chousas \u00e9 un lugar da parroquia de Corneda no concello coru\u00f1\u00e9s de Boimorto na comarca de Arz\u00faa. Ti\u00f1a 1 habitante no ano 2018 segundo datos do INE, que era 1 home."}
{"id": "186220", "revid": "85894", "url": "https://gl.wikipedia.org/wiki?curid=186220", "title": "Barrio, Dorme\u00e1, Boimorto", "text": "Barrio \u00e9 un lugar da parroquia de Dorme\u00e1 no concello coru\u00f1\u00e9s de Boimorto na comarca de Arz\u00faa. Ti\u00f1a 19 habitantes no ano 2018 segundo datos do INE, dos cales 8 eran homes e 11 eran mulleres."}
{"id": "186222", "revid": "65337", "url": "https://gl.wikipedia.org/wiki?curid=186222", "title": "Dinar", "text": "O dinar \u00e9 a unidade monetaria de diversos estados do mundo, a maior\u00eda dos cales de lingua \u00e1rabe ou que antigamente formaran parte do Imperio otom\u00e1n, xa que historicamente foi usado en terras musulm\u00e1s, desde tempos do Califato abas\u00ed de Bagdad.\nA palabra \"dinar\" (\u062f\u064a\u0646\u0627\u0631 en \u00e1rabe e en persa) ten a mesma orixe que o voc\u00e1bulo \"di\u00f1eiro\", xa que ambas as d\u00faas derivan do denario (\"denarius\") romano.\nOrixe.\nO dinar ten a s\u00faa orixe na antiga moeda sas\u00e1nida e araboisl\u00e1mica de ouro que se empezou a cu\u00f1ar a finais do s\u00e9culo VII, e que ti\u00f1a un peso que, segundo as \u00e9pocas, oscilaba entre os 3,85 g e os 4,25. Nos seus inicios era unha imitaci\u00f3n dos modelos bizantinos, pero pronto adquiriu car\u00e1cter propio e definido, at\u00e9 o punto que foi imitado f\u00f3ra dos territorios califais."}
{"id": "186226", "revid": "56817", "url": "https://gl.wikipedia.org/wiki?curid=186226", "title": "Desoxiguanosina difosfato", "text": "A desoxiguanosina difosfato ou difosfato de desoxiguanosina, abreviado como dGDP, \u00e9 un nucle\u00f3tido formado polo nucle\u00f3sido desoxiguanosina esterificado cun grupo de dous fosfatos. A mol\u00e9cula est\u00e1 formada polo azucre desoxirribosa enlazada coa base nitroxenada guanina por enlace N-glicos\u00eddico entre o carbono 1' do azucre e o nitr\u00f3xeno en posici\u00f3n 9 da base, e un grupo de dous fosfatos esterificado no carbono 5', os cales est\u00e1n unidos entre si por enlace anhidro.\nA dGDP, como en xeral todos os desoxirribonucle\u00f3tidos difosfato (menos o dTDP), f\u00f3rmase a partir do ribonucle\u00f3tido correspondente, neste caso GDP, cuxa ribosa \u00e9 reducida en posici\u00f3n 2' a desoxirribosa pola ribonucle\u00f3tido redutase. Nesta reacci\u00f3n interv\u00e9n a prote\u00edna transportadora de hidr\u00f3xeno tiorredoxina.\nTiorredoxina reducida + GDP \u2192 tiorredoxina oxidada + dGDP + H2O\nO dGDP pode fosforilarse nunha reacci\u00f3n co ATP para dar dGTP, catalizada por unha quinase.\nATP + dGDP \u2192 ADP + dGTP"}
{"id": "186227", "revid": "27155", "url": "https://gl.wikipedia.org/wiki?curid=186227", "title": "Difosfato de desoxiguanosina", "text": ""}
{"id": "186228", "revid": "56817", "url": "https://gl.wikipedia.org/wiki?curid=186228", "title": "Desoxiadenosina difosfato", "text": "A desoxiadenosina difosfato ou difosfato de desoxiadenosina, abreviado como dADP, \u00e9 un nucle\u00f3tido formado polo nucle\u00f3sido desoxiadenosina esterificado cun grupo de dous fosfatos. A mol\u00e9cula est\u00e1 formada polo azucre desoxirribosa enlazada coa base nitroxenada adenina por enlace N-glicos\u00eddico entre o carbono 1' do azucre e o nitr\u00f3xeno en posici\u00f3n 9 da base, e un grupo de dous fosfatos esterificado no carbono 5', os cales est\u00e1n unidos entre si por enlace anhidro.\nA dADP, como en xeral todos os desoxirribonucle\u00f3tidos difosfato (menos o dTDP), f\u00f3rmase a partir do ribonucle\u00f3tido difosfato correspondente, neste caso ADP, cuxa ribosa \u00e9 reducida en posici\u00f3n 2' a desoxirribosa pola ribonucle\u00f3tido redutase. Nesta reacci\u00f3n interv\u00e9n a prote\u00edna transportadora de hidr\u00f3xeno tiorredoxina.\nTiorredoxina reducida + ADP \u2192 tiorredoxina oxidada + dADP + H2O\nO dADP pode fosforilarse nunha reacci\u00f3n co ATP para dar dATP, catalizada por unha quinase.\nATP + dADP \u2192 ADP + dATP"}
{"id": "186229", "revid": "27155", "url": "https://gl.wikipedia.org/wiki?curid=186229", "title": "Difosfato de desoxiadenosina", "text": ""}
{"id": "186230", "revid": "56817", "url": "https://gl.wikipedia.org/wiki?curid=186230", "title": "Desoxicitidina difosfato", "text": "A desoxicitidina difosfato ou difosfato de desoxicitidina, abreviado como dCDP, \u00e9 un nucle\u00f3tido formado polo nucle\u00f3sido desoxicitidina esterificado cun grupo de dous fosfatos. A mol\u00e9cula est\u00e1 formada polo azucre desoxirribosa enlazada coa base nitroxenada citosina por enlace N-glicos\u00eddico entre o carbono 1' do azucre e o nitr\u00f3xeno en posici\u00f3n 1 da base, e un grupo de dous fosfatos esterificado no carbono 5', os cales est\u00e1n unidos entre si por enlace anhidro.\nA dCDP, como en xeral todos os desoxirribonucle\u00f3tidos difosfato (menos o dTDP), f\u00f3rmase a partir do ribonucle\u00f3tido correspondente, neste caso CDP, cuxa ribosa \u00e9 reducida en posici\u00f3n 2' a desoxirribosa pola ribonucle\u00f3tido redutase. Nesta reacci\u00f3n interv\u00e9n a prote\u00edna transportadora de hidr\u00f3xeno tiorredoxina.\nTiorredoxina reducida + CDP \u2192 tiorredoxina oxidada + dCDP + H2O\nO dCDP pode fosforilarse nunha reacci\u00f3n co ATP para dar dCTP, catalizada por unha quinase.\nATP + dCDP \u2192 ADP + dCTP"}
{"id": "186232", "revid": "27155", "url": "https://gl.wikipedia.org/wiki?curid=186232", "title": "Difosfato de desoxicitidina", "text": ""}
{"id": "186239", "revid": "27155", "url": "https://gl.wikipedia.org/wiki?curid=186239", "title": "Desoxiadenosina trifosfato", "text": "A desoxiadenosina trifosfato ou trifosfato de desoxiadenosina, abreviado como dATP, \u00e9 un nucle\u00f3sido trifosfato formado polo nucle\u00f3sido desoxiadenosina esterificado cun grupo de tres fosfatos. A mol\u00e9cula est\u00e1 formada polo azucre desoxirribosa enlazada coa base nitroxenada adenina por enlace N-glicos\u00eddico entre o carbono 1' do azucre e o nitr\u00f3xeno en posici\u00f3n 9 da base, e un grupo de tres fosfatos esterificado no carbono 5' cos fosfatos unidos entre si por enlace anhidro.\nA dATP interv\u00e9n na s\u00edntese do ADN. O dATP chega \u00e1 zona onde se est\u00e1 producindo a replicaci\u00f3n do ADN, perde dous fosfatos en forma de pirofosfato, e \u00fanese \u00e1 cadea de ADN en formaci\u00f3n como dAMP.\nA dATP orix\u00ednase por fosforilaci\u00f3n do dADP cun fosfato cedido polo GTP en reacci\u00f3n catalizada por unha nucle\u00f3sido difosfoquinase .\nGTP + dADP \u2192 GDP + dATP \nOu tam\u00e9n do ATP en reacci\u00f3ns como esta:\nATP + dADP \u2192 ADP + dATP"}
{"id": "186240", "revid": "27155", "url": "https://gl.wikipedia.org/wiki?curid=186240", "title": "Trifosfato de desoxiadenosina", "text": ""}
{"id": "186242", "revid": "23204", "url": "https://gl.wikipedia.org/wiki?curid=186242", "title": "Filosof\u00eda grega", "text": "A filosof\u00eda grega \u00e9 un per\u00edodo da historia da filosof\u00eda comprendido aproximadamente,entre o surgimiento da filosof\u00eda occidental no per\u00edodo presocr\u00e1tico (s\u00e9culo VI a.C.) e a filosof\u00eda helen\u00edstica, que finalizar\u00eda, segundo a data convencionalmente aceptada, no ano 30 a.C. En ocasi\u00f3ns denom\u00ednase filosof\u00eda cl\u00e1sica ou filosof\u00eda antiga, a\u00ednda que ese per\u00edodo poder\u00eda inclu\u00edr tam\u00e9n o pensamento romano.\nContexto hist\u00f3rico.\nA sociedade grega presentaba caracter\u00edsticas peculiares. Unha estrutura pol\u00edtica baseada na polis, unha relixi\u00f3n polite\u00edsta carente de xerarqu\u00eda e ortodoxia, unha clase social emprendedora, dedicada ao comercio e ao lecer e con amplos contactos con outras culturas do Mediterr\u00e1neo, as\u00ed como unha desenvolvida curiosidade. A uni\u00f3n destes elementos, xunto a un suposto \"xenio grego\" propiciou a aparici\u00f3n de novas explicaci\u00f3ns sobre a natureza e o ser humano, ata ent\u00f3n soamente aclaradas polos mitos e as tradici\u00f3ns. A expansi\u00f3n da cultura grega durante o helenismo, a s\u00faa absorci\u00f3n polo Imperio romano, a posterior relaci\u00f3n co cristianismo e a s\u00faa definitiva recuperaci\u00f3n no s\u00e9culo XIII grazas a tradutores como Averroes, as\u00ed como o interese que durante o Renacemento profesouse a este conxunto de pensadores, contribu\u00edron a que a Filosof\u00eda grega continu\u00e1sese estudando, e a que se convertese nun dos alicerces da cultura occidental.\nEtapas.\nPresocr\u00e1ticos: o per\u00edodo cosmol\u00f3xico.\nA filosof\u00eda grega xurdiu a partir das primeiras reflexi\u00f3ns dos presocr\u00e1ticos, centradas na natureza, tendo como base o pensamento racional ou logos. O obxectivo dos fil\u00f3sofos presocr\u00e1ticos era atopar o arch\u00e9, ou elemento primeiro de todas as cousas, orixe, substrato e causa da realidade ou cosmos. A procura dunha substancia permanente fronte ao cambio, da esencia fronte \u00e1 aparencia, do universal fronte ao particular ser\u00e1 o que sentar\u00eda as bases das posteriores explicaci\u00f3ns filos\u00f3ficas.\nOs primeiros fil\u00f3sofos deste per\u00edodo foron monistas, en tantos buscaban un \u00fanico principio ou fundamento material da realidade. Para Tales de Mileto, o primeiro fil\u00f3sofo segundo Arist\u00f3teles, a auga era esta \"materia primordial\", baseado no descubrimento de f\u00f3siles de animais mari\u00f1os terra dentro e en que a auga \u00e9 fundamental para a nutrici\u00f3n e o crecemento de calquera ser vivo. Anaximandro, pola s\u00faa banda, considerou que era o ilimitado ou indeterminado (\u00e1peiron), a partir do cal vanse producindo os opostos da natureza (en primeiro lugar o fr\u00edo e o quente), mentres que para Anax\u00edmenes a materia primordial era o aire, un principio neutral como o \u00e1peiron pero sen carecer de propiedades.\nPor outra banda, Pit\u00e1goras sostivo a tese de que \"todas as cousas son n\u00fameros\", o que significa que a esencia e estrutura de todas as cousas pode ser determinada atopando as relaci\u00f3ns num\u00e9ricas que expresan. Pit\u00e1goras inscribiuse ademais na tradici\u00f3n \u00f3fica e sostivo a nova idea da inmortalidade da alma e da posibilidade da transmigraci\u00f3n da alma humana logo da s\u00faa morte a outras formas animais.\nDous grandes presocr\u00e1ticos, iniciadores da tradici\u00f3n metaf\u00edsica occidental, foron Her\u00e1clito e Parm\u00e9nides. Her\u00e1clito deu conta do devir sensible do universo e postulou a raz\u00f3n (Logos) como principio regulador deste devir, por canto unifica os opostos. A realidade est\u00e1 en perpetuo cambio, cada oposto tende cara ao seu contrario, nun proceso con orde e medida, segundo o Logos. Ao modo dos seus predecesores, concibiu ao lume \"sempre vivo\" como principio ou fundamento do universo, a\u00ednda que entend\u00e9ndoo como unha imaxe do perpetuo devir, m\u00e1is que como elemento material constitutivo de todas as cousas.\nPola contra, para Parm\u00e9nides a realidade \u00e9 unha e inmutable. Existe o Ser, mentres que non existe o non-ser. Establecido isto, o cambio ou devir resulta imposible se non existe o non-Ser (cuxa imposibilidade \u00e9 l\u00f3xica). Os seus argumentos a favor desta tese foron retomados por Plat\u00f3n para xustificar a s\u00faa divisi\u00f3n da realidade en dous \u00e1mbitos: o \u00e1mbito ilusorio do cambio e o \u00e1mbito real da permanencia. Tam\u00e9n Arist\u00f3teles rescatar\u00e1 dos seus argumentos os tres principios fundamentais da l\u00f3xica, a arte dos razoamentos. Parm\u00e9nides entend\u00eda a raz\u00f3n como a facultade humana de pensar ou razoar, medio para descubrir as propiedades esenciais do Ser (que \u00e9 un, inmutable, indivisible, increado, imperecedero, homox\u00e9neo), a diferenza de Her\u00e1clito que a concib\u00eda como orde do universo. Se este \u00faltimo val\u00edase dos sentidos para afirmar como \u00e9 a realidade, para Parm\u00e9nides confiar neles cond\u00facenos pola v\u00eda do engano e do erro, a v\u00eda da opini\u00f3n (doxa). O que verdadeiramente \u00e9 (o Ser) e como \u00e9, s\u00f3 nos pode ser revelado por medio da raz\u00f3n.\nPosteriormente, alg\u00fans fil\u00f3sofos comezaron a buscar m\u00e1is dun fundamento da realidade. Entre estes fil\u00f3sofos pluralistas destacouse Emp\u00e9docles. Este fundou a doutrina dos catro elementos, que perdurar\u00e1 na filosof\u00eda da natureza ata o s\u00e9culo XVIII: auga, lume, terra e aire, a partir dos cales os principios movientes \"amor\" e \"odio\" comp\u00f3n todas as cousas. O pluralista Anax\u00e1goras, pola s\u00faa banda, sostivo que todo est\u00e1 composto de diminutas partes (homeomer\u00edas), ordenadas por unha intelixencia (N\u00f4us).\nOs atomistas constitu\u00edron a escola pluralista m\u00e1is importante, con grande influencia na f\u00edsica post-aristot\u00e9lica. Os seus fundadores, Leucipo e Dem\u00f3crito, concibiron a realidade composta de dous tipos de espazos: un baleiro e un cheo (a materia). Este \u00faltimo est\u00e1 composto de \u00e1tomos, que, como o seu nome ind\u00edcao, son part\u00edculas indivisibles. Todas as cousas visibles est\u00e1n compostas de \u00e1tomos unidos entre si debido \u00e1s s\u00faas distintas formas (esferas ou garfios). Pero estas uni\u00f3ns non se producen sen\u00f3n ao chocar segundo movementos azarosos no espazo baleiro.\nPer\u00edodo antropol\u00f3xico.\nA escola sof\u00edstica primeiro, e S\u00f3crates despois, centrar\u00e1n as s\u00faas reflexi\u00f3ns na \u00e9tica e a pol\u00edtica, as\u00ed como na natureza do linguaxe, as normas, as leis e a sociedade. O seu interese sep\u00e1rase da cosmolox\u00eda para centrarse nos asuntos humanos.\nPer\u00edodo ontol\u00f3xico.\nA aparici\u00f3n de grandes pensadores sistem\u00e1ticos (como Plat\u00f3n e Arist\u00f3teles) supor\u00e1 a consagraci\u00f3n das primeiras grandes concepci\u00f3ns filos\u00f3ficas, que incluir\u00e1n unha pluralidade de temas, desde a cosmolox\u00eda ata a pol\u00edtica, pasando pola antropolox\u00eda ou a \u00e9tica.\nPer\u00edodo helen\u00edstico.\nAdoitan inclu\u00edrse nesta etapa \u00e1s diferentes escolas posteriores, como os peripat\u00e9ticos, os esc\u00e9pticos, os c\u00ednicos, os epic\u00fareos e os estoicos, todos eles preocupados por cuesti\u00f3ns fundamentalmente \u00e9ticas."}
{"id": "186248", "revid": "56817", "url": "https://gl.wikipedia.org/wiki?curid=186248", "title": "Desoxiguanosina trifosfato", "text": "A desoxiguanosina trifosfato ou trifosfato de desoxiguanosina, abreviado como dGTP, \u00e9 un nucle\u00f3sido trifosfato formado polo nucle\u00f3sido desoxiguanosina esterificado cun grupo de tres fosfatos. A mol\u00e9cula est\u00e1 formada polo azucre desoxirribosa enlazada coa base nitroxenada guanina por enlace N-glicos\u00eddico entre o carbono 1' do azucre e o nitr\u00f3xeno en posici\u00f3n 9 da base, e un grupo de tres fosfatos esterificado no carbono 5' cos fosfatos unidos entre si por enlace anhidro.\nA dGTP interv\u00e9n na s\u00edntese do ADN. O dGTP chega \u00e1 zona onde se est\u00e1 producindo a replicaci\u00f3n do ADN, perde dous fosfatos en forma de pirofosfato, e \u00fanese \u00e1 cadea de ADN en formaci\u00f3n como dGMP.\nA dGTP orix\u00ednase por fosforilaci\u00f3n do dGDP cun fosfato cedido polo ATP en reacci\u00f3n catalizada por unha nucle\u00f3sido difosfoquinase .\nATP + dGDP \u2192 ADP + dGTP\nO dGTP \u00e9 un competidor do comezo da inhibici\u00f3n por aciclovir no tratamento do virus Herpes simplex."}
{"id": "186249", "revid": "27155", "url": "https://gl.wikipedia.org/wiki?curid=186249", "title": "Trifosfato de desoxiguanosina", "text": ""}
{"id": "186250", "revid": "27155", "url": "https://gl.wikipedia.org/wiki?curid=186250", "title": "Desoxicitidina trifosfato", "text": "A desoxicitidina trifosfato ou trifosfato de desoxicitidina, abreviado como dCTP, \u00e9 un nucle\u00f3sido trifosfato formado polo nucle\u00f3sido desoxicitidina esterificado cun grupo de tres fosfatos. A mol\u00e9cula est\u00e1 formada polo azucre desoxirribosa enlazada coa base nitroxenada citosina por enlace N-glicos\u00eddico entre o carbono 1' do azucre e o nitr\u00f3xeno en posici\u00f3n 1 da base, e un grupo de tres fosfatos esterificado no carbono 5' cos fosfatos unidos entre si por enlace anhidro.\nA dCTP interv\u00e9n na s\u00edntese do ADN. O dCTP chega \u00e1 zona onde se est\u00e1 producindo a replicaci\u00f3n do ADN, perde dous fosfatos en forma de pirofosfato, e \u00fanese \u00e1 cadea de ADN en formaci\u00f3n como dCMP.\nA dCTP orix\u00ednase por fosforilaci\u00f3n do dCDP cun fosfato cedido polo ATP en reacci\u00f3n catalizada por unha quinase .\nATP + dCDP \u2192 ADP + dCTP"}
{"id": "186251", "revid": "27155", "url": "https://gl.wikipedia.org/wiki?curid=186251", "title": "Trifosfato de desoxicitidina", "text": ""}
{"id": "186255", "revid": "5863", "url": "https://gl.wikipedia.org/wiki?curid=186255", "title": "Historia da Astronom\u00eda", "text": ""}
{"id": "186258", "revid": "5863", "url": "https://gl.wikipedia.org/wiki?curid=186258", "title": "Historia da Arte", "text": ""}
{"id": "186259", "revid": "98629", "url": "https://gl.wikipedia.org/wiki?curid=186259", "title": "Harun al-Rashid", "text": "Harun al-Rashid (en \u00e1rabe \u0647\u0627\u0631\u0648\u0646 \u0627\u0644\u0631\u0634\u064a\u062f, \"Aar\u00f3n o Xusto\"), nado en Rayy, Persia, o 17 de marzo de ca. 766 e finado en Tus o 24 de marzo de 809, foi o quinto e m\u00e1is famoso califa da dinast\u00eda abas\u00ed de Bagdad. Gobernou desde o 14 de setembro de 786 at\u00e9 a s\u00faa morte.\nConsid\u00e9rase un dos m\u00e1is grandes gobernantes musulm\u00e1ns, e un exemplo a imitar polos seus correlixionarios. No seu reinado o califato abas\u00ed chegou ao cumio do seu poder\u00edo, un per\u00edodo de excepcional esplendor cultural, cient\u00edfico e econ\u00f3mico. Por outra parte, foi moi radical nas s\u00faas concepci\u00f3ns relixiosas acerca do islam.\nA s\u00faa fama e poder\u00edo foron inmortalizados en \"As mil e unha noites\", onde el, a s\u00faa esposa Zobeida e varios dos seus cortes\u00e1ns protagonizan numerosas historias.\nTraxectoria.\nHar\u00fan era fillo de Al-Mahdi, terceiro califa abas\u00ed, que gobernou entre 775 e 785, e Al-Jayzuran, unha antiga escrava do Iemen e muller de forte personalidade que influ\u00edu considerabelmente nos reinados do seu marido e os seus fillos.\nDesco\u00f1\u00e9cese a data exacta do seu nacemento, que poder\u00eda ser en calquera momento entre os anos 763 e 767, a\u00ednda que aparentemente o m\u00e1is prob\u00e1bel \u00e9 que ocorrera en 766.\n\u00c9 seguro, en cambio, que tanto Har\u00fan como o seu irm\u00e1n m\u00e1is vello Musa, o futuro califa al-Hadi), naceron en Rayy (localidade ao sur da moderna Teher\u00e1n), onde seu pai resid\u00eda como vicerrei da zona oriental do califato.\nO seu primeiro acto p\u00fablico de relevancia foi acompa\u00f1ar ao seu pai nunha peregrinaci\u00f3n \u00e1s cidades santas de A Meca e Medina, no outono de 777. Pouco despois, se lle asignou como titor a Yahya ibn Khalid ibn Barmak (Yahya el Barmac\u00ed), un experimentado funcionario e amigo \u00edntimo da familia real, quen chegou a desempe\u00f1ar un rol de verdadeiro pai na vida de Har\u00fan.\nNo ver\u00e1n de 780 encarg\u00f3uselle conducir unha campa\u00f1a contra os bizantinos na zona dos montes Tauros, o que simultaneamente lle brindaba unha formaci\u00f3n militar e a oportunidade de darse a co\u00f1ecer no ex\u00e9rcito. Acompa\u00f1\u00e1rono Yahya el Barmac\u00ed, como administrador das finanzas do ex\u00e9rcito, e o chambel\u00e1n Rabi ibn Yunus.\nDespois dun sitio de oito d\u00edas, logrou a rendici\u00f3n do castelo fronteirizo de Samalu, cuxa gornici\u00f3n foi deportada a Bagdad (a fortaleza volver\u00eda a mans bizantinas pouco despois).\nEn 782 Har\u00fan liderou unha expedici\u00f3n de maior envergadura que derrotou ao ex\u00e9rcito bizantino e alcanzou o B\u00f3sforo.\nA emperatriz bizantina Irene tivo que comprometerse a pagar un tributo ao califa, durante tres anos, consistente nuns de 70.000 a 90.000 dinares anuais.\nHar\u00fan estivo moi influ\u00eddo pola vontade da s\u00faa nai no goberno do imperio at\u00e9 a morte desta en 789. O seu principal ministro, o visir Giafar el Barmesida, os fillos deste e outros membros da familia barm\u00e1quida controlaron xeralmente a administraci\u00f3n.\nO imperio abas\u00ed empezou a desmoronarse con el e a soberan\u00eda do seu reino non foi nunca reco\u00f1ecida polos aglab\u00eds de Tunes, como tampouco polos idris\u00eds de Marrocos e os omeias de Al-\u00c1ndalus.\nAdemais da s\u00faa viaxe de 777, xa sendo califa Har\u00fan realizou oito peregrinaci\u00f3ns \u00e1 Meca, nos anos 787, 790, 791, 794, 796, 798, 802 e 804.\nMorte.\nCoa intenci\u00f3n de sufocar persoalmente unha rebeli\u00f3n na provincia oriental de Khoras\u00e1n, Har\u00fan abandonou Bagdad \u00e1 cabeza dun ex\u00e9rcito o 5 de xu\u00f1o de 808, acompa\u00f1ado polo seu fillo al-Mamun.\nA finais do ano chegaron \u00e1 cidade de Tus, en Khoras\u00e1n (ao nordeste do moderno Ir\u00e1n).\nAl\u00ed enfermou, e encomendou a al-Mamun que continuara a expedici\u00f3n.\nHar\u00fan faleceu o 24 de marzo de 809, contando cuns 47 anos de idade.\nFoi sepultado na casa de campo na que se instalara.\nReferencias culturais.\nOutros.\nO futuro presidente dos Estados Unidos Theodore Roosevelt, cando era o \"Comisionado do Departamento de Polic\u00eda de Nova York\", era alcumado nos peri\u00f3dicos locais como \"Haroun-al-Roosevelt\" polo seu h\u00e1bito de pasear en solitario polas r\u00faas de Manhattan para, subrepticiamente, \"cahar\" aos polic\u00edas f\u00f3ra dos seus postos. (Nas mil e unha noites, Har\u00fan al-Rashid percorr\u00eda de noite as r\u00faas de Bagdad vestido de mercador para observar a vida das xentes)."}
{"id": "186260", "revid": "22795", "url": "https://gl.wikipedia.org/wiki?curid=186260", "title": "Al-Birun\u00ed", "text": ""}
{"id": "186263", "revid": "1987", "url": "https://gl.wikipedia.org/wiki?curid=186263", "title": "Viso de Calvos", "text": "O top\u00f3nimo Viso de Calvos pode referirse a dous lugares lim\u00edtrofes inda que pertencentes a concellos diferentes:"}
{"id": "186264", "revid": "22795", "url": "https://gl.wikipedia.org/wiki?curid=186264", "title": "Casa do Saber", "text": ""}
{"id": "186267", "revid": "22570", "url": "https://gl.wikipedia.org/wiki?curid=186267", "title": "City of Evil", "text": " \nCity of Evil \u00e9 o terceiro \u00e1lbum de estudio da banda americana Avenged Sevenfold. Caracter\u00edzase por ser o primeiro deles feito cunha grande discogr\u00e1fica, Warner Bros. Records.\nCaracter\u00edsticas.\nFoi publicado o 7 de xu\u00f1o de 2005. Neste \u00e1lbum a banda af\u00e1stase do estilo metalcore dos \u00e1lbums anteriores, adoptando un estilo hard rock e heavy metal, m\u00e1is caracter\u00edstico de bandas, como por exemplo Guns N' Roses, favoritas dos integrantes. Meses antes da gravaci\u00f3n do \u00e1lbum, o cantante M. Shadows, estivo a mellorar a s\u00faa voz co adestrador vocal Ron Anderson (famoso por traballar con Axl Rose de Guns N' Roses ou Chris Cornell de Soundgarden entre outros). Despois da sa\u00edda do \u00e1lbum, espallouse o rumor de que a raz\u00f3n pola que M. Shadows deixara de berrar, fora pola operaci\u00f3n \u00e1 que tivera que someterse tralo \"Warped Tour 2003\", mais o produtor Andrew Murdock desmentiuno dicindo que cando co\u00f1ecera a banda en Sounding the Seventh Trumpet, M. Shadows d\u00edxolle que quer\u00edan un \u00e1lbum con berros, o seguinte metade berros-metade cantando e despois dese un completamente cantado, que xa non quer\u00eda berrar m\u00e1is.\nListaxe de canci\u00f3ns.\nT\u00f3dalas canci\u00f3ns foron escritas por Avenged Sevenfold.\nDestaca a colaboraci\u00f3n de Brian Haner, Sr. (pai de Synyster Gates e tam\u00e9n co\u00f1ecido por Papa Gates ou Guitar Guy) no solo de guitarra ac\u00fastica da canci\u00f3n \"Sidewinder\".\nVideograf\u00eda.\nO 4 de maio de 2005 publ\u00edcase un v\u00eddeo promocional da canci\u00f3n \"Burn It Down\" feito do mesmo xeito que o da canci\u00f3n \"Unholy Confessions\" do \u00e1lbum Waking the Fallen, con imaxes dunha actuaci\u00f3n da banda pero o son \u00e9 dobrado. O 28 de xullo de 2005 publican o seu primeiro v\u00eddeo profesional para a canci\u00f3n \"Bat Country\", dirixido por Marc Klasfeld. O 6 de xaneiro de 2006 publican un v\u00eddeo para a canci\u00f3n \"Beast and the Harlot\", dirixido por Tony Petrossian. E por \u00faltimo o 6 de xu\u00f1o de 2006 publican o v\u00eddeo da canci\u00f3n \"Seize the Day\", dirixido por Wayne Isham."}
{"id": "186268", "revid": "1836", "url": "https://gl.wikipedia.org/wiki?curid=186268", "title": "Iohannes Biclarensis", "text": ""}
{"id": "186269", "revid": "5863", "url": "https://gl.wikipedia.org/wiki?curid=186269", "title": "Llama M-82", "text": "Llama M-82 \u00e9 unha pistola semiautom\u00e1tica desenvolta polo fabricante espa\u00f1ol \"Llama - Gabilondo y C\u00eda. S.A.\" (Vitoria) en 1986. \u00c9 regulamentaria nas Forzas Armadas de Espa\u00f1a dende 1988. N\u00famero OTAN de Cat\u00e1logo 1005-33-161-6325.\nDescrici\u00f3n.\n\u00c9 unha arma de tiro tenso, dedicada \u00e1 defensa inmediata do persoal. \u00c9 de dobre acci\u00f3n, con can\u00f3n \u00e9 peche m\u00f3biles. Funciona aproveitando a enerx\u00eda do retroceso causada polo disparo acumulada no resorte recuperador. A \u00e1nima ten seis raias a \"dextr\u00f3rsum\".\nA pistola mide 209 mil\u00edmetros e o can\u00f3n 114. Pesa 1.100 gramos, 875 gramos con estrutura de aliaxe lixeira. A mira e o punto de mira est\u00e1n fixos.\nEmprega munici\u00f3n 9x19 mm OTAN \"Parabellum\". O cargador, de 210 gramos, \u00e9 de 15 cartuchos, cun peso cada un de 12'15 gramos. A velocidade inicial do proxectil e de 369 m/seg e o seu alcance eficaz \u00e9 de 50 metros."}
{"id": "186270", "revid": "5863", "url": "https://gl.wikipedia.org/wiki?curid=186270", "title": "Pistola M-82", "text": ""}
{"id": "186271", "revid": "5863", "url": "https://gl.wikipedia.org/wiki?curid=186271", "title": "Llama M 82", "text": ""}
{"id": "186272", "revid": "5863", "url": "https://gl.wikipedia.org/wiki?curid=186272", "title": "Lama M82", "text": ""}
{"id": "186275", "revid": "25871", "url": "https://gl.wikipedia.org/wiki?curid=186275", "title": "Oolong", "text": " \u00e9 un dos personaxes que forma parte do grupo que acompa\u00f1a a Son Goku e Bulma na primeira busca das B\u00f3las do Drag\u00f3n. O seu nome prov\u00e9n do T\u00e9 oolong (\u70cf\u9f8d, pinyin:w\u016bl\u00f3ng), unha variedade de t\u00e9 chin\u00e9s co\u00f1ecido como \"t\u00e9 do drag\u00f3n\"; literalmente Oolong significa \"drag\u00f3n negro\" en mandar\u00edn. Representa \u00f3 personaxe Zhu Bajie da historia chinesa \"Viaxe \u00f3 Oeste\".\n\u00c9 un porco humanoide de 121\u00a0cm e 32\u00a0kg, ten a capacidade de converterse en calquera cousa, a\u00ednda que a diferenza de Puar o seu adestramento est\u00e1 incompleto e s\u00f3 dura 5 minutos. \u00c9 co\u00f1ecida a s\u00faa devoci\u00f3n dende pequeno polas mulleres. Na s\u00faa primeira aparici\u00f3n, e en varias ocasi\u00f3ns de toda a serie, aparece vestido co uniforme do Partido Comunista da China.\nNaceu no ano 740 da Cronolox\u00eda de Dragon Ball e de neno estudou, xunto con Puar, no onde aprendeu as s\u00faas habilidades. Por\u00e9n, non chegou a acabar o curso debido a que o expulsaron por facerlle \"travesuras\" \u00e1s mestras.\nTras iso, viaxou a unha aldea onde aproveitou as s\u00faas transformaci\u00f3ns para esixir cartos \u00f3s alde\u00e1ns e raptar a t\u00f3dalas nenas para casar con elas. Por\u00e9n, un d\u00eda chegaron \u00e1 aldea Bulma e Son Goku en busca dunha das B\u00f3las do Drag\u00f3n. Oolong tratou de facer crer a Goku que era un ser imposible de vencer, pero el non llo creu e o porco converteuse en morcego para fuxir. Como Goku o perseguiu na Nube Kinto, decidiu transformarse en m\u00edsil, pero acab\u00f3uselle o tempo, e rematou por renderse para non caer \u00f3 chan. Despois disto, Bulma decidiu que fose con eles na busca das b\u00f3las. Durante esa busca non tivo maior papel que o de condutor e mesmo intentou fuxir varias veces. Cando Pilaf lles roubou os artefactos e estaba a piques de desexar ser o rei do mundo, Oolong impediullo desexando unhas bragas. \u00d3 final decidiu ir xunto con Bulma e Yamcha \u00e1 cidade.\nO resto da serie apenas tivo papeis importantes. O \u00fanico que se sabe del \u00e9 que vive na casa do Mestre Mutenroi.\nAparece no segundo filme de Dragon Ball Z, \"O m\u00e1is forte do mundo\". Nel, xunto con Son Gohanda vai \u00e1s monta\u00f1as de Tsumisumbri en busca das B\u00f3las do Drag\u00f3n que se estaban reunindo, pero chegaron tarde e o Doutor Cochin pediu o seu desexo, pouco despois son atacados por 3 guerreiros estra\u00f1os pero son salvados por Piccoro. Cando o Mestre Mutenroi e Bulma son secuestrados por estes guerreiros corre a contarlle todo a Goku."}
{"id": "186276", "revid": "23204", "url": "https://gl.wikipedia.org/wiki?curid=186276", "title": "Yamcha", "text": " \u00e9 un personaxe de \"Dragon Ball\" que apareceu dende os primeiros episodios da serie como un ladr\u00f3n xunto \u00f3 seu inseparable e pequeno amigo \"Puar\". O seu nome prov\u00e9n de \"beber t\u00e9\" en canton\u00e9s, Yum cha. \u00c9 a representaci\u00f3n do personaxe \"Sha Wujing\" da historia chinesa \"Viaxe \u00f3 Oeste\"."}
{"id": "186277", "revid": "27155", "url": "https://gl.wikipedia.org/wiki?curid=186277", "title": "Desoxiadenosina monofosfato", "text": "A desoxiadenosina monofosfato, tam\u00e9n chamada monofosfato de desoxiadenosina ou \u00e1cido 5'-desoxiaden\u00edlico (ou desoxiadenilato), abreviada como dAMP, \u00e9 un nucle\u00f3tido que forma parte do ADN formado polo nucle\u00f3sido desoxiadenosina esterificado cun fosfato. A mol\u00e9cula consta do azucre desoxirribosa enlazado \u00e1 base nitroxenada adenina por enlace N-glicos\u00eddico entre o carbono 1' do azucre e o nitr\u00f3xeno en posici\u00f3n 9 da base, e un grupo fosfato esterificado no carbono 5' do azucre.\nA funci\u00f3n do dAMP na c\u00e9lula \u00e9 a de ser un dos nucle\u00f3tidos que forma parte do ADN, xunto con dGMP, dCMP e dTMP. Os nucle\u00f3tidos chegan \u00e1 zona de replicaci\u00f3n do ADN como nucle\u00f3sidos trifosfato, neste caso dATP, perden dous fosfatos en forma de pirofosfato, e enl\u00e1zanse \u00e1 cadea de ADN en formaci\u00f3n como nucle\u00f3sidos monofosfato, neste caso dAMP."}
{"id": "186278", "revid": "27155", "url": "https://gl.wikipedia.org/wiki?curid=186278", "title": "Monofosfato de desoxiadenosina", "text": ""}
{"id": "186279", "revid": "27155", "url": "https://gl.wikipedia.org/wiki?curid=186279", "title": "Desoxiguanosina monofosfato", "text": "A desoxiguanosina monofosfato, tam\u00e9n chamada monofosfato de desoxiguanosina ou \u00e1cido 5'-desoxiguan\u00edlico (ou desoxiguanilato), abreviada como dGMP, \u00e9 un nucle\u00f3tido que forma parte do ADN formado polo nucle\u00f3sido desoxiguanosina esterificado cun fosfato. A mol\u00e9cula consta do azucre desoxirribosa enlazado \u00e1 base nitroxenada guanina por enlace N-glicos\u00eddico entre o carbono 1' do azucre e o nitr\u00f3xeno en posici\u00f3n 9 da base, e un grupo fosfato esterificado no carbono 5' do azucre.\nA funci\u00f3n do dGMP na c\u00e9lula \u00e9 a de ser un dos nucle\u00f3tidos que forma parte do ADN, xunto con dAMP, dCMP e dTMP. Os nucle\u00f3tidos chegan \u00e1 zona de replicaci\u00f3n do ADN como nucle\u00f3sidos trifosfato, neste caso dGTP, perden dous fosfatos en forma de pirofosfato, e enl\u00e1zanse \u00e1 cadea de ADN en formaci\u00f3n como nucle\u00f3sidos monofosfato, neste caso dGMP."}
{"id": "186280", "revid": "27155", "url": "https://gl.wikipedia.org/wiki?curid=186280", "title": "Monofosfato de desoxiguanosina", "text": ""}
{"id": "186281", "revid": "27155", "url": "https://gl.wikipedia.org/wiki?curid=186281", "title": "Desoxicitidina monofosfato", "text": "A desoxicitidina monofosfato, tam\u00e9n chamada monofosfato de desoxicitidina ou \u00e1cido 5'-desoxicitid\u00edlico (ou desoxicitidilato), abreviada como dCMP, \u00e9 un nucle\u00f3tido que forma parte do ADN formado polo nucle\u00f3sido desoxicitidina esterificado cun fosfato. A mol\u00e9cula consta do azucre desoxirribosa enlazado \u00e1 base nitroxenada citosina por enlace N-glicos\u00eddico entre o carbono 1' do azucre e o nitr\u00f3xeno en posici\u00f3n 1 da base, e un grupo fosfato esterificado no carbono 5' do azucre.\nA funci\u00f3n do dCMP na c\u00e9lula \u00e9 a de ser un dos nucle\u00f3tidos que forma parte do ADN, xunto con dAMP, dGMP e dTMP. Os nucle\u00f3tidos chegan \u00e1 zona de replicaci\u00f3n do ADN como nucle\u00f3sidos trifosfato, neste caso dCTP, perden dous fosfatos en forma de pirofosfato, e enl\u00e1zanse \u00e1 cadea de ADN en formaci\u00f3n como nucle\u00f3sidos monofosfato, neste caso dCMP."}
{"id": "186282", "revid": "27155", "url": "https://gl.wikipedia.org/wiki?curid=186282", "title": "Monofosfato de desoxicitidina", "text": ""}
{"id": "186283", "revid": "56817", "url": "https://gl.wikipedia.org/wiki?curid=186283", "title": "Desoxiuridina monofosfato", "text": "A desoxiuridina monofosfato ou monofosfato de desoxiuridina, abreviado como dUMP, \u00e9 un nucle\u00f3tido que non forma parte dos \u00e1cidos nucleicos e que ten como misi\u00f3n intervir na bios\u00edntese de nucle\u00f3tidos. A mol\u00e9cula est\u00e1 formada polo azucre desoxirribosa enlazado coa base nitroxenada uracilo por enlace N-glicos\u00eddico entre o carbono 1' do azucre e o nitr\u00f3xeno en posici\u00f3n 1 da base, e un fosfato esterificado no carbono 5'.\nOs nucle\u00f3tidos con uracilo te\u00f1en normalmente ribosa, polo que son ribonucle\u00f3tidos, e o UMP \u00e9 o nucle\u00f3tido distintivo do ARN. Non obstante, o dUMP, a\u00ednda que pouco com\u00fan, existe tam\u00e9n na c\u00e9lula e a s\u00faa misi\u00f3n \u00e9 intervir como intermediario da s\u00edntese do desoxirribonucle\u00f3tido dTMP (tam\u00e9n chamado TMP). Tam\u00e9n existe na mesma ruta metab\u00f3lica o dUDP. As reacci\u00f3ns nas que est\u00e1n implicados son as seguintes:\nUDP + tiorredoxina reducida \u2192 dUDP + tiorredoxina oxidada + H2O\ndUDP + H2O \u2192 dUMP + Pi\ndUMP + N5N10-metilentetrahidrofolato \u2192 dTMP + dihidrofolato"}
{"id": "186284", "revid": "27155", "url": "https://gl.wikipedia.org/wiki?curid=186284", "title": "Monofosfato de desoxiuridina", "text": ""}
{"id": "186286", "revid": "56817", "url": "https://gl.wikipedia.org/wiki?curid=186286", "title": "Desoxiuridina difosfato", "text": "A desoxiuridina difosfato ou difosfato de desoxiuridina, abreviado como dUDP, \u00e9 un nucle\u00f3tido que non forma parte dos \u00e1cidos nucleicos e que ten como misi\u00f3n intervir na bios\u00edntese de nucle\u00f3tidos. A mol\u00e9cula est\u00e1 formada polo azucre desoxirribosa enlazado coa base nitroxenada uracilo por enlace N-glicos\u00eddico entre o carbono 1' do azucre e o nitr\u00f3xeno en posici\u00f3n 1 da base, e un grupo de dous fosfatos esterificado no carbono 5', os cales est\u00e1n unidos entre si por enlace anhidro.\nOs nucle\u00f3tidos con uracilo te\u00f1en normalmente ribosa, polo que son ribonucle\u00f3tidos, e o UMP \u00e9 o nucle\u00f3tido distintivo do ARN. Non obstante, o dUDP, a\u00ednda que pouco com\u00fan, existe tam\u00e9n na c\u00e9lula e a s\u00faa misi\u00f3n \u00e9 intervir como intermediario da s\u00edntese do desoxirribonucle\u00f3tido dTMP (\u00e1s veces chamado TMP). Tam\u00e9n existe na mesma ruta metab\u00f3lica o dUMP. As reacci\u00f3ns nas que est\u00e1n implicados son as seguintes :\nUDP + tiorredoxina reducida \u2192 dUDP + tiorredoxina oxidada + H2O\ndUDP + H2O \u2192 dUMP + Pi\ndUMP + N5N10-metilentetrahidrofolato \u2192 dTMP + dihidrofolato"}
{"id": "186288", "revid": "27155", "url": "https://gl.wikipedia.org/wiki?curid=186288", "title": "Difosfato de desoxiuridina", "text": ""}
{"id": "186290", "revid": "85894", "url": "https://gl.wikipedia.org/wiki?curid=186290", "title": "O Bat\u00e1n, Dorme\u00e1, Boimorto", "text": "O Bat\u00e1n \u00e9 un lugar da parroquia de Dorme\u00e1 no concello coru\u00f1\u00e9s de Boimorto na comarca de Arz\u00faa. Ti\u00f1a 4 habitantes no ano 2018 segundo datos do INE, dos cales 3 eran homes e 1 era muller."}
{"id": "186291", "revid": "23204", "url": "https://gl.wikipedia.org/wiki?curid=186291", "title": "Puar", "text": " \u00e9 un personaxe do manga e anime \"Dragon Ball\". Amigo inseparable de Yamcha, nun principio era un inimigo pero pasa a formar parte do grupo que acompa\u00f1a a Son Goku e a Bulma na primeira busca das B\u00f3las do Drag\u00f3n. O seu nome prov\u00e9n dun tipo de t\u00e9, . \u00c9 un ser similar a un gato azul, ten a capacidade de voar e de se converter en calquera cousa. A diferenza de Oolong, el si pode manter a forma indefinidamente.\nNaceu no ano 743 da Cronolox\u00eda de Dragon Ball. De pequeno estudou, xunto con Oolong no onde aprendeu as s\u00faas habilidades. Despois de rematar o curso acabou como compa\u00f1eiro de Yamcha cando este se adicaba a asaltar \u00f3s viaxeiros no deserto. Nun dos seus numerosos atracos, Puar volveu atoparse con Oolong e cos compa\u00f1eiros deste; Son Goku e Bulma. Despois de moitos intentos de roubarlles as B\u00f3las M\u00e1xicas, Puar uniuse, xunto con Yamcha, \u00f3 grupo de Goku e os demais. \u00d3 longo da serie axudou moito \u00f3s seus compa\u00f1eiros como cando se transformou en tesoiras e lle cortou o rabo a Goku cando este converteu en \"\u014czaru\". Tam\u00e9n demostrou a s\u00faa val\u00eda cando derrotou, xunto a Upa, a Dracula Man, un guerreiro de Uranai Baba. \u00d3 final decidiu ir xunto con Bulma e Yamcha \u00e1 cidade.\nLogo na historia Puar aparece como personaxe secundario e s\u00f3 aparece en moi poucas ocasi\u00f3ns (na casa do Mestre Mutenroi) ou xunto a Yamcha."}
{"id": "186292", "revid": "56817", "url": "https://gl.wikipedia.org/wiki?curid=186292", "title": "ADP-ribosa c\u00edclico", "text": "O ADP-ribosa c\u00edclico, frecuentemente abreviado como ADPRc (en ingl\u00e9s cADPR), \u00e9 un nucle\u00f3tido de adenina c\u00edclico (parecido ao AMP c\u00edclico) que se pode describir como un ADP que est\u00e1 unido a unha ribosa adicional que se enlaza formando un ciclo coa adenina e co \u00faltimo fosfato do ADP. Por tanto, mol\u00e9cula ten d\u00faas ribosas.\nA ribosa adicional \u00fanese por enlace N-glicos\u00eddico establecido entre o carbono 5' de dita ribosa e o nitr\u00f3xeno en posici\u00f3n 1 da adenina (que xa estaba enlazada polo nitr\u00f3xeno en posici\u00f3n 9 \u00e1 outra ribosa). O enlace glicos\u00eddico N1 \u00e9 o que distingue a ADPRc da ADP-ribosa (ADPR), o seu an\u00e1logo non c\u00edclico, que leva a ribosa adicional s\u00f3 unida ao fosfato.\nO ADPRc prod\u00facese a partir do NAD+ polo encima ADP-ribosil ciclase (co n\u00famero EC 3.2.2.5) como parte dun sistema de segundo mensaxeiro.\nFunci\u00f3ns.\nO ADPRc funciona como un mensaxeiro celular na sinalizaci\u00f3n celular por calcio. \u00c9 o modulador alost\u00e9rico fisiol\u00f3xico do receptor de rianodina (RyR), que estimula a liberaci\u00f3n de calcio inducida polo calcio a concentraci\u00f3ns citos\u00f3licas baixas de Ca2+. A activaci\u00f3n do RyR con altas concentraci\u00f3ns de cafe\u00edna \u00e9 debida en parte a que a cafe\u00edna parece que pode unirse tam\u00e9n a dito receptor, mimetizando os efectos do ADPRc. Se a acci\u00f3n se realiza por uni\u00f3n directa do ADPRc ao RyR ou indirecta (por medio da uni\u00f3n con FKBP12.6) a\u00ednda se debate. Alg\u00fans informes suxiren que a uni\u00f3n do ADPRc produce FKBP12.6, o cal normalmente se une ao RyR2, facendo que se desactive o RYR2.\nMetabolismo.\nO ADPRc e o ADPR sintet\u00edzanse a partir do NAD+ polos encimas bifuncionais da familia proteica de CD38 (que tam\u00e9n incl\u00fae o CD157 ancorado a GPI e a ADP ribosil ciclase espec\u00edfica monofuncional do molusco Aplysia). Os mesmos encimas poden tam\u00e9n hidrolizar o ADPRc a ADPR. A cat\u00e1lise real\u00edzase por medio dun intermediato covalente. A reacci\u00f3n de hidr\u00f3lise \u00e9 inhibida polo ATP, o que fai que se acumule o ADPRc. A s\u00edntese e degradaci\u00f3n do ADPRc polos encimas da familia de CD38 implica, respectivamente, a formaci\u00f3n e a hidr\u00f3lise dun enlace N1-glicos\u00eddico. En 2009, informouse do descubrimento do primeiro encima con capacidade de hidrolizar no ADPRc o enlace fosfoanh\u00eddrido, \u00e9 dicir, o que se establece entre os dous grupos fosfato.\nV\u00e9xase tam\u00e9n.\nLigaz\u00f3ns externas.\nThe web page of Dr. Hon Cheung Lee, the discoverer of cyclic ADP-ribose.\nCyclic ADP-ribose and NAADP. The first book on these two second messengers."}
{"id": "186293", "revid": "27155", "url": "https://gl.wikipedia.org/wiki?curid=186293", "title": "ADPRc", "text": ""}
{"id": "186294", "revid": "2909", "url": "https://gl.wikipedia.org/wiki?curid=186294", "title": "Glutamato ye-ye", "text": ""}
{"id": "186295", "revid": "75439", "url": "https://gl.wikipedia.org/wiki?curid=186295", "title": "Mestre Mutenroi", "text": " co\u00f1ecido na dobraxe galega como Mestre Mutenroi, \u00e9 un personaxe de ficci\u00f3n da serie de manga e anime \"Dragon Ball\".\nCaracter\u00edsticas.\nDisc\u00edpulo do Mestro Mutaito, o seu dominio das artes marciais e unha auga estra\u00f1a que tomou anos atr\u00e1s dot\u00e1rono cunha lonxevidade sen l\u00edmites. \u00c9 un dos humanos m\u00e1is poderosos durante a primeira parte da obra e preoc\u00fapase de que os seus alumnos orienten as s\u00faas t\u00e9cnicas para facelo ben. \u00c9 o creador da famosa t\u00e9cnica de combate Onda Vital.\nOs que o co\u00f1ecen t\u00e9\u00f1eno por un vello verde, debido \u00e1 s\u00faa afecci\u00f3n polas revistas pornogr\u00e1ficas e por tocarlle o cu m\u00e1is ou menos sen querer a Bulma e a outras mulleres.\nTen amizade con varias tartarugas, entre elas Umigame. Cando Bulma arranxa o Radar antes da chegada dos Guerreiros do espazo, nese momento a s\u00faa forza \u00e9 de 139 unidades.\nBiograf\u00eda.\nDe mozo foi adestrado xunto co mestre corvo polo mestre Mutaito. Tam\u00e9n adestrou co mestre Karin onde foi o primeiro en tomar a Auga Sagrada e coleccionou unha gran cantidade de artefactos m\u00e1xicos. Aparece por primeira vez na historia cando Son Goku axuda a Umigame a volver ao mar e recompensa a Goku regal\u00e1ndolle a Nube Kinto. Bulma reclama un regalo para ela, pero el s\u00f3 ten unha nube, polo que lle intercambia a\u00a0b\u00f3la do drag\u00f3n, por que \u00a0ensine a s\u00faa roupa \u00edntima. Bulma acepta sen decatarse que por culpa de Goku non a levaba posta.\nVolven encontrarse con el cando Sat\u00e1n os env\u00eda a buscar o Bash Sen para apagar o lume da monta\u00f1a Frypan, pero desfix\u00e9rase del despois de ensucialo, polo que decide ir a apagar o lume usando un Kame hame Ha, a\u00ednda que remata destru\u00edndo toda a monta\u00f1a. Logo de decatarse que Goku \u00e9 o neto de Son Gohanda, inv\u00edtao \u00e1 s\u00faa casa para adestrar, e este prom\u00e9telle que ir\u00e1 despois de encontrar as B\u00f3las do Drag\u00f3n.\nDespois de encontrar as b\u00f3las do drag\u00f3n Goku, chega \u00e1 s\u00faa casa a adestrar, pero Mutenroi decepci\u00f3nase de que Bulma volvese \u00e1 cidade, polo que pide a Goku que lle traia unha muller\nbonita como requisito para ser adestrado. A este adestramento s\u00famase Kril\u00edn, quen axuda a Goku a traer a esa rapaza, Lunch. Despois de 6 meses de adestramento o anci\u00e1n mestre leva os nenos a participar no 21\u00b0 Tenkaichi Budokai.\nNo Torneo, Mutenroi participa disfrazado como Jackie Chun para probar a forza dos seus disc\u00edpulos e evitar que ga\u00f1en o torneo, e se lles suban os fumes \u00e1 cabeza\ne deixen de adestrar. No torneo vence Yamcha e Krilin sen moito esforzo pero ten problemas contra Goku cando este se converte nun mono xigante, polo que ten que destru\u00edr a L\u00faa cun Kame hame Ha. Ga\u00f1a o torneo pero gasta todo o di\u00f1eiro do premio invitando a comer a Goku esa mesma noite.\nMutenroi estivo presente no ataque ao Ex\u00e9rcito do xeneral Red, o cal foi destru\u00eddo cando Goku venceu ao todo o ex\u00e9rcito antes de que eles chegasen. E logo cando visitaron a Uranai Baba a s\u00faa hemorraxia nasal axudoulle a Yamcha a vencer o Home Invisible.\nNo 22\u00b0 Tenkaichi Budkai tam\u00e9n participou como Jackie Chun. Neste torneo enfront\u00e1ronse os seus disc\u00edpulos contra os disc\u00edpulos do seu rival o mestre corvo. No primeiro combate venceu o Lobo Home, quen quer\u00eda vingarse del por destru\u00edr a l\u00faa, e no segundo combate se enfronta a Ten Shin Han, e logo de probar a s\u00faa forza ret\u00edrase por si s\u00f3 do Tatami sabendo que ser\u00eda un bo rival para Goku.\nLogo da aparici\u00f3n de Piccoro Daima\u014d decide sacrificar a s\u00faa vida ao igual que o seu mestre para encerralo usando o Mafuba, pero falla e morre diante de Piccolo. Logo de que Goku logre vencer a Piccolo, Mutenroi \u00e9 revivido xunto a Chaoz e Kril\u00edn grazas \u00e1s b\u00f3las do drag\u00f3n. Logo disto Mutenroi mantense como un personaxe secundario e non volve pelexar de verdade.\nJackie Chun.\n \u00e9 a identidade falsa que empregou o mestre para participar no 21\u00b0 e 22\u00b0 Campionato Mundial das Artes Marciais. O seu obxectivo era que os seus alumnos non ga\u00f1aran o torneo para que a fama non se lles subise \u00e1 cabeza e se decatasen de que sempre hai algu\u00e9n mellor. No 21\u00ba Torneo quedou campi\u00f3n, derrotando a Son Goku na final. No 22\u00ba Torneo, rendeuse ante Ten Shin Han porque viu o forte que era e pensou que ser\u00eda o opo\u00f1ente indicado para Goku. E no 23\u00ba Torneo rexeitou presentarse \u00f3 torneo, xa que pensaba que os seus alumnos e os demais participantes nese torneo, como \"Piccoro\", o superaran amplamente."}
{"id": "186296", "revid": "85894", "url": "https://gl.wikipedia.org/wiki?curid=186296", "title": "O Campo do Ollo, Dorme\u00e1, Boimorto", "text": "O Campo do Ollo \u00e9 un lugar da parroquia de Dorme\u00e1 no concello coru\u00f1\u00e9s de Boimorto na comarca de Arz\u00faa. Ti\u00f1a 3 habitantes no ano 2018 segundo datos do INE, dos cales 2 eran homes e 1 era muller."}
{"id": "186298", "revid": "22570", "url": "https://gl.wikipedia.org/wiki?curid=186298", "title": "Experimentaci\u00f3n", "text": "A experimentaci\u00f3n, \u00e9 a aplicaci\u00f3n do m\u00e9todo cient\u00edfico \u00e1 comprobaci\u00f3n das hip\u00f3teses de traballo, nas condici\u00f3ns controladas do laboratorio.\nDesta maneira cambiando a presenza, ou a intensidade daqueles fen\u00f3menos que se consideran causas, \u00e9 pos\u00edbel verificar que producen os efectos previstos nunha hip\u00f3tese. O rexistro e a medida sistem\u00e1tica das causas, e dos efectos, por medio de instrumentos cient\u00edficos dan lugar \u00e1 verificaci\u00f3n dunha hip\u00f3tese e, por tanto, aos teoremas.\nMentres que a simple observaci\u00f3n ten que esperar a produci\u00f3n espont\u00e1nea dun fen\u00f3meno, a experimentaci\u00f3n permite reproducir os efectos, producindo as causas no laboratorio, o que pon \u00e1 disposici\u00f3n de calquera a verificaci\u00f3n dos teoremas.\nEsta proposici\u00f3n \u00e9 a base do m\u00e9todo emp\u00edrico, isto \u00e9, un teorema pode comprobarse por calquera se se segue, nos experimentos, o m\u00e9todo cient\u00edfico."}
{"id": "186299", "revid": "89787", "url": "https://gl.wikipedia.org/wiki?curid=186299", "title": "Experimento", "text": "Un experimento \u00e9 un procedemento ordenado que se realiza para verificar, refutar ou establecer a validez dunha hip\u00f3tese relacionada cun determinado fen\u00f3meno. Achegan co\u00f1ecemento sobre a causa e efecto, demostrando cal \u00e9 o resultado cando se manipula unha variable (factor) particular. O obxectivo e escala dos experimentos var\u00edan moito dun a outro, pero sempre seguen un procedemento repetible e unha an\u00e1lise l\u00f3xica dos resultados. Un neno pode levar a cabo experimentos b\u00e1sicos, por exemplo, para entender a natureza da gravidade, mentres que un equipo de cient\u00edficos pode estar a investigar sistematicamente durante anos para avanzar no co\u00f1ecemento dun fen\u00f3meno. O uso dos experimentos var\u00eda considerablemente entre as ciencias naturais e sociais; con respecto \u00e1 primeira, o experimento constit\u00fae un dos elementos clave do m\u00e9todo cient\u00edfico.\nCada repetici\u00f3n do experimento denom\u00ednase proba ou ensaio.\nExperimentaci\u00f3n.\nA experimentaci\u00f3n \u00e9 a aplicaci\u00f3n do m\u00e9todo cient\u00edfico na contrastaci\u00f3n das hip\u00f3tese de traballo nas condici\u00f3ns controladas do laboratorio. Deste xeito, cambiando a presenza ou a intensidade daqueles fen\u00f3menos que se consideran causas, p\u00f3dese verificar que producen os efectos previstos nunha hip\u00f3tese. O rexistro e a medida das causas e dos efectos mediante instrumentos cient\u00edficos dan lugar \u00e1 verificaci\u00f3n dunha hip\u00f3tese, e por tanto dos teoremas. Mentres que o observaci\u00f3n debe esperar a produci\u00f3n espont\u00e1nea dun fen\u00f3meno, a experimentaci\u00f3n permite reproducir os efectos, producindo as causas adecuadas no laboratorio, o que pon ao alcance de todos a verificaci\u00f3n dos teoremas . Esta proposici\u00f3n \u00e9 a base do m\u00e9todo emp\u00edrico: isto \u00e9, un teorema pode ser comprobado por todos se se segue, nos experimentos, o m\u00e9todo cient\u00edfico.\nVisi\u00f3n xeral.\nNo m\u00e9todo cient\u00edfico, un experimento \u00e9 un procedemento emp\u00edrico que arbitra modelos ou hip\u00f3teses competidoras. Os investigadores tam\u00e9n utilizan o experimento para probar teor\u00edas existentes ou novas hip\u00f3teses para apoialas ou refutarlas.\nUn experimento normalmente proba unha hip\u00f3tese, que \u00e9 a expectativa de como funciona un proceso ou fen\u00f3meno particular. Non obstante, un experimento tam\u00e9n pode ter como obxectivo responder a unha pregunta \"que pasa se?\", sen unha esperanza espec\u00edfica sobre o que revela o experimento ou confirmar resultados anteriores. Se se realiza un experimento con coidado, os resultados adoitan apoiar ou desaprobar a hip\u00f3tese. Segundo algunhas filosof\u00edas da ciencia, un experimento nunca pode \"demostrar\" unha hip\u00f3tese, s\u00f3 pode engadir soporte. Doutra banda, un experimento que proporciona un contraexemplo pode refutar unha teor\u00eda ou hip\u00f3tese, pero sempre se pode rescatar unha teor\u00eda mediante modificaci\u00f3ns ad hoc adecuadas \u00e1 conta da simplicidade. Un experimento tam\u00e9n debe controlar os posibles factores de confusi\u00f3n: calquera factor que marque a precisi\u00f3n ou a repetibilidade do experimento ou a capacidade de interpretar os resultados. O conflito elim\u00ednase habitualmente mediante controis cient\u00edficos e / ou, en experimentos aleatorios, mediante asignaci\u00f3n aleatoria.\nEn enxe\u00f1er\u00eda e ciencias f\u00edsicas, os experimentos son un compo\u00f1ente primario do m\u00e9todo cient\u00edfico. Util\u00edzanse para probar teor\u00edas e hip\u00f3teses sobre como funcionan os procesos f\u00edsicos en condici\u00f3ns particulares (por exemplo, se un proceso de enxe\u00f1er\u00eda particular pode producir un composto qu\u00edmico desexado). Tipicamente, os experimentos nestes campos c\u00e9ntranse na replicaci\u00f3n de procedementos id\u00e9nticos coa esperanza de producir resultados id\u00e9nticos en cada replicaci\u00f3n. A asignaci\u00f3n aleatoria non \u00e9 infrecuente."}
{"id": "186300", "revid": "89787", "url": "https://gl.wikipedia.org/wiki?curid=186300", "title": "ARN nucleolar pequeno", "text": "O ARN nucleolar pequeno (ARNnop ou snoRNA nas s\u00faas siglas en ingl\u00e9s) \u00e9 un tipo de pequenas mol\u00e9culas de ARN que te\u00f1en como principal funci\u00f3n dirixir a modificaci\u00f3n qu\u00edmica doutros ARN, fundamentalmente os ARN ribos\u00f3micos, ARN de transferencia e ARN nucleares pequenos. Hai d\u00faas clases principais de snoRNA, os snoRNAs da caixa C/D, que est\u00e1n asociados \u00e1 metilaci\u00f3n, e os snoRNAs da caixa H/ACA, que est\u00e1n asociados \u00e1 pseudouridilaci\u00f3n.\nOs snoRNA denom\u00ednanse normalmente \"ARN gu\u00edas\" pero non deben confundirse cos ARN gu\u00edas que dirixen a modificaci\u00f3n (\"editing\") do ARN nos tripanosomas. Os snoRNA est\u00e1n asociados formando complexos con prote\u00ednas, que se denominan ribonucleoprote\u00ednas nucleolares pequenas ou snoRNP.\nModificaci\u00f3ns dirixidas polos snoRNA.\nDespois da transcrici\u00f3n, as mol\u00e9culas de ARNr que se est\u00e1n a formar (denominadas pre-ARNr) deben de sufrir un procesamento para converterse en ARNr maduro. Antes da s\u00faa escisi\u00f3n pola acci\u00f3n de exo- e endonucleases o pre-ARNr sofre unha complexa serie de modificaci\u00f3ns nos seus nucle\u00f3sidos, que incl\u00faen metilaci\u00f3ns e pseudouridilaci\u00f3ns, as cales son dirixidas polos snoRNAs.\nCada mol\u00e9cula de snoRNA act\u00faa como gu\u00eda para facer s\u00f3 unha (ou d\u00faas) modificaci\u00f3ns individuais nun ARN diana. Para levar a cabo estas modificaci\u00f3ns, cada snoRNA as\u00f3ciase con polos menos catro mol\u00e9culas proteicas formando un complexo ARN/prote\u00edna denominado ribonucleoprote\u00edna nucleolar pequena (snoRNP). As prote\u00ednas que se asocian con cada ARN dependen do tipo de mol\u00e9cula de snoRNA de que se trate (ver as familias de snoRNA gu\u00eda m\u00e1is abaixo). A mol\u00e9cula de snoRNA cont\u00e9n un elemento antisentido (un tramo de 10-20 nucle\u00f3tidos) que ten complementariedade de bases coa secuencia que rodea a base (nucle\u00f3tido) obxectivo da modificaci\u00f3n na mol\u00e9cula do pre-ARN. Isto permite que a snoRNP reco\u00f1eza e se una ao seu ARN obxectivo. Unha vez que a snoRNP se uniu ao seu sitio obxectivo, as prote\u00ednas asociadas est\u00e1n no lugar fisicamente correcto para catalizar a modificaci\u00f3n qu\u00edmica da base obxectivo.\nFamilias de snoRNA gu\u00eda.\nOs dous tipos de modificaci\u00f3ns do ARNr (metilaci\u00f3n e pseudouridilaci\u00f3n) son dirixidas por dous tipos diferentes de familias de snoRNA. Estas familias de snoRNA denom\u00ednanse snoRNA de caixa C/D antisentido e snoRNA de caixa H/ACA, distinci\u00f3n que est\u00e1 baseada na presenza de motivos de secuencia conservados nos snoRNA. A\u00ednda que hai excepci\u00f3ns, como regra xeral os membros da caixa C/D (\"C/D box\") dirixen a metilaci\u00f3n e os membros H/ACA dirixen a pseudouridilaci\u00f3n. Os membros de cada familia poden variar en biox\u00e9nese, estrutura e funci\u00f3n, pero cada familia clasif\u00edcase polas seguintes caracter\u00edsticas xerais. Para m\u00e1is detalles ver a revisi\u00f3n.\nOs snoRNA clasif\u00edcanse dentro dos ARN nucleares pequenos no MeSH.\nsnoRNA de caixa C/D.\nOs snoRNA de caixa C/D conte\u00f1en dous curtos motivos de secuencia conservados, C (UGAUGA) e D (CUGA) localizados preto dos extremos 5' e 3' do snoRNA respectivamente. Rexi\u00f3ns curtas (~ 5 nucle\u00f3tidos) situadas corrente arriba da caixa C e corrente abaixo da caixa D son normalmente complementarias en bases e forman unha estrutura caixa-talo que pon os motivos das caixas C e D en estreita proximidade. Esta estrutura caixa-talo \u00e9 esencial para a correcta s\u00edntese dos snoRNA e para a s\u00faa localizaci\u00f3n nucleolar. Moitos snoRNA de caixa C/D conte\u00f1en tam\u00e9n unha copia adicional menos conservada dos motivos C e D (denominada C' e D') situada na porci\u00f3n central da mol\u00e9cula de snoRNA. Unha rexi\u00f3n conservada de 10-21 nucle\u00f3tidos situada corrente arriba da caixa D \u00e9 complementaria do sitio de metilaci\u00f3n do ARN diana e permite que o snoRNA forme un d\u00faplex de ARN co ARN. O nucle\u00f3tido que debe ser modificado no ARN diana est\u00e1 localizado normalmente na quinta posici\u00f3n corrente arriba a partir da caixa D (ou da caixa D'). Os snoRNA de caixa C/D as\u00f3cianse con catro prote\u00ednas esenciais conservadas na evoluci\u00f3n, que son en eucariotas: fibrilarina (Nop1p), Nop56p, Nop58p, e Snu13 (o seu hom\u00f3logo en arqueas \u00e9 L7Ae)) as cales forman o n\u00facleo das snoRNP de caixa C/D.\nExiste tam\u00e9n un snoRNA de caixa C/D eucari\u00f3tico (snoRNA U3) que non se viu que dirixa metilaci\u00f3ns 2'-\"O\".\nEn vez diso, funciona dirixindo a escisi\u00f3n do pre-ARNr.\nsnoRNA de caixa H/ACA.\nOs snoRNA de caixa H/ACA te\u00f1en unha estrutura secundaria com\u00fan que consiste en d\u00faas forquitas e d\u00faas rexi\u00f3ns dunha soa cadea chamadas estruturas forquita-bisagra-forquita-cola. Os snoRNA de caixa H/ACA tam\u00e9n conte\u00f1en motivos de secuencia conservados co\u00f1ecidos como caixa H (consenso ANANNA) e a caixa ACA (ACA). Ambos os motivos est\u00e1n normalmente situados nas rexi\u00f3ns dunha soa cadea da estrutura secundaria. O motivo H est\u00e1 localizado na bisagra e o motivo ACA na rexi\u00f3n da cola, a 3 nucle\u00f3tidos do extremo 3' da secuencia. As rexi\u00f3ns forquita conte\u00f1en protuberancias internas co\u00f1ecidas como bucles de reco\u00f1ecemento, nos cales est\u00e1n localizadas as secuencias gu\u00eda antisentido (complementarias en bases coa secuencia obxectivo). Esta secuencia de reco\u00f1ecemento \u00e9 bipartita (constru\u00edda a partir de cada un dos dous brazos da rexi\u00f3n bucle) e forma pseudon\u00f3s complexos co ARN obxectivo. O snoRNA de caixa H/ACA as\u00f3cianse con catro prote\u00ednas esenciais conservadas evolutivamente, que son: disquerina (Cbf5p), Gar1p, Nhp2p e Nop10p, que forman o n\u00facleo das snoRNP de caixa H/ACA. Por\u00e9n, en eucariotas inferiores como os tripanosomas, existen ARN similares na forma de estrutura en forquita simple e unha caixa AGA en lugar da caixa ACA no extremo 3' do ARN.\nO compo\u00f1ente ARN da telomerase humana (hTERC) cont\u00e9n un dominio H/ACA para a formaci\u00f3n de pre-RNP e a localizaci\u00f3n nucleolar da propia RNP telomerase. Un dato importante \u00e9 que a snoRNP H/ACA foi implicada na rara enfermidade xen\u00e9tica disqueratose conx\u00e9nita debido \u00e1 s\u00faa asociaci\u00f3n coa telomerase humana. As mutaci\u00f3ns no compo\u00f1ente proteico da snoRNP H/ACA orixinan unha reduci\u00f3n dos niveis fisiol\u00f3xicos de telomerase (TERC). Isto foi claramente correlaciondo coa patolox\u00eda asociada \u00e1 disqueratose conx\u00e9nita, a cal parece ser unha doenza producida principalmente por un deficiente mantemento do tel\u00f3mero.\nsnoRNA compostos de caixa H/ACA e C/D.\nIdentificouse un snoRNA U85 gu\u00eda pouco com\u00fan que funciona tanto na metilaci\u00f3n 2'-O-ribosa coma na pseudouridilaci\u00f3n do ARN nuclear pequeno (snRNA) U5. Este snoRNA composto cont\u00e9n tanto dominios de caixa C/D coma de H/ACA e as\u00f3ciase coas prote\u00ednas espec\u00edficas de ambas as clases de snoRNA (fibrilarina e Gar1p respectivamente). Foron caracterizados m\u00e1is snoRNA compostos.\nEstes snoRNA compostos viuse que se acumulan nun org\u00e1nulo subcelular chamado corpo de Cajal e denom\u00ednanse ARN espec\u00edficos dos corpos de Cajal. Isto contraponse ao que se observa na maior\u00eda dos snoRNA de caixa C/D ou de caixa H/ACA, os cales se localizan no nucl\u00e9olo. Estes ARN espec\u00edficos dos corpos de Cajal suponse que poden estar implicados na modificaci\u00f3n dos ARN espliceosomais U1, U2, U4, U5 e U12 transcritos pola ARN polimerase II. Non todos os snoRNA que foron localizados nos corpos de Cajal son snoRNA compostos de caixa C/D e H/ACA.\nsnoRNA \"orfos\".\nAs dianas de novos snoRNA identificados recentemente poden predicirse base\u00e1ndose na complementariedade da secuencia entre os supostos ARN diana e os elementos antisentido ou bucles de reco\u00f1ecemento na secuencia dos snoRNA. Por\u00e9n, hai un crecente n\u00famero de snoRNA gu\u00edas \"orfos\" para os que non se co\u00f1ece ning\u00fan ARN diana, o cal suxire que poder\u00eda haber m\u00e1is prote\u00ednas ou transcritos implicados no procesamento do ARNr c\u00f3s que previamente se pensaba e/ou que alg\u00fans snoRNA te\u00f1en outras funci\u00f3ns que non te\u00f1en que ver co ARNr. Hai probas de que alg\u00fans destes snoRNA orfos regulan transcritos de splicing alternativo. Por exemplo, parece que o snoRNA de caixa C/D SNORD115, regula o splicing alternativo do ARNm do receptor 2C da serotonina por medio dunha rexi\u00f3n conservada complementaria. \nPara outro snoRNA de caixa C/D, o SNORD116, que se encontra no mesmo cl\u00faster ca SNORD115, predic\u00edronse 23 posibles dianas nos xenes codificadores de prote\u00ednas usando un m\u00e9todo bioinform\u00e1tico. Destes, unha gran proporci\u00f3n viuse que sufr\u00edan splicing alternativo, o que suxire un papel do SNORD116 na regulaci\u00f3n do splicing alternativo.\nModificaci\u00f3ns da diana.\nO efecto preciso das modificaci\u00f3ns de metilaci\u00f3n e pseudouridilaci\u00f3n na funci\u00f3n dos ARN maduros non se co\u00f1ece a\u00ednda. As modificaci\u00f3ns non parecen ser esenciais pero s\u00e1bese que incrementan sutilmente o pregamento do ARN e a interacci\u00f3n con prote\u00ednas ribos\u00f3micas. Apoia a s\u00faa importancia o feito de que as modificaci\u00f3ns dos sitios diana est\u00e1n exclusivamente localizados nos dominios conservados e funcionalmente importantes do ARN maduro e est\u00e1n normalmente conservados en especies eucariotas moi afastadas na \u00e1rbore evolutiva.\nOrganizaci\u00f3n xen\u00f3mica.\nA maior\u00eda dos xenes de snoRNA de vertebrados est\u00e1n codificados nos intr\u00f3ns de prote\u00ednas implicadas na s\u00edntese do ribosoma ou traduci\u00f3n, e son sintetizados pola ARN polimerase II, pero os snoRNA tam\u00e9n poden ser transcritos a partir dos seus propios promotores polas ARN polimerases II ou III.\nLoci impresos.\nNo xenoma humano hai polo menos dous exemplos de snoRNA de caixa C/D que foron atopados en repetici\u00f3ns en t\u00e1ndem dentro de loci impresos (\"imprinted loci\"). Estes dous loci (14q32 no cromosoma 14 e 15q11q13 no cromosoma 15) foron extensivamente caracterizados e en ambas as rexi\u00f3ns foron atopados m\u00faltiples snoRNA situados dentro de intr\u00f3ns en agrupaci\u00f3ns de copias estreitamente relacionadas.\nEn 15q11q13, foron identificados cinco snoRNA: SNORD64, SNORD107, SNORD108, SNORD109 (d\u00faas copias), SNORD116 (29 copias) e SNORD115 (48 copias). A perda das 29 copias de SNORD116 desta rexi\u00f3n \u00e9 a causa da s\u00edndrome de Prader-Willi e a ganancia de copias adicionais de SNORD115 foi asociada co autismo. \nA rexi\u00f3n 14q32 cont\u00e9n repetici\u00f3ns de dous snoRNAs: SNORD113 (9 copias) e SNORD114 (31 copias) dentro de intr\u00f3ns dun transcrito de ARN non codificante espec\u00edfico de tecido (MEG8). O dominio 14q32 comparte caracter\u00edsticas xen\u00e9ticas co loci impreso 15q11-q13 e foi suxerida unha posible funci\u00f3n para as repetici\u00f3ns en t\u00e1ndem de snoRNA de caixa C/D na evoluci\u00f3n ou no mecanismo de loci impresos.\nOutras funci\u00f3ns dos snoRNA.\nOs snoRNA poden funcionar como microARN. Demostrouse que o ARN ACA45 humano \u00e9 un snoRNA que pode ser procesdo nun microARN maduro de 21 nucle\u00f3tidos de longo por unha endonuclease Dicer da familia da RNase III. Este produto snoRNA fora previamente identificado como mmu-miR-1839 e demostrouse que era procesado independente da endorribonuclease Drosha que xera os outros microARN. An\u00e1lises bioinform\u00e1ticos revelaron que fragmentos similares a microARN supostamente derivados de snoRNA est\u00e1n presentes en diversos organismos.\nRecentemente, descubriuse que os snoRNA poden ter funci\u00f3ns non relacionadas co ARNr. Unha desas funci\u00f3ns \u00e9 a regulaci\u00f3n do splicing alternativo do transcrito \"trans\"xene, realizado polo snoRNA HBII-52, tam\u00e9n co\u00f1ecido por SNORD115.\nOutro recente descubrimento tam\u00e9n mostra a existencia de caracter\u00edsticas de snoRNA, microARN e piRNA nun novo ARN non codificante, o ARN non codificante x (x-ncRNA) e a s\u00faa implicaci\u00f3n biol\u00f3xica no \"Homo sapiens\"."}
{"id": "186301", "revid": "85894", "url": "https://gl.wikipedia.org/wiki?curid=186301", "title": "Frade", "text": "O termo frade pode referirse a:\nComo top\u00f3nimo, O Frade pode referirse a:"}
{"id": "186302", "revid": "27155", "url": "https://gl.wikipedia.org/wiki?curid=186302", "title": "SnoRNA", "text": ""}
{"id": "186303", "revid": "47401", "url": "https://gl.wikipedia.org/wiki?curid=186303", "title": "O Pereiral", "text": "Co top\u00f3nimo O Pereiral podemos referirnos a varios lugares de Galicia:"}
{"id": "186304", "revid": "89787", "url": "https://gl.wikipedia.org/wiki?curid=186304", "title": "O Canon da Medicina", "text": "O Canon da Medicina (t\u00edtulo orixinal en \u00e1rabe: \u0627\u0644\u0642\u0627\u0646\u0648\u0646 \u0641\u064a \u0627\u0644\u0637\u0628 Al-qanun fi al-tibb) \u00e9 unha enciclopedia m\u00e9dica en 14 volumes escrita polo cient\u00edfico e m\u00e9dico musulm\u00e1n persa Ibn Sina (Avicena) contra o ano 1020. O libro bas\u00e9ase nunha combinaci\u00f3n da propia experiencia persoal do autor, da medicina isl\u00e1mica medieval, dos escritos de Galeno, Sushruta e Charaka, as\u00ed como da antiga medicina persa e \u00e1rabe. Est\u00e1 considerado como un dos libros m\u00e1is famosos da historia da medicina.\nCo\u00f1ecido tam\u00e9n como o Qanun, que significa 'lei' en \u00e1rabe e persa, \"O Canon da Medicina\" foi unha autoridade da medicina at\u00e9 o s\u00e9culo XVIII. Establece os principios da medicina en Europa e no mundo isl\u00e1mico e \u00e9 unha das obras escritas m\u00e1is reputadas de Avicena. Os principios de medicina que describiu neste libro hai dez s\u00e9culos seguen a ser ensinados nas universidades de California, Os \u00c1nxeles (UCLA), na Yale e noutras, como parte da historia da medicina. O libro introduce a experimentaci\u00f3n e a cuantificaci\u00f3n sistem\u00e1ticas no estudo da fisiolox\u00eda, e polo descubrimento das enfermidades contaxiosas entre outras cousas.\nGeorge Sarton, considerado por alg\u00fans como o pai da historia da ciencia, escribiu na s\u00faa \"Introduci\u00f3n \u00e1 historia da ciencia\":\nVisi\u00f3n xeral.\nO libro explica as causas da sa\u00fade e a enfermidade. Ibn Sina cr\u00eda que ao corpo humano enfermo non se lle pode devolver a sa\u00fade a menos que se determinen as causas tanto da sa\u00fade como da enfermidade. Ibn Sina afirmaba que a medicina (\"tibb\") \u00e9 a ciencia pola cal aprendemos os distintos estados do corpo humano cando ten sa\u00fade e cando non a ten, as\u00ed como os modos polos cales \u00e9 prob\u00e1bel que se perda a sa\u00fade e, unha vez perdida, recuperala. Noutras palabras, a medicina \u00e9 a ciencia por medio da cal se conserva a sa\u00fade e \u00e9 a arte por medio da cal recup\u00e9rase esta tras habela perdido.\nAvicena consideraba que as causas da boa sa\u00fade e das enfermidades eran as seguintes:\nO \"Qanun\" distingue a mediastinite da pleurite e reco\u00f1ece a natureza contaxiosa da tuberculose e a expansi\u00f3n das enfermidades pola auga e a terra. Ofrece un diagn\u00f3stico cient\u00edfico da anquilostomiase e atrib\u00fae a s\u00faa condici\u00f3n a un verme intestinal. O \"Qanun\" sinala a importancia da dieta, a influencia do clima e da contorna sobre a sa\u00fade, as\u00ed como o uso cir\u00farxico da anestesia oral. Ibn Sina aconsellaba aos cirurxi\u00e1ns tratar o cancro na s\u00faas primeiras etapas, asegur\u00e1ndose de extirpar todo o tecido afectado. A \"materia medica\" do \"Qanun\" nomea m\u00e1is de 760 medicamentos, con comentarios sobre a s\u00faa aplicaci\u00f3n e efectividade. Recomendaba a experimentaci\u00f3n das novas medicinas con animais e humanos antes do seu uso xeneralizado.\nIbn Sina observou a estreita relaci\u00f3n entre as emoci\u00f3ns e a condici\u00f3n f\u00edsica, e soubo que a m\u00fasica exerc\u00eda un efecto f\u00edsico e psicol\u00f3xico total nos doentes. De entre as moitas enfermidades mentais que describiu no \"Qanun\", unha \u00e9 de interese particular: o mal de amores. Dise que Ibn Sina diagnosticoulle esta doenza a un pr\u00edncipe en Khurj\u00e1n que estaba prostrado e cuxa enfermidade desconcertara aos m\u00e9dicos do lugar. Ibn Sina observou un desaxuste no pulso do pr\u00edncipe cando se lle mencionaba o paradoiro e o nome da s\u00faa amada. O gran doutor prescribiu un remedio moi sinxelo: unir ao paciente coa amada.\nA copia m\u00e1is antiga do \"Canon da Medicina\" data de 1052, que se conserva na colecci\u00f3n do Aga Khan, e hai plans de albergala no Museo do Aga Khan, que se construir\u00e1 en Toronto, Ontario, Canad\u00e1.\n\"O Canon da Medicina\" de Avicena en Europa.\nO texto \u00e1rabe do \"Qanun\" foi traducido ao lat\u00edn como \"Canon medicinae\" por Xerardo de Cremona no s\u00e9culo XII e ao hebreo en 1279. A partir de ent\u00f3n, o \"Canon\" foi a principal gu\u00eda da ciencia m\u00e9dica en Occidente cr\u00e9ndose que influ\u00edu a Leonardo da Vinci. O seu contido enciclop\u00e9dico, a s\u00faa organizaci\u00f3n sistem\u00e1tica e a s\u00faa filosof\u00eda pronto alcanzaron un lugar de prominencia na literatura m\u00e9dica de Europa, desprazando as obras de Galeno e convert\u00e9ndose no manual da educaci\u00f3n en medicina nas escolas europeas. O texto est\u00edvose lendo nas escolas de medicina de Montpellier e Lovaina at\u00e9 1650, e Arnold C. Klebs describiuno como \"un dos fen\u00f3menos intelectuais m\u00e1is significativos de todos os tempos\". En palabras do Dr. William Osler, o \"Qanun\" foi \"unha biblia da medicina durante m\u00e1is tempo que ningunha outra obra\". Os primeiros tres libros do \"Canon\" en lat\u00edn imprim\u00edronse en 1472 e en 1473 apareceu unha edici\u00f3n completa. A edici\u00f3n en hebreo de 1491 \u00e1 a primeira aparici\u00f3n dun tratado m\u00e9dico en hebreo e o \u00fanico publicado durante o s\u00e9culo XV. Nos \u00faltimos 30 anos do s\u00e9culo XV tivo 15 edici\u00f3ns en lat\u00edn."}
{"id": "186305", "revid": "1131", "url": "https://gl.wikipedia.org/wiki?curid=186305", "title": "Insuela", "text": "O top\u00f3nimo galego Insuela indica unha insua pequena. Pode referirse a:"}
{"id": "186306", "revid": "22795", "url": "https://gl.wikipedia.org/wiki?curid=186306", "title": "Qanum", "text": ""}
{"id": "186307", "revid": "98629", "url": "https://gl.wikipedia.org/wiki?curid=186307", "title": "Chaoz", "text": " \u00e9 un personaxe do anime e manga Dragon Ball. \u00c9 o fiel compa\u00f1eiro de Ten Shin Han. O seu nome prov\u00e9n do prato chin\u00e9s Jiaozi, chamado no Xap\u00f3n \"Gy\u014dza\".\nCaracter\u00edsticas.\n\u00c9 un personaxe de cara branca e fazulas colorados e s\u00f3 ten un pelo na cabeza. Ten serios problemas para contar e sumar, con que o enganan varias veces no transcurso dun combate. Os seus ataques principais son o Dodonpa e ataques relacionados coa psicoquinesia."}
{"id": "186308", "revid": "5312", "url": "https://gl.wikipedia.org/wiki?curid=186308", "title": "Ten Shin Han", "text": " \u00e9 un personaxe ficticio do universo Dragon Ball. \u00c9 un terr\u00edcola descendente de persoas de . O seu nome prov\u00e9n do arroz de .\nBiograf\u00eda.\nDragon Ball.\nAparece por primeira vez en Dragon Ball, despois do 21\u00b0 Campionato Mundial das Artes Marciais, durante o adestramento de Son Goku. Ten Shin Han \u00e9 disc\u00edpulo do Mestre Corvo, quen \u00e9 un antigo co\u00f1ecido do Mestre Mutenroi; ambos mestres foron alumnos do vello mestre, Mutaito. \nA escola da Tartaruga e da Gr\u00faa eran rivais, polo que a inimizade de Ten Shin Han con Goku intensificouse. Ten Shin Han apareceu no 22\u00b0 Campionato Mundial das Artes Marciais para vingar a derrota de Tou Pai Pai a mans de Goku. Dende o primeiro momento, Chaoz aparece como compa\u00f1eiro inseparable de Ten Shin Han."}
{"id": "186309", "revid": "23204", "url": "https://gl.wikipedia.org/wiki?curid=186309", "title": "Chichi", "text": ", \u00e9 un personaxe de ficci\u00f3n da serie de manga e anime \"Dragon Ball\".\nCaracter\u00edsticas.\n\u00c9 a filla de Satanarius, cando eran nenos Son Goku prometeulle casar con ela sen saber o que significaba a\u00ednda que chegou a pensar que era comida. O seu estilo de pelexa \u00e9 semellante \u00f3 de Goku e \u00f3 resto, xa que o seu pai foi alumno de Mestre Mutenroi."}
{"id": "186310", "revid": "23204", "url": "https://gl.wikipedia.org/wiki?curid=186310", "title": "O Libro da Cura", "text": "O Libro da Cura (en \u00e1rabe \u0643\u062a\u0627\u0628 \u0627\u0644\u0634\u0641\u0627\u0621, Kit\u0101b al-Shif\u0101\u2019) \u00e9 un tratado filos\u00f3fico de Avicena.\nNon se sabe con certeza a data da s\u00faa composici\u00f3n, a\u00ednda que se cre que foi escrito aproximadamente entre os anos 1014 e 1020. Crese tam\u00e9n que foi escrito para servir como compendio de todos os co\u00f1ecementos filos\u00f3ficos do seu autor. En efecto, consta de catro partes principais que tratan, en orde e con amplo detalle, de l\u00f3xica, f\u00edsica, matem\u00e1ticas e metaf\u00edsica.\nO texto \u00e1rabe, recompilado a partir de varios manuscritos de orixe diversa, foi editado por varios arabistas entre, os que destaca principalmente George Anawati, e publicado en varios volumes en O Cairo entre 1953 e 1983.\nNo s\u00e9culo XIII apareceu unha traduci\u00f3n ao lat\u00edn en Toledo, pero non ser\u00e1 at\u00e9 1907 cando apareza outra versi\u00f3n nalg\u00fan idioma europeo, esta vez en alem\u00e1n.\nPartes do texto, notabelmente a metaf\u00edsica, traduc\u00edronse tam\u00e9n ao franc\u00e9s, ao ingl\u00e9s e ao italiano. Non existe a\u00ednda unha traduci\u00f3n ao galego."}
{"id": "186311", "revid": "22795", "url": "https://gl.wikipedia.org/wiki?curid=186311", "title": "O libro da curaci\u00f3n", "text": ""}
{"id": "186312", "revid": "12452", "url": "https://gl.wikipedia.org/wiki?curid=186312", "title": "Kakarotto", "text": ""}
{"id": "186313", "revid": "23204", "url": "https://gl.wikipedia.org/wiki?curid=186313", "title": "Piccoro", "text": " \u00e9 un personaxe de ficci\u00f3n da serie de manga e anime \"Dragon Ball\" creada por Akira Toriyama. Piccoro aparece por vez primeira como reencarnaci\u00f3n do malvado Piccoro Daima\u014d no cap\u00edtulo #161 do manga, titulado , publicado o 22 de febreiro de 1988. \u00c9 un demo inimigo do protagonista Son Goku. Por\u00e9n, m\u00e1is tarde rev\u00e9lase que en realidade \u00e9 membro dunha raza de alien\u00edxenas chamados namekianos, que son os principais responsables da existencia das B\u00f3las do Drag\u00f3n. Despois de que Son Goku o derrotase, Piccoro \u00fanese a el e \u00f3s seus amigos para poder derrotar a outros inimigos poderosos. \u00c9 o adestrador do primeiro fillo de Son Goku, Son Gohanda, co cal est\u00e1 moi unido.\nXurdiu tras separarse de Kamisama, e se un dos dous morre, o outro tam\u00e9n. Odia \u00f3 seu alter ego, a\u00ednda que \u00e9 moito m\u00e1is forte e menos malvado que o seu pai, en parte debido \u00f3 seu adestramento con Son Gohanda. \u00d3 final chega a converterse no Namekiano m\u00e1is poderoso da historia, cun poder (en Dragon Ball GT) moi superior mesmo \u00f3 de C\u00e9lula perfecto, e nun dos m\u00e1is poderosos Guerreiros Z s\u00f3 por debaixo de Goku, Vexeta e de Oob a\u00ednda que no \u00faltimo cap\u00edtulo p\u00f3dese observar que aumentou o seu nivel a l\u00edmites incribles dende a s\u00faa estancia no inferno, chegando a superar a moitos dos Guerreiros do espazo. \u00c9 ademais o personaxe favorito do mesmo Toriyama."}
{"id": "186314", "revid": "1131", "url": "https://gl.wikipedia.org/wiki?curid=186314", "title": "O Mallo", "text": "O top\u00f3nimo galego O Mallo pode referirse a:"}
{"id": "186316", "revid": "47401", "url": "https://gl.wikipedia.org/wiki?curid=186316", "title": "Zamar", "text": "Co top\u00f3nimo Zamar podemos referirnos a dous lugares de Galicia:"}
{"id": "186319", "revid": "1131", "url": "https://gl.wikipedia.org/wiki?curid=186319", "title": "Heribert Barrera", "text": "Heribert Barrera i Costa, nado en Barcelona o 6 de xullo de 1917 e finado na mesma cidade o 27 de agosto de 2011 foi un qu\u00edmico, pol\u00edtico catal\u00e1n, e primeiro presidente do Parlamento de Catalu\u00f1a dos tempos da recuperaci\u00f3n democr\u00e1tica. Era fillo de Mart\u00ed Barrera, quen fora deputado no Parlamento catal\u00e1n e conseller da Generalitat de Catalu\u00f1a.\nTraxectoria.\nBarrera licenciouse en qu\u00edmica pola Universidade de Barcelona nos tempos da II Rep\u00fablica Espa\u00f1ola. En 1934 entra a formar parte da Federaci\u00f3 Nacional d'Estudiants de Catalunya e do Bloc Escolar Nacionalista., d\u00faas organizaci\u00f3ns xuven\u00eds do nacionalismo catal\u00e1n. En 1935 ingresa nas Mocidades de Esquerra Republicana de Catalunya. Cando estoura a guerra civil espa\u00f1ola al\u00edstase co bando republicano, e loita na Fronte do Ebro formando parte da artiller\u00eda. Meses antes do triunfo do bando liderado polo xeneral Franco, en febreiro de 1939, Barrera ex\u00edliase a Francia, onde permanecer\u00e1 ata o ano 1952.\nNos anos corenta e cincuenta s\u00e9guese formando, e \u00e1 licenciatura en qu\u00edmicas suma a de matem\u00e1ticas e a de enxe\u00f1ar\u00eda qu\u00edmica pola Universidade de Montpellier e o doutoramento en f\u00edsica pola Sorbona de Par\u00eds. Posteriormente conv\u00e9rtese en profesor axudante da facultade de Ciencias da Universidade de Montpellier, onde imparte a materia de electroqu\u00edmica. Foi agregado de investigaci\u00f3n do Centre National de la Recherche Scientifique franc\u00e9s, a m\u00e1xima instituci\u00f3n investigadora de Francia, e bolseiro posdoutoral na Universidade de New Hampshire. Nestes primeiros anos contrib\u00fae a reorganizar Esquerra Republicana de Catalunya no exilio, e cando regresa a Catalu\u00f1a, no interior, de forma clandestina.\nEn 1952 volve a Barcelona como profesor de qu\u00edmica inorg\u00e1nica na Universidade Aut\u00f3noma de Barcelona e no ano 1970 consegue a c\u00e1tedra. Durante ese tempo foi autor de artigos cient\u00edficos en revistas internacionais, as\u00ed como de pol\u00edtica na prensa catal\u00e1 e internacional. En 1949 recibiu o premio Prat de la Riba do Institut d'Estudis Catalans por unha pescuda sobre a s\u00edntese dos \u00e1cidos arilalif\u00e1ticos.\nEn 1976 conv\u00e9rtese no m\u00e1ximo dirixente de ERC en Catalu\u00f1a e o secretario xeral do partido. En 1977 ingresa como membro do Consell Catal\u00e0 del Moviment Europeu e nese mesmo ano resulta elixido deputado no Congreso dos Deputados, pola circunscrici\u00f3n de provincia de Barcelona, o \u00fanico da s\u00faa candidatura, fronte aos 11 que colleita a candidatura centrista de Jordi Pujol. En 1980, por\u00e9n, e tam\u00e9n \u00e1 fronte da s\u00faa formaci\u00f3n, consegue 14 escanos nas elecci\u00f3ns ao Parlamento catal\u00e1n, co que abandona as Cortes de Madrid, onde \u00e9 substitu\u00eddo por Josep Pi-Sunyer. Na constituci\u00f3n da c\u00e1mara catal\u00e1 foi elixido presidente do Parlamento de Catalu\u00f1a, o primeiro da restauraci\u00f3n da democracia.\nNas elecci\u00f3ns catal\u00e1s de 1984 ERC sofre unha severa derrota ao perder a metade dos votos e 9 de 14 deputados, quedando s\u00f3 con 5, entre eles, o do propio Barrera, que encabezaba a candidatura por Barcelona. En 1987 abandona a secretar\u00eda xeral de ERC, e permanecer\u00e1 apartado da pol\u00edtica ata que en 1991 regrese para encabezar a candidatura de ERC ao Parlamento Europeo, onde sae elixido eurodeputado. Tam\u00e9n nese ano, 1991, pasa a ocupar o cargo honor\u00edfico de presidente de Esquerra, onde permanecer\u00e1 durante catro anos, ata 1995..\nAo abandonar Bruxelas en 1994, Barrera pasa a ocupar un papel discreto e de honra na pol\u00edtica catal\u00e1, con espazados posicionamentos p\u00fablicos. En 2001 publica o libro \"Qu\u00e8 pensa Heribert Barrera?\", onde sinalaba que a inmigraci\u00f3n fac\u00eda perigar o futuro de Catalu\u00f1a. O propio Barrera moderou estes pareceres en entrevistes posteriores. En 2009 Barrera expresou publicamente o seu afastamento das posici\u00f3ns da direcci\u00f3n da s\u00faa formaci\u00f3n, ERC, e sen deixar de militar nela apoiou publicamente a escisi\u00f3n, partidaria dunha aceleraci\u00f3n das propostas independentistas, encabezada por Joan Carretero.\nO 10 de xullo de 2010, Barrera encabezou, a canda outros l\u00edderes pol\u00edticos catal\u00e1ns hist\u00f3ricos e contempor\u00e1neos (Jos\u00e9 Montilla, Pasqual Maragall, Jordi Pujol, Ernest Benach e Joan Rigol) unha manifestaci\u00f3n pro-autonomista de grande relevancia en Catalu\u00f1a, baixo o lema \"Som una naci\u00f3. Nosaltres decidim\" (Somos unha naci\u00f3n. Nosoutros decidimos)."}
{"id": "186320", "revid": "23204", "url": "https://gl.wikipedia.org/wiki?curid=186320", "title": "Ibn Naf\u00eds", "text": "Al\u00e1-ad-Din Abu-l-Al\u00e1 Al\u00ed ibn Abi-l-H\u00e1ram al-Quraish\u00ed ad-Dimaishq\u00ed, m\u00e1is co\u00f1ecido como Ibn Naf\u00eds ou Ibn an-Naf\u00eds (en \u00e1rabe \u0639\u0644\u0627\u0621 \u0627\u0644\u062f\u064a\u0646 \u0623\u0628\u0648 \u0627\u0644\u062d\u0633\u0646 \u0639\u0644\u064a\u0651 \u0628\u0646 \u0623\u0628\u064a \u062d\u0632\u0645 \u0627\u0644\u0642\u0631\u0634\u064a \u0627\u0644\u062f\u0645\u0634\u0642\u064a e tam\u00e9n \u0627\u0628\u0646 \u0627\u0644\u0646\u0641\u064a\u0633) foi un m\u00e9dico e erudito \u00e1rabe do s\u00e9culo XIII.\nVida.\nIbn Naf\u00eds naceu entre 1210 e 1213, segundo as distintas referencias, en Damasco, onde estudou medicina, filosof\u00eda, xurisprudencia, teolox\u00eda e literatura.\nNa s\u00faa cidade natal anos m\u00e1is tarde exerceu como m\u00e9dico no Hospital Al-Nouri. En 1236 emigrou a Exipto, onde traballou nos hospitais de Al-Nassri e de Al-Mansouri, nos que exerceu de xefe m\u00e9dico. Pola s\u00faa fama foi nomeado m\u00e9dico persoal do sult\u00e1n. No Cairo escribiu a maior\u00eda das s\u00faas obras en diversos campos da ciencia e a cultura.\nTras a s\u00faa morte, en 1288, a s\u00faa casa, a s\u00faa biblioteca e a s\u00faa cl\u00ednica pasaron ao hospital Mansouri.\nAchegas \u00e1 medicina: o descubrimento da circulaci\u00f3n pulmonar.\nA s\u00faa contribuci\u00f3n m\u00e1is relevante foi o descubrimento da circulaci\u00f3n pulmonar do sangue no sistema cardiovascular.\nEn 1924, o m\u00e9dico exipcio Dr. Muhyo Al-Deen Altawi descubriu un escrito titulado \"Comentario da Anatom\u00eda do Qanum de Avicena\" na \"Biblioteca Estatal Prusiana\" de Berl\u00edn, mentres estudaba a historia da medicina \u00e1rabe na universidade Albert Ludwig, en Alema\u00f1a.\nO texto versa sobre anatom\u00eda, patolox\u00eda e fisiolox\u00eda, e incl\u00fae a primeira descrici\u00f3n da circulaci\u00f3n pulmonar..\nA teor\u00eda aceptada at\u00e9 a chegada de Ibn Naf\u00eds fundament\u00e1base nas hip\u00f3teses de Galeno, do s\u00e9culo II a.C.\nGaleno especulou que o sangue que chegaba \u00e1 parte dereita do coraz\u00f3n atravesaba o tabique (septo) card\u00edaco a trav\u00e9s de poros invis\u00edbeis para acabar na parte esquerda, onde finalmente se mesturaba co aire e se creaba o \"esp\u00edrito vital\" que ulteriormente se distribuir\u00eda por todo o corpo. Segundo a visi\u00f3n de Galeno, o sistema venoso separ\u00e1base dosistema arterial excepto nos poros invisibles localizados no tabique que divide o coraz\u00f3n en d\u00faas metades (dereita e esquerda).\nA pesar das s\u00faas orixinais observaci\u00f3ns, o descubrimento adoita atribu\u00edrse ao aragon\u00e9s Miguel Servet, ao ingl\u00e9s William Harvey, ou a ambos os dous.\nBase\u00e1ndose en dito co\u00f1ecemento anat\u00f3mico, Ibn Naf\u00eds escribiu o que segue:\nNoutra parte do libro escribiu o seguinte:\nNa s\u00faa descrici\u00f3n dos pulm\u00f3ns, Ibn Nafis deixou escrito:\nAs\u00ed mesmo engadiu:\nIbn Naf\u00eds postulou que o ox\u00edxeno e os nutrientes para o coraz\u00f3n se extra\u00edan das arterias coronarias:\nIdea que posteriormente ser\u00eda reformulada por Miguel Servet e William Harvey.\nEn consonancia co anterior, publicou unha nova idea do pulso arterial que contradic\u00eda as teor\u00edas de Galeno comunmente aceptadas.\nIbn Naf\u00eds defendeu e practicou autopsia e a disecci\u00f3n de cad\u00e1veres como m\u00e9todos para aprender anatom\u00eda (onde fixo correcci\u00f3ns importante \u00e1s obras cl\u00e1sicas, especialmente no es\u00f3fago, as arterias m\u00e1is importantes e os nervios).\nDeixou escritas recomendaci\u00f3ns sobre os bos h\u00e1bitos alimentarios nunha obra sobre a dieta saud\u00e1bel (inclu\u00edndo cr\u00edticas \u00e1 embriaguez como forma de medicaci\u00f3n ou evasi\u00f3n, un feito com\u00fan na s\u00faa \u00e9poca) e tam\u00e9n fixo achegas menores \u00e1 oftalmolox\u00eda e \u00e1 urolox\u00eda ou \u00e1s t\u00e9cnicas cir\u00farxicas, recomendado un coidadoso tratamento postoperatorio para previr infecci\u00f3ns.\nOutra obra s\u00faa p\u00f3dese considerar un precedente do ecoloxismo, na que denuncia a contaminaci\u00f3n do contorno.\nAchegas \u00e1 filosof\u00eda.\nIbn Naf\u00eds intentaba nos seus escritos conxugar a fe e a raz\u00f3n, xa que afirmaba que non exist\u00eda ningunha diferenza entre filosof\u00eda e teolox\u00eda. Declar\u00e1base seguidor do shafi'ismo e afirmou que as derrotas nas cruzadas e a invasi\u00f3n mongol eran castigos divinos por t\u00e9rense afastado da lei. Moitos dos seus escritos divulgadores ti\u00f1an como obxectivo salvar o saber acumulado en zonas \u00e1rabes conquistadas por outros pobos (especialmente despois da invasi\u00f3n de Bagdad).\nExaminou a transmisi\u00f3n de determinados hadiths, para tratar de expurgar del os cambios froito da oralidade, para facer ver que cando unha lei tradicional parec\u00eda incoherente, era por adici\u00f3ns ou supresi\u00f3ns humanas ao longo dos s\u00e9culos. Estes \"hadiths\" clasificounos segundo as categor\u00edas da l\u00f3xica.\nConsideraba que cando o seme masculino se mesturaba cos flu\u00eddos femininos se formaba unha substancia \u00e1 cal Deus lle outorgaba unha alma (humana ou animal), que posteriormente se desenvolv\u00eda nun embri\u00f3n. Esta alma \u00e9 diferente do esp\u00edrito ou parte inmaterial da persoa, xa que a alma cont\u00e9n a esencia e o esp\u00edrito a personalidade. A alma, por tanto, non se pode relacionar con ning\u00fan \u00f3rgano concreto, sen\u00f3n coa totalidade do corpo, a diferenza do que ensinaba Arist\u00f3teles. As percepci\u00f3ns e as facultades da cognici\u00f3n depenen do cerebro e non do coraz\u00f3n, como afirmaban os fil\u00f3sofos antigos.\nIbn Naf\u00eds escribiu unha obra moral, considerada como unha Bildungsroman, onde un mozo crece nunha illa deserta e posteriormente \u00e9 rescatado. En contacto coa civilizaci\u00f3n reflexiona sobre as diferenzas entre os dous mundos, inclu\u00edndo elementos de ciencia ficci\u00f3n. A novela fala da fin do mundo intentando unir explicaci\u00f3ns cient\u00edficas e relixiosas. O obxectivo declarado da obra \u00e9 facer ver que as verdades reveladas do islam son evidentes para a raz\u00f3n humana, encarnada no mozo salvaxe, de a\u00ed o seu t\u00edtulo (en lat\u00edn): \"Theologus Autodidactus\"."}
{"id": "186321", "revid": "5863", "url": "https://gl.wikipedia.org/wiki?curid=186321", "title": "J. R. Giddens", "text": ""}
{"id": "186326", "revid": "88215", "url": "https://gl.wikipedia.org/wiki?curid=186326", "title": "Segunda divisi\u00f3n espa\u00f1ola 1989/90", "text": "A tempada 1988\u201389 da Segunda Divisi\u00f3n de Espa\u00f1a de f\u00fatbol corresponde \u00e1 59\u00ba edici\u00f3n do campionato. Comezou o 3 de setembro de 1989 e rematou o 27 de maio de 1990.\nClasificaci\u00f3n.\n1 \"O Bilbao Athletic non puido xogar a promoci\u00f3n nin ascender por ser o equipo filial do Athletic Club.\"\nGoleadores.\nO Trofeo Pichichi desta tempada foi para:"}
{"id": "186327", "revid": "27155", "url": "https://gl.wikipedia.org/wiki?curid=186327", "title": "ARN interferente", "text": "O ARN interferente (en ingl\u00e9s \"interfering RNA\", \"iRNA\"), \u00e9 unha mol\u00e9cula de ARN que suprime a expresi\u00f3n de xenes espec\u00edficos utilizando procesos co\u00f1ecidos globalmente como interferencia por ARN (\"RNA interference\", \"RNAi\").\nTipos de ARN interferente.\nOs ARN interferentes son mol\u00e9culas pequenas (de 20 a 25 nucl\u00e9otidos) que se xeran por fragmentaci\u00f3n de precursores m\u00e1is longos. Poden clasificarse en tres grandes grupos:\nsiRNA.\nOs ARN interferentes pequenos (\"small interfering RNA\"), abreviados como siRNA son mol\u00e9culas de ARN bicatenario perfectamente complementarias en toda a s\u00faa lonxitude de aproximadamente 20 ou 21 nucle\u00f3tidos con 2 nucle\u00f3tidos desemparellados en cada extremo 3'. Cada fibra de ARN ten nos extremos un grupo fosfato 5' e un grupo hidroxilo (-OH) 3'. Esta estrutura prov\u00e9n do procesamento levado a cabo por Dicer, un encima que corta mol\u00e9culas longas de ARN bicatenario en varios siRNA. Unha das fibras do siRNA (a fibra \"antisentido\") ens\u00e1mblase nun complexo proteico denominado RISC (\"RNA-induced silencing complex\", complexo silenciador inducido por ARN), que utiliza a fibra de siRNA como gu\u00eda para identificar o ARN mensaxeiro complementario. O complexo RISC cataliza o corte do ARNm complementario en d\u00faas metades, que son degradadas pola maquinaria celular, bloqueando as\u00ed a expresi\u00f3n do xene. Os siRNA poden ser tam\u00e9n introducidos de forma ex\u00f3xena nas c\u00e9lulas utilizando m\u00e9todos de transfecci\u00f3n base\u00e1ndose na secuencia complementaria dun xene en particular, coa fin de reducir significativamente a s\u00faa expresi\u00f3n.\nmiRNA.\nOs microARN ou \"miRNA\" son pequenos ARN interferentes que se xeran a partir de precursores espec\u00edficos codificados no xenoma, que ao se transcribiren sofren un pregamento en forquitas intramoleculares que conte\u00f1en segmentos de complementariedade imperfecta. O procesamento dos precursores ocorre xeralmente en d\u00faas fases, catalizado por dous encimas, Drosha no n\u00facleo, e Dicer no citoplasma. Unha das fibras do miRNA (a fibra \"antisentido\"), como ocorre cos siRNA, incorp\u00f3rase a un complexo similar ao RISC. Dependendo do grao de complementariedade do miRNA co ARNm, os miRNA poden inhibir a traduci\u00f3n do ARNm ou ben inducir a s\u00faa degradaci\u00f3n. Por\u00e9n, a diferenza coa v\u00eda dos siRNA, a degradaci\u00f3n de ARNm mediada por miRNA comeza coa eliminaci\u00f3n encim\u00e1tica da cola poli(A) do ARNm.\npiRNA.\nOs ARN asociados a piwi (\"Piwi-interacting RNAs\") ou piRNA x\u00e9ranse a partir de precursores longos monocatenarios, nun proceso que \u00e9 independente de Drosha e Dicer. Estes ARN pequenos as\u00f3cianse cunha subfamilia das prote\u00ednas Argonauta denominada prote\u00ednas Piwi. Identific\u00e1ronse decenas de miles de piRNA, pero a s\u00faa funci\u00f3n \u00e9 desco\u00f1ecida (2008). Por\u00e9n, s\u00e1bese que, conxuntamente coas prote\u00ednas Piwi, son necesarios para o desenvolvemento das c\u00e9lulas da li\u00f1a xerminal.\nARNs interferentes e pseudoxenes.\nEn 2008, varios estudos en moscas e en ratos, proporcionaron nova informaci\u00f3n: nestes estudos, sux\u00edrese unha conexi\u00f3n entre a RNAi e pseudoxenes que fai m\u00e1is difusa a distinci\u00f3n \"tradicional\" en tres clases de pequenos ARN: siRNA, miRNA e piRNA (ver un resumo en Sasidharan et al., Nature 2008).\nA definici\u00f3n cl\u00e1sica de pseudoxene \u00e9 un elemento xen\u00e9tico herdable que \u00e9 similar a un xene, pero que \u00e9 afuncional. Por\u00e9n, o termo \"afuncional\" \u00e9 ambiguo: pode significar que non se transcribe, ou que non se traduce ou que non est\u00e1 baixo o control dun promotor. Os pseudoxenes son similares a xenes que codifican prote\u00ednas porque normalmente se orixinaron por copia dun xene ancestral, quer por duplicaci\u00f3n incorrecta quer por retrotransposici\u00f3n (na que o ADN \u00e9 primeiro transcrito en ARN e logo \"retro-transcrito\" en ADN e inserido noutro lugar do xenoma). Como o proceso de copiado non xera unha prote\u00edna funcional, os pseudoxenes identif\u00edcanse por 'disfunci\u00f3ns' na s\u00faa secuencia, como cambios de marco de lectura, ou paradas prematuras. Son interesantes porque constit\u00faen un resto de antigas mol\u00e9culas codificadas polo xenoma.\nOs pseudoxenes son, por tanto, f\u00f3siles de xenes de antigas prote\u00ednas, e a\u00ednda que moitos deles se transcriben, consider\u00e1ronse como ADN lixo, que consit\u00fae no seu conxunto arredor do 99% do xenoma en humanos. Unha gran parte do ADN \"lixo\" (\"junk DNA\") est\u00e1 constitu\u00edda precisamente por pseudoxenes; esta abundancia de pseudoxenes no xenoma (decenas de miles en humanos, case a mesma cantidade de xenes que codifican prote\u00ednas) fai improbable que sexan afuncionais. Ademais, unha gran parte deles est\u00e1n sometidos a un proceso de selecci\u00f3n natural. Unha das funci\u00f3ns proposta para os pseudoxenes \u00e9 a regulaci\u00f3n x\u00e9nica, e o mecanismo proposto para realizar esta funci\u00f3n \u00e9 a interferencia por ARN (RNAi).\nOs seis traballos indicados anteriormente describen o descubrimento de pequenas mol\u00e9culas de siRNA naturais en moscas e ratos, algunhas das cales son potencialmente transcritas a partir de pseudoxenes.\nEndo-siRNA.\nEn xeral, o proceso de ribointerferencia (RNAi) implica varios tipos de pequenas secuencias de ARN \"gu\u00eda\" que regulan os niveis da prote\u00edna diana ao destinar para a degradaci\u00f3n o ARNm desta. Nos seis estudos indicados, alg\u00fans siRNA procedentes de pseudoxenes orixinan d\u00faas das catro categor\u00edas de siRNA naturais (ou endo-siRNA):\nAs publicaci\u00f3ns indicadas mostran que as prote\u00ednas de rato afectadas polas categor\u00edas terceira e cuarta de endo-siRNA est\u00e1n xeralmente implicadas en funci\u00f3ns espec\u00edficas, como a regulaci\u00f3n da din\u00e1mica do citoesqueleto, o que indica que a regulaci\u00f3n subxacente mediada por pseudoxenes foi seleccionada expresamente para iso, e non xerada simplemente polo emparellamento ao chou de transcritos de xenes e pseudoxenes.\nTam\u00e9n se encontraron precursores en forquita de endo-siRNA en moscas, pero hai poucas evidencias que os relacionen con pseudoxenes. A maior parte dos endo-siRNA asociados con pseudoxenes, por tanto, foron detectados en ratos. Unha posible explicaci\u00f3n \u00e9 que o xenoma de rato cont\u00e9n moitos m\u00e1is pseudoxenes ca o xenoma da mosca.\nPor\u00e9n, para demostrar de forma conclu\u00ednte a actividade dos pseudoxenes, son necesarios m\u00e1is experimentos. Por exemplo, eliminar un pseudoxene e demostrar o efecto sobre o xene codificante potencialmente regulado polo pseudoxene.\nComo se indicaba ao principio, ademais de conectar pseudoxenes e ribointerferencia (RNAi), estes estudos tam\u00e9n fan m\u00e1is difusas as diferenzas entre os tres tipos \"tradicionais\" de ARN interferente (siRNA, miRNA e piRNA), que son distintos na s\u00faa biox\u00e9nese e nas s\u00faas funci\u00f3ns celulares. Estes estudos indican que os endo-siRNA regulan transpos\u00f3ns (como os piRNA), que poden xerarse a partir de estruturas en forquita (como os miRNA) e que, en moscas, o seu procesamento implica un cofactor similar ao dos miRNA.\nO feito de que as li\u00f1as de separaci\u00f3n entre os distintos tipos de ARN interferente sexan m\u00e1is difusas, unido \u00e1s novas conexi\u00f3ns entre pseudoxenes e siRNA, ten interesantes consecuencias evolutivas. En plantas prop\u00faxose que as duplicaci\u00f3ns invertidas dun xene codificante poder\u00edan ser un mecanismo de xeraci\u00f3n de novos miRNA. Deste xeito, alg\u00fans endo-siRNA codificados por pseudoxenes poder\u00edan proporcionar unha conexi\u00f3n intermedia para comprendermos a evoluci\u00f3n da regulaci\u00f3n x\u00e9nica mediada por miRNA. A\u00ednda que especulativo, un estudo recente do contexto xen\u00f3mico de m\u00e1is de 300 loci miRNA en humanos identificou dous en pseudoxenes, o que apoiar\u00eda dita hip\u00f3tese."}
{"id": "186328", "revid": "89787", "url": "https://gl.wikipedia.org/wiki?curid=186328", "title": "Segunda divisi\u00f3n espa\u00f1ola 1931/32", "text": "A tempada 1931\u201332 da Segunda Divisi\u00f3n de Espa\u00f1a de f\u00fatbol corresponde \u00e1 4\u00ba edici\u00f3n do campionato, sendo o primeiro celebrado baixo o novo r\u00e9xime do pa\u00eds, a Segunda Rep\u00fablica.\nClasificaci\u00f3n.\n1 \"O Catalunya FC descendeu a Terceira Divisi\u00f3n tras retirarse do campionato, quedando tecnicamente con 0 puntos na clasificaci\u00f3n.\"\nResultados.\n\"A falta de 3 partidos retirouse o Catalunya, d\u00e1ndose por non xogados os seus partidos.\""}
{"id": "186338", "revid": "895", "url": "https://gl.wikipedia.org/wiki?curid=186338", "title": "Vlado Gudelj", "text": ""}
{"id": "186347", "revid": "85894", "url": "https://gl.wikipedia.org/wiki?curid=186347", "title": "Michael Vartan", "text": "Michael S. Vartan, nado o 27 de novembro de 1968 en Boulogne-Billancourt (Altos do Sena, Illa de Francia), \u00e9 un actor franco-estadounidense de cinema e televisi\u00f3n."}
{"id": "186351", "revid": "89787", "url": "https://gl.wikipedia.org/wiki?curid=186351", "title": "Ram\u00f3n Guti\u00e9rrez Izquierdo", "text": "Ram\u00f3n Guti\u00e9rrez Izquierdo, nado en Ourense en 1956 \u00e9 un tradutor e docente galego.\nTraxectoria.\nCursou Psicolox\u00eda e Pedagox\u00eda na Universidade de Santiago de Compostela. Impartiu clases en diversos institutos ourensanos, e en 2011 era profesor da Escola Universitaria de Ourense, dependente da Universidade de Vigo.\nTen publicado artigos referidos \u00e1 literatura galega en revistas como \"A Trabe de Ouro\" ou o \"Bolet\u00edn Galego de Literatura\"."}
{"id": "186357", "revid": "89787", "url": "https://gl.wikipedia.org/wiki?curid=186357", "title": "Octos\u00edlabo", "text": "O octos\u00edlabo identifica un enunciado de oito s\u00edlabas. Pode aplicarse a unha palabra, un verso, unha oraci\u00f3n ou un texto.\nO verso octos\u00edlabo.\nUn verso octos\u00edlabo ten oito s\u00edlabas m\u00e9tricas. Por tanto, con estes versos, f\u00f3rmanse composici\u00f3ns de arte menor. O verso octos\u00edlabo \u00e9 a m\u00e9trica popular tradicional na Pen\u00ednsula Ib\u00e9rica. Encontr\u00e1mola, por exemplo, frecuentemente recollida tanto en galego como en portugu\u00e9s ou en espa\u00f1ol, o que significa que ten unha sonoridade, musicalidade e ritmo espont\u00e1neos enraizados nas linguas rom\u00e1nicas peninsulares, polo que foi xerado espontaneamente polo pobo en formas diversas, acompa\u00f1adas de m\u00fasica ou non. Un exemplo de cantiga popular octos\u00edlaba \u00e9 esta copla de Tarago\u00f1a, Rianxo:\nComposici\u00f3ns de octos\u00edlabos.\nSegundo o tipo de rima, podemos entender tres tipos de composici\u00f3ns octos\u00edlabas:\nRima asonante.\nSon co\u00f1ecidas as coplas que combinan catro versos con rima nos versos pares, quedando libres os impares: - a - a. Tam\u00e9n son co\u00f1ecidos os romances que, de modo semellante, te\u00f1en rima asonante nos versos pares, quedando libres os impares: - a - a - a - a - a - a...\nRima consonante.\nA d\u00e9cima son dez versos co seguinte esquema de rima consonante: a b b a a c c d d c \nExiste tam\u00e9n unha variante de copla, chamada copla de pe quebrado, que combina octos\u00edlabos e tetras\u00edlabos coa seguinte rima: 8a 8b 4c 8a 8b 4c\nRima indiferente.\nFican por comentar, as seguintes composici\u00f3ns de rima indiferente, \u00e9 dicir, que poden formarse con rimas asonante ou consonante:\nAutores que utilizaron octos\u00edlabos de forma relevante.\nPolo que comentamos, todos os autores ou autoras literarios que basean a s\u00faa poes\u00eda nas formas populares far\u00e1n uso frecuente do octos\u00edlabos. As\u00ed o encontramos por exemplo en Rosal\u00eda de Castro (1837-1885) tanto en Cantares Gallegos (1963) como en Follas Novas (1880). Como mostra dilo, podemos recoller este co\u00f1ecido poema da primeira obra mencionada, formado por coplas:"}
{"id": "186358", "revid": "85894", "url": "https://gl.wikipedia.org/wiki?curid=186358", "title": "Am\u00e1n", "text": "Am\u00e1n ou Aman (\u00c1rabe: \u0639\u0645\u0627\u0646 \u02bfAmm\u0101n), a capital do reino de Xordania, con m\u00e1is de 1\u00a0200\u00a0000 habitantes, \u00e9 o centro comercial, industrial e administrativo do pa\u00eds.\nHistoria.\nA historia urbana de Am\u00e1n ten por berce o \"Jebel al-Qal'a\" (a Cidadela), un outeiro rico en auga e dominante dos arredores. Ocupado con asentamentos dende o neol\u00edtico (achados do quinto milenio antes da nosa era), primeiro nun socalco intermedio e despois (cara ao 2200 aC) trasladado \u00f3 superior xa con muralla e terrapl\u00e9ns defensivos (2000-1550 aC), semella ter rematado coma recinto sacro cun pequeno asentamento retirado do socalco m\u00e1is baixo do outeiro (1550-1200 aC).\nCapital dos amonitas.\nO lugar volta a adquirir relevo (en torno ao 1000 aC) coma capital, citada frecuentemente na Biblia, do reino rival dos israelitas na outra beira do Xord\u00e1n, os amonitas, e co nome de Rabbat Ammon. No s\u00e9culo VIII e VII aC, coma vasalo do imperio neoasirio, o reino amonita e a s\u00faa capital experimentaron unha gran prosperidade. Un novo recinto amurallado arredor de todo o outeiro, templos e pazo real asemade cunha rica estatuaria o testifican.\nGrega e romana.\nTrala ca\u00edda no poder dos babilonios (582 aC) o reino amonita desaparece. Foi renomeada Filadelfia polos gregos da dinast\u00eda tolemaica (Tolomeo II Filadelfos, 283-246 aC) e coma tal pasou ao poder romano no s\u00e9culo I aC (unha das integrantes da rexi\u00f3n da Dec\u00e1polis).\nPero o reflorecemento da vila non tivo lugar ata o s\u00e9culo II da nosa era. Probablemente coma cidade intermedia na ruta entre Petra e Palmira, foi reconstru\u00edda c\u00f3 caracter\u00edstico estilo cl\u00e1sico monumental do urbanismo romano: no val do pequeno r\u00edo Sayl ao p\u00e9 da Cidadela de Rabbat Ammon corr\u00eda, de leste a oeste, un \"decumanus m\u00e1ximus\" porticado pola beira norte do r\u00edo; na beira sur o foro co gran Teatro (6000 espectadores) na ladeira do outeiro veci\u00f1o e o Ode\u00f3n. Uns propileos serv\u00edan de entrada monumental \u00f3 acceso \u00e1 antiga Cidadela novamente amurallada, na que os romanos concibiron unha acr\u00f3pole presidida polo templo de H\u00e9rcules.\nM\u00e1is ao oeste, por un val perpendicular \u00f3 do r\u00edo, unha nova r\u00faa columnada remataba preto dunha gran fonte monumental (nympheum). Xusto no seu encontro co decumanus foi constru\u00edda a bas\u00edlica catedral cando o cristianismo deveu a relixi\u00f3n do imperio e Filadelfia en s\u00e9 episcopal (polo menos dende o 325). No ano 363 un gran terremoto destru\u00edu a Cidadela e os templos pag\u00e1ns non foron reconstru\u00eddos, convert\u00e9ndose o outeiro no barrio bizantino da vila arredor de d\u00faas igrexas.\nA nova Cidadela dos Omeias.\nCo establecemento do Califato Omeia na pr\u00f3xima Damasco a vila (que \u00e1rabes preisl\u00e1micos renomearan Amman no s\u00e9culo VI) foi unha importante capital provincial. No 730 comezou a reconstruci\u00f3n da Cidadela onde se erixiu un conxunto palaciano con mesquita no socalco superior. A mesquita do venres da vila foi erixida no val a car\u00f3n da antiga catedral cristi\u00e1.\nA prosperidade durou pouco: novos terremotos e o traslado da capital califal a Bagdad cos ab\u00e1sidas (750) foron deixando progresivamente na ru\u00edna e abandono a Cidadela. Para o tempo das cruzadas (s. XII) Am\u00e1n era xa unha vila sen importancia e no s\u00e9culo XIV practicamente abandonada.\nCapital de Xordania.\nEn 1887 tivo lugar o renacemento de Am\u00e1n coma cidade cando o Imperio Otom\u00e1n recolocou refuxiados musulm\u00e1ns do norte do C\u00e1ucaso (circasi\u00e1ns que fuxiran da Rusia tsarista) no terreo da antiga vila en ru\u00ednas. Pero foi a construci\u00f3n, na primeira d\u00e9cada do s\u00e9culo XX, do ferrocarril entre Damasco e Medina (en principio para facilitares a peregrinaci\u00f3n \u00e1 Meca) o que puxo novamente a Am\u00e1n no mapa.\nPrecisamente a estaci\u00f3n foi a primeira sede do novo Emirato de Transxordania (xermolo do Reino de Xordania) cando Abdullah I elixiu a vila como a s\u00faa capital en 1921, que se mantivo coma unha pequena cidade ata despois da segunda guerra mundial.\nEn 1949, trala formaci\u00f3n do estado de Israel, unha primeira vaga de refuxiados palestinos fixo medrar considerablemente a s\u00faa poboaci\u00f3n. O fen\u00f3meno reproduciuse de maneira dram\u00e1tica en 1967 coa Guerra dos Seis D\u00edas e dende ent\u00f3n con cada un dos graves conflitos na rexi\u00f3n (os \u00faltimos as guerras do Golfo).\nComa consecuencia Am\u00e1n ten acadado nunhas d\u00e9cadas as proporci\u00f3ns de metr\u00f3pole pero cunha absoluta falla do planeamento axeitado, o que xera os problemas habituais (amoreamento, ausencia de infraestruturas e servizos) nas urbes do terceiro mundo."}
{"id": "186360", "revid": "7596", "url": "https://gl.wikipedia.org/wiki?curid=186360", "title": "S\u00edlabas gramaticais", "text": ""}
{"id": "186361", "revid": "22570", "url": "https://gl.wikipedia.org/wiki?curid=186361", "title": "Sonoridade", "text": "Ademais das propiedades f\u00edsicas do son (altura, intensidade, timbre, duraci\u00f3n e textura), apreciamos nel a calidade e beleza que denominamos sonoridade. Un son pode ter unha mellor ou peor sonoridade. Podemos aplicalo ao ru\u00eddo que se produce ao golpear un obxecto con outro, ao ru\u00eddo que se produce espontaneamente na natureza como a auga dunha fonte, un instrumento musical, unhas palabras escritas ou a voz humana.\nCaracterizaci\u00f3n do son.\nA sonoridade \u00e9 a calidade e beleza dun son. \u00c9, polo tanto, unha apreciaci\u00f3n persoal e subxectiva que facemos do son. O son ten, ademais, unhas propiedades f\u00edsicas que mesmo se poden medir:"}
{"id": "186363", "revid": "7596", "url": "https://gl.wikipedia.org/wiki?curid=186363", "title": "Cantiga popular", "text": ""}
{"id": "186364", "revid": "5863", "url": "https://gl.wikipedia.org/wiki?curid=186364", "title": "M\u00e9trica (poes\u00eda)", "text": "Na poes\u00eda tradicional, a forma ten tanta importancia como o contido. Deste modo, a lonxitude dos versos \u00e9 un trazo relevante e importante da forma. A m\u00e9trica \u00e9 a t\u00e9cnica que nos permite medir os riscos formais nesa concepci\u00f3n po\u00e9tica tradicional.\nMedida dos versos.\nA m\u00e9trica proporciona un procedemento para medir os versos. Este proceso bas\u00e9ase no reconto das s\u00edlabas buscando certo ritmo, duraci\u00f3n e sonoridade. De a\u00ed que se diferencien as \"s\u00edlabas m\u00e9tricas\", que te\u00f1en en conta eses factores, e as s\u00edlabas gramaticais, que s\u00f3 consideran a forma obxectiva das s\u00edlabas.\nTomando como exemplo a cantiga popular de Tarago\u00f1a, Rianxo, \u00e9 unha copla que, polo tanto, est\u00e1 formada por catro versos octos\u00edlabos:\nTr\u00e1tase dunha copla. Polo tanto, est\u00e1 escrita para ser cantada. Para conseguir que se adapte a letra \u00e1 m\u00fasica, non \u00e9 suficiente con ler o texto. Resultar\u00eda un reconto das s\u00edlabas gramaticais que non se axustar\u00eda aos tempos musicais:\nObs\u00e9rvese que o segundo e terceiro versos non dan oito s\u00edlabas. Pero se se escoita cantar esta estrofa, observarase que se axusta perfectamente \u00e1 m\u00fasica. Isto d\u00e9bese \u00e1s posibilidades fon\u00e9ticas que ofrece o galego. Por exemplo, o segundo verso pode prorrogarse sen dificultade na \u00faltima s\u00edlaba debido a que \u00e9 unha palabra aguda. Ten o acento na \u00faltima s\u00edlaba. De igual modo, no terceiro verso, p\u00f3dese xuntar facilmente \"l\u00e9mbrame\" e \"a\", de forma que se ler\u00eda as\u00ed: \"L\u00e9m-bra-ma-fon-te-do-Gro-lo\". Deste xeito, pron\u00fanciase en oito impulsos ou s\u00edlabas m\u00e9tricas.\nPor tanto, a m\u00e9trica non \u00e9 un reconto mec\u00e1nico sen\u00f3n un xeito de lectura que adapta a forma \u00e1s necesidades est\u00e9ticas e sonoras do poema."}
{"id": "186368", "revid": "15335", "url": "https://gl.wikipedia.org/wiki?curid=186368", "title": "HK 4", "text": ""}
{"id": "186369", "revid": "865", "url": "https://gl.wikipedia.org/wiki?curid=186369", "title": "Agitation Free", "text": "Agitation Free foi unha banda alem\u00e1 de krautrock formada en 1967 e composta por Michael \"Fame\" G\u00fcnther (baixo), Lutz \"L\u00fc\u00fcl\" Ulbrich (guitarra), Lutz Ludwig Kramer (guitarra) e Christopher Franke (bater\u00eda). Inicialmente cham\u00e1ronse Agitation, un nome que elixiron ao azar nun dicionario, e posteriormente cambi\u00e1rono a Agitation Free como resultado dun cartel que viron antes dun concerto que realizaron a principios de 1970 onde po\u00f1\u00eda \"Agitation Free\" (significando o \"free\" que era un concerto de balde). Outra raz\u00f3n pola que a banda cambiou o nome foi que xa exit\u00eda outro grupo que se chamaba igual.\nDespois de perder ao guitarrista Axel Genrich, que marchou para Guru Guru en 1970, e ao bater\u00eda Christopher Franke , que fixo o mesmo con Tangerine Dream en 1971, a banda recrutou a J\u00f6rg \"Joshi\" Schwenke (guitarra), Burghard Rausch (bater\u00eda) e Michael Hoenig (teclados). Con esta formaci\u00f3n editaron o seu \u00e1lbum de estrea, \"Malesch\", en 1972 a trav\u00e9s do selo Music Factory. O \u00e1lbum inspirouse na s\u00faa propia xira a trav\u00e9s de Exipto, Grecia e Chipre, patrocinada polo Goethe-Institut alem\u00e1n. Posteriormente ese mesmo ano, actuaron nas olimpiadas de M\u00fanic.\nUn segundo \u00e1lbum foi editado en 1973, pero a banda separouse un ano despois. Agitation Free reunir\u00edase en 1998 e lanzou \"River Of Return en 1999."}
{"id": "186373", "revid": "23204", "url": "https://gl.wikipedia.org/wiki?curid=186373", "title": "Piccoro Daima\u014d", "text": " \u00e9 un personaxe de ficci\u00f3n da serie de manga e anime \"Dragon Ball\". Foi creado por Akira Toriyama como un rival verdadeiramente malvado para Son Goku, xa que todos os seus anteriores adversarios ti\u00f1an algo \"simp\u00e1tico\" neles. Piccoro Daima\u014d xurdiu cando un namekiano chegado \u00e1 Terra, que se converteu na deidade gardi\u00e1 da mesma, expulsa a enerx\u00eda negativa do seu corpo e esta toma forma f\u00edsica despois de ser expulsada. El e a s\u00faa metade boa, Kamisama, est\u00e1n conectados, xa que se un deles morre o outro tam\u00e9n o far\u00e1. Despois de formarse, des\u00edgnase como o Gran Rei Demo e aterroriza o mundo. \nO seu nome prov\u00e9n de \"piccolo\", do italiano \"flauta piccolo\" (frauta pequena). Por\u00e9n, na serie expl\u00edcase que significa \"doutro mundo\" en idioma de Namek. Piccoro Daima\u014d marca un punto de inflexi\u00f3n na serie \"As b\u00f3las m\u00e1xicas\", pois a historia perde gran parte do humor que a caracterizaba \u00f3 comezo.\nTraxectoria.\nChegada \u00e1 Terra.\nNo ano 261 da Cronolox\u00eda de Dragon Ball, os desastres naturais obrigaron a Katattsu, do planeta Namek, a enviar \u00f3 seu fillo a outro planeta cunha carta na que lle promet\u00eda encontrarse axi\u00f1a con el. Este chegou \u00e1 Terra, a unha rexi\u00f3n co\u00f1ecida como as Monta\u00f1as de Yunzabit, onde agardou polo seu pai durante moitos anos. Durante esa espera adestrou al\u00ed. Finalmente abandonou a rexi\u00f3n para co\u00f1ecer o mundo e chegou \u00f3 templo de Kamisama. Al\u00ed imp\u00faxose a si mesmo a misi\u00f3n de se converter no seguinte deus da Terra, pero non puido. O motivo era que exist\u00eda unha parte de maldade no seu coraz\u00f3n, polo que o namekiano creou unha t\u00e9cnica coa cal expulsou esa parte malvada. As\u00ed creou a Piccoro Daima\u014d.\nO Rei dos Demos.\nPiccoro Daima\u014d baixou \u00e1 Terra e estendeu o caos, xa que se autoproclama \"Rei dos Demos\". Os habitantes de Namek reprod\u00facense asexualmente mediante ovos que saen da s\u00faa gorxa, polo que en pouco tempo Piccoro Daima\u014d creou un ex\u00e9rcito de Mazoku. Piccoro Daima\u014d pode crear seres que non se asemellan \u00f3s do planeta Namek, sen\u00f3n que te\u00f1en unha aparencia de r\u00e9ptiles, nalg\u00fans casos semellantes a dinosauros. S\u00f3 a intervenci\u00f3n de Mutaito puido salvar \u00e1 Terra. Este empregou a t\u00e9cnica Maf\u016bba para selar a Piccoro dentro dun recipiente do que non puidese sa\u00edr.\nSegundo intento de conquista.\n300 anos m\u00e1is tarde, Pilaf abriu o recipiente onde Mutaito o encerrara s\u00e9culos atr\u00e1s, coa esperanza de que compartise parte do mundo con el. Por\u00e9n, Piccoro s\u00f3 se aproveitou de Pilaf e os seus amigos e m\u00e1is tarde expulsounos da s\u00faa aeronave.\nO rei demo comeza o seu plan de gobernar o mundo eliminando \u00f3s participantes do Campionato Mundial de Artes Marciais. Pretend\u00eda garantir que ningu\u00e9n poida facerlle fronte coa t\u00e9cnica Mafuba e as\u00ed encerralo outra vez. \u00d3 mesmo tempo, busca as B\u00f3las do Drag\u00f3n para recuperar a s\u00faa xuventude perdida. Para axudalo na s\u00faa misi\u00f3n, crea os guerreiros Tambourine e Cymbal, quen deixan no corpo das s\u00faas v\u00edtimas unha nota co seu s\u00edmbolo. Cando un dos seus servos foi destru\u00eddo, el mesmo foi buscar a quen o fixo e enfr\u00f3ntase con Son Goku, a quen vence doadamente. Piccoro tam\u00e9n logra vencer o Mestre Mutenroi que intentaba volver empregar o Maf\u016bba para pechalo de novo.\nM\u00e1is tarde logra conseguir as 7 B\u00f3las do Drag\u00f3n, co que logra chamar a Shenron e pedirlle o desexo de ser novo outra vez. Obtido o desexo, destr\u00fae o drag\u00f3n. Tras apoderarse do Castelo do Rei, \u00e9 atacado por Ten Shin Han, quen lograra aprender o Maf\u016bba. Por\u00e9n, este \u00e9 vencido por Drum, un novo monstro de Piccoro. Xusto antes de que Drum rematase con Ten Shin Han, Son Goku aparece e destr\u00fae a Drum, e reta a Piccoro a unha pelexa. Tras unha dura liorta, aparentemente Piccoro logra a vitoria, xa que ferira a Son Goku usando a Ten Shin Han como escudo. Son Goku re\u00fane t\u00f3dalas s\u00faas forzas e sae disparado do chan cunha Onda Vital. A s\u00faa forza \u00e9 tal que atravesa o peito do \"Rei dos Demos\". Antes de morrer, Piccoro cuspe un ovo moi lonxe. Deste ovo nacer\u00eda Piccoro, o seu fillo."}
{"id": "186374", "revid": "1131", "url": "https://gl.wikipedia.org/wiki?curid=186374", "title": "Sonrisas de Bombay", "text": "Sonrisas de Bombay (en galego Sorrisos de Bombai) \u00e9 unha organizaci\u00f3n non gobernamental creada en 2005 que centra a s\u00faa acci\u00f3n na loita contra a pobreza, polo respecto \u00f3s Dereitos humanos e pola igualdade de oportunidades. Foi fundada polo xornalista e escritor catal\u00e1n Jaume Sanllorente i Trepat despois dunha viaxe de vacaci\u00f3ns a Mumbai. Ten sede na cidade de Barcelona e desenvolve a maior\u00eda dos seus proxectos en Bombai.\nFinanciamento.\nA principal v\u00eda de financiamento son as achegas dos socios e doaz\u00f3ns, as\u00ed como colaboraci\u00f3ns con empresas. Dende a sede central en Barcelona traballan na sensibilizaci\u00f3n e na captaci\u00f3n de fondos en toda Espa\u00f1a, tanto a nivel privado como p\u00fablico.\nEquipo.\n\u00c9 un equipo formado por persoal contratado, voluntarios e estudantes en pr\u00e1cticas. No ano 2010 abriron unha oficina virtual en M\u00e9xico (Le\u00f3n-Guanajuato), co obxectivo de ampliar o radio de acci\u00f3n en Am\u00e9rica.\nMisi\u00f3n.\nSegundo a propia ONG, os seus obxectivos son:\nForma de traballo.\n\"Sonrisas de Bombay\" adoptou un m\u00e9todo de traballo \u00f3 que lle chama \u201cciclo do proxecto\u201d, que define como unha secuencia de acci\u00f3n para desenvolver, po\u00f1er en funcionamento e avaliar os proxectos. O obxectivo desta metodolox\u00eda \u00e9 mellorar a xesti\u00f3n dos proxectos, asegurando que t\u00f3dolos temas relevantes e condici\u00f3ns se tomen en conta durante o dese\u00f1o e a implementaci\u00f3n. \u00d3 aplicalo, o ciclo do proxecto consiste nun conxunto de conceptos de dese\u00f1o e xesti\u00f3n, t\u00e9cnicas e tarefas que se empregan para apoiar a toma de decisi\u00f3n.\nComisi\u00f3n de beneficiarios.\nUn aspecto importante do ciclo de proxecto \u00e9 a formaci\u00f3n dunha \u201ccomisi\u00f3n de beneficiarios\u201d para cada proxecto. Isto ten o obxectivo de implicar na detecci\u00f3n das necesidades, no dese\u00f1o e no desenvolvemento dos proxecto, \u00e1s persoas para as que en realidade se desenvolve o proxecto. Intentan traballar para que os beneficiarios do proxecto te\u00f1an voz e unha representaci\u00f3n para articular as s\u00faas preocupaci\u00f3ns e poder facer unha correcta valoraci\u00f3n das s\u00faas necesidades. Isto tam\u00e9n axuda na monitorizaci\u00f3n e na avaliaci\u00f3n do proxecto, fac\u00e9ndoo un proceso m\u00e1is participativo. Tam\u00e9n asiste \u00e1s reuni\u00f3n o equipo de proxectos na planificaci\u00f3n e o dese\u00f1o das intervenci\u00f3ns de desenvolvemento. Segundo \"Sonrisas de Bombay\", os membros de cada comisi\u00f3n de beneficiarios son identificados en base a dous factores:\n\u00c1mbito de acci\u00f3n: \"slums\".\nO principal foco de acci\u00f3n \u00e9 a cidade de Mumbai (India) e a s\u00faa periferia. Traballan coas comunidades m\u00e1is desfavorecidas da rexi\u00f3n e mediante a cooperaci\u00f3n \u00f3 desenvolvemento intentan xerar ferramentas que promovan cambios estruturais e unha transformaci\u00f3n social cara a autosuficiencia e a igualdade de oportunidades destas comunidades de zonas de \"slums\" (barrios de chabolas). A principal \u00e1rea de \"slums\" onde levan a cabo a s\u00faa actividade \u00e9 Andheri Este, na que cooperan con 905 escolas e unhas 4.700 persoas vense beneficiadas do traballo levado a cabo por 224 persoas contratadas entre mestres, axudantes, m\u00e9dicos, coordinadores etc.\nActividades.\nDende a s\u00faa creaci\u00f3n, que comezaron con traballos centrados na educaci\u00f3n e no desenvolvemento socioecon\u00f3mico, foron evolucionando cara proxectos cada vez m\u00e1is transversais e complementarios, co obxectivo de beneficiar a m\u00e1is persoas (nenos, nenas, mulleres, pacientes con lepra, pacientes con cancro etc) dende diferentes perspectivas (educaci\u00f3n, sanidade, creaci\u00f3n de emprego, autonom\u00eda da muller etc). Actualmente as s\u00faas actividades poden clasificarse en 6 tipos de actuaci\u00f3ns diferentes:\nAdemais do traballo tradicional de cooperaci\u00f3n, intentan que vaia m\u00e1is al\u00e1 da asistencia \u00f3s m\u00e1is desfavorecidos, impulsando campa\u00f1as e acci\u00f3n para dar a co\u00f1ecer e \u00e1 vez denunciar, as vulneraci\u00f3ns dos dereitos e a exclusi\u00f3n que moitas persoas sofren na cidade de Mumbai."}
{"id": "186375", "revid": "23204", "url": "https://gl.wikipedia.org/wiki?curid=186375", "title": "Kamisama", "text": " \u00e9 o cargo que ostenta o Deus da Terra na serie de manga e anime \"Dragon Ball\". Os Kamisama que aparecen na serie son axudados polo Se\u00f1or Popo, e \u00e9 mencionado que este serv\u00eda \u00f3 seu predecesor. Vive no Templo de Kamisama, varios quil\u00f3metros enriba da Torre de Kar\u00edn, ambos lugares comun\u00edcanse co bast\u00f3n m\u00e1xico.\nO fillo de Katattsu.\nO primeiro Kamisama da serie era unha das d\u00faas metades nas que se dividiu o fillo de Katattsu. Para lograr converterse en Kamisama tivo que expulsar toda a s\u00faa maldade, desta forma xurdiu Piccoro Daima\u014d. Se un dos dous morr\u00eda, o outro tam\u00e9n. Ademais, Kamisama \u00e9 o creador das B\u00f3las do Drag\u00f3n.\nAdestrar\u00e1 a t\u00f3dolos guerreiros que cheguen ata o seu Templo, se obte\u00f1en unha proba de confianza de Kar\u00edn, un ax\u00f3uxere. Entre os seus alumnos est\u00e1n Son Goku, Ten Shin Han, Yamcha, Chaoz, Kril\u00edn ou Yajirobe. O seu sucesor foi Dende.\nHistoria.\nGarlic e o fillo de Katattsu adestraron xuntos para se converter en Kamisama, e unha vez que expulsou a s\u00faa parte malvada (Piccoro Daima\u014d), Kamisama foi elixido novo Deus.\nSon Goku foi adestrarse con Kamisama e o Se\u00f1or Popo, e enfrontouse con Piccoro 3 anos m\u00e1is tarde no Campionato Mundial de Artes Marciais, onde o derrotou a\u00ednda que o deixou con vida.\nNappa matou a Piccoro cando chegou \u00e1 Terra mentres protex\u00eda a Son Gohanda, falecendo tam\u00e9n Kamisama. Ambos resucitar\u00edan grazas \u00e1s B\u00f3las do Drag\u00f3n de Namek.\nTrala aparici\u00f3n dos Androides, decidiron volver fusionarse, deixando o posto de Kamisama a Dende.\nDende.\nLogo de que Kamisama se fusionara con Piccoro, a necesidade de que existise un Kamisama protector da Terra fixo que Goku fose buscar outro Namek. Dende, que xa ti\u00f1a amizade con Son Gohanda e Kril\u00edn, aceptou o cargo."}
{"id": "186378", "revid": "5312", "url": "https://gl.wikipedia.org/wiki?curid=186378", "title": "Yajirobe", "text": " \u00e9 un personaxe do manga e anime \"Dragon Ball\". Adoita pelexar cunha catana. Poder\u00edase considerar un personaxe agregado \u00e1 serie para que a aventura de Son Goku non se convertese nun mon\u00f3logo trala morte do seu amigo Kril\u00edn.\nAparece por primeira vez na saga de Piccoro Daima\u014d cando Gok\u016b, estando moi famento, come un enorme pescado que Yajirobe estaba coci\u00f1ando. Durante a discusi\u00f3n posterior a ese incidente chega Cymbal para conseguir a b\u00f3la m\u00e1xica que Yajirobe ti\u00f1a. Tras unha breve pelexa na que Yajirobe elimina a Cymbal cort\u00e1ndoo e com\u00e9ndoo, Yajirobe conv\u00e9rtese no novo compa\u00f1eiro de Gok\u016b debido \u00e1 gran cantidade de comida que este lle prometeu.\nParticipa no 23\u00ba Tenkaichi Bud\u014dkai cunha m\u00e1scara, pero cando esta a piques de se clasificar \u00e1 fase estelar \u00e9 derrotado por Kamisama disfrazado de terr\u00e1queo.\nEn Dragon Ball Z, \u00e9 considerado un guerreiro Z, se ben Kamisama o recruta para adestrar no Templo de Kamisama xunto a Ten Shin Han, Kril\u00edn, Yamcha e Chaoz antes da chegada de Vexeta e Nappa \u00e1 Terra, finalmente decide non participar directamente na loita. A\u00ednda as\u00ed tivo un papel relevante na loita de Son Goku contra Vexeta, \u00f3 cortarlle a cola coa s\u00faa espada cando estaba transformado en \u014czaru.\nDespois diso a s\u00faa participaci\u00f3n reduciuse a ser un personaxe secundario e espectador, quedando a vivir na Torre de Kar\u00edn e lev\u00e1ndolle os feix\u00f3ns m\u00e1xicos a Goku e \u00f3s demais.\nNo futuro.\nYajirobe vive exactamente igual ata a chegada de Freezer e o Rei Cold. Neste futuro tampouco vai xunto \u00f3s demais a combatelos, por\u00e9n no Futuro alternativo, Toranks non nacera a\u00ednda, e polo tanto non puido ir a salvalos. Son Goku foi quen se encargou de derrotalos grazas \u00e1 t\u00e9cnica de Transportaci\u00f3n coa cal puido chegar a tempo \u00e1 Terra. Despois disto Yajirobe seguir\u00eda na Torre de Karin tranquilamente como no tempo de Dragon Ball e sen saber nada sobre os androides, \u00f3 igual que os outros guerreiros Z. Tras isto Yajirobe volver\u00eda a reunirse con todos pola morte de Son Goku por unha enfermidade do coraz\u00f3n, e uns anos despois aparecer\u00edan dous androides (o C-17 do futuro e a C-18 do futuro) completamente distintos, que non son tan fortes como no tempo de Dragon Ball, pero a s\u00faa misi\u00f3n non era a morte de Son Goku, sen\u00f3n causar caos e destruci\u00f3n. Yajirobe combater\u00eda a estes androides xunto \u00f3s demais, pero morreu \u00f3 terceiro ano de loita.\nEsta \u00e9 a historia do filme: \"Un futuro diferente\""}
{"id": "186379", "revid": "98629", "url": "https://gl.wikipedia.org/wiki?curid=186379", "title": "Ruta da pentosa fosfato", "text": "A ruta da pentosa fosfato ou ruta do fosfato de pentosa, tam\u00e9n chamada ruta do fosfogliconato ou lanzadeira de fosfatos de pentosas, \u00e9 unha v\u00eda metab\u00f3lica moi relacionada coa glic\u00f3lise durante a cal se utiliza a glicosa para xerar a ribosa necesaria para a bios\u00edntese de nucle\u00f3tidos e \u00e1cidos nucleicos, e tam\u00e9n para obter poder redutor (mol\u00e9culas con capacidade redutora) en forma de NADPH, que se utilizar\u00e1 como coencima en reacci\u00f3ns encim\u00e1ticas do anabolismo.\nEsta ruta ten lugar no citosol na maior\u00eda dos organismos, pero nas plantas a maior\u00eda das reacci\u00f3ns te\u00f1en lugar nos plastos. A ruta serve de ponte entre as rutas anab\u00f3licas e catab\u00f3licas do metabolismo da glicosa, que est\u00e1 regulado pola insulina.\nA ruta da pentosa fosfato pode dividirse en d\u00faas fases:\nFase oxidativa.\nDurante a fase oxidativa, a partir de glicosa-6-fosfato obtida por fosforilaci\u00f3n da glicosa libre, orix\u00ednase despois de varias reacci\u00f3ns NADPH e a pentosa ribulosa-5-fosfato, que \u00e9 a \"pentosa fosfato\" que lle d\u00e1 o nome \u00e1 ruta.\nA primeira reacci\u00f3n \u00e9 a oxidaci\u00f3n da glicosa-6-fosfato, levada a cabo polo encima glicosa-6-fosfato deshidroxenase. Neste primeiro paso deshidrox\u00e9nase o grupo C1 para dar un grupo carboxilo, o cal se enlaza co C5, forma unha lactona, \u00e9 dicir, un \u00e9ster intramolecular. Na reacci\u00f3n lib\u00e9ranse dous hidr\u00f3xenos en forma de i\u00f3n hidruro (:H-, con dous electr\u00f3ns e un prot\u00f3n), que pasa ao NADP+, transform\u00e1ndoo en NADPH, e un (H+), que se libera no medio. Obt\u00edvose aqu\u00ed a primeira mol\u00e9cula de NAPDH da ruta.\nDespois, prod\u00facese a hidr\u00f3lise da lactona pola actuaci\u00f3n da lactonase, obt\u00e9ndose 6-fosfogliconato. Esta mol\u00e9cula transf\u00f3rmase en ribulosa-5-fosfato por acci\u00f3n da 6-fosfogliconato deshidroxenase. Aqu\u00ed obt\u00e9nse a segunda mol\u00e9cula de NADPH da ruta, e lib\u00e9rase unha mol\u00e9cula de CO2 procedente da descarboxilaci\u00f3n oxidativa do 6-fosfogliconato.\nFinalmente, o encima pentosa-5-fosfato isomerase isomeriza a ribulosa-5-fosfato e conv\u00e9rtea en ribosa-5-fosfato, catalizando a transformaci\u00f3n da cetosa (ribulosa-5-P) en aldosa (ribosa-5-P). A ribosa-5-fosfato orixinada \u00e9 un metabolito central na s\u00edntese dos nucle\u00f3tidos necesarios para a bios\u00edntese de ARN, ADN e nucle\u00f3tidos con funci\u00f3n de cofactores.\nEn consecuencia, nesta fase obtiv\u00e9ronse d\u00faas mol\u00e9culas de NADPH e unha de ribosa-5-fosfato. O NADPH pode despois utilizarse na s\u00edntese de \u00e1cidos graxos e colesterol, reacci\u00f3ns de hidroxilaci\u00f3n de neurotransmisores, detoxificaci\u00f3n de per\u00f3xidos de hidr\u00f3xeno, ou no mantemento do glutati\u00f3n na s\u00faa forma reducida. O NADPH, ademais do seu uso nestas bios\u00ednteses redutivas, tam\u00e9n interv\u00e9n no mantemento dun medio redutor na c\u00e9lula. Este papel pode po\u00f1erse de manifesto se hai un d\u00e9ficit de glicosa-6-fosfato deshidroxenase, producido por un defecto nun xene do cromosoma X, que afecta principalmente aos eritrocitos.\nOs gl\u00f3bulos vermellos do sangue necesitan grandes cantidades de NADPH para a reduci\u00f3n da hemoglobina oxidada e para poder rexenerar o glutati\u00f3n reducido, un antioxidante que presenta importantes funci\u00f3ns como a eliminaci\u00f3n de per\u00f3xidos e a reduci\u00f3n de ferrihemoglobina (con Fe3+). Estas necesidades est\u00e1n cubertas grazas ao NADPH xerado na v\u00eda da pentosa fosfato. Por\u00e9n, cando se presenta este defecto xen\u00e9tico, ou debido \u00e1 inxesti\u00f3n de certos medicamentos, como o antimal\u00e1rico primaquina, ou dalg\u00fans vexetais, como por exemplo os feix\u00f3ns, pode desenvolverse unha anemia hemol\u00edtica. A mencionada mutaci\u00f3n xen\u00e9tica poder\u00eda aumentar a produci\u00f3n de per\u00f3xidos e iso causar\u00eda a oxidaci\u00f3n dos l\u00edpidos de membrana, xunto coa aceleraci\u00f3n da degradaci\u00f3n dos eritrocitos. A ruta da pentosa fosfato \u00e9 a \u00fanica que lle pode proporcionar aos eritrocitos o NADPH que precisan .\nMalia todo, os afectados por este problema conx\u00e9nito te\u00f1en unha vantaxe: est\u00e1n m\u00e1is protexidos contra a malaria. A mutaci\u00f3n mencionada \u00e9 m\u00e1is frecuente nas poboaci\u00f3ns de pa\u00edses tropicais, onde \u00e9 frecuente esta doenza. Parece ser que os plasmodios produtores da malaria necesitan un medio reducido para desenvolver o seu metabolismo, xa que estes parasitos resisten moito peor o estr\u00e9s oxidativo ca as c\u00e9lulas h\u00f3spede, e ademais vense prexudicados polos danos na membrana da c\u00e9lula h\u00f3spede .\nNa t\u00e1boa res\u00famense todas as reacci\u00f3ns desta primeira fase da ruta:\nA reacci\u00f3n global desta primeira fase \u00e9:\nGlicosa-6-fosfato + 2 NADP+ + H2O \u2192 Ribulosa-5-fosfato + 2 NADPH + 2 H+ + CO2\nSe inclu\u00edmos a isomerizaci\u00f3n da ribulosa-5-P a ribosa-5-P, que, en moitas c\u00e9lulas, \u00e9 o punto en que a ruta remata, a ecuaci\u00f3n quedar\u00eda as\u00ed:\nGlicosa-6-fosfato + 2 NADP+ + H2O \u2192 Ribosa-5-fosfato + 2 NADPH + 2 H+ + CO2\nFase non oxidativa.\nA fase non oxidativa da ruta da pentosa fosfato act\u00edvase cando a c\u00e9lula precisa m\u00e1is NADPH ca ribosa-5-fosfato. Neste segundo proceso d\u00e1se unha complexa secuencia de reacci\u00f3ns que permiten cambiar os azucres C3, C4, C5, C6 e C7 das pentosas para poder formar finalmente gliceraldehido-3-fosfato e frutosa-6-fosfato, os cales poder\u00e1n seguir directamente as reacci\u00f3ns da glic\u00f3lise.\nEsta fase comporta toda unha serie de reacci\u00f3ns reversibles, o sentido das cales depende da dispo\u00f1ibilidade do substrato. Ademais, a isomerizaci\u00f3n de ribulosa-5-fosfato a ribosa-5-fosfato \u00e9 tam\u00e9n reversible. Isto permite poder eliminar o excedente de ribosa-5-fosfato para acabar transform\u00e1ndoo en produtos intermediarios da glic\u00f3lise.\nA primeira reacci\u00f3n levada a cabo \u00e9 a epimerizaci\u00f3n, regulada polo encima pentosa-5-fosfato epimerase, que converter\u00e1 a ribulosa-5-fosfato, produto da fase oxidativa, en xilulosa-5-fosfato, xerando as\u00ed o substrato necesario para a seguinte reacci\u00f3n, controlada pola transcetolase, encima que act\u00faa xunto co coencima pirofosfato de tiamina (TPP). Este encima converter\u00e1 a xilulosa-5-fosfato en ribosa-5-fosfato e, por medio da transferencia dun grupo de dous carbonos da cetosa \u00e1 aldosa, producirase gliceraldehido-3-fosfato e sedoheptulosa-7-fosfato.\nSeguidamente, a transaldolase, coa axuda dun resto lisina do seu centro activo, transfire un grupo dun carbono da sedoheptulosa-7-fosfato ao gliceraldehido-3-fosfato, co que se formar\u00e1n a tetrosa eritrosa-4-fosfato, e ademais un dos produtos finais: a hexosa frutosa-6-fosfato, a cal se dirixir\u00e1 \u00e1 glic\u00f3lise. Parte da eritrosa-4-fosfato pode ser desviada \u00e1 s\u00edntese dalg\u00fans amino\u00e1cidos arom\u00e1ticos (fenilalanina, tirosina), e estes \u00e1 de lignina, en plantas.\nNo seguinte paso o encima transcetolase volve a transferir un grupo de dous carbonos, desde a xilulosa-5-fosfato \u00e1 eritrosa-4-fosfato, formando as\u00ed outra mol\u00e9cula de frutosa-6-fosfato e unha de gliceraldehido-3-fosfato, ambos os dous intermediarios da glic\u00f3lise. Deste xeito, remata a fase non oxidativa desta v\u00eda metab\u00f3lica.\nEsta fase da ruta serve para conectar os procesos metab\u00f3licos que xeran NADPH cos que orixinan NADH/ATP. Por outra parte, o gliceraldeh\u00eddo-3-fosfato e a frutosa-6-fosfato en vez de entrar na glic\u00f3lise poden facelo na gliconeox\u00e9nese para formar novas mol\u00e9culas de glicosa.\nNa seguinte t\u00e1boa res\u00famense as reacci\u00f3ns desta segunda fase da ruta:\nReacci\u00f3n neta desta fase:\n3 ribulosa-5-fosfato \u2192 1 ribosa-5-fosfato + 2 xilulosa-5-fosfato \u2192 2 frutosa-6-fosfato + gliceraldehido-3-fosfato\nImportancia da ruta da pentosa fosfato na c\u00e9lula.\nA ruta da pentosa fosfato ten unha gran flexibilidade, e ad\u00e1ptase continuamente \u00e1s cantidades requiridas de ATP, NADPH, ribosa-5-fosfato, piruvato ou acetil-CoA, segundo as necesidades da c\u00e9lula.\nEsta ruta est\u00e1 regulada por medio do encima glicosa-6-fosfato deshidroxenase. O regulador m\u00e1is importante \u00e9 a dispo\u00f1ibilidade de NADP+, o cal act\u00faa como activador alost\u00e9rico, entanto que o NADPH fai diminu\u00edr a actividade do encima como inhibidor competitivo. En condici\u00f3ns fisiol\u00f3xicas o NADPH est\u00e1 en moita maior proporci\u00f3n (70:1) ca o NADP+, pero se houbese un gasto significativo de equivalentes de reduci\u00f3n (coencimas reducidos) isto levar\u00eda rapidamente \u00e1 estimulaci\u00f3n da deshidroxenase debido ao aumento da cantidade de NADP+.\nConsecuentemente, esta ruta metab\u00f3lica \u00e9 moi activa no tecido adiposo, onde hai unha gran dispo\u00f1ibilidade de glicosa e unha gran necesidade de NADPH, requirido para a s\u00edntese de \u00e1cidos graxos. Polo contrario, no tecido muscular, hai pouca necesidade de NADPH, polo que se realiza a inversi\u00f3n da ruta.\nNo tecido adiposo f\u00f3rmase NADPH dabondo para as c\u00e9lulas, pero a formaci\u00f3n de ribosa-5-fosfato non ser\u00e1 suficiente para a s\u00edntese de nucle\u00f3tidos, feito que provocar\u00e1 a conversi\u00f3n das pentosas en gliceraldehido-3-fosfato e frutosa-6-fosfato (fase non oxidativa). En xeral, estas biomol\u00e9culas incorp\u00f3ranse \u00e1 glic\u00f3lise, coa axuda do encima piruvato deshidroxenase, para formar o acetil-CoA necesario para a s\u00edntese de \u00e1cidos graxos. Na glic\u00f3lise prod\u00facense equivalentes de reduci\u00f3n (NADH) e tam\u00e9n enerx\u00eda (ATP). Este proceso detense cando xa hai coencimas reducidos dabondo e, ademais, est\u00e1n cubertas as necesidades de ATP. Neste momento, os produtos finais da fase non oxidativa desta ruta poder\u00e1n incorporarse \u00e1 gliconeox\u00e9nese para formar novamente glicosa-6-fosfato e pechar o ciclo.\nPor \u00faltimo, hai outro tipo de c\u00e9lulas, as proliferantes, que tam\u00e9n se aproveitan da gran flexibilidade deste proceso metab\u00f3lico. Para poderen sintetizar \u00e1cidos nucleicos e replicarse con rapidez, estas c\u00e9lulas precisan unha gran cantidade de ribosa-5-fosfato. Deste modo, a ruta pode inverterse, grazas \u00e1 reversibilidade das s\u00faas reacci\u00f3ns e, a partir dunha mol\u00e9cula de gliceraldehido-3-fosfato e d\u00faas de frutosa-6-fosfato, obteremos como produto tres mol\u00e9culas de ribosa-5-fosfato, sen formarse ning\u00fan NADPH."}
{"id": "186381", "revid": "98629", "url": "https://gl.wikipedia.org/wiki?curid=186381", "title": "Orquesta Ciudad de Granada", "text": "A Orquesta Ciudad de Granada (en galego \"Orquestra Cidade de Granada\"), abreviado OCG, \u00e9 unha orquestra sinf\u00f3nica espa\u00f1ola, con sede no Auditorio Manuel de Falla da cidade de Granada. O seu director musical e art\u00edstico \u00e9 actualmente Andrea Marcon, e ten como principais convidados a Harry Christophers e a Pablo Gonz\u00e1lez. A Presidencia de Honra corresp\u00f3ndelle \u00e1 ra\u00ed\u00f1a de Espa\u00f1a Sof\u00eda de Grecia.\nHistoria.\nA OCG foi fundada en 1990 e o seu primeiro director musical e art\u00edstico foi Juan de Udaeta. Dende aquela, a calidade das s\u00faas interpretaci\u00f3ns motivou a concesi\u00f3n de m\u00faltiples condecoraci\u00f3ns \u00e1 orquestra, entre as que salientan a Medalla de Honra da Real Academia de Bellas Artes de Granada, o Premio Andaluc\u00eda da M\u00fasica (outorgado pola Asociaci\u00f3n de Empresas Discogr\u00e1ficas de Andaluc\u00eda), e o Premio Andaluc\u00eda de Cultura Manuel de Falla (concedido pola Conseller\u00eda de Cultura da Xunta de Andaluc\u00eda).\nDirectores e solistas convidados.\nEntre os m\u00fasicos que actuaron xunto \u00e1 OCG, enc\u00f3ntranse Faz\u0131l Say, Mi'sa Yang, Narciso Yepes, Montserrat Caball\u00e9, Pl\u00e1cido Domingo, Carlos \u00c1lvarez, Yehudi Menuhin, George Benjamin, Enrique Morente, Victoria de los \u00c1ngeles, Christophe Coin e Christian Zacharias, entroutros. A OCG ten actuado asimismo, baixo a batuta de directores como Krzysztof Penderecki, Rinaldo Alessandrini Christopher Hogwood, Fabio Biondi, David Atherton, Frans Br\u00fcggen, Joaqu\u00edn Ach\u00facarro e Elisabeth Leonskaja, entroutros.\nTam\u00e9n actuou con c\u00e9lebres agrupaci\u00f3ns corales, coma o Orfe\u00f3 Catal\u00e0, o Coro de la Generalitat Valenciana, o Cor de Cambra del Palau de la M\u00fasica Catalana, The King\u2019s Consort, o Orfe\u00f3n Donostiarra e a British Choral Academy, entroutros.\nConcertos.\nDende a s\u00faa creaci\u00f3n e ata a actualidade, a OCG participou nos principais eventos musicais do estado espa\u00f1ol, entre eles o Festival Internacional de M\u00fasica e Danza de Granada, o Festival Internacional de M\u00fasica Castell de Peralada, o Festival Internacional de M\u00fasica de Segovia, o Festival Grec de Barcelona e o Festival Internacional de M\u00fasica de Santander.\nA OCG actuou nas principais salas de concertos espa\u00f1olas, inclu\u00eddas o Auditorio Nacional de M\u00fasica de Madrid, L'Auditori de Barcelona, o Festival de Oto\u00f1o de Madrid, o Palau de la M\u00fasica de Barcelona e o Teatro de la Maestranza de Sevilla, as\u00ed como en m\u00faltiples escenarios e festivais de Europa como o Teatro alla Scala de Mil\u00e1n (Italia), o Festival Internacional de M\u00fasica de Co\u00edmbra (Portugal) ou o Festival Gstaad (Su\u00edza). Tam\u00e9n ten actuado en Austria, e realizado diversas xiras internacionais por Francia (1998), Alema\u00f1a (2001 e 2004) e Gran Breta\u00f1a (2005)."}
{"id": "186392", "revid": "5312", "url": "https://gl.wikipedia.org/wiki?curid=186392", "title": "Pilaf", "text": " \u00e9 o primeiro vil\u00e1n da serie de \"Dragon Ball\". Sempre est\u00e1 acompa\u00f1ado de dous colaboradores: Sh\u016b, un can ninja, e Mai, unha perigosa muller. O seu nome prov\u00e9n do prato de comida Pilaf.\nBiograf\u00eda.\n\"Pilaf\" ti\u00f1a aproximadamente uns 34 anos cando decidiu emprender por primeira vez a busca das \"B\u00f3las do Drag\u00f3n\", para pedirlle a Shenron ser o Rei absoluto do mundo. Os seus secuaces trataron de roubarlle as \"B\u00f3las do Drag\u00f3n\" \u00f3 outro grupo que as estaba reunindo, Son Goku e compa\u00f1a, pero o \u00fanico xeito que tiveron de conseguilas foi deixando que o grupo entrase no castelo e encerralos dentro. Pero cando Pilaf e os seus secuaces estaban chamando ata Shenron, Goku logrou abrir un oco nunha parede cunha \"Onda Vital\", por onde puido sa\u00edr Oolong e pedir o desexo antes que Pilaf. Despois disto, o furioso Pilaf logra encerrar a Son Goku e os seus amigos nun calabozo con cristal blindado para que, \u00f3 amencer, morran torrados polo Sol. Non obstante, Goku olla cara a l\u00faa chea e transf\u00f3rmase en \u014czaru destru\u00edndo o pazo de Pilaf.\nCando as b\u00f3las do drag\u00f3n volveron a estar activas, sa\u00edron a buscalas nunha nave voadora con aspecto de Estrela da morte, e a pesar de conseguir enganar a Satanarius facendo que Sh\u016b se fixese pasar por Goku, o Coronel Silver obrigoulles a renunciar a ela.\nTempo despois, decidiron liberar a Piccoro Daima\u014d, o Gran Rei dos Demos, co obxectivo de aliarse con el para dominar o mundo; pero este non quixo colaborar con eles, e botounos f\u00f3ra dende o avi\u00f3n no que viaxaban.\nM\u00e1is tarde aparecen en dous dos episodios finais de \"Dragon Ball\" intentando roubar o ovo do paxaro comedor de lume e o abano m\u00e1xico necesarios para apagalo incendio do Monte Flip\u00e1n.\nNon se sabe nada m\u00e1is deles durante d\u00e9cadas, ata que, 37 anos m\u00e1is tarde, conseguen chegar \u00f3 Pazo de Kamisama onde descobren as B\u00f3las do Drag\u00f3n. Desgraciadamente para eles, Son Goku, que estaba al\u00ed adestrando con Oob, desc\u00f3breos, e Pilaf, nun descoido, desexa diante do drag\u00f3n que o guerreiro do espazo volvese a ser un neno, xa que as\u00ed o derrotar\u00edan doadamente.\nA s\u00faa derradeira aparici\u00f3n \u00e9 no episodio 40 de Dragon Ball GT, cando Goku est\u00e1 rescatando a t\u00f3dolos habitantes da Terra para evitar que morran na s\u00faa inminente destruci\u00f3n. Goku rescata a Pilaf e \u00f3s seus dous subordinados preto dos cascallos do seu antigo pazo."}
{"id": "186393", "revid": "98629", "url": "https://gl.wikipedia.org/wiki?curid=186393", "title": "Son Gohanda", "text": " \u00e9 un personaxe de ficci\u00f3n do manga \"Dragon Ball\"/\"Dragon Ball Z\" e dos animes \"Dragon Ball Z\", \"Dragon Ball GT\" e \"Dragon Ball Super\". \u00c9 metade guerreiro do espazo e metade humano. O seu nome significa \"arroz fervido\".\n\u00c9 o fillo m\u00e1is vello de Son Goku e Chichi, e irm\u00e1n de Son Goten."}
{"id": "186394", "revid": "23204", "url": "https://gl.wikipedia.org/wiki?curid=186394", "title": "Son Goten", "text": " ou simplemente co\u00f1ecido como Goten, \u00e9 o segundo fillo de Chichi e Son Goku, e naceu pouco despois da segunda morte deste \u00faltimo. De sangue dos Guerreiros do espazo, f\u00edxose axi\u00f1a moi bo amigo do fillo de Vexeta, Toranks, con quen acostumaba reunirse para xogar; principalmente a pelexarse e a ver quen era o m\u00e1is forte. Como Toranks era un ano maior, sempre era o ga\u00f1ador. \u00c9 moi semellante a Goku cando era un neno."}
{"id": "186395", "revid": "98629", "url": "https://gl.wikipedia.org/wiki?curid=186395", "title": "Taboleiro de madeira", "text": "O taboleiro de madeira \u00e9 un derivado da madeira, xeralmente troncos que foron reducidas a l\u00e1minas, labras ou fibra e posteriormente reconstitu\u00eddos para formar un material est\u00e1bel e homox\u00e9neo. Fabr\u00edcanse en distinta densidade en funci\u00f3n da presi\u00f3n aplicada e do aglutinante empregado na s\u00faa fabricaci\u00f3n. Polo xeral son un \"input\" para a industria madeireira e ser\u00e1 transformado por industriais pasando a ser un compo\u00f1ente dalg\u00fan produto final antes da s\u00faa chegada, xa transformado, \u00f3 cliente final.\nComparaci\u00f3n coa madeira natural (taboleiros ou troncos de madeira).\nOfrece algunhas vantaxes sobre a madeira natural coma a maior estabilidade dimensional, propiedades f\u00edsicas e mec\u00e1nicas uniformes, ausencia de fendas e nos, espesor uniforme, perfecto lixado da superficie, boas caracter\u00edsticas de illamento t\u00e9rmico-ac\u00fastico e corte en calquera direcci\u00f3n. Ten unha superficie extrafina, xeralmente lixada, que o converte en apto para ser recuberto con pintura, lacas, pvc, papeis, finish-foil, chapa de madeira, laminados de alta e media presi\u00f3n.\nFabr\u00edcanse diferentes tipos en funci\u00f3n do tama\u00f1o das part\u00edculas chapas ou list\u00f3ns cos que se fabrican, da s\u00faa distribuci\u00f3n por todo o taboleiro as\u00ed como polo adhesivo empregado para a s\u00faa fabricaci\u00f3n. Polo xeral empr\u00e9ganse madeiras brandas m\u00e1is que duras pola facilidade de traballar con elas xa que \u00e9 m\u00e1is doado prensar en brando que en duro.\nOs diferentes tipos de taboleiros de madeira son materiais estables e de consistencia uniforme, te\u00f1en superficies totalmente lisas e resultan aptos como base para ser cubertos con chapa de madeira (enchapado), papel ou material sint\u00e9tico (melamina) ou ser directamente pintados.\nClasificaci\u00f3n segundo propiedades.\nSon taboleiros que se ven afectados polo exceso de humidade, presentando dilataci\u00f3ns no seu grosor, dilataci\u00f3ns que non se recupera co secado. Por\u00e9n fabr\u00edcanse modelos con algunha resistencia especial \u00e1 humidade (aglomerado hidr\u00f3fugo). Isto cons\u00e9guese engad\u00edndolle un compo\u00f1ente qu\u00edmico, que xeralmente se tinta de verde para ser diferenciado do resto. Do mesmo xeito, tam\u00e9n hai taboleiros cunha especial resistencia \u00f3 lume (taboleiros ign\u00edfugos), que neste caso adoitan a ser tintados de vermello.\nAlternativas de taboleiros de part\u00edculas.\nSegundo a densidade dos taboleiros de part\u00edculas dist\u00ednguense 3 tipos de taboleiro, ordenados de maior a menor densidade est\u00e1n os taboleiros MDF, os taboleiros aglomerados e os taboleiros OSB.\nO taboleiro aglomerado \u00e9 o mesmo tipo de produto que o MDF ou o OSB, coa diferenza da maior densidade dos taboleiros de MDF e a menor do OSB por empregar estes \u00faltimos labras moito m\u00e1is grandes e moito m\u00e1is pequenas os taboleiros MDF. Na actualidade, o aglomerado \u00e9 unha alternativa econ\u00f3mica \u00f3 MDF, que xorde coma unha evoluci\u00f3n do aglomerado. O MDF, a\u00ednda que ten un proceso produtivo semellante \u00f3 aglomerado require dunha tecnolox\u00eda m\u00e1is avanzada dado o tama\u00f1o moi inferior das labras empregadas e a dificultade de conseguir labras tan pequenas.\nMedidas.\nHai taboleiros aglomerados en m\u00faltiples medidas (longo, ancho e calibre), pero tradicionalmente ofr\u00e9cese en medidas est\u00e1ndar. Estas medidas est\u00e1ndar dependen do mercado no que se ofertan e do mercado \u00f3 que van ofertadas, pero case sempre prove\u00f1en de medidas imperiais, por exemplo a m\u00e1is com\u00fan \u00e9 o 4\u2019x8\u2019 p\u00e9s, (que en mil\u00edmetros \u00e9 2440 x 1220). De todos xeitos, hai numerosas medidas nas que se ofrecen frecuentemente: 1830 x 1220; 3600 x 1200; 4880 x 2440; 3600 x 1830; 2500 x 1250; etc.\nLugares de produci\u00f3n.\nTradicionalmente, Europa foi un gran produtor de taboleiro aglomerado con grandes compa\u00f1\u00edas no sector. Actualmente o peso espec\u00edfico de Europa na produci\u00f3n est\u00e1 perdendo peso con respecto a outras \u00e1reas xeogr\u00e1ficas (Malaisia, Vietnam, Turqu\u00eda e a China).\nO sector do taboleiro en Galicia.\nGalicia \u00e9 unha gran fabricante de taboleiro de madeira, tanto polas f\u00e1bricas que se sit\u00faan en Galicia como polas empresas galegas que o fabrican, tanto dentro coma f\u00f3ra de Galicia. Os maiores produtores de aglomerado galegos son FINSA, Grupo Los\u00e1n, Intasa e Tablicia.\nA cadea da madeira \u00e9 unha das principais actividades econ\u00f3micas do sector secundario en Galicia. As actividades da cadea con maior presenza son as de primeira transformaci\u00f3n. A especializaci\u00f3n nas transformaci\u00f3ns con menor valor engadido xerado non te\u00f1en impedido que te\u00f1an xurdido un pequeno grupo de empresas con forte implantaci\u00f3n internacional na fabricaci\u00f3n de taboleiros.\nEste sector tivo un crecemento continuo durante os \u00faltimos 40 anos pero comezou a baixar a s\u00faa actividade no ano 2009 cando a crise econ\u00f3mica internacional afectou \u00f3 sector en Galicia.\nNo sector da transformaci\u00f3n da madeira en Galicia, ademais da produci\u00f3n de taboleiros de madeira tam\u00e9n hai outros procesos posteriores como a fabricaci\u00f3n de portas, mobles ou carpinter\u00edas industriais, pero non te\u00f1en o peso internacional que o sector do taboleiro de madeira.\nTipos de taboleiros de madeira.\nAglomerado.\nO taboleiro aglomerado obtense a partir de pequenas labras ou serraduras de madeira aglutinados con resina sint\u00e9tica termoendurecida a presi\u00f3n.\nA base de madeira pode ser de calquera especie, pero \u00e9 habitual que se empreguen as especies m\u00e1is com\u00fan e econ\u00f3micas (en Galicia pi\u00f1eiro e eucalipto) dado que non hai unha necesidade especial de que as \u00e1rbores te\u00f1an un m\u00ednimo de anos antes de ser empregadas para a produci\u00f3n do aglomerado. Ten unha proporci\u00f3n m\u00e1is ou menos paritaria de madeira e cola a\u00ednda que tam\u00e9n \u00e9 habitual que se empregue un porcentaxe de material reciclado, que non sempre \u00e9 madeira.\nUsos.\nO taboleiro aglomerado empr\u00e9gase con numerosos aplicaci\u00f3ns, sendo as m\u00e1is habituais o mobiliario de coci\u00f1a, oficina e fogar, portas, tabiques, biombos, chans, postformados (elementos machembrados), a construci\u00f3n e a carpinter\u00eda en xeral.\nTaboleiro de fibra de madeira ou MDF.\nMedium Density Fiberboard (MDF) \u00e9 a denominaci\u00f3n inglesa dos taboleiros de fibra de madeira de densidade media. A\u00ednda que o termo axeitado sexa simplemente MDF (en menor medida empr\u00e9gase \u201cfibra de madeira\u201d ou simplemente \u201cfibra\u201d), a importaci\u00f3n do aglicismo derivou na s\u00faa popularizaci\u00f3n en practicamente t\u00f3dalas linguas do mundo.\nOs taboleiros de fibra constr\u00faense a partir de madeiras que foron reducidas \u00f3s seus elementos fibrosos b\u00e1sicos e posteriormente reconstitu\u00eddos para formar un material est\u00e1bel e homox\u00e9neo. Fabr\u00edcanse de distinta densidade en funci\u00f3n da presi\u00f3n aplicada e do aglutinante empregado na s\u00faa fabricaci\u00f3n.\nClasificaci\u00f3n.\nDentro dos taboleiros de fibra de madeira poden distinguirse distintos tipos en funci\u00f3n da densidade dos mesmos, e para diferencialos empr\u00e9ganse as iniciais dos termos ingleses:\nOs termos HDF, MDF, LDF e ULDF fan referencia a produtos distintos que se diferencian na densidade de cada un deles, indo de maior a menor densidade. Isto fai que a ampliaci\u00f3n e uso que se fai deles sexa en ocasi\u00f3ns distinta. \nA\u00ednda que o termo fibra de madeira fai referencia a calquera dos 4 produtos mencionados, o feito que o MDF estea moit\u00edsimo m\u00e1is estendido que calquera dos outros 3 no uso coti\u00e1, o termo fibra de madeira sobreent\u00e9ndese como MDF e en caso de querer facer referencia a calquera dos outros 3 termos, menci\u00f3nanse expresamente as iniciais en ingl\u00e9s. O MDF \u00e9 un produto m\u00e1is normalizado e estendido en todo o mundo e os outros tres son produtos especiais \u00f3s que hai que mencionar expresamente.\nOSB.\nOriented strand board (OSB) \u00e9 a denominaci\u00f3n inglesa dos taboleiros de labras orientadas. A\u00ednda que o termo axeitado sexa simplemente OSB, a importancia do anglicismo derivou nunha popularizaci\u00f3n \u2013gramaticalmente redundante- do termo \u201ctaboleiro OSB\u201d.\n\u00c9 un panel formado con labras de madeira que se unen entre si cun aglomerante mediante a aplicaci\u00f3n de calor e presi\u00f3n. As labras das capas exteriores est\u00e1n ali\u00f1adas e dispostas paralelamente \u00e1 lonxitude do taboleiro, mentres que a/as da/das capa/s interior/es poden estar orientadas aleatoriamente ou ali\u00f1adas perpendicularmente \u00e1 direcci\u00f3n das labras das capas exteriores.\n\u00c9 un panel estrutural de labras de madeira, orientado en forma de capas cruzadas para aumentar a s\u00faa fortaleza e rixidez, unidas entre si con resina fen\u00f3lica aplicable baixo alta presi\u00f3n e temperatura\nUso.\nO taboleiro OSB ten unha ampla ampliaci\u00f3n no sector da construci\u00f3n, en t\u00f3dolos tipos existentes, dentro dos cales destacan:\nContrachapado.\nO contrachapado elab\u00f3rase a partir de chapas de madeira superpostas, alternando o sentido da fibra e pegadas entre si con colas normal ou cola fen\u00f3lica, sendo o resultado final un panel de grande estabilidade dimensional, boa resistencia e ausencia \u00f3 alabeo. As l\u00e1minas de madeira son relativamente inestables e experimentan movementos de contracci\u00f3n e dilataci\u00f3n, en maior medida no sentido das fibras da madeira, por esa raz\u00f3n \u00e9 habitual que sufran distorsi\u00f3ns. Para contrarrestar este efecto, os taboleiros contrachapados constr\u00faense pegando as capas con fibras transversalmente unha sobre a outra, alternamente. A maior\u00eda dos contrachapados est\u00e1n formados por un n\u00famero impar de capas para formar unha construci\u00f3n equilibrada. As capas exteriores dun taboleiro denom\u00ednanse caras e a calidade destas cualif\u00edcase por un c\u00f3digo de letras que emprega a A como a de mellor calidade, a B como a de calidade intermedia e a C como a de menor calidade. A cara de mellor calidade dun taboleiro co\u00f1\u00e9cese como \"cara anterior\" e a de menor como \"cara posterior\" ou reverso. Por outra parte a capa central denom\u00ednase \"alma\". Isto faise para aumentar a resistencia do taboleiro ou da peza que se estea facendo.\nUso.\nAs calidades var\u00edan moito segundo a especie empregada e a calidade do proceso produtivo. Xeralmente son resistentes e habitualmente son empregados en exteriores, estruturas de obras e \u00e1mbitos n\u00e1uticos. No mercado americano tam\u00e9n te\u00f1en unha difusi\u00f3n popular no mundo do moble, o que non \u00e9 tan habitual no resto dos mercados.\nAlistonado.\nO taboleiro alistonado est\u00e1 formado por list\u00f3ns de madeira maciza de igual secci\u00f3n e unidos entre si por adhesivos homologados. Desta maneira obt\u00e9\u00f1ense paneis de gran formato con boa estabilidade ante calquera tipo de mecanizaci\u00f3n: corte, fresado, tallado, taladrado etc.\nUso.\nPara a carpinter\u00eda en xeral: molduras, portas de paso, tabiques, paneler\u00eda etc. Xeralmente son produtos de alta calidade, dada a s\u00faa resistencia.\nRecobrimentos.\nOs taboleiros de madeira xeralmente chegan \u00f3 consumidor con alg\u00fan tipo de recubrimento decorativo:"}
{"id": "186398", "revid": "98629", "url": "https://gl.wikipedia.org/wiki?curid=186398", "title": "Toranks", "text": " \u00e9 un personaxe de ficci\u00f3n da serie de manga e anime \"Dragon Ball\". \u00c9 metade humano e metade Guerreiro do espazo, fillo de Vexeta e Bulma, e irm\u00e1n de Bra. No futuro alternativo \u00e9 o \u00fanico guerreiro que queda para defender a Terra, por iso ese Toranks \u00e9 chamado, o ."}
{"id": "186399", "revid": "23204", "url": "https://gl.wikipedia.org/wiki?curid=186399", "title": "Toranks do futuro", "text": ""}
{"id": "186400", "revid": "23204", "url": "https://gl.wikipedia.org/wiki?curid=186400", "title": "Kril\u00edn", "text": " \u00e9 un personaxe da serie de manga e anime \"Dragon Ball\". \u00c9 o primeiro rival en artes marciais de Son Goku a\u00ednda que logo se converte no seu mellor amigo. Mide 1'57 e pesa 55 quilos. O seu nome prov\u00e9n do xapon\u00e9s e a terminaci\u00f3n de .\nCaracter\u00edsticas.\n\u00d3 longo das series de \"As b\u00f3las m\u00e1xicas\", \"Dragon Ball Z\" e \"Dragon Ball GT\", Kril\u00edn \u00e9 o personaxe que m\u00e1is veces morre, un total de 6: "}
{"id": "186402", "revid": "98629", "url": "https://gl.wikipedia.org/wiki?curid=186402", "title": "Grupo Los\u00e1n", "text": "Grupo Los\u00e1n \u00e9 un grupo de empresas galegas do sector da madeira, especializada na fabricaci\u00f3n de taboleiro de madeira creada en Curtis. O nome da empresa \u00e9 un acr\u00f3nimo dos apelidos da familia dos fundadores da empresa: L\u00f3pez S\u00e1nchez.\nHistoria.\nFundada polos irm\u00e1s Manuel, Luis e Emilio L\u00f3pez S\u00e1nchez en 1967 na localidade galega de Curtis como unha carpinter\u00eda, os primeiros anos son de lento crecemento. En 1990 trasladaron a sede de Curtis \u00e1 cidade da Coru\u00f1a.\nO grupo de empresas tivo un crecemento continuo dende a s\u00faa creaci\u00f3n ata finais da primeira d\u00e9cada do s\u00e9culo XXI, chegando a ter 18 empresas distintas en 10 pa\u00edses, cun total de 1700 empregados. No ano 2009 a crise econ\u00f3mica internacional afectoulle significativamente, tendo que pechar varias das empresas e entrando en varios ERE (expedientes de regulaci\u00f3n de emprego). Na actualidade, ten f\u00e1bricas en Espa\u00f1a (Curtis, Vilasantar, Cidade Real, Soria e Cuenca), Pa\u00edses Baixos, Chile, Estados Unidos e Roman\u00eda.\nChapa de madeira.\nSe ben o Grupo Los\u00e1n se fixo forte no sector da madeira coa produci\u00f3n de taboleiro aglomerado (Taboleiro de madeira), a medida que \u00eda medrando, \u00eda centrando os seus investimentos no sector da chapa de madeira, chegando a ser o maior produtor de Espa\u00f1a cunha capacidade de produci\u00f3n duns 60 mill\u00f3ns de m\u00b2 \u00f3 ano nas s\u00faas 5 f\u00e1bricas de chapa de madeira: Roman\u00eda, Curtis, Brasil (pechada na actualidade), Chile e os Estados Unidos.\nOutros derivados da chapa de madeira.\nO Grupo Los\u00e1n ten o seu departamento de I+D entre os concellos coru\u00f1eses de Curtis e Vilasantar onde levan anos na investigaci\u00f3n de novos produtos, especialmente os relacionados con derivados da chapa de madeira. Os 2 produtos nos que se est\u00e1n centrando son a chapa tintada e a chapa precomposta, ambos produtos con produci\u00f3n case en exclusiva ata o momento en Italia e a China.\nInternacionalizaci\u00f3n.\nO Grupo galego Los\u00e1n ten f\u00e1bricas propias en Galicia, Espa\u00f1a\nExporta a m\u00e1is de 40 pa\u00edses. \nEntre os pa\u00edses \u00f3s que exporta at\u00f3panse: Italia, M\u00e9xico, Turqu\u00eda, Portugal, Grecia, Francia, Benelux, Alema\u00f1a.\nReco\u00f1ecementos.\nEn 1999 a Xunta de Galicia concedeulle \u00e1 empresa a medalla de Galicia de prata."}
{"id": "186404", "revid": "23204", "url": "https://gl.wikipedia.org/wiki?curid=186404", "title": "Al-Hakam II", "text": "Ab\u00fb al-`\u00c2s al-Mustansir bi-llah al-Hakam ibn `Abd ar-Rahman (en \u00e1rabe, \u0623\u0628\u0648 \u0627\u0644\u0639\u0627\u0635 \u0627\u0644\u0645\u0631\u062a\u0636\u0649 \u0627\u0644\u062d\u0643\u0645 \u0628\u0646 \u0647\u0634\u0627\u0645), m\u00e1is co\u00f1ecido como Al-Hakam II ou Alhak\u00e9n II (C\u00f3rdoba, 13 de xaneiro de 915 - 16 de outubro de 976), segundo califa omeia de C\u00f3rdoba, desde o 16 de outubro de 961 at\u00e9 a s\u00faa morte.\nSucedeu ao seu pai Abderram\u00e1n III, continuando a s\u00faa pol\u00edtica e mantendo a paz e a prosperidade en Al-Andalus. Non s\u00f3 sostivo o apoxeo ao que chegou o califato co seu pai, sen\u00f3n que con el alcanzou o seu m\u00e1ximo esplendor.\nAos 8 anos foi nomeado sucesor de Abderram\u00e1n III, e a s\u00faa educaci\u00f3n foi exquisita, participando intensamente nas actividades de goberno, as\u00ed como nas campa\u00f1as militares, acompa\u00f1ando ao califa en varias ocasi\u00f3ns.\nCando \u00e1 morte de seu pai f\u00edxose cargo do poder contaba con case 47 anos e adoptou o t\u00edtulo de al-Mustansir Bi-llah (\"o que busca a axuda vitoriosa de Al\u00e1\"). At\u00e9 ent\u00f3n, e pese \u00e1 s\u00faa uni\u00f3n con Radhia, non tivo fillos. Ao chegar ao trono a descendencia fac\u00edaselle necesaria, e logrou conseguila cunha concubina escrava, de orixe vasca, chamada Subh (e tam\u00e9n Zohbeya e Aurora, e a quen Al-Hakam deu o nome masculino de Chafar).\nPol\u00edtica exterior e campa\u00f1as militares.\nA diferenza do seu pai, Al-Hakam apoiouse en dous personaxes da corte: o xeneral Galib, un liberto de orixe eslava, e o chambel\u00e1n al-Mushafi que, xunto \u00e1 concubina Subh, exerceron practicamente o goberno, alcanzando altas cotas de poder.\nOs reinos cristi\u00e1ns.\nEntre as primeiras medidas que tomou ao ser nomeado califa foi a reclamaci\u00f3n ao reino cristi\u00e1n de Le\u00f3n das dez fortalezas que o seu rei, Sancho I, prometera ao seu pai Abderram\u00e1n III polo apoio prestado na disputa din\u00e1stica que aquel mantivo con Ordo\u00f1o IV, rei de Galicia (ou de Le\u00f3n, segundo os historiadores), e que lle permitiu recuperar o trono.\nAnte a negativa do rei leon\u00e9s a cumprir a s\u00faa promesa, Al-Hakam acolleu ao deposto Ordo\u00f1o IV na corte cordobesa promet\u00e9ndolle repo\u00f1elo no trono, o que fixo que Sancho I se retractase e enviase unha embaixada a C\u00f3rdoba coa promesa de cumprir o pactado. Por\u00e9n, a morte de Ordo\u00f1o IV motivou que Sancho I cambiase novamente de postura e concertase unha alianza co rei navarro Garc\u00eda S\u00e1nchez I, co conde castel\u00e1n Fern\u00e1n Gonz\u00e1lez e co conde de Barcelona Borrell II para faceren xuntos fronte ao poder\u00edo do califa.\nAl-Hakam inicia en 963, en resposta, unha ofensiva militar que culminou con \u00e9xito ao conquistar as prazas de San Esteban de Gormaz, Atienza e Calahorra o que, unido \u00e1s crises din\u00e1sticas que se abriron nos reinos cristi\u00e1ns, volveu a situar ao califato cordob\u00e9s na s\u00faa posici\u00f3n de supremac\u00eda, inici\u00e1ndose un per\u00edodo de calma militar que se estender\u00eda at\u00e9 973, cando o novo conde castel\u00e1n Garc\u00eda Fern\u00e1ndez, que sucedera a Fern\u00e1n Gonz\u00e1lez, aproveitando que o groso do ex\u00e9rcito califal se encontraba en \u00c1frica, atacou as prazas de Deza e Sig\u00fcenza, actuaci\u00f3n que veu acompa\u00f1ada en 974 polo asalto do tam\u00e9n novo rei de Le\u00f3n Ramiro III da praza de San Esteban de Gormaz. O retorno do xeneral Galib da s\u00faa campa\u00f1a africana puxo fin aos ataques cristi\u00e1ns ao vencelos nas batallas de Langa e Estercuel.\nO Magreb.\nA pol\u00edtica africana de Al-Hakam estivo marcada polo intento de frear a expansi\u00f3n do califato fatim\u00ed, con capital en Kairouan, no actual Tunes, polo Magreb. Pol\u00edtica que se veu favorecida pola conquista, en 969, de Exipto polos fatim\u00edes, que trasladaron a s\u00faa capital a O Cairo e, con iso, a s\u00faa zona de influencia lonxe do Estreito de Xibraltar.\nO traslado fatim\u00ed fai que, en 972, Al-Hakam decida recuperar a s\u00faa zona de influencia no Magreb, para o cal debeu enfrontarse ao \u00faltimo representante da dinast\u00eda idr\u00eds\u00ed, o emir Al-Hasan ben Kannun, ao que logrou someter en 974 grazas ao env\u00edo das tropas de elite do xeneral Galib, a quen deu total liberdade, tanto para subornar como para combater inimigos. Tanto e tan ben subornou, que venceu sen apenas combater, pero gastou tanto di\u00f1eiro e de forma tan pouco controlada que o califa enviou ao seu intendente Muhammad Ibn abi-Amir para vixiar as contas. Esta foi a primeira vez que o que despois ser\u00eda chamado Almanzor (Al-Mansur, \"o Conquistador\") soubo realmente o que era un ex\u00e9rcito.\nInvasi\u00f3n normanda.\nAl-Hakam tam\u00e9n tivo que afrontar a ofensiva mar\u00edtima dos daneses que, ao mando dun tal Gundurendo, percorr\u00edan os portos de Europa levando o terror: atacaron Lisboa en 966, pero foron derrotados fronte a Silves por unha frota que o califa desprazara desde Sevilla ao mando do seu almirante Ibn al Rumahis. Despois, Al-Hakam ordenou constru\u00edr en Almer\u00eda unha frota ao estilo n\u00f3rdico coa intenci\u00f3n de establecer combate en mar aberto e non esperar a estar cerca da costa ou en terra firme.\nNo ano 971 os viquingos intentaron unha nova incursi\u00f3n en Sevilla remontando o r\u00edo, e o califa respondeu enviando a escuadra almeriense en axuda da sevillana, co cal os barcos viquingos, encerrados no Guadalquivir, foron totalmente aniquilados.\nPol\u00edtica interior.\nO califato base\u00e1base na igualdade de todos os grupos \u00e9tnicos e relixiosos para acceder aos postos de goberno, acabando coa nobreza militar \u00e1rabe, b\u00e9rbere, eslava ou de calquera outra orixe.\nO respecto aos cristi\u00e1ns, aos xudeus e \u00e1 inmensa parte da poboaci\u00f3n, as\u00ed como a constituci\u00f3n dunha burocracia meritocr\u00e1tica e unha clase media comercial e administrativa, foron as bases dun estado de benestar.\nEconom\u00eda.\nOs impostos cor\u00e1nicos case nunca bastaron para facer fronte ao gasto do Estado, pero a econom\u00eda alcanzou un desenvolvemento insospeitado grazas \u00e1 longa etapa de paz que o califato deu aos seus s\u00fabditos, o que proporcionou ao fisco uns ingresos saneados que permitiron a construci\u00f3n das grandes obras p\u00fablicas. \nCultura.\nO desenvolvemento das ciencias e das letras debeuse \u00e1s facilidades que os califas Abderram\u00e1n III e Al-Hakam II deron aos sabios orientais inmigrados, xa que os ab\u00e1sidas perseguiron sen tregua a quen cultivara o saber m\u00e1is al\u00e1 dos rudimentos necesarios para a soluci\u00f3n dos problemas xur\u00eddico-relixiosos. A difusi\u00f3n da cultura andalus\u00ed por Europa quedou asegurada grazas \u00e1s continuas viaxes dos monxes moz\u00e1rabes \u00e1 Espa\u00f1a cristi\u00e1, \u00e1 Marca Hisp\u00e1nica e at\u00e9 a Lorena.\nSucesi\u00f3n.\nDa traxectoria deste califa, intelixente, ilustrado, sens\u00edbel e extremadamente piadoso s\u00f3 cabe lamentar que reinara apenas 15 anos, e que cometera o grande erro de non nomear un sucesor capacitado e eficaz.\nQuizais por sentir pr\u00f3xima a s\u00faa morte polo ataque de hemiplex\u00eda que sufriu, apresurouse en nomear sucesor ao seu fillo, Hisham II que, ao acceder ao trono sendo menor de idade, converteuse nunha marioneta utilizada con astucia por Al-Mansur e os seus partidarios.\nAs desbordadas ambici\u00f3ns do visir e o seu obsesivo fanatismo relixioso e militarista abocar\u00edan a Al-\u00c1ndalus a emprender continuas campa\u00f1as b\u00e9licas. Xunto aos seus ac\u00f3litos apropiouse da autoridade administrativa, iniciando un per\u00edodo de intransixencia que desencadeou graves conflitos civ\u00eds e afectou moi negativamente \u00e1 unidade pol\u00edtica das diversas colectividades que integraban o conxunto social de Al-\u00c1ndalus. A continuidade do califato f\u00edxose invi\u00e1bel e comezou a s\u00faa decadencia.\nAlmanzor.\nDurante o reinado de Al-Hakam II fixo a s\u00faa aparici\u00f3n na historia Muhammad Ibn abi-Amir, m\u00e1is co\u00f1ecido como Almanzor quen, tras realizar os seus estudos na capital califal, iniciou a s\u00faa carreira pol\u00edtica pasando desde o posto de auxiliar do cad\u00ed de C\u00f3rdoba ao de administrador do patrimonio de Subh, a concubina favorita do califa, de grande influencia pol\u00edtica na corte e que o fixo ascender rapidamente at\u00e9 alcanzar, en 973, o cargo de intendente do ex\u00e9rcito na campa\u00f1a africana.\nPor\u00e9n, o esplendor da carreira pol\u00edtica e militar de Almanzor alcanzar\u00edase baixo o reinado do seguinte califa, Hisham II.\nAl-Hakem faleceu por un derramo cerebral en brazos de Fagil e Djahad, os seus eunucos, o 30 de setembro de 976, un ano e once meses despois de que padecera o primeiro ataque de hemiplex\u00eda.\nDescrici\u00f3n do Califa.\nFisicamente, Al-Hakam era loiro, como case todos os Omeias, pero tirando a roxo, con nariz aguile\u00f1o, grandes ollos negros, meixelas fl\u00e1ccidas, corpulento, de pernas curtas, case imberbe, cocotudo, antebrazos demasiado longos e acusado prognatismo. A s\u00faa voz era moi forte, case estent\u00f3rea.\nAl-Hakem nunca tivo boa sa\u00fade. En 974 sufriu un ataque de hemiplex\u00eda do que nunca se recuperou totalmente, polo que, morto o seu primox\u00e9nito Abderram\u00e1n en 970, fixo xurar a Hisham II como sucesor.\nFoi un califa intelixente, ilustrado, sens\u00edbel e extremadamente piadoso, tanto que, preocupado polo costume de beber dos seus s\u00fabditos, intentou evitalo arrincando os vi\u00f1edos. Os seus conselleiros convenc\u00e9rono de d\u00faas cousas: a augardente de figos emborrachaba m\u00e1is, e as uvas eran necesarias para facer as pasas que se distribu\u00edan entre as tropas."}
{"id": "186405", "revid": "98629", "url": "https://gl.wikipedia.org/wiki?curid=186405", "title": "Al-Raz\u00ed (historiadores)", "text": "Os Al-Razi foron unha familia de historiadores andalus\u00eds do emirato e califato de C\u00f3rdoba dos s\u00e9culos IX e X (III e IV da H\u00e9xira).\nProvi\u00f1an dunha familia residente en C\u00f3rdoba desde o s\u00e9culo IX (II da H\u00e9xira), que prosperou grazas ao favor da dinast\u00eda dos Omeia.\nMuhammad ibn Muza al-Razi (? - 890) iniciou a actividade cron\u00edstica da familia cunha obra de historia e xenealox\u00eda sobre a conquista da pen\u00ednsula Ib\u00e9rica polos musulm\u00e1ns, o Kit\u0101b al-r\u0101y\u0101t (\"Libro das bandeiras\").\nAhmad ibn Muhammad al-Razi (887 - 955), seu fillo, co\u00f1ecido en castel\u00e1n como \"el moro Rasis\", foi o autor da Ajb\u0101r mul\u016bk Al-Andalus (\"Historia dos reis de Al-\u00c1ndalus\", o libro m\u00e1is divulgado polas fontes posteriores. A \"Cr\u00f3nica del Moro Rasis\", como se co\u00f1ece a s\u00faa obra, \u00e9 abundantemente citada en \"De rebus Hispaniae\" (1243) do arcebispo de Toledo Rodrigo Jim\u00e9nez de Rada.\nIsa ibn Ahmad al-Razi, o seu fillo e continuador da s\u00faa obra, foi cronista do califa Al-Hakam II na segunda metade do s\u00e9culo X (IV da H\u00e9xira)."}
{"id": "186406", "revid": "27155", "url": "https://gl.wikipedia.org/wiki?curid=186406", "title": "V\u00eda da pentosa fosfato", "text": ""}
{"id": "186407", "revid": "85894", "url": "https://gl.wikipedia.org/wiki?curid=186407", "title": "Daegu", "text": "Daegu (en coreano: \ub300\uad6c; \u5927\u90b1) ou Taegu \u00e9 unha cidade de Corea do Sur situada no sueste do pa\u00eds. Constit\u00fae unha cidade metropolitana, polo que o seu nome completo \u00e9 Cidade Metropolitana de Daegu (\ub300\uad6c\uad11\uc5ed\uc2dc; \u5927\u90b1\u5ee3\u57df\u5e02; Daegu Gwangyeoksi). O nome de Taegu v\u00e9n da anterior forma de transliteraci\u00f3n (sistema de McCune-Reischauer): Taegu Kwangy\u014fksi.\nA cidade \u00e9 a capital da provincia de Gyeongsang Norte (\uacbd\uc0c1\ubd81\ub3c4; \u6176\u5c19\u5317\u9053; Gyeongsangbuk-do), a pesar de non formar parte da provincia. Daegu ten cerca de 2,5 mill\u00f3ns de habitantes e unha \u00e1rea de 885,62\u00a0km\u00b2, sendo a cuarta maior cidade da Corea do Sur. \u00c9 un centro industrial, producindo maquinaria e t\u00e9xtiles. Durante o dominio xapon\u00e9s, entre 1905 e 1945, era co\u00f1ecida como Taiku.\nTen d\u00faas li\u00f1as de metro, sendo no 2011 sede do campionato mundial de atletismo."}
{"id": "186409", "revid": "89787", "url": "https://gl.wikipedia.org/wiki?curid=186409", "title": "Eritrosa", "text": "A eritrosa \u00e9 un monosac\u00e1rido de catro carbonos cun grupo aldehido polo que \u00e9 unha aldosa e unha tetrosa (aldotetrosa). Na natureza atopamos o is\u00f3mero D-eritrosa .\nA eritrosa ten dous carbonos asim\u00e9tricos, o 2 e o 3, ambos os dous coa mesma configuraci\u00f3n que o D-gliceraldehido: segundo a estrutura de Fischer, os -OH dos carbonos 2 e 3 repres\u00e9nentanse cara \u00e1 dereita. Nome qu\u00edmico IUPAC segundo a convenci\u00f3n de Cahn-Ingold-Prelog: (\"2R,3R\")-2,3,4-Trihidroxibutanal.\nA outra aldotetrosa, a treosa, \u00e9 un diastereois\u00f3mero da eritrosa.\nO seu derivado eritrosa-4-fosfato prod\u00facese na ruta da pentosa fosfato, interv\u00e9n no ciclo de Calvin da fotos\u00edntese e inicia a ruta de s\u00edntese dos amino\u00e1cidos esenciais fenilalanina e tirosina."}
{"id": "186415", "revid": "624", "url": "https://gl.wikipedia.org/wiki?curid=186415", "title": "\u0110\u00e0 L\u1ea1t", "text": ""}
{"id": "186418", "revid": "1888", "url": "https://gl.wikipedia.org/wiki?curid=186418", "title": "Xo\u00e1n Tall\u00f3n", "text": ""}
{"id": "186419", "revid": "23204", "url": "https://gl.wikipedia.org/wiki?curid=186419", "title": "Al-Raz\u00ed", "text": "Al-Raz\u00ed, de nome completo Ab\u016b Bakr Muhammad ibn Zakar\u012by\u0101 al-R\u0101z\u012b) (\u0627\u0628\u0648 \u0628\u06a9\u0631 \u0645\u062d\u0645\u062f \u0628\u0646 \u0632\u0643\u0631\u064a\u0627 \u0627\u0644\u0631\u0627\u0632\u06cc), co\u00f1ecido como \"Zakariya-ye Razi \u0632\u0643\u0631\u064a\u0627\u06cc \u0631\u0627\u0632\u06cc\" en persa e tam\u00e9n \"Zakariya al-Razi\" en \u00e1rabe, o como Rhazes e Rasis en lat\u00edn, foi un sabio persa (865 - 925).\nDe acordo con Al-Birun\u00ed, naceu en Rayy, provincia de Teher\u00e1n, Ir\u00e1n, falecendo na mesma cidade.\nVida.\nAl-Raz\u00ed foi un m\u00e9dico, fil\u00f3sofo e acad\u00e9mico que realizou achegas fundamentais e duradeiras \u00e1 medicina, a qu\u00edmica a f\u00edsica, a alquimia e \u00e1 filosof\u00eda , escribindo m\u00e1is de 184 libros e artigos cient\u00edficos. \nHome de letras, era persa pero l\u00eda e escrib\u00eda en \u00e1rabe, e estudou os textos dos m\u00e9dicos da antig\u00fcidade (Hip\u00f3crates, Galeno), e os hind\u00fas, eventualmente traducidos ao sir\u00edaco e despois ao \u00e1rabe. E os escritos de Ali ibn Rabban al-Tabar\u00ed (morto contra 870) deberon ter unha not\u00e1bel influencia nel.\nProseguiu a s\u00faa formaci\u00f3n viaxando por Siria, Exipt e Al-\u00c1ndalus, completando os seus co\u00f1ecementos librescos coa pr\u00e1ctica cl\u00ednica e experimental.\nAl-Raz\u00ed \u00e9 reco\u00f1ecido por descubrir o \u00e1cido sulf\u00farico, verdadeira \"locomotora\" da qu\u00edmica moderna e a qu\u00edmica industrial. Tam\u00e9n descubriu o etanol (alcohol et\u00edlico ou, simplemente, alcohol) as\u00ed como o proceso para o seu refinamento e o seu uso en medicina.\nA el atrib\u00faese a invenci\u00f3n do alambique e a primeira destilaci\u00f3n do petr\u00f3leo para a obtenci\u00f3n de queroseno e outros produtos.\nAl-Raz\u00ed era un empirista e racionalista e foi obxecto de numerosas cr\u00edticas pola s\u00faa oposici\u00f3n ao aristotelismo e o seu libre pensamento fronte \u00e1 relixi\u00f3n, e foi considerado polos seus contempor\u00e1neos e bi\u00f3grafos como un home liberal e libre de todo prexu\u00edzo.\nViaxou moito e prestou servizos a varios pr\u00edncipes e gobernantes, especialmente en Bagdad, onde ti\u00f1a o seu laboratorio.\nEnsinou e investigou na universidade de Bagdad, na \"Casa da Sabedor\u00eda\" (\"Bayt al Hikma\"), onde atra\u00eda a un gran n\u00famero de estudantes de todas as disciplinas.\nDic\u00edase del que era un home compasivo, am\u00e1bel, xusto e devoto polo servizo dos seus pacientes, foran ricos ou pobres.\nFoi indiscutibelmente un dos grandes pensadores do islam, e a s\u00faa influencia na medicina e a ciencia europea foi enorme.\nO seu \"Kitab al-Hawi fi al-Tibb\", enciclopedia m\u00e9dica en 22 volumes, en parte p\u00f3stuma, que recolle os co\u00f1ecementos dos autores m\u00e1is antigos en forma de longos extractos con referencias precisas e comentarios, ensinanzas e observaci\u00f3ns do propio recompilador, foi traducido ao lat\u00edn no s\u00e9culo XIII co t\u00edtulo \"Liber Continens\", e exerceu unha profunde influencia na medicina occidental, tanto que, ao lado doutras novas obras, constituir\u00eda os fondos da biblioteca da facultade de medicina de Par\u00eds en 1395.\nHonras.\nO moderno \"Instituto Raz\u00ed\", preto de Teher\u00e1n, foi denominado as\u00ed por el.\nAs\u00ed mesmo en Ir\u00e1n conmem\u00f3rase o \"D\u00eda de Raz\u00ed\", como o \"D\u00eda da Farmacopea\", cada 27 de agosto."}
{"id": "186420", "revid": "1888", "url": "https://gl.wikipedia.org/wiki?curid=186420", "title": "Constantino Cavafis", "text": ""}
{"id": "186429", "revid": "85894", "url": "https://gl.wikipedia.org/wiki?curid=186429", "title": "O Cando, Dorme\u00e1, Boimorto", "text": "O Cando \u00e9 un lugar da parroquia de Dorme\u00e1 no concello coru\u00f1\u00e9s de Boimorto na comarca de Arz\u00faa. Ti\u00f1a 8 habitantes no ano 2018 segundo datos do INE, dos cales 5 eran homes e 3 eran mulleres."}
{"id": "186430", "revid": "1131", "url": "https://gl.wikipedia.org/wiki?curid=186430", "title": "Cando", "text": "O fit\u00f3nimo galego Cando ref\u00edrese a unha p\u00f3la de \u00e1rbore usada para alumear, a partir do lat\u00edn . Pode referirse a:"}
{"id": "186432", "revid": "85894", "url": "https://gl.wikipedia.org/wiki?curid=186432", "title": "Eix\u00f3n, Dorme\u00e1, Boimorto", "text": "Eix\u00f3n \u00e9 un lugar da parroquia de Dorme\u00e1 no concello coru\u00f1\u00e9s de Boimorto na comarca de Arz\u00faa. Ti\u00f1a 5 habitantes no ano 2018 segundo datos do INE, dos cales 3 eran homes e 2 eran mulleres."}
{"id": "186433", "revid": "29398", "url": "https://gl.wikipedia.org/wiki?curid=186433", "title": "Robinho", "text": "Robson de Souza, co\u00f1ecido como Robinho, nado en S\u00e3o Vicente o 25 de xaneiro de 1984, \u00e9 un futbolista brasileiro. Xoga de dianteiro ou centrocampista e o seu club actual \u00e9 o AC Milan."}
{"id": "186438", "revid": "12452", "url": "https://gl.wikipedia.org/wiki?curid=186438", "title": "S\u00edlabas m\u00e9tricas", "text": ""}
{"id": "186439", "revid": "98629", "url": "https://gl.wikipedia.org/wiki?curid=186439", "title": "Orquestra do Norte", "text": "A Orquestra do Norte ou abreviado ON \u00e9 unha orquestra sinf\u00f3nica da cidade de Amarante (Portugal), que concretiza dende 1992 o proxecto de descentralizaci\u00f3n da cultura musical e presentado pola Associa\u00e7\u00e3o Norte Cultural (asociaci\u00f3n que actualmente a xestiona). Foi a ga\u00f1adora do primeiro concurso nacional para a creaci\u00f3n de orquestras rexionais institu\u00eddo polo Estado Portugu\u00e9s ese mesmo ano. A Orquestra do Norte conta co apoio do Ministerio de Cultura portugu\u00e9s e ten colaborado con 71 autarqu\u00edas, fundaci\u00f3ns, empresas patrocinadoras e instituci\u00f3ns culturais.\nObxectivos.\nBaixo a titularidade de Jos\u00e9 Ferreira Lobo, a ON foi iniciadora dun traballo pioneiro e in\u00e9dito, t\u00e9ndose afirmado no panorama da m\u00fasica acad\u00e9mica, e sendo na actualidade unha instituci\u00f3n reco\u00f1ecida nacional e internacionalmente.\nOs obxectivos b\u00e1sicos polos cales sempre se pautou a actividade da Orquestra do Norte pasan pola creaci\u00f3n de novos p\u00fablicos, o apoio \u00e1 m\u00fasica e aos m\u00fasicos portugueses, e pola constante renovaci\u00f3n do repertorio. Dezaoito anos despois, estes criterios contin\u00faan a ser fundamentais para a instituci\u00f3n. \nA Orquestra do Norte \u00e9 un axente de transformaci\u00f3ns na xesti\u00f3n cultural de Portugal e creadora dun novo paradigma musical, desenvolve unha intensa actividade con tempadas regulares de norte a sur do pa\u00eds luso. Realizou m\u00e1is de 3.000 concertos en m\u00e1is dun centenar de lugares. A ON ten actuado en Espa\u00f1a, Francia e Alema\u00f1a.\nConsciente da importancia que representa o aumento e a diversifici\u00f3n da oferta art\u00edstica cualificada no desenvolvemento cultural da poboaci\u00f3n, no aumento de p\u00fablicos e na formaci\u00f3n do gusto, a Orquestra do Norte presentou as obras m\u00e1is representativas dos grandes compositores da historia da m\u00fasica, dende o barroco ata a m\u00fasica contempor\u00e1nea, e d\u00e1 especial importancia \u00e1 difusi\u00f3n da m\u00fasica portuguesa, tocando obras de Jo\u00e3o de Sousa-Carvalho, Lu\u00eds de Freitas Branco, Francisco Lacerda, Corr\u00eaa de Oliveira, Joly Braga Santos, entre outros.\nA asistencia da ON rolda os 50.000 espectadores ao ano, o que revela a s\u00faa capacidade de resposta aos diferentes tipos de p\u00fablico e o especial coidado coa formaci\u00f3n dos xoves, a trav\u00e9s dos concertos pedag\u00f3xicos que son orientados e executados nunha perspectiva did\u00e1ctica.\nRepertorio.\nOs espect\u00e1culos da ON incl\u00faen concertos sinf\u00f3nicos, did\u00e1ctico-pedag\u00f3xicos, \u00f3pera, ballet e de m\u00fasica de c\u00e1mara. Ademais da m\u00fasica acad\u00e9mica, a ON ten interpretado outros x\u00e9neros musicais como o jazz ou a m\u00fasica lixeira.\nA programaci\u00f3n da Orquestra do Norte abriuse a un repertorio m\u00e1is amplo e variado no cal, xunto coas principais obras do repertorio sinf\u00f3nico occidental, at\u00f3panse estreas (tanto de m\u00fasica de recente creaci\u00f3n, como partituras recuperadas do pasado). Con isto, a ON prosegue e intensifica a s\u00faa vontade de atender \u00e1 m\u00fasica contempor\u00e1nea, presentando obras de compositores como Krzysztof Penderecki, Kristoff Maratka, Karl Fiorini, Alexandre Delgado, Filipe Pires, Nuno C\u00f4rte-real, Miguel Faria, Jos\u00e9 Firmino de Morais Soares, Joaquim dos Santos, Marc-Andr\u00e9 Rappaz, Emile Ceunink e Fran\u00e7ois-Xavier Delacoste.\nDirectores e solistas convidados.\nA ON ten actuado baixo a batuta de numerosos directores de prestixio como Juozas Domarkas, Krzysztof Penderecki, Federico Garc\u00eda Vigil, \u00c1lvaro Cassuto e Rengim Gokmen.\nAlg\u00fans dos m\u00e1is destacados solistas vocais e instrumentais que actuaron coa ON son entre outros: Ant\u00f3nio Rosado, Eva Maria Zuk, Avri Levitan, Patricia Kopatchinskaja, Kirill Troussov, Michel Lethiec, Robert Kabara, Pl\u00e1cido Domingo, Jos\u00e9 Carreras, Ileana Cotrubas, Julia Hamari, Fiorenza Cossoto e Svetla Vassileva.\nDiscograf\u00eda.\nA orquestra dedica parte da s\u00faa actividade \u00e1 produci\u00f3n discogr\u00e1fica, salientando traballos como:"}
{"id": "186440", "revid": "47401", "url": "https://gl.wikipedia.org/wiki?curid=186440", "title": "Orquestra Simf\u00f2nica del Gran Teatre del Liceu", "text": "A Orquestra Simf\u00f2nica del Gran Teatre del Liceu (en galego: \"Orquestra Sinf\u00f3nica do Gran Teatro do Liceo\") \u00e9 unha orquestra sinf\u00f3nica catal\u00e1 con sede no Gran Teatre del Liceu de Barcelona. A Directora Xeral do teatro \u00e9 Rosa Cullell, o Director Art\u00edstico \u00e9 Joan Matabosch, e o Director Musical \u00e9 Michael Boder. Pertence \u00e1 Asociaci\u00f3n Espa\u00f1ola de Orquestas Sinf\u00f3nicas (AEOS). O seu primeiro director titular foi Mari\u00e0 Obiols e actualmente \u00e9 Josep Pons que otenta este cargo.\nHistoria.\nA Orquestra Simf\u00f2nica del Gran Teatre del Liceu foi fundada, coma o teatro, en 1847 (e continuando a orquestra do teatro que a Sociedade Filharm\u00f3nica do Liceu fundara en 1837 no Teatre de Montsi\u00f3, predecesor do actual teatro) e \u00e9 a orquestra sinf\u00f3nica m\u00e1is antiga das que a\u00ednda funcionan no estado espa\u00f1ol, tendo actuado de xeito ininterrompido dende aquela.\nDirectores e actuaci\u00f3ns.\nNa s\u00faa longa historia foi dirixida por grandes directores convitados, como Albert Coates, Antal Dor\u00e1ti, Karl Elmendorff, Franco Faccio, Manuel de Falla, Alexander Glazunov, Josef Keilberth, Erich Kleiber, Otto Klemperer, Hans Knappertsbusch, Franz Konwitschny, Clemens Krauss, Joan Lamote de Grignon, Joan Man\u00e9n, Jaume Pahissa, Ottorino Respighi, Josep Sabater, Max von Schillings, Georges Sebastian, Richard Strauss, Igor Stravinskii, Hans Swarowsky, Arturo Toscanini, Antonino Votto e Bruno Walter; e ultimamente Gerd Albrecht, Alexander Anissimov, Richard Bonynge, Sylvain Cambreling, Paolo Carignani, Fr\u00e9d\u00e9ric Chaslin, Franz-Paul Decker, Romano Gandolfi, Garc\u00eda Navarro, Lamberto Gardelli, Armando Gatto, Miguel \u00c1ngel G\u00f3mez Mart\u00ednez, Crist\u00f3bal Halffter, Janos Kulka, Peter Maag, Riccardo Muti, Woldemar Nelsson, V\u00e1clav Neumann, Josep Pons, David Robertson, Antoni Ros Marb\u00e0, Julius Rudel, Pinchas Steinberg, Peter Schneider, Silvio Varviso e Sebastian Weigle.\nOs directores titulares da orquestra foron:\nA Orquestra ten actuado no Teatro Real de Madrid e no Palacio Real de Madrid, as Arenas de N\u00eemes, a \u00d3pera de Ludwigshafen, o Th\u00e9\u00e2tre des Champs \u00c9lys\u00e9es de Par\u00eds, o Palau de la M\u00fasica Catalana e o Teatre Grec de Barcelona, as\u00ed como o Festival de Orange, o Odeon Herodion Atticus de Atenas, o Festival de Peralada, a Seu Vella de Lleida, unha xira por Galiza (Santiago de Compostela e Vigo), Palau de la M\u00fasica de Val\u00e8ncia e La Fenice de Venecia, entroutros.\n\"Premieres\" realizadas pola Orquestra.\nO Gran Teatre del Liceu foi o lugar elixido para a estrea mundial de moitas obras, entre as que c\u00f3mpre salientar:"}
{"id": "186441", "revid": "89787", "url": "https://gl.wikipedia.org/wiki?curid=186441", "title": "Trofeo Teide 1971", "text": "A 1\u00aa edici\u00f3n do Trofeo Teide celebrouse en La Orotava (Santa Cruz de Tenerife) entre o 11 e o 15 de agosto de 1971. O campi\u00f3n foi o Deportivo da Coru\u00f1a."}
{"id": "186443", "revid": "56817", "url": "https://gl.wikipedia.org/wiki?curid=186443", "title": "As Coutadas", "text": "O top\u00f3nimo galego As Coutadas pode referirse a:"}
{"id": "186444", "revid": "5312", "url": "https://gl.wikipedia.org/wiki?curid=186444", "title": "Quiosco Alfonso", "text": "O Quiosco Alfonso, Kiosco Alfonso ou Quiosco Afonso \u00e9 unha sala de exposici\u00f3ns da cidade da Coru\u00f1a. Realiza todo tipo de exposici\u00f3ns, art\u00edsticas, informativas, fotogr\u00e1ficas, de dese\u00f1o industrial e gr\u00e1fico, arquitect\u00f3nicas, hologr\u00e1ficas etc... as\u00ed como outro tipo de actos, como conferencias, mesas redondas, edici\u00f3ns de cat\u00e1logos. Est\u00e1 situado en pleno centro da cidade, nos Xard\u00edns de M\u00e9ndez N\u00fa\u00f1ez\nHistoria.\nO edificio constru\u00eduse na zona en que se situaban os quioscos de refrescos dos Xard\u00edns de M\u00e9ndez N\u00fa\u00f1ez. Era un pavill\u00f3n alongado (5\u00d746\u00a0metros), semellante aos existentes Pavill\u00f3n Lino e A Terraza.\nFoi dese\u00f1ado por Rafael Gonz\u00e1lez Villar en 1912 en estilo modernista con dous corpos e d\u00faas escaleiras exteriores. Foi inaugurado en 1913. O Quiosco Alfonso recibe o seu nome do rei Afonso XIII, para conmemorar unha visita que fixo \u00e1 cidade. O mesmo arquitecto realizou a primeira ampliaci\u00f3n en 1926, en 1931 o pechamento da terraza da primeira planta coa que desapareceu a fachada orixinal modernista e en 1934 a reforma do primeiro andar.\nAo longo da s\u00faa historia foi caf\u00e9, sala de espect\u00e1culos e cine. Dende 1982 \u00e9 sala de exposici\u00f3ns municipal, para o que se fixo unha nova reforma por parte de Xos\u00e9 Manuel Casabella."}
{"id": "186445", "revid": "1131", "url": "https://gl.wikipedia.org/wiki?curid=186445", "title": "Fracela", "text": "O top\u00f3nimo galego Fracela pode referirse a:"}
{"id": "186446", "revid": "6939", "url": "https://gl.wikipedia.org/wiki?curid=186446", "title": "Orquestra Cidade de Granada", "text": ""}
{"id": "186447", "revid": "6939", "url": "https://gl.wikipedia.org/wiki?curid=186447", "title": "Orquestra Ciudad de Granada", "text": ""}
{"id": "186448", "revid": "56817", "url": "https://gl.wikipedia.org/wiki?curid=186448", "title": "A Vilad\u00f3nega", "text": "Co top\u00f3nimo A Vilad\u00f3nega pod\u00e9monos referir a dous lugares de Galicia:"}
{"id": "186450", "revid": "1131", "url": "https://gl.wikipedia.org/wiki?curid=186450", "title": "Lousado", "text": "O termo lousado p\u00f3dese referir:\nO top\u00f3nimo Lousado pode referirse a:"}
{"id": "186451", "revid": "82922", "url": "https://gl.wikipedia.org/wiki?curid=186451", "title": "Fundaci\u00f3n Caixa Galicia", "text": "A Fundaci\u00f3n Caixa Galicia foi unha fundaci\u00f3n galega creada para promover a cultura.\nHistoria.\nA Fundaci\u00f3n Caixa Galicia naceu en 1989 como unha fundaci\u00f3n vinculada \u00e1 entidade financeira Caixa Galicia co fin de promover a cultura nas s\u00faas m\u00faltiples facetas e manifestaci\u00f3ns, para iso, establec\u00e9ronse como prop\u00f3sitos fundamentais da Fundaci\u00f3n, entroutros, o fomento da innovaci\u00f3n, o desenvolvemento da creatividade, o crecemento do capital humano e a promoci\u00f3n da identidade cultural. Dende o 2006 xestiona o emblem\u00e1tico Teatro Col\u00f3n da Coru\u00f1a. Coa fusi\u00f3n das caixas galegas Caixa Galicia e Caixanova pasou a denominarse Fundaci\u00f3n Novacaixagalicia.\nPosteriormente, cando Banesco compra Novagalicia Banco, pasar\u00e1 a denominarse Afundaci\u00f3n.\nObxectivos.\nA Fundaci\u00f3n Caixa Galicia dedica o seu esforzo a ofrecer unha ampla variedade de propostas culturais e a manter unha presenza constante en toda a comunidade galega, as\u00ed como noutros lugares de Espa\u00f1a e do estranxeiro buscando a implicaci\u00f3n nas demandas culturais da sociedade para a cal traballa."}
{"id": "186452", "revid": "624", "url": "https://gl.wikipedia.org/wiki?curid=186452", "title": "Gildas ap Kaw", "text": ""}
{"id": "186461", "revid": "85894", "url": "https://gl.wikipedia.org/wiki?curid=186461", "title": "Fornelos, Dorme\u00e1, Boimorto", "text": "Fornelos \u00e9 un lugar da parroquia de Dorme\u00e1 no concello coru\u00f1\u00e9s de Boimorto na comarca de Arz\u00faa. Ti\u00f1a 5 habitantes no ano 2018 segundo datos do INE, dos cales 4 eran homes e 1 era muller."}
{"id": "186462", "revid": "85894", "url": "https://gl.wikipedia.org/wiki?curid=186462", "title": "Insua, Dorme\u00e1, Boimorto", "text": "Insua \u00e9 un lugar da parroquia de Dorme\u00e1 no concello coru\u00f1\u00e9s de Boimorto na comarca de Arz\u00faa. Ti\u00f1a 1 habitante no ano 2018 segundo datos do INE, que era 1 home."}
{"id": "186463", "revid": "85894", "url": "https://gl.wikipedia.org/wiki?curid=186463", "title": "O Pi\u00f1eiro, Dorme\u00e1, Boimorto", "text": "O Pi\u00f1eiro \u00e9 un lugar da parroquia de Dorme\u00e1 no concello coru\u00f1\u00e9s de Boimorto na comarca de Arz\u00faa. Ti\u00f1a 1 habitante no ano 2018 segundo datos do INE, que era 1 home."}
{"id": "186464", "revid": "85894", "url": "https://gl.wikipedia.org/wiki?curid=186464", "title": "Porcelle, Dorme\u00e1, Boimorto", "text": "Porcelle \u00e9 un lugar da parroquia de Dorme\u00e1 no concello coru\u00f1\u00e9s de Boimorto na comarca de Arz\u00faa. Ti\u00f1a 3 habitantes no ano 2018 segundo datos do INE, que eran 3 eran homes."}
{"id": "186465", "revid": "85894", "url": "https://gl.wikipedia.org/wiki?curid=186465", "title": "Proente, Dorme\u00e1, Boimorto", "text": "Proente \u00e9 un lugar da parroquia de Dorme\u00e1 no concello coru\u00f1\u00e9s de Boimorto na comarca de Arz\u00faa. Ti\u00f1a 1 habitante no ano 2018 segundo datos do INE, que era 1 muller."}
{"id": "186466", "revid": "85894", "url": "https://gl.wikipedia.org/wiki?curid=186466", "title": "Ribadiso da Fraga, Dorme\u00e1, Boimorto", "text": "Ribadiso da Fraga \u00e9 un lugar da parroquia de Dorme\u00e1 no concello coru\u00f1\u00e9s de Boimorto na comarca de Arz\u00faa. Ti\u00f1a 4 habitantes no ano 2018 segundo datos do INE, dos cales 2 eran homes e 2 eran mulleres."}
{"id": "186467", "revid": "85894", "url": "https://gl.wikipedia.org/wiki?curid=186467", "title": "Segade, Dorme\u00e1, Boimorto", "text": "Segade \u00e9 un lugar da parroquia de Dorme\u00e1 no concello coru\u00f1\u00e9s de Boimorto na comarca de Arz\u00faa. Non ti\u00f1a habitantes no ano 2018 segundo datos do INE."}
{"id": "186468", "revid": "85894", "url": "https://gl.wikipedia.org/wiki?curid=186468", "title": "Tixosa, Dorme\u00e1, Boimorto", "text": "Tixosa \u00e9 un lugar da parroquia de Dorme\u00e1 no concello coru\u00f1\u00e9s de Boimorto na comarca de Arz\u00faa. Ti\u00f1a 4 habitantes no ano 2018 segundo datos do INE, dos cales 1 era home e 3 eran mulleres."}
{"id": "186469", "revid": "1987", "url": "https://gl.wikipedia.org/wiki?curid=186469", "title": "Tixosa", "text": "Co top\u00f3nimo Tixosa pod\u00e9monos referir a:"}
{"id": "186470", "revid": "85894", "url": "https://gl.wikipedia.org/wiki?curid=186470", "title": "Vilanova, Dorme\u00e1, Boimorto", "text": "Vilanova \u00e9 un lugar da parroquia de Dorme\u00e1 no concello coru\u00f1\u00e9s de Boimorto na comarca de Arz\u00faa. Ti\u00f1a 3 habitantes no ano 2018 segundo datos do INE, dos cales 1 era home e 2 eran mulleres."}
{"id": "186471", "revid": "85894", "url": "https://gl.wikipedia.org/wiki?curid=186471", "title": "O Vilar, Dorme\u00e1, Boimorto", "text": "O Vilar \u00e9 un lugar da parroquia de Dorme\u00e1 no concello coru\u00f1\u00e9s de Boimorto na comarca de Arz\u00faa. Ti\u00f1a 2 habitantes no ano 2018 segundo datos do INE, dos cales 1 era home e 1 era muller."}
{"id": "186472", "revid": "895", "url": "https://gl.wikipedia.org/wiki?curid=186472", "title": "Torneo de la Galleta", "text": ""}
{"id": "186473", "revid": "85894", "url": "https://gl.wikipedia.org/wiki?curid=186473", "title": "Dorme\u00e1, Dorme\u00e1, Boimorto", "text": "Dorme\u00e1 \u00e9 un lugar da parroquia de Dorme\u00e1 no concello coru\u00f1\u00e9s de Boimorto na comarca de Arz\u00faa. Ti\u00f1a 46 habitantes no ano 2018 segundo datos do INE, dos cales 29 eran homes e 17 eran mulleres."}
{"id": "186474", "revid": "85894", "url": "https://gl.wikipedia.org/wiki?curid=186474", "title": "Rubial, Dorme\u00e1, Boimorto", "text": "Rubial \u00e9 un lugar da parroquia de Dorme\u00e1 no concello coru\u00f1\u00e9s de Boimorto na comarca de Arz\u00faa. Ti\u00f1a 5 habitantes no ano 2018 segundo datos do INE, dos cales 3 eran homes e 2 eran mulleres."}
{"id": "186475", "revid": "5271309", "url": "https://gl.wikipedia.org/wiki?curid=186475", "title": "Trofeo de la Galleta", "text": "O Trofeo de la Galleta \u00e9 unha competici\u00f3n futbol\u00edstica de ver\u00e1n que se celebra en Aguilar de Campoo (Palencia). O torneo cel\u00e9brase no Estadio Alberto Fern\u00e1ndez durante os primeiros d\u00edas do mes de agosto."}
{"id": "186476", "revid": "89787", "url": "https://gl.wikipedia.org/wiki?curid=186476", "title": "Trofeo de la Galleta 2011", "text": "A 17\u00aa edici\u00f3n do Trofeo de la Galleta celebrouse en Aguilar de Campoo (Palencia) o 6 de agosto de 2011. O campi\u00f3n foi o Deportivo da Coru\u00f1a."}
{"id": "186478", "revid": "23204", "url": "https://gl.wikipedia.org/wiki?curid=186478", "title": "Barry Pepper", "text": "Barry Robert Pepper, nado en Campbell River (Columbia Brit\u00e1nica) o 4 de abril de 1970, \u00e9 un actor canadense. \u00c9 principalmente co\u00f1ecido por interpretar o Sarxento Michael Strank no filme de Clint Eastwood, \"Bandeiras de nosos pais\", \u00f3 soldado Daniel Jackson en \"Saving Private Ryan\", \"Roger Maris en 61*\", Ned Pepper en \"True Grit\" e polo seu papel de Robert F. Kennedy na miniserie canadense/americana \"The Kennedys\"."}
{"id": "186479", "revid": "1131", "url": "https://gl.wikipedia.org/wiki?curid=186479", "title": "Teatro Jofre", "text": "O teatro Jofre \u00e9 un espazo esc\u00e9nico inaugurado en 1892, situado na praza de Galicia, no barrio da Madalena, da cidade de Ferrol. \u00c9 un dos referentes teatrais p\u00fablicos de Galicia xunto ao teatro Rosal\u00eda de Castro da Coru\u00f1a e unha instituci\u00f3n cultural de Ferrol.\nHistoria.\nContra o s\u00e9culo XVIII Ferrol contaba co teatro do italiano Nicol\u00e1s Settaro, onde se representaban funci\u00f3ns dram\u00e1ticas, l\u00edricas e bailes. Este teatro foi destru\u00eddo por un incendio, o que fixo que a cidade perdese o \u00fanico teatro digno existente, facendo que os espect\u00e1culos se celebrasen en barrac\u00f3ns provisionais ou nos baixos m\u00e1is amplos da cidade, que se acondicionaban a modo de teatri\u00f1os. Co ascenso da Mari\u00f1a de Guerra e dos estaleiros no s\u00e9culo XIX a cidade medrou, constru\u00edndose novos edificios p\u00fablicos, entre os que estaba o novo teatro.\nEn 1862, un grupo de ferrol\u00e1ns comezaron a construci\u00f3n do novo teatro. Os arquitectos Faustino Dom\u00ednguez Dom\u00ednguez e o seu fillo Faustino Dom\u00ednguez Coumes-Gay, foron os autores do primeiro proxecto e do edificio final, respectivamente. A pesar de que os beneficios da empresa ser\u00edan para o Hospital de Caridade, o que ti\u00f1a que facilitar a construci\u00f3n, as obras non rematar\u00edan de non ser polo apoio do ferrol\u00e1n Joaqu\u00edn Jofre Maristany, residente en Buenos Aires. A importancia da s\u00faa persoa na construci\u00f3n do teatro fixo que se lle dese o seu nome. Trinta anos despois de comezadas as obras, o 19 de maio de 1892 o teatro foi inaugurado coa representaci\u00f3n de \"El alcalde de Zalamea\", de Calder\u00f3n de la Barca.\nEn 1908 incorporou \u00e1 s\u00faa programaci\u00f3n proxecci\u00f3ns cinematogr\u00e1ficas. En 1919 o teatro pasou \u00e1 empresa Fraga, que encargou ao arquitecto Rodolfo Ucha a creaci\u00f3n dunha nova fachada, engadindo un p\u00f3rtico. O 4 de decembro de 1935 acolleu un mitin organizado pola Confederaci\u00f3n Rexional Galaica da CNT no que participaron Federica Montseny, Jaime Baella e Claro Jos\u00e9 Send\u00f3n.\nA finais do s\u00e9culo XX o teatro Jofre pechou as s\u00faas portas tras anos de decadencia da actividade e do edificio. Finalmente foi comprado polo Concello de Ferrol, que, despois da rodaxe nel do filme \"Divertimento\", decidiu rehabilitalo, sobre todo polo impulso do ent\u00f3n Concelleiro de Cultura e anteriormente Deputado no Parlamento de Galicia (1990-1993), Director Xeral de Cultura no goberno do socialista Fernando Gonz\u00e1lez Laxe e deputado no Congreso, Bonifacio Borreiros. O encargado deste proxecto foi Rafael Baltar, finado en 2002, que actuou especialmente nos accesos ao edificio e na fachada sur, ademais de crear unha galer\u00eda con miradoiro. Tam\u00e9n foi reformado o interior para darlle m\u00e1is luz e espazo esc\u00e9nico. Tras as obras foi reinaugurado en 2006.\nEntre xullo e agosto do 2011 o Jofre foi pechado polo Concello de Ferrol para levar a cabo a instalaci\u00f3n dun novo pano devasa en substituci\u00f3n do antigo, que caera accidentalmente en marzo durante a montaxe dunha obra teatral. O teatro reabriuse o 30 de agosto do 2011 con motivo do Concurso Internacional de Gaita Constantino Bell\u00f3n.\nCaracter\u00edsticas.\nA fachada orixinal do Teatro Jofre ocupaba a actual praza de Galicia, e contrastaba na s\u00faa sinxeleza co interior. Na actual destacan as columnas decoradas con elementos teatrais.\nA planta ten forma de ferradura. O interior, de tres pisos decorados, e con frescos no teito que representan os x\u00e9neros teatrais, pintados por Jorge Busato e Fontana di Cento, est\u00e1 influ\u00eddo polos gustos do s\u00e9culo XIX, inspirados, a s\u00faa vez, nos teatros barrocos italianos."}
{"id": "186480", "revid": "98629", "url": "https://gl.wikipedia.org/wiki?curid=186480", "title": "Battlefield Earth", "text": "Battlefield Earth \u00e9 un filme dirixido por Roger Christian que se estreou no ano 2000. Bas\u00e9ase na novela \"Battlefield Earth\" de L. Ron Hubbard.\nSinopse.\nNo ano 3000 xa non existen cidades nin naci\u00f3ns, a Terra \u00e9 un ermo desolado e a raza humana est\u00e1 a piques de desaparecer. Dende fai mil anos, unha malvada raza de alien\u00edxenas, os Psychlo, aniquilaron as defensas terrestres e escravizaron \u00f3s homes. O valente Jonni Goodboy Tyler parece ser a \u00fanica esperanza da humanidade."}
{"id": "186481", "revid": "1131", "url": "https://gl.wikipedia.org/wiki?curid=186481", "title": "Cercedo", "text": "O top\u00f3nimo galego Cercedo pode referirse a:"}
{"id": "186482", "revid": "27249", "url": "https://gl.wikipedia.org/wiki?curid=186482", "title": "Chantada (hom\u00f3nimos)", "text": "O top\u00f3nimo galego Chantada pode referirse a:"}
{"id": "186483", "revid": "98629", "url": "https://gl.wikipedia.org/wiki?curid=186483", "title": "The Little Vampire", "text": "The Little Vampire \u00e9 un filme dirixido por Uli Edel que se estreou no 2000. O filme \u00e9 unha adaptaci\u00f3n da serie de libros \"Der kleine Vampir\" escrita por Angela Sommer-Bodenburg.\nSinopse.\nAnton, un neno de nove anos, acaba de mudarse cos seus pais dende unha gran cidade dos Estados Unidos a un pequeno pobo nun lugar remoto de Escocia. No seu novo fogar co\u00f1ecer\u00e1 a Rudiger, un pequeno vampiro do que axi\u00f1a se fai amigo. Entre os dous, emprender\u00e1n a busca dun amuleto que permita a Rudiger volver ser un neno normal."}
{"id": "186484", "revid": "85894", "url": "https://gl.wikipedia.org/wiki?curid=186484", "title": "Pousada, Mercur\u00edn, Boimorto", "text": "Pousada \u00e9 un lugar da parroquia de Mercur\u00edn no concello coru\u00f1\u00e9s de Boimorto na comarca de Arz\u00faa. Ti\u00f1a 18 habitantes no ano 2018 segundo datos do INE, dos cales 10 eran homes e 8 eran mulleres."}
{"id": "186485", "revid": "85894", "url": "https://gl.wikipedia.org/wiki?curid=186485", "title": "Ciocende, Mercur\u00edn, Boimorto", "text": "Ciocende \u00e9 un lugar da parroquia de Mercur\u00edn no concello coru\u00f1\u00e9s de Boimorto na comarca de Arz\u00faa. Ti\u00f1a 6 habitantes no ano 2018 segundo datos do INE, dos cales 3 eran homes e 3 eran mulleres."}
{"id": "186486", "revid": "85894", "url": "https://gl.wikipedia.org/wiki?curid=186486", "title": "Romelas, Mercur\u00edn, Boimorto", "text": "Romelas \u00e9 un lugar da parroquia de Mercur\u00edn no concello coru\u00f1\u00e9s de Boimorto na comarca de Arz\u00faa. Ti\u00f1a 22 habitantes no ano 2018 segundo datos do INE, dos cales 10 eran homes e 12 eran mulleres."}
{"id": "186487", "revid": "85894", "url": "https://gl.wikipedia.org/wiki?curid=186487", "title": "A Cabrita, Mercur\u00edn, Boimorto", "text": "A Cabrita \u00e9 un lugar da parroquia de Mercur\u00edn no concello coru\u00f1\u00e9s de Boimorto na comarca de Arz\u00faa. Ti\u00f1a 10 habitantes no ano 2018 segundo datos do INE, dos cales 6 eran homes e 4 eran mulleres."}
{"id": "186488", "revid": "23204", "url": "https://gl.wikipedia.org/wiki?curid=186488", "title": "C-18", "text": " \u00e9 un personaxe ficticio do universo de \"Dragon Ball\". \u00c9 un dos androides creados polo Doutor Guero, para matar a Son Goku xunto a C-16 e C-17. Posteriormente, incorp\u00f3rase \u00f3s Guerreiros Z e forma unha familia con Kril\u00edn, con quen ten unha filla que nace durante entre as sagas de C\u00e9lula e a de Majin Boo."}
{"id": "186489", "revid": "23204", "url": "https://gl.wikipedia.org/wiki?curid=186489", "title": "C-17", "text": " \u00e9 un personaxe ficticio do universo de \"Dragon Ball\". \u00c9 un dos androides creados polo Doutor Guero, para matar a Son Goku xunto a C-16 e C-18, considerados androides tecnorg\u00e1nicos, os cales foron seres humanos reconstru\u00eddos con rob\u00f3tica avanzada.\nBiograf\u00eda.\nNa , aparece xunto coa s\u00faa irm\u00e1 C-18 derrotando a t\u00f3dolos guerreiros Z. \u00d3 ser Son Gohanda o \u00fanico supervivente do masacre, vive agochado adestr\u00e1ndose ata que consegue acadar o estado S\u00faper Guerreiro. Son Gohanda morre tras unha dif\u00edcil batalla contra os dous androides, pero como consecuencia da s\u00faa morte, Toranks consegue despertar transformarse tam\u00e9n nun S\u00faper Guerreiro. Pouco despois decide ir vingar a Gohan, pero s\u00f3 consegue ser ferido. Vendo que o \u00fanico xeito de cambiar o futuro \u00e9 regresar \u00f3 pasado, Toranks viaxa no tempo para tratar de deter \u00f3s androides. Por\u00e9n, \u00f3 regresar novamente \u00e1 s\u00faa \u00e9poca, dec\u00e1tase de que na s\u00faa \u00e9poca nada cambiou e emprega as s\u00faas novas habilidades para derrotar \u00f3s dous androides, e C-17 e C-18 son destru\u00eddos.\nNa , C-16, C-17 e C-18 son espertados polo Doutor Guero e despois de que C-17 asasine a este, deciden pelexar contra os Guerreiros Z. Derr\u00f3tanos a todos doadamente, inclu\u00edndo a Vexeta e a Toranks, e van na busca de Son Goku, pois estaban programados orixinalmente para matalo.\nPor outra banda aparece do nada un ser estra\u00f1o chamado C\u00e9lula, cuxo obxectivo \u00e9 absorber \u00f3s androides e volverse un ser perfecto.\nDespois dunha breve batalla con Piccoro, que \u00f3 descubrir a existencia de C\u00e9lula e os seus prop\u00f3sitos decide que o mellor \u00e9 matar a C-17 e a C-18, este non consegue o seu obxectivo e \u00e9 derrotado. C-17 \u00e9 absorbido por C\u00e9lula, e pouco despois C-18 tam\u00e9n. Logo de que Son Gohanda vence a C\u00e9lula, as bombas que ti\u00f1an no seu interior C-17 e C-18 son eliminadas por un desexo de Kril\u00edn \u00f3 drag\u00f3n Shenron. \nTempo despois vaga polo mundo ata que o C-17 do inferno o manipula e decide ir con C-18 para tratar de convencela de que se pase \u00f3 bando do Doutor Myu, pero esta n\u00e9gase e Kril\u00edn \u00e9 asasinado. Despois de fusionarse co Novo C-17 e crear \u00f3 S\u00faper C-17, \u00e9 derrotado por Son Goku.\nNovo C-17.\nO , \u00e9 unha copia do C-17 orixinal creada polo Doutor Guero e o Doutor Myu. Tralas s\u00faas respectivas derrotas, os dous cient\u00edficos malvados co\u00f1\u00e9cense no inferno. Al\u00ed xuntan a s\u00faa sabedor\u00eda para crear unha nova versi\u00f3n do androide m\u00e1is forte, C-17. Esta nova versi\u00f3n \u00e9 quen de controlar \u00f3 orixinal e era m\u00e1is poderosa en combate. Ademais era capaz de sincronizarse con el, abrindo unha especie de v\u00f3rtice entre a Terra e o inferno.\nS\u00faper C-17.\n \u00e9 o androide definitivo, creado pola uni\u00f3n de C-17 e o Novo C-17.\nCon Son Goku encerrado no inferno, o novo C-17 pelexa contra Vexeta durante uns minutos, mentres agarda a chegada do C-17 orixinal para unirse. Cando finalmente se atopan un co outro, fusi\u00f3nanse e nace o androide definitivo, S\u00faper C-17.\nToranks, Son Goten, Son Gohanda, Oob e Vexeta enfr\u00f3ntanse a S\u00faper C-17, pero todos foron derrotados, sendo Vexeta transformado en S\u00faper Guerreiro 2 o \u00fanico guerreiro en p\u00e9 que aguantou ata a chegada de Son Goku. Este transf\u00f3rmase en S\u00faper Guerreiro 4 e derr\u00f3tao coa axuda de C-18."}
{"id": "186490", "revid": "23204", "url": "https://gl.wikipedia.org/wiki?curid=186490", "title": "Abulcasis", "text": "Abu al-Qasim Jalaf ibn al-Abbas Al-Zahrawi ou Abul-Qasim Khakaf ibn al Abbas al Zahravi (en \u00e1rabe: \u0623\u0628\u0648 \u0627\u0644\u0642\u0627\u0633\u0645 \u0628\u0646 \u062e\u0644\u0641 \u0628\u0646 \u0627\u0644\u0639\u0628\u0627\u0633 \u0627\u0644\u0632\u0647\u0631\u0627\u0648\u064a), m\u00e1is co\u00f1ecido como Abulcasis, na s\u00faa forma latinizada (en galego, Abulcasis ou Albucas\u00eds), foi un m\u00e9dico e cient\u00edfico andalus\u00ed, (Mad\u012bnat al-Zahr\u0101, C\u00f3rdoba, Al-\u00c1ndalus, 936 - C\u00f3rdoba, Al-\u00c1ndalus, 1013).\nVida.\nS\u00e1bense moi poucas cousas da s\u00faa vida m\u00e1is al\u00e1 dos poucos datos que explica nas s\u00faas propias obras.\nApenas que naceu na vila de Mad\u012bnat al-Zahr\u0101, a uns dez quil\u00f3metros ao noroeste do barrio real de C\u00f3rdoba, dentro da tribo \u00e1rabe dos Ansar.\nTam\u00e9n sabemos que viviu a maior parte da s\u00faa vida en Alhaur\u00edn de la Torre, onde estudou, deu clases e practicou a medicina at\u00e9 pouco antes da s\u00faa morte, dous anos despois do saqueo da s\u00faa vila natal por tropas cristi\u00e1s.\nO seu nome aparece mencionado por primeira vez nunha obra de Abu Muhammad ibn Hazm, que o cita entre os m\u00e9dicos m\u00e1is famosos de Al-\u00c1ndalus. A primeira biograf\u00eda detallada escribiuse sesenta anos despois da s\u00faa morte, por Al-Humaydi, na s\u00faa obra \"Jadhwat al-Muqtabis\".\n\"Kitab al-Tasrif\".\nAbulcasis foi un m\u00e9dico cordob\u00e9s considerado como un dos pais e o fundador da cirurx\u00eda moderna.\nNos seus textos, onde combinaba as ensinanzas cl\u00e1sicas greco-latinas cos co\u00f1ecementos da ciencia do Oriente Pr\u00f3ximo, foron a base dos procedementos cir\u00farxicos europeos at\u00e9 o Renacemento.\nA s\u00faa maior contribuci\u00f3n \u00e1 historia da medicina e a cirurx\u00eda \u00e9 \"Al-Tasrif\" (1000), unha obra enciclop\u00e9dica en trinta volumes sobre a pr\u00e1ctica m\u00e9dica, onde recompilou todo o co\u00f1ecemento m\u00e9dico e farmac\u00e9utico da \u00e9poca.\nFoi, as\u00ed mesmo, un gran innovador nas artes m\u00e9dicas, sendo o primeiro en empregar o f\u00edo de seda nas suturas.\nEspecialista en cirurx\u00eda, na s\u00faa obra describe os procedementos que utilizaba nas s\u00faas operaci\u00f3ns de ollos, o\u00eddos, garganta, amputaci\u00f3ns, implantes de dentes etc.\nAbulcasis tam\u00e9n inventou o f\u00f3rceps para a extracci\u00f3n de fetos mortos, con ilustraci\u00f3ns, no \"Al-Tasrif\". As\u00ed mesmo, tam\u00e9n describe o uso do f\u00f3rceps nos partos.\nEl \"Al-Tasrif\" tam\u00e9n introduce o uso de ligaduras para controlar hemorraxias en arterias, en cauterizaci\u00f3n.\nDesenvolveu m\u00e1is de 200 novos instrumentos cir\u00farxicos que describe no \u00faltimo libro da s\u00faa magna enciclopedia, a cal foi profusamente estudada en toda Europa durante m\u00e1is de cinco s\u00e9culos despois da s\u00faa morte."}
{"id": "186491", "revid": "22795", "url": "https://gl.wikipedia.org/wiki?curid=186491", "title": "Abulcas\u00eds", "text": ""}
{"id": "186492", "revid": "1131", "url": "https://gl.wikipedia.org/wiki?curid=186492", "title": "Pateira", "text": "O top\u00f3nimo galego Pateira pode referirse a:"}
{"id": "186493", "revid": "98629", "url": "https://gl.wikipedia.org/wiki?curid=186493", "title": "C-16", "text": " \u00e9 un personaxe do anime e manga \"Dragon Ball\". Foi o \u00faltimo androide que o Doutor Guero creou. Por unha misteriosa raz\u00f3n ti\u00f1a unha natureza am\u00e1bel. Como non quer\u00eda facer dano \u00e1 xente, o Doutor Guero considerouno un produto defectuoso e sacouno de circulaci\u00f3n. Foi activado por C-17 e C-18, que mataran \u00f3 Doutor Guero.\nEra un xigante tranquilo de poucas palabras, mant\u00edvose \u00e1 marxe dos combates de C-17 e C-18, porque o seu \u00fanico obxectivo era Son Goku. Amaba a natureza que o rodeaba, e a s\u00faa maior paix\u00f3n era escoitar o canto dos paxaros.\nPero cando descubriu a ameaza de C\u00e9lula, interveu para impedir a absorci\u00f3n de C-17 por parte de C\u00e9lula, deixando abraiados \u00f3s androides 17 e 18 (e a Ten Shin Han que estaba vendo o combate) xa que demostrou ter unha forza superior \u00f3 resto dos androides. O combate estaba algo igualado, pero cando C-16 comezaba a ter vantaxe, nun descoido, o C-17 foi asimilado por C\u00e9lula, aumentado terriblemente o seu poder, e derrotando dun s\u00f3 golpe \u00f3 C-16.\nFoi reparado na Capsule Corp polo pai de Bulma, o Doutor Brief, onde lle quitaron a perigosa bomba do seu corpo. Participou nos Xogos de C\u00e9lula, onde intentou auto-destru\u00edrse, pero \u00f3 non ter a bomba, non puido e foi destru\u00eddo por C\u00e9lula. No seu derradeiro alento d\u00edxolle a Son Gohanda que salvara a natureza. C\u00e9lula destr\u00faeo por completo, sendo iso o motivo que permitiu a Son Gohanda chegar \u00f3 estado de S\u00faper Guerreiro 2, e derrotar a C\u00e9lula."}
{"id": "186494", "revid": "56817", "url": "https://gl.wikipedia.org/wiki?curid=186494", "title": "As Augas", "text": "Co top\u00f3nimo As Augas pod\u00e9monos referir a varios lugares de Galicia:"}
{"id": "186495", "revid": "85894", "url": "https://gl.wikipedia.org/wiki?curid=186495", "title": "Aldr\u00e1, Rodieiros, Boimorto", "text": "Aldr\u00e1 \u00e9 un lugar da parroquia de Rodieiros no concello coru\u00f1\u00e9s de Boimorto na comarca de Arz\u00faa. Ti\u00f1a 6 habitantes no ano 2018 segundo datos do INE, dos cales 3 eran homes e 3 eran mulleres."}
{"id": "186496", "revid": "85894", "url": "https://gl.wikipedia.org/wiki?curid=186496", "title": "Pena Monteira, Rodieiros, Boimorto", "text": "Pena Monteira \u00e9 un lugar da parroquia de Rodieiros no concello coru\u00f1\u00e9s de Boimorto na comarca de Arz\u00faa. Segundo o INE en 2018 ti\u00f1a seis habitantes (tres homes e tres mulleres)."}
{"id": "186497", "revid": "1987", "url": "https://gl.wikipedia.org/wiki?curid=186497", "title": "Qui\u00f1oi de Abaixo, Rodieiros, Boimorto", "text": "Qui\u00f1oi de Abaixo \u00e9 un lugar da parroquia de Rodieiros no concello coru\u00f1\u00e9s de Boimorto na comarca de Arz\u00faa. Xunto con Qui\u00f1oi de Arriba ti\u00f1a 11 habitantes no ano 2018 segundo datos do INE, dos cales 7 eran homes e 4 eran mulleres."}
{"id": "186498", "revid": "1987", "url": "https://gl.wikipedia.org/wiki?curid=186498", "title": "Qui\u00f1oi de Arriba, Rodieiros, Boimorto", "text": "Qui\u00f1oi de Arriba \u00e9 un lugar da parroquia de Rodieiros no concello coru\u00f1\u00e9s de Boimorto na comarca de Arz\u00faa. Xunto con Qui\u00f1oi de Abaixo ti\u00f1a 11 habitantes no ano 2018 segundo datos do INE, dos cales 7 eran homes e 4 eran mulleres."}
{"id": "186499", "revid": "85894", "url": "https://gl.wikipedia.org/wiki?curid=186499", "title": "As Rozadas, Rodieiros, Boimorto", "text": "As Rozadas \u00e9 un lugar da parroquia de Rodieiros no concello coru\u00f1\u00e9s de Boimorto na comarca de Arz\u00faa. Ti\u00f1a 10 habitantes no ano 2018 segundo datos do INE, dos cales 5 eran homes e 5 eran mulleres."}
{"id": "186500", "revid": "98629", "url": "https://gl.wikipedia.org/wiki?curid=186500", "title": "Parto", "text": "O parto humano, tam\u00e9n chamado peristallo ou nacemento, \u00e9 a culminaci\u00f3n do embarazo humano, o per\u00edodo de sa\u00edda do meni\u00f1o do \u00fatero materno.\n\u00c9 considerado por moitos como o inicio da vida da persoa, e a idade dun individuo def\u00ednese por este suceso en moitas culturas.\nConsid\u00e9rase que unha muller inicia o parto coa aparici\u00f3n de contracci\u00f3ns uterinas regulares, que aumentan en intensidade e frecuencia, acompa\u00f1adas de cambios fisiol\u00f3xicos no colo uterino.\nO proceso do parto humano natural categor\u00edzase en tres fases: o borramento e dilataci\u00f3n do colo uterino, o descenso e nacemento do neno e o alumeamento ou expulsi\u00f3n da placenta.\nNalg\u00fans embarazos cualificados como de risco elevado para a nai ou o feto, o nacemento ocorre por unha ces\u00e1rea, que \u00e9 a extracci\u00f3n do neno a trav\u00e9s dunha incisi\u00f3n cir\u00farxica no abdome, en vez do parto vaxinal.\nNa maior\u00eda dos casos o parto \u00e9 un proceso natural que a muller desenvolve con ou sen apoio doutras mulleres experimentadas, entre as que se encontran as chamadas, \"comadroas\" ou \"parteiras\", ou por profesionais da \u00e1rea da sa\u00fade como as \"matronas\". A participaci\u00f3n de m\u00e9dicos especialistas en obstetricia adoita facerse cando aparece algunha complicaci\u00f3n do embarazo ou do parto (xa sexa ces\u00e1rea ou o uso de f\u00f3rceps).\nTipos de parto.\nExisten diversas modalidades pola que nace o beb\u00e9 \u00e1 final do termo do embarazo o, nalg\u00fans casos, antes das 40 semanas ou 9 meses de xestaci\u00f3n:\nParto vaxinal espont\u00e1neo.\nNo parto natural, o beb\u00e9 nace atravesando a vaxina da nai, seguindo as indicaci\u00f3ns do profesional da sa\u00fade, coa asistencia de pouca tecnolox\u00eda ou ningunha e sen a axuda de f\u00e1rmacos. Na maior\u00eda dos centros asistenciais o parto vaxinal ocorre nunha posici\u00f3n xinecol\u00f3xica, coa xestante en posici\u00f3n dec\u00fabito dorsal, \u00e9 dicir, deitada sobre as s\u00faas costas e cos p\u00e9s sostidos \u00e1 altura dos gl\u00fateos co obxecto de favorecer a comodidade do persoal m\u00e9dico. Co\u00f1\u00e9cese co nome de \"posici\u00f3n de litotom\u00eda\", que se usou durante moitos anos como rutina no nacemento. Por\u00e9n, \u00e9 unha posici\u00f3n controvertida, pois o parto pode ocorrer naturalmente en posici\u00f3n vertical \u2014por exemplo, \u00e1s agachadas\u2014 na cal a gravidade axuda \u00e1 sa\u00edda natural do neno. Na litotom\u00eda existe m\u00e1is probabilidade de descensos lentos, expulsi\u00f3ns prolongadas, sufrimento fetal e esgazaduras perineais maternas.\nIdealmente, o contorno da nai no momento do parto deber\u00eda ser de tranquilidade, sen pr\u00e9sas, con intimidade e confianza: luz suave, poucas persoas e pertencentes \u00e1 s\u00faa contorna \u00edntima, unha posici\u00f3n c\u00f3moda elixida por ela, talvez m\u00fasica ou flores, ou aromas, se a ela lle gustan.\nTam\u00e9n existe o parto en auga morna, no propio fogar, en hospitais ou en centros privados.\nParto vaxinal con f\u00f3rceps.\nOcasionalmente o parto vaxinal ten que ser asistido con instrumentos especiais, como o f\u00f3rceps ou pinza obst\u00e9trica, que prensa a cabeza do neno, coa finalidade de suxeitalo e tirar del f\u00f3ra da canle do parto. Ind\u00edcase con pouca frecuencia en certos partos dif\u00edciles.\nParto abdominal.\nCerca do 20 % dos partos en pa\u00edses desenvolvidos real\u00edzanse cir\u00farxicamente mediante unha operaci\u00f3n abdominal denominada \"ces\u00e1rea\".\nNon todas as ces\u00e1reas son por indicaci\u00f3n m\u00e9dica en casos de partos de alto risco, unha porcentaxe deles son electivos, cando a nai elixe por preferencia que o seu beb\u00e9 non naza vaxinal."}
{"id": "186502", "revid": "5863", "url": "https://gl.wikipedia.org/wiki?curid=186502", "title": "Mestrado en administraci\u00f3n de negocios", "text": "Un mestrado en administraci\u00f3n de negocios, m\u00e1ster en administraci\u00f3n de negocios, abreviado MBA (\"Master of Business Administrations\" en ingl\u00e9s), \u00e9 un t\u00edtulo acad\u00e9mico de mestrado, e polo tanto de posgrao, en negocios.\nCaracter\u00edsticas.\nPolo xeral ten unha duraci\u00f3n dun a tres anos acad\u00e9micos e as escolas de negocio poden ofrecelo en formato tempo completo ou parcial para os profesionais que compatibilizan os estudos dos MBA coa s\u00faa actividade profesional. Para os de formato de dous cursos, o primeiro ano dun MBA est\u00e1 orientado a adestrar no co\u00f1ecemento do contexto empresarial e nas funci\u00f3ns operativas da empresa. O segundo ano, \u00e9 m\u00e1is especializado e busca capacitar en temas econ\u00f3micos e administrativos.\nPara os profesionais con m\u00e1is experiencia empresarial, hai unha modalidade denominada \"MBA Executivo\" (\"Executive MBA\", en ingl\u00e9s), que polo xeral \u00e9 un posgrao a tempo parcial.\nAlg\u00fans dos programas de MBA permiten \u00f3s estudantes especializarse ou concentrarse nunha \u00e1rea (finanzas, mercadotecnia, lox\u00edstica, negocios sustentables, recursos humanos, exportaci\u00f3ns etc.). Os MBA son impartidos por escolas de negocios.\nHistoria.\nA primeira escola en ofrecer un MBA foi, no ano 1900, a Escola de negocios Tuck School of Business, situada en Nova Hampshire, Estados Unidos.\nClasificaci\u00f3ns.\nExisten m\u00faltiples clasificaci\u00f3ns que valoran as escolas de negocios en funci\u00f3n de diversos par\u00e1metros. Medios de comunicaci\u00f3n especializados no mundo dos negocios como \"Financial Times\", \"The Economist\", \"Fortune\" ou \"Business Week\" valoran a calidade da ensinanza e os recursos empregados polas escolas mediante investigaci\u00f3n propia, inqu\u00e9ditos \u00e1s escolas, \u00f3s alumnos e \u00f3s antigos alumnos.\nEscolas de negocios sobranceiras.\nAlgunhas das Escolas de negocios que habitualmente aparecen nos postos altos na maior\u00eda de clasificaci\u00f3n son a Harvard Business School, University of Chicago Booth School of Business ou a London Business School. Hai tres escolas de negocios espa\u00f1olas que, segundo a maior\u00eda de clasificaci\u00f3ns est\u00e1n entre as mellores de Europa, son ESADE, IESE, EADA (esta non est\u00e1 destacada habitualmente nas clasificaci\u00f3ns) en Barcelona ou o Instituto de Empresa en Madrid.\nEn Galicia durante os \u00faltimos anos houbo d\u00faas escolas de negocios: Escola de Negocios Caixanova e ITE Caixa Galicia, ambas pertencentes a Novacaixagalicia, trala fusi\u00f3n entre Caixanova e Caixa Galicia est\u00e1 por determinar que pasar\u00e1 con ambas escolas de negocios."}
{"id": "186505", "revid": "6939", "url": "https://gl.wikipedia.org/wiki?curid=186505", "title": "Master en Administraci\u00f3n de Negocios", "text": ""}
{"id": "186508", "revid": "98629", "url": "https://gl.wikipedia.org/wiki?curid=186508", "title": "Cervezas Alhambra", "text": "Cervezas Alhambra \u00e9 unha compa\u00f1\u00eda cervexeira espa\u00f1ola da cidade de Granada (Andaluc\u00eda), fundada en 1925 e que actualmente forma parte do Grupo Mahou-San Miguel.\nHistoria.\nCervezas Alhambra foi fundada en 1925 con capital granadino e coa participaci\u00f3n de Carlos Bouvard, propietario da f\u00e1brica \"La Moravia\". Dende 1954 e durante 25 anos formou parte do accionariado da S.A. Damm. \nEn 1994, cando atravesaba un mal momento, xurdiu a cervexa Alhambra Reserva 1925. En 1995 uniuse ao accionariado de La Cruz del Campo. Catro anos despois, en 1999, adquire a cervexeira cordobesa \"Compa\u00f1\u00eda Andaluza de Cervezas\". Finalmente no 2006 foi comprada polo grupo Mahou-San Miguel.\nHoxe en d\u00eda \u00e9 unha cervexa moi co\u00f1ecida en todo o leste de Andaluc\u00eda, especialmente na cidade de Granada, onde \u00e9 a cervexa m\u00e1is consumida."}
{"id": "186510", "revid": "6939", "url": "https://gl.wikipedia.org/wiki?curid=186510", "title": "Cervexas Alhambra", "text": ""}
{"id": "186511", "revid": "2074", "url": "https://gl.wikipedia.org/wiki?curid=186511", "title": "Xa-Sabes-Quen", "text": ""}
{"id": "186512", "revid": "2074", "url": "https://gl.wikipedia.org/wiki?curid=186512", "title": "O Que Non Debe Amentarse", "text": ""}
{"id": "186514", "revid": "2074", "url": "https://gl.wikipedia.org/wiki?curid=186514", "title": "Tom Morlov Riddle", "text": ""}
{"id": "186517", "revid": "624", "url": "https://gl.wikipedia.org/wiki?curid=186517", "title": "Bardos dos nobres", "text": "Bardos dos nobres (en gal\u00e9s Beirdd yr Uchelwyr) \u00e9 o nome que se emprega na literatura galesa para se referir ao grupo de bardos profesionais que cantaron para os nobres galeses por un espazo de tres s\u00e9culos ao final da Idade Media e principios da Idade Moderna. Saen \u00e1 luz despois de os bardos profesionais perderen o mecenado dos pr\u00edncipes galeses despois da derrota de Llywelyn Ein Llyw Olaf en 1282 e a invasi\u00f3n inglesa. Os Beirdd y Tywysogion cantaban ao pr\u00edncipe e \u00e1 s\u00faa corte pero os cywyddwyr cantan \u00e1 nova xeraci\u00f3n de nobres que herdaron unha parte do poder administrativo dos pr\u00edncipes a nivel local baixo o novo r\u00e9xime. Como era o cywydd un veh\u00edculo tan caracter\u00edstico da s\u00faa obra al\u00fadese a eles \u00e1s veces como os \"Cywyddwyr\", sucesores dos Gogynfeirdd, pero \u00e9 err\u00f3neo, pois cantan con outros moitos esquemas m\u00e9tricos f\u00f3ra do cywydd, ao manter algunhas das m\u00e9tricas favoritas dos \"Beirdd y Tywysogion\". Cons\u00e9rvase a obra de preto de 150 destes bardos nos manuscritos que conservan unha parte substancial da s\u00faa obra sen publicar.\nTraxectoria.\nAs loanzas aos nobres e as s\u00faas familias representan o groso dos poemas dos Bardos dos Nobres, pero hai outro n\u00famero meirande de poemas sobre temas diversos como o amor, a natureza, disputas po\u00e9ticas, s\u00e1tiras etc\u00e9tera. Alg\u00fans dos bardos pertenc\u00edan \u00e1 mesma clase c\u00f3s seus mecenas e estaban afeitos ao seu mundo, mentres outros eran de condici\u00f3n m\u00e1is baixa e que se enfrontaban co clero para ga\u00f1ar a vida.\nUn dos poetas m\u00e1is famosos dos bardos dos nobres foi Dafydd ap Gwilym, unha das figuras m\u00e1is senlleiras da poes\u00eda amorosa de toda Europa. No s\u00e9culo XIV e o seguinte Iolo Goch cantou a Owain Glynd\u0175r, Si\u00f4n Cent criticou cruelmente o mundo, Gutun Owain, Dafydd Nanmor, un dos meirandes mestres da poes\u00eda de loanza, tam\u00e9n destacan Lewys Glyn Cothi e Dafydd ab Edmwnd. Entre os grandes bardos do per\u00edodo dos Tudor est\u00e1n Tudur Aled, Gruffudd Hiraethog, Wiliam Ll\u0177n e Wiliam Cynwal. A tradici\u00f3n po\u00e9tica decaeu a finais do s\u00e9culo XVI, pero non desaparece totalmente o lume ata mediados do s\u00e9culo XVII cando os poucos derradeiros bardos profesionais perderon o tradicional mecenado.\nV\u00e9xase tam\u00e9n.\nBibliograf\u00eda.\nA innovadora serie 'Cyfres Beirdd yr Uchelwyr', que publica o Canolfan Uwchefrydiau Cymreig a Cheltaidd (Centro de altos estudos galeses e celtas) en Aberystwyth, cont\u00e9n a obra dunha ducia destes bardos."}
{"id": "186518", "revid": "624", "url": "https://gl.wikipedia.org/wiki?curid=186518", "title": "Bardos dos Nobres", "text": ""}
{"id": "186519", "revid": "56817", "url": "https://gl.wikipedia.org/wiki?curid=186519", "title": "Liga de Campi\u00f3ns da UEFA 1992-93", "text": "A Liga de Campi\u00f3ns da UEFA 1992-93 foi a edici\u00f3n n\u00famero 38 da m\u00e1xima competici\u00f3n europea de f\u00fatbol a nivel de clubs organizada pola UEFA, e a primeira coa nova denominaci\u00f3n de \"Liga de Campi\u00f3ns da UEFA\", seguindo o formato inaugurado na anterior tempada. As roldas previas da competici\u00f3n disput\u00e1ronse entre agosto e novembro. A fase de grupos comezou a finais de novembro e rematou en abril. A final foi o 26 de maio de 1993. Na final enfront\u00e1ronse o campi\u00f3n da Ligue 1, o Olympique Marsella, e mailo campi\u00f3n italiano, o AC Mil\u00e1n. Os franceses venceron por 1 gol a 0, acadando a s\u00faa primeira Copa de Europa, e ata hoxe, a \u00fanica que ten ga\u00f1ado un equipo franc\u00e9s.\nFase de Grupos.\nT\u00f3dolos equipos tiveron que pasar polas roldas previas de clasificaci\u00f3n para chegar \u00e1 fase de grupos. Na segunda rolda de clasificaci\u00f3n, o campi\u00f3n da Copa de Europa 1991-92, FC Barcelona, que defend\u00eda a coroa continental, caeu eliminado fronte \u00f3 PFC CSKA Moscova por un marcador global de 4-3 a prol dos rusos. Outro equipo que tam\u00e9n caeu antes do previsto foi o campi\u00f3n ingl\u00e9s, o Leeds United, que foi eliminado na segunda rolda polo Rangers FC. O propio Leeds United vi\u00f1a de eliminar na primeira rolda \u00f3 campi\u00f3n alem\u00e1n, VfB Stuttgart.\nGrupo B.\n\u00d3 remate da fase de grupos clasific\u00e1ronse para a final os 2 equipos que quedaron en primeira posici\u00f3n nos seus respectivos grupos.\nFinal.\nA final da Liga de Campi\u00f3ns da UEFA na s\u00faa edici\u00f3n 1992-93 enfrontou \u00f3 campi\u00f3n franc\u00e9s Olimpique Marsella que vi\u00f1a de acadar 5 t\u00edtulos seguidos na Ligue 1, e \u00f3 AC Mil\u00e1n dirixido por Fabio Capello, con estrelas como Paolo Maldini, Marco van Basten, Franco Baresi, Frank Rijkaard etc.\nO encontro disputouse no Estadio Ol\u00edmpico de M\u00fanic, e foi dirixido polo colexiado su\u00edzo Kurt R\u00f6thlisberger. O resultado final foi de 1-0 a prol do Olympique Marsella, cun gol do xogador de Costa do Marfil Basile Boli no minuto 43.\nEste resultado supuxo a primeira vitoria que un equipo franc\u00e9s acadaba na m\u00e1xima competici\u00f3n continental de f\u00fatbol europeo despois de 38 anos, e que ata hoxe segue sendo a \u00fanica.\nNon obstante, esta vitoria tam\u00e9n supuxo o fin da \u00e9poca mais gloriosa deste club franc\u00e9s, xa que pouco despois foi sancionado, s\u00e9ndolle retirado o t\u00edtulo de liga que acadara ese mesmo ano, e sendo descendido de categor\u00eda dende a Ligue 1, todo por mor das acusaci\u00f3ns de arranxos de encontros. "}
{"id": "186520", "revid": "624", "url": "https://gl.wikipedia.org/wiki?curid=186520", "title": "Cywyddwyr", "text": ""}
{"id": "186521", "revid": "85894", "url": "https://gl.wikipedia.org/wiki?curid=186521", "title": "O Casti\u00f1eiro, Oza, Oza-Cesuras", "text": "O Casti\u00f1eiro \u00e9 un lugar da parroquia de Oza no concello coru\u00f1\u00e9s de Oza-Cesuras na comarca de Betanzos. Ti\u00f1a 108 habitantes no ano 2010 segundo datos do Instituto Galego de Estat\u00edstica, dos cales eran 54 homes e 54 mulleres, o que sup\u00f3n un aumento con relaci\u00f3n ao ano 2000 cando ti\u00f1a 85 habitantes."}
{"id": "186522", "revid": "624", "url": "https://gl.wikipedia.org/wiki?curid=186522", "title": "Poetas dos nobres", "text": ""}
{"id": "186525", "revid": "85894", "url": "https://gl.wikipedia.org/wiki?curid=186525", "title": "Lois, Oza, Oza-Cesuras", "text": "Lois \u00e9 un lugar da parroquia de Oza no concello coru\u00f1\u00e9s de Oza-Cesuras na comarca de Betanzos. Ti\u00f1a 218 habitantes no ano 2010 segundo datos do Instituto Galego de Estat\u00edstica, dos cales eran 100 homes e 118 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 244 habitantes."}
{"id": "186526", "revid": "85894", "url": "https://gl.wikipedia.org/wiki?curid=186526", "title": "Oza, Oza, Oza-Cesuras", "text": "Oza \u00e9 un lugar da parroquia de Oza no concello coru\u00f1\u00e9s de Oza-Cesuras na comarca de Betanzos. Segundo o Instituto Galego de Estat\u00edstica en 2010 ti\u00f1a 136 habitantes (71 homes e 65 mulleres), 34 m\u00e1is ca en 2000."}
{"id": "186527", "revid": "22570", "url": "https://gl.wikipedia.org/wiki?curid=186527", "title": "Carraceda, Oza, Oza-Cesuras", "text": "Carraceda \u00e9 un lugar da parroquia de Oza no concello coru\u00f1\u00e9s de Oza-Cesuras na comarca de Betanzos. Ti\u00f1a 101 habitantes no ano 2010 segundo datos do Instituto Galego de Estat\u00edstica, dos cales eran 53 homes e 48 mulleres, o que sup\u00f3n un aumento con relaci\u00f3n ao ano 2000 cando ti\u00f1a 98 habitantes."}
{"id": "186528", "revid": "85894", "url": "https://gl.wikipedia.org/wiki?curid=186528", "title": "Maial de Abaixo, Oza, Oza-Cesuras", "text": "Maial de Abaixo \u00e9 un lugar da parroquia de Oza no concello coru\u00f1\u00e9s de Oza-Cesuras na comarca de Betanzos. Ti\u00f1a 25 habitantes no ano 2010 segundo datos do Instituto Galego de Estat\u00edstica, dos cales eran 13 homes e 12 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 34 habitantes."}
{"id": "186529", "revid": "22570", "url": "https://gl.wikipedia.org/wiki?curid=186529", "title": "Os Cabalos, Oza, Oza-Cesuras", "text": "Os Cabalos \u00e9 un lugar da parroquia de Oza no concello coru\u00f1\u00e9s de Oza-Cesuras na comarca de Betanzos. Non ti\u00f1a habitantes no ano 2010 segundo datos do Instituto Galego de Estat\u00edstica, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 2 habitantes."}
{"id": "186530", "revid": "85894", "url": "https://gl.wikipedia.org/wiki?curid=186530", "title": "A Vila, Rodieiros, Boimorto", "text": "A Vila \u00e9 un lugar da parroquia de Rodieiros no concello coru\u00f1\u00e9s de Boimorto na comarca de Arz\u00faa. Ti\u00f1a 5 habitantes no ano 2018 segundo datos do INE, dos cales 2 eran homes e 3 eran mulleres."}
{"id": "186531", "revid": "85894", "url": "https://gl.wikipedia.org/wiki?curid=186531", "title": "Vilar de Suso, Rodieiros, Boimorto", "text": "Vilar de Suso \u00e9 un lugar da parroquia de Rodieiros no concello coru\u00f1\u00e9s de Boimorto na comarca de Arz\u00faa. Ti\u00f1a 9 habitantes no ano 2018 segundo datos do INE, dos cales 4 eran homes e 5 eran mulleres."}
{"id": "186532", "revid": "85894", "url": "https://gl.wikipedia.org/wiki?curid=186532", "title": "Paio, Oza, Oza-Cesuras", "text": "Paio \u00e9 un lugar da parroquia de Oza no concello coru\u00f1\u00e9s de Oza-Cesuras na comarca de Betanzos. Ti\u00f1a 1 habitante no ano 2010 segundo datos do Instituto Galego de Estat\u00edstica, que era 1 home, o que sup\u00f3n un aumento con relaci\u00f3n ao ano 2000 cando non ti\u00f1a habitantes."}
{"id": "186533", "revid": "85894", "url": "https://gl.wikipedia.org/wiki?curid=186533", "title": "Za\u00edn, Rodieiros, Boimorto", "text": "Za\u00edn \u00e9 un lugar da parroquia de Rodieiros no concello coru\u00f1\u00e9s de Boimorto na comarca de Arz\u00faa. Ti\u00f1a 17 habitantes no ano 2018 segundo datos do INE, dos cales 8 eran homes e 9 eran mulleres."}
{"id": "186534", "revid": "1987", "url": "https://gl.wikipedia.org/wiki?curid=186534", "title": "Za\u00edn", "text": "Co top\u00f3nimo Za\u00edn podemonos referir a:"}
{"id": "186535", "revid": "85894", "url": "https://gl.wikipedia.org/wiki?curid=186535", "title": "O Furi\u00f1o, Rodieiros, Boimorto", "text": "O Furi\u00f1o \u00e9 un lugar da parroquia de Rodieiros no concello coru\u00f1\u00e9s de Boimorto na comarca de Arz\u00faa. Ti\u00f1a 6 habitantes no ano 2018 segundo datos do INE, dos cales 4 eran homes e 2 era mulleres."}
{"id": "186536", "revid": "1131", "url": "https://gl.wikipedia.org/wiki?curid=186536", "title": "O Furi\u00f1o", "text": "O top\u00f3nimo galego O Furi\u00f1o pode referirse a:"}
{"id": "186539", "revid": "65337", "url": "https://gl.wikipedia.org/wiki?curid=186539", "title": "D\u00f3lar baham\u00e9s", "text": "O d\u00f3lar baham\u00e9s \u00e9 a moeda oficial das Bahamas. Normalmente abr\u00e9viase como $ ou B$ para diferencialo doutros tipos de d\u00f3lar. O seu c\u00f3digo ISO \u00e9 BSD e div\u00eddese en 100 c\u00e9ntimos (cents). \u00c9 emitido polo \"Central Bank of The Bahamas\" (en galego \"Banco Central das Bahamas\").\nHistoria.\nO d\u00f3lar baham\u00e9s foi introducido en 1966 para substitu\u00edr a libra das Bahamas a raz\u00f3n dun d\u00f3lar por cada sete xilins. Este tipo de troco permit\u00eda a paridade co d\u00f3lar estadounidense, xa que daquela a taxa de troco entre a libra esterlina e o d\u00f3lar estadounidense estaba fixada en 1 \u00a3 = 2,80 $."}
{"id": "186540", "revid": "85894", "url": "https://gl.wikipedia.org/wiki?curid=186540", "title": "A Abeleira, Sendelle, Boimorto", "text": "A Abeleira \u00e9 un lugar da parroquia de Sendelle no concello coru\u00f1\u00e9s de Boimorto na comarca de Arz\u00faa. Ti\u00f1a 1 habitante no ano 2018 segundo datos do INE, que era 1 home."}
{"id": "186541", "revid": "85894", "url": "https://gl.wikipedia.org/wiki?curid=186541", "title": "A Cela, Sendelle, Boimorto", "text": "A Cela \u00e9 un lugar da parroquia de Sendelle no concello coru\u00f1\u00e9s de Boimorto na comarca de Arz\u00faa. Ti\u00f1a 7 habitantes no ano 2018 segundo datos do INE, dos cales 3 eran homes e 4 eran mulleres."}
{"id": "186542", "revid": "85894", "url": "https://gl.wikipedia.org/wiki?curid=186542", "title": "Fr\u00e1dega, Sendelle, Boimorto", "text": "Fr\u00e1dega \u00e9 un lugar da parroquia de Sendelle no concello coru\u00f1\u00e9s de Boimorto na comarca de Arz\u00faa. Ti\u00f1a 3 habitantes no ano 2018 segundo datos do INE, dos cales 2 eran homes e 1 muller."}
{"id": "186543", "revid": "1131", "url": "https://gl.wikipedia.org/wiki?curid=186543", "title": "Fr\u00e1dega", "text": "O top\u00f3nimo galego Fr\u00e1dega pode referirse a:"}
{"id": "186544", "revid": "85894", "url": "https://gl.wikipedia.org/wiki?curid=186544", "title": "Franzomil, Sendelle, Boimorto", "text": "Franzomil \u00e9 un lugar da parroquia de Sendelle no concello coru\u00f1\u00e9s de Boimorto na comarca de Arz\u00faa. Ti\u00f1a 8 habitantes no ano 2018 segundo datos do INE, dos cales 4 eran homes e 4 eran mulleres."}
{"id": "186545", "revid": "85894", "url": "https://gl.wikipedia.org/wiki?curid=186545", "title": "A Igrexa, Sendelle, Boimorto", "text": "A Igrexa \u00e9 un lugar da parroquia de Sendelle no concello coru\u00f1\u00e9s de Boimorto na comarca de Arz\u00faa. Ti\u00f1a 11 habitantes no ano 2018 segundo datos do INE, dos cales 5 eran homes e 6 eran mulleres.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "186546", "revid": "85894", "url": "https://gl.wikipedia.org/wiki?curid=186546", "title": "O Pazo, Sendelle, Boimorto", "text": "O Pazo \u00e9 un lugar da parroquia de Sendelle no concello coru\u00f1\u00e9s de Boimorto na comarca de Arz\u00faa. Ti\u00f1a 16 habitantes no ano 2018 segundo datos do INE, dos cales 10 eran homes e 6 eran mulleres."}
{"id": "186547", "revid": "85894", "url": "https://gl.wikipedia.org/wiki?curid=186547", "title": "Samil, Sendelle, Boimorto", "text": "Samil \u00e9 un lugar da parroquia de Sendelle no concello coru\u00f1\u00e9s de Boimorto na comarca de Arz\u00faa. Ti\u00f1a 8 habitantes no ano 2018 segundo datos do INE, dos cales 4 eran homes e 4 eran mulleres."}
{"id": "186548", "revid": "85894", "url": "https://gl.wikipedia.org/wiki?curid=186548", "title": "Sande, Sendelle, Boimorto", "text": "Sande \u00e9 un lugar da parroquia de Sendelle no concello coru\u00f1\u00e9s de Boimorto na comarca de Arz\u00faa. Ti\u00f1a 8 habitantes no ano 2018 segundo datos do INE, dos cales 4 eran homes e 4 eran mulleres."}
{"id": "186549", "revid": "85894", "url": "https://gl.wikipedia.org/wiki?curid=186549", "title": "Vilanova, Sendelle, Boimorto", "text": "Vilanova \u00e9 un lugar da parroquia de Sendelle no concello coru\u00f1\u00e9s de Boimorto na comarca de Arz\u00faa. Ti\u00f1a 17 habitantes no ano 2018 segundo datos do INE, dos cales 8 eran homes e 9 eran mulleres."}
{"id": "186550", "revid": "85894", "url": "https://gl.wikipedia.org/wiki?curid=186550", "title": "O Vilar, Sendelle, Boimorto", "text": "O Vilar \u00e9 un lugar da parroquia de Sendelle no concello coru\u00f1\u00e9s de Boimorto na comarca de Arz\u00faa. Ti\u00f1a 23 habitantes no ano 2018 segundo datos do INE, dos cales 9 eran homes e 14 eran mulleres."}
{"id": "186551", "revid": "1987", "url": "https://gl.wikipedia.org/wiki?curid=186551", "title": "O Pi\u00f1eiro de Arriba, Sendelle, Boimorto", "text": "O Pi\u00f1eiro de Arriba \u00e9 un lugar da parroquia de Sendelle no concello coru\u00f1\u00e9s de Boimorto na comarca de Arz\u00faa. Xunto co Pi\u00f1eiro de Abaixo ti\u00f1a 26 habitantes no ano 2018 segundo datos do INE, dos cales 15 eran homes e 11 eran mulleres."}
{"id": "186552", "revid": "85894", "url": "https://gl.wikipedia.org/wiki?curid=186552", "title": "O Pi\u00f1eiro de Abaixo, Sendelle, Boimorto", "text": "O Pi\u00f1eiro de Abaixo \u00e9 un lugar da parroquia de Sendelle no concello coru\u00f1\u00e9s de Boimorto na comarca de Arz\u00faa. Xunto co Pi\u00f1eiro de Arriba ti\u00f1a 26 habitantes no ano 2018 segundo datos do INE, dos cales 15 eran homes e 11 eran mulleres."}
{"id": "186553", "revid": "85894", "url": "https://gl.wikipedia.org/wiki?curid=186553", "title": "O Marco de Abaixo, Sendelle, Boimorto", "text": "O Marco de Abaixo \u00e9 un lugar da parroquia de Sendelle no concello coru\u00f1\u00e9s de Boimorto na comarca de Arz\u00faa. Xunto co Pi\u00f1eiro de Arriba ti\u00f1a 34 habitantes no ano 2018 segundo datos do INE, dos cales 18 eran homes e 16 eran mulleres."}
{"id": "186554", "revid": "85894", "url": "https://gl.wikipedia.org/wiki?curid=186554", "title": "O Marco de Arriba, Sendelle, Boimorto", "text": "O Marco de Arriba \u00e9 un lugar da parroquia de Sendelle no concello coru\u00f1\u00e9s de Boimorto na comarca de Arz\u00faa. Xunto co Pi\u00f1eiro de Abaixo ti\u00f1a 28 habitantes no ano 2018 segundo datos do INE, dos cales 18 eran homes e 16 eran mulleres."}
{"id": "186555", "revid": "85894", "url": "https://gl.wikipedia.org/wiki?curid=186555", "title": "Bermo, Boiro, Boiro", "text": "Bermo \u00e9 un lugar da parroquia de Boiro no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2012) ten 50 habitantes (26 homes e 24 mulleres)."}
{"id": "186556", "revid": "85894", "url": "https://gl.wikipedia.org/wiki?curid=186556", "title": "Pazos, Boiro, Boiro", "text": "Pazos \u00e9 un lugar da parroquia de Boiro no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2012) ten 39 habitantes (20 homes e 19 mulleres)."}
{"id": "186557", "revid": "23204", "url": "https://gl.wikipedia.org/wiki?curid=186557", "title": "Partos", "text": "Os partos (en lat\u00edn, \"Parthi\") eran un pobo que fundou no s\u00e9culo III a.C. un imperio no territorio do que hoxe en d\u00eda \u00e9 Ir\u00e1n.\nA rexi\u00f3n de Partia quedaba ao nordeste de Ir\u00e1n, co\u00f1ecido sobre todo por ser a base pol\u00edtica e cultural das Dinast\u00edas ars\u00e1cidas polo que o Imperio ars\u00e1cida \u00e9 co\u00f1ecido tam\u00e9n como o Imperio parto.\nO nome latino \"Parthia\" deriva do antigo persa \"Parthava\" ou \"Partawa\", que era a designaci\u00f3n que se daban a si mesmos os partos no seu idioma, e que significaba \"dos partos\".\nXeograf\u00eda.\nPartia corresp\u00f3ndese en li\u00f1as xerais coa metade occidental do Khoras\u00e1n. Estaba limitada pola cadea monta\u00f1osa Kopet Dag no norte, o que hoxe ser\u00eda a fronteira entre Ir\u00e1n e Turkmenist\u00e1n, e o deserto de Dasht-e-Kavir no sur. Limitaba con Media no oeste, Hircania no noroeste, Marxiana no nordeste e Aria no sueste.\nDurante a \u00e9poca ars\u00e1cida, Partia uniuse con Hircania, que hoxe queda en parte en Ir\u00e1n e en parte en Turcomenist\u00e1n, como unha soa unidade administrativa, e esa rexi\u00f3n \u00e9 polo tanto frecuentemente, segundo o contexto, considerada unha parte da propia Partia.\nHistoria.\nBaixo os aquem\u00e9nidas.\nOs partos orixinalmente eran unha tribo pertencente aos escitas, que se distingu\u00edan por seren criadores de cabalos, camelos bactrianos e por seren comerciantes da Ruta da seda, co nome de parnos (parni ou aparni), e que resid\u00edan no sueste do Mar Caspio. Despois de conquistar a provincia persa de Partia adoptaron o nome de partos, derivado deste lugar. \nComo unha rexi\u00f3n habitada polos partos, Partia aparece por primeira vez como unha entidade pol\u00edtica nas listas aquem\u00e9nidas dos gobernos locais (\"satrap\u00edas\") baixo o seu dominio. Antes diso, os pobos da rexi\u00f3n parece que estiveran sometidos aos medos, e textos asirios do s\u00e9culo VII mencionan un pa\u00eds chamado \"Partakka\" ou \"Partukka\" (a\u00ednda que pode que non coincidira topograficamente co que logo foi Partia).\nDe calquera maneira, un ano despois de que Ciro I derrotase ao medo Astiaxes, Partia converteuse nunha das primeiras provincias en reco\u00f1ecer a Ciro como o seu gobernante, \"e esta alianza asegurou os flancos orientais de Ciro e lle permitiron dirixir a primeira das s\u00faas campa\u00f1as imperiais contra Sardes\". Segundo as fontes gregas, despois de que Dar\u00edo I se fixera co trono aquem\u00e9nida, os partos un\u00edronse co rei medo Fraortes para rebelarse contra el. Histaspes, o gobernador aquem\u00e9nida da provincia, conseguiu reprimir a revolta, o que parece que ocorreu contra aos anos 522 a.C. / 520 a.C.\nA primeira menci\u00f3n irania ind\u00edxena de Partia est\u00e1 na inscrici\u00f3n de Behist\u00fan de Dar\u00edo I, onde Partia est\u00e1 inclu\u00edda entre as satrap\u00edas cerca de Drangiana. A inscrici\u00f3n data de ao redor do ano 520 a.C. O centro da administraci\u00f3n \"puido estar no [o que m\u00e1is tarde ser\u00eda co\u00f1ecido como Hecat\u00f3mpilo\". Os partos tam\u00e9n aparecen na lista de pobos sometidos aos aquem\u00e9nidas de Her\u00f3doto; o historiador trata aos partos, corasmianos, sogdianos e areicos como pobos dunha soa satrap\u00eda (a 16\u00aa), cuxo tributo anual ao rei di Her\u00f3doto que era de tan s\u00f3 300 talentos de prata. Isto \"causou con raz\u00f3n inquietude aos modernos eruditos\".\nNa batalla de Gaugamela, en 331 a.C., entre as forzas de Dar\u00edo III e as de Alexandre Magno, unha de tales unidades partas era comandada por Fratafernes, que daquela era o gobernador aquem\u00e9nida de Partia. Tras a derrota de Dar\u00edo III, Fratafernes entregou o seu goberno a Alexandre cando o macedonio chegou al\u00ed no ver\u00e1n de 330 a.C. Fratafernes foi nomeado de novo gobernador por Alexandre.\nBaixo os sel\u00e9ucidas.\nDespois da morte de Alexandre, na \"Partici\u00f3n de Babilonia\" do ano 323 a.C., Partia converteuse nunha rexi\u00f3n sel\u00e9ucida con Nicanor. Fratafernes, o anterior gobernador, converteuse en gobernador de Hircania.\nEn 320 a.C., no \"Pacto de Triparadiso\", Partia reasignouse a Filipo, anterior gobernador de Sogdiana. Uns poucos anos m\u00e1is tarde, a provincia foi invadida por Peit\u00f3n, gobernador de Media Maior, quen intentou facer gobernador ao seu irm\u00e1n Eudamo. Peit\u00f3n e Eudamo foron derrotados, e Partia permaneceu como unha rexi\u00f3n por dereito propio.\nEn 316 a.C., Estasander, un vasalo de Seleuco I Nic\u00e1tor e gobernador de Bactria e ao parecer tam\u00e9n de Aria e Marxiana, foi nomeado gobernador de Partia. Durante os seguintes sesenta anos, varios sel\u00e9ucidas ser\u00edan gobernadores da provincia.\nEn 247 a.C., despois da morte de Ant\u00edoco II Theos, Tolomeo III tomou o control da capital sel\u00e9ucida en Antioqu\u00eda, e \"desta maneira deixou o futuro da dinast\u00eda sel\u00e9ucida por un momento en cuesti\u00f3n\". Aproveitando a incerteza da situaci\u00f3n pol\u00edtica, Andr\u00e1goras, o gobernador sel\u00e9ucida de Partia, proclamou a s\u00faa independencia e comezou a cu\u00f1ar as s\u00faas propias moedas.\n\"Un home chamado Arsaces, de orixe escita ou bactriana, [foi] elixido l\u00edder dos Parni\", uns pobos iranios orientais do val do r\u00edo Taxen, ao sueste do Mar Caspio. Despois da secesi\u00f3n de Partia con respecto ao Imperio sel\u00e9ucida e a consecuente perda do apoio militar sel\u00e9ucida, Andr\u00e1goras tivo dificultades para manter as fronteiras e, contra o ano 238 a.C., baixo o mando de \"Arsaces e o seu irm\u00e1n Tir\u00eddates\" os Parni invadiron Partia e tomaron o control de Astabene (Astawa), a rexi\u00f3n setentrional daquel territorio, cuxa capital administrativa era Kabuchan.\nDesde 250 a.C. a 238 a.C. os partos conquistaron, baixo o seu rei Arsaces, as rexi\u00f3ns persas do Imperio dos sel\u00e9ucidas e renovaron desta maneira o Imperio persa.\nUn pouco despois de que os parni tomaran o resto de Partia a Andr\u00e1goras, mat\u00e1rono no proceso. A\u00ednda que unha inicial expedici\u00f3n punitiva dos sel\u00e9ucidas con Seleuco II non tivo \u00e9xito, os sel\u00e9ucidas baixo Ant\u00edoco III o Grande recuperaron o territorio controlado polos ars\u00e1cidas en 209 do sucesor de Arsaces (ou Tir\u00eddates), Arsaces II. Arsaces II pediu a paz e aceptou un status de vasalo, e non foi at\u00e9 o tempo do neto de Arsaces II (ou seu sobri\u00f1o-neto) Fraates I cando os ars\u00e1cidas/Parni comezar\u00edan de novo a afirmar a s\u00faa independencia.\nO Imperio parto.\nDesde a s\u00faa base en Partia, os ars\u00e1cidas co tempo estenderon o seu dominio at\u00e9 inclu\u00edr nel a maior parte do Gran Ir\u00e1n. Incluso cando os ars\u00e1cidas s\u00f3 esporadicamente tiveron a s\u00faa capital en Partia, a base do seu poder estaba al\u00ed, entre as familias feudais partas, de cuxo apoio militar e financeiro depend\u00edan os ars\u00e1cidas. A cambio do seu apoio, estas familias recibiron amplas concesi\u00f3ns de terra nos territorios conquistados adxacentes a Partia, que a nobreza parta ent\u00f3n gobernou como gobernadores provinciais. As m\u00e1is grandes destas cidades-estado foron Kuchan, Semn\u00e1n, Gorgan, Merv, Zabol e Yazd.\nNo ano 141 a.C., con Mitr\u00eddates I como rei, os partos engadiron Mesopotamia ao seu imperio. Mitr\u00eddates foi o primeiro en ostentar o t\u00edtulo de \"Sh\u00e1h an Sh\u00e1h\" (Rei de reis).\nCon Mitr\u00eddates II (124/123 \u2013 88/87 a.C.) \u00e1brese, no ano 115 a.C., a ruta da seda, recibindo unha delegaci\u00f3n do emperador chin\u00e9s Liu Che, o Guerreiro (Wu Di).\nDesde ao redor do ano 105 a.C. en adiante, o poder e a influencia do grupo de familias nobres partas era tal que frecuentemente se opuxeron ao monarca e, co tempo, chegar\u00edan a ser un \"factor decisivo na ca\u00edda da dinast\u00eda\".\nDesde o ano 130 a.C. en adiante, Partia sufriu numerosas incursi\u00f3ns por varias tribos n\u00f3mades, inclu\u00edndo aos sakas, os ieuchi e os masaxetas.\nCada vez, os ars\u00e1cidas responderon, fac\u00e9ndoo incluso cando hab\u00eda ameazas m\u00e1is severas dos sel\u00e9ucidas ou dos romanos, que os ameazaban nas fronteiras occidentais do seu imperio, como ocorreu con Mitr\u00eddates I).\nDefender o Imperio dos n\u00f3mades custoulle a vida a Fraates II e a Artabano I.\nPouco despois do seu primeiro encontro cos romanos, o Imperio parto conv\u00e9rtese en rival de Roma para conseguir a hexemon\u00eda ao leste do Mediterr\u00e1neo. Unha infinidade de confrontaci\u00f3ns militares caracterizou desde ent\u00f3n a relaci\u00f3n entre os dous estados.\nUnha das derrotas romanas m\u00e1is soadas foi seguramente a batalla de Carrhae, do ano 53 a.C., na que 20.000 soldados romanos perderon a vida e 10.000 quedaron cativos dos partos. A causa desta batalla fora a ruptura do contrato do ano 69 a.C. que reco\u00f1ec\u00eda ao \u00c9ufrates como fronteira entre ambas as potencias, por parte de Marco Licinio Craso, gobernador romano da provincia de Siria.\nAo redor do ano 32 a.C. unha guerra civil estalou entre un tal Tir\u00eddates, que se rebelou contra Fraates IV, probabelmente co apoio da nobreza que Fraates perseguira previamente. A revolta foi inicialmente exitosa, pero fracasou o ano 25 a.C.\nNo ano 20 a.C., baixo Augusto, o Imperio romano e o Parto reco\u00f1eceron de novo o \u00c9ufrates, coa cidade Dura Europos, como fronteira.\nNo ano 9 ou 8 a.C., a nobreza parta conseguiu po\u00f1er ao rei que prefer\u00eda no trono, pero este, Vonones, demostrou ser demasiado estrito controlando o orzamento, as\u00ed que o trono foi usurpado por Artabano I, quen parece que era un nobre parto non ars\u00e1cida.\nPero cando Artabano intentou consolidar a s\u00faa posici\u00f3n, fracasou nas rexi\u00f3ns onde os gobernantes provinciais partos prevaleceron.\nHoubo novos conflitos b\u00e9licos co Imperio romano baixo o mandato de Ner\u00f3n (54 \u201368 d.C.).\nTraxano conseguiu vitorias importantes sobre os partos, polo que recibiu o sobrenome de \"P\u00e1rtico\", a\u00ednda que non conseguiu a aniquilaci\u00f3n completa do territorio.\nCon Adriano seguiu unha \u00e9poca de paz relativa a\u00ednda que xa baixo Marco Aurelio volveron a producirse enfrontamentos e os partos recuperaron os territorios perdidos.\nA mi\u00fado nas guerras cos partos dem\u00f3strase o mesmo esquema: tras unha ofensiva sorprendente que moitas veces consegu\u00eda chegar at\u00e9 Siria ou a Armenia, segue un contraataque romano con tropas de reforzo. Estas frecuentemente eran exitosas e consegu\u00edan reconquistar Armenia e Mesopotamia. A capital parta, Ctesifonte, tam\u00e9n caeu repetidas veces.\nPor\u00e9n, os romanos nunca conseguiron consolidar as s\u00faas conquistas e, despois da s\u00faa retirada, restablec\u00edase a situaci\u00f3n inicial. \u00c1 vista das numerosas guerras, a fronteira do \u00c9ufrates mostrouse sorprendentemente est\u00e1bel.\nO poder militar dos partos resid\u00eda sobre todo na s\u00faa cabalar\u00eda con arqueiros, a s\u00faa cabalar\u00eda pesada, os \"Katafraktoi\" ou catafractos, e os \"Klibanoforoi\".\nO fin baixo os sas\u00e1nidas.\nNo s\u00e9culo II d.C. as guerras con Roma e cos n\u00f3mades, e as loitas internas entre a nobreza parta, debilitara aos ars\u00e1cidas at\u00e9 o punto de que xa non pod\u00edan defender os territorios sometidos. O imperio dividiuse conforme os vasalos comezaron a reclamar a s\u00faa independencia ou eran sometidos por outros. O ano 200 empezou un levantamento en Persia baixo Ardacher I, membro da dinast\u00eda sas\u00e1nida. Os ars\u00e1cidas finalmente foron derrocados polos sas\u00e1nidas persas, que anteriormente eran un vasalo menor do sueste de Ir\u00e1n. Ardacher matou en abril de 224 ao \u00faltimo rei parto Artab\u00e1n IV. Ardacher foi coroado rei e fundou a dinast\u00eda dos sas\u00e1nidas.\nBaixo o goberno sas\u00e1nida, Partia foi incorporada \u00e1 provincia recentemente formada, Khoras\u00e1n, e por tanto deixou de existir como unha entidade pol\u00edtica. Parte da nobreza parta seguiu resist\u00edndose ao dominio sas\u00e1nida durante alg\u00fan tempo, pero a maior parte cambiaron a s\u00faa alianza cos persas moi pronto. Varias familias que reclamaban descender das familias nobres partas convert\u00e9ronse nunha instituci\u00f3n sas\u00e1nida chamada as \"Sete dinast\u00edas\", cinco das cales son \"con toda probabilidade\" non partas, pero inventaron xenealox\u00edas \"para enfatizar a antig\u00fcidade das s\u00faas familias\".\nOrganizaci\u00f3n pol\u00edtica.\nPoliticamente trat\u00e1base dun estado feudal onde se instauraron condados din\u00e1sticos. O goberno central ti\u00f1a pouca importancia, mentres que o poder dos nobres si o era. A falta de autoridade sobre o Imperio por parte do rei comportou a inestabilidade no trono, e as loitas internas eran constantes. No \u00e1mbito cultural os partos eran tolerantes e estaban abertos sobre todo \u00e1 cultura helen\u00edstica, a\u00ednda que no comezo da nosa era empezaron a dar m\u00e1is importancia \u00e1 influencia irania.\nLingua e literatura.\nOs partos falaban parto, un idioma iranio noroccidental relacionado co medo. Non sobrevive nada da literatura parta anterior ao per\u00edodo sas\u00e1nida na s\u00faa forma orixinal, e parece que puxeron por escrito s\u00f3 unha pequena parte. Os partos, por\u00e9n, tiveron unha cultura oral de poetas xograres, at\u00e9 o extremo de que a s\u00faa palabra para xograr \u2013\"gosan\"\u2013 sobrevive at\u00e9 a actualidade en moitos idiomas iranios.\nEstes profesionais estaban presentes en cada faceta da vida coti\u00e1 parta, desde o berce at\u00e9 a sepultura, e entreti\u00f1an o mesmo aos reis que ao pobo, proclamando a riqueza dos seus mecenas a trav\u00e9s da asociaci\u00f3n con heroes e gobernantes m\u00edticos. Estes poemas heroicos partos, co\u00f1ecidos \"principalmente a trav\u00e9s de redacci\u00f3ns persas e \u00e1rabes do perdido \"Xwaday-namag\" en persa medio e, especialmente, a trav\u00e9s da obra de Firdusi \"Shahnameh\", estaban sen d\u00fabida non perdidos por completo no Khoras\u00e1n da \u00e9poca de Firdusi\".\nNa propia Partia, o uso documentado de parto escrito est\u00e1 limitado a case 3000 ostraca encontrados (no que parece unha adega de vi\u00f1o) en Nisa, no que hoxe \u00e9 Turkmenist\u00e1n. Un feixe doutras evidencias de parto escrito se encontraron tam\u00e9n f\u00f3ra de Partia; a m\u00e1is importante destas \u00e1 a parte dun documento de venda de terra encontrado en Avroman (no que hoxe \u00e9 o Curdist\u00e1n Iraniano), e m\u00e1is ostraca, \"graffiti\" e o fragmento dunha carta de negocios encontrada en Dura (no que hoxe \u00e9 Siria).\nOs ars\u00e1cidas partos non parece que usaran o parto at\u00e9 relativamente tarde, e a linguaxe aparece por primeira vez en moedas ars\u00e1cidas durante o reinado de Vologases I (51 - 58). A evidencia de que o uso do parto foi de todos modos amplo v\u00e9n dos primeiros tempos sas\u00e1nidas; as declaraci\u00f3ns dos primeiros reis persas foron \u2014ademais do seu persa medio nativo\u2014 tam\u00e9n inscritas en parto.\nSociedade.\nAs cidades estado de \"certo tama\u00f1o consider\u00e1bel\" exist\u00edan xa en Partia tan cedo como no I milenio a.C., \"e non s\u00f3 desde a \u00e9poca dos aquem\u00e9nidas ou os sel\u00e9ucidas\".\nPor\u00e9n, na s\u00faa maior parte, a sociedade era rural, e estaba dominada por grandes terratenentes con gran n\u00famero de servos, escravos e outra man de obra contratada \u00e1 s\u00faa disposici\u00f3n.\nTam\u00e9n exist\u00edan comunidades con campesi\u00f1os libres.\nNa \u00e9poca ars\u00e1cida, a sociedade parta estaba dividida en catro clases de homes libres. No alto estaban os reis e os membros achegados da s\u00faa familia. Segu\u00edanos os nobres menores e o sacerdocio xeral, \u00e1 s\u00faa vez seguidos pola clase mercantil e os funcionarios de rango menor, estando os granxeiros e os gandeiros na base.\nPouco se sabe da econom\u00eda parta, pero a agricultura debeu de ter o m\u00e1is importante papel nela. O comercio significativo ocorreu por primeira vez co establecimiento da ruta da seda, en 114, cando Hecat\u00f3mpilos se converteu nun importante cruzamento de cami\u00f1os."}
{"id": "186558", "revid": "127505", "url": "https://gl.wikipedia.org/wiki?curid=186558", "title": "Partia", "text": "Partia, orixinalmente en persa antigo: \ud800\udfb1\ud800\udfbc\ud800\udfb0\ud800\udfba \"Par\u03b8ava\"; en parto: \ud802\udf50\ud802\udf53\ud802\udf55\ud802\udf45 \"Par\u03b8aw\" e en persa medio: \ud802\udf6f\ud802\udf6b\ud802\udf6e\ud802\udf65\ud802\udf61\ud802\udf65 \"Pahlaw\", \u00e9 unha rexi\u00f3n hist\u00f3rica situada no nordeste de Ir\u00e1n. Foi conquistada e sometida polos medos durante o s\u00e9culo VII a. C., foi incorporada posteriormente polo Imperio Aquem\u00e9nida baixo Ciro II o Grande no s\u00e9culo VI a. C. e formou parte do helen\u00edstico Imperio Sel\u00e9ucida tras as conquistas do s\u00e9culo IV a. C. Alexandre Magno. Posteriormente, a rexi\u00f3n serviu como base pol\u00edtica e cultural do pobo iraniano oriental dos parnos e da dinast\u00eda ars\u00e1cida, gobernantes do Imperio Parto (247 a. C. \u2013 224 d. C.). O Imperio Sas\u00e1nida, o \u00faltimo estado do Ir\u00e1n preisl\u00e1mico, tam\u00e9n mantivo a rexi\u00f3n e mantivo os sete clans partos como parte da s\u00faa aristocracia feudal."}
{"id": "186559", "revid": "22795", "url": "https://gl.wikipedia.org/wiki?curid=186559", "title": "Imperio parto", "text": ""}
{"id": "186560", "revid": "23204", "url": "https://gl.wikipedia.org/wiki?curid=186560", "title": "Campionato Mundial de F\u00f3rmula 1 de 2002", "text": "O Campionato Mundial de F\u00f3rmula 1 de 2002 \u00e9 o campionato anual n\u00famero 53 de F\u00f3rmula 1 organizado pola F\u00e9d\u00e9ration Internationale de l'Automobile (FIA). Con 17 Grandes Premios no calendario, deu comezo o 3 de marzo, e rematou o 13 de outubro.\nParec\u00eda ser m\u00e1is nada que unha batalla polo segundo ou terceiro posto na clasificaci\u00f3n de pilotos para aqueles que compet\u00edan porque Michael Schumacher terminou primeiro ou segundo en todas as carreiras ag\u00e1s no Gran Premio de Malaisia, onde terminou en terceiro lugar, polo que fixo podio en todas as carreiras. El acadou un r\u00e9cord de 11 Grandes Premios ga\u00f1ados nunha tempada, superando a anterior marca de 9 vitorias, compartida por si mesmo (, e ) e Nigel Mansell (). Tam\u00e9n estableceu a marca de menor tempo no que se asegurou o Campionato do Mundo de Pilotos, asegurou o t\u00edtulo cunha vitoria no Gran Premio de Francia, a falta de seis carreiras para o final da tempada. Schumacher logrou o t\u00edtulo de pilotos por unha marxe de 67 puntos sobre o seu compa\u00f1eiro Rubens Barrichello, batendo a s\u00faa propia marca da tempada . Schumacher e Barrichello axudaron a Ferrari a acumular a mesma cantidade de puntos que o resto dos construtores no seu conxunto. Para a pr\u00f3xima tempada, a FIA \u00eda cambiar o sistema de puntos.\nPilotos e construtores.\n\u2020 Todos os motores son de 3.0 litros, e configuraci\u00f3n V10.\nCambios de pilotos.\nA tempada de presentou varios cambios de pilotos antes da tempada e alg\u00fan m\u00e1is durante a propia tempada.\nAntes da apertura da tempada en Australia, ocorreron os seguintes cambios:\nTam\u00e9n houbo un cambio a metade de tempada:"}
{"id": "186562", "revid": "88215", "url": "https://gl.wikipedia.org/wiki?curid=186562", "title": "Recopa Suramericana", "text": "A Recopa Suramericana \u00e9 un torneo de f\u00fatbol en Suram\u00e9rica, organizado pola Conmebol, no que se enfrontan cada ano os campi\u00f3ns da Copa Libertadores e da Copa Suramericana, polo cal ten unha certa similitude coa Supercopa de Europa que organiza a UEFA.\nEste torneo naceu no ano 1989, e disp\u00fatase polos meses de agosto ou setembro, enfrontando \u00f3s campi\u00f3ns do ano anterior. Dende o seu nacemento, houbo 4 anos nos que non se disputou (1999, 2000, 2001 e 2002).\nNo f\u00fatbol suramericano esta \u00e9 a 3\u00aa competici\u00f3n continental mais prestixiosa.\nO actual campi\u00f3n \u00e9 o Santos Futebol Clube, e o equipo con m\u00e1is t\u00edtulos no seu palmar\u00e9s \u00e9 o Club Atl\u00e9tico Boca Juniors, con 4."}
{"id": "186563", "revid": "25871", "url": "https://gl.wikipedia.org/wiki?curid=186563", "title": "Grande Ir\u00e1n", "text": "O termo Grande Ir\u00e1n (en persa, \u0627\u06cc\u0631\u0627\u0646 \u0628\u0632\u0631\u06af \"Ir\u0101n-e Bozorg\", e en farsi \u0627\u06cc\u0631\u0627\u0646\u200c\u0632\u0645\u06cc\u0646 \"Ir\u0101n-zam\u012bn\") ref\u00edrese \u00e1s rexi\u00f3ns que te\u00f1en unha significativa influencia cultural iraniana, onde as linguas iranianas foron ou son faladas, e tam\u00e9n as rexi\u00f3ns que formaron parte de Persia ou do Imperio persa. Corresp\u00f3ndese a grandes trazos a meseta iraniana e os territorios que a rodean, abarcando desde o C\u00e1ucaso at\u00e9 o r\u00edo Indo.\nA \"Encyclopedia Iranica\" utiliza o termo continente cultural iraniano e outros nomes como Gran Persia ou continente cultural persa, de uso particular no Afganist\u00e1n e Taxiquist\u00e1n. Desde o punto de vista irredentista, \u00e1s veces ch\u00e1mase Grande Ir\u00e1n. Nun sentido m\u00e1is restritivo para a comunidade ling\u00fc\u00edstica de lingua persa, \u00e9 denominado \"iranofon\u00eda\", ou \"persofon\u00eda\".\nTradicionalmente, e at\u00e9 un per\u00edodo recente, a etnicidade nunca foi un criterio determinante de separaci\u00f3n nestas rexi\u00f3ns. S\u00f3 na \u00e9poca moderna as intervenci\u00f3ns coloniais occidentais e a etnicidade torn\u00e1ronse factor de separaci\u00f3n entre as provincias do mundo iraniano.\nDe modo claro, o Grande Ir\u00e1n nunca tivo fronteiras fixas, nin mesmo de definici\u00f3n precisa.\nMentres que certas fontes definen este espazo como o dos estados do presente Ir\u00e1n, Afganist\u00e1n, Acerbaix\u00e1n e as rep\u00fablicas de Asia Central, outras como as do investigador Richard Nelson Frye dan unha definici\u00f3n m\u00e1is ampla inclu\u00edndo \"a maior parte do C\u00e1ucaso, de Afganist\u00e1n e da Asia Central, con influencias culturais a que se estenderon at\u00e9 ao mundo chin\u00e9s, ao subcontinente indio e aos pa\u00edses que falan linguas semitas.\" Segundo Frye, \"Ir\u00e1n significa todos os territorios e pobos onde as linguas iranianas son ou foron faladas e, no pasado, onde existiran culturas iranianas de m\u00faltiplas facetas.\"\nDebido a que se trata dun concepto cultural, representando rexi\u00f3ns establecidas por tribos iranianas, non se corresponde con ningunha entidade pol\u00edtica en particular e \u2014debido a que representa unha dispersi\u00f3n da Idade de Bronce tard\u00eda\u2014 antecede a tales entidades pol\u00edticas en moitos s\u00e9culos. Polo que se refire aos sas\u00e1nidas, en cuxas inscrici\u00f3ns do s\u00e9culo III aparece por vez primeira o termo \"Ir\u00e1n\" como un concepto pol\u00edtico, o \"estado\" iraniano estado multinacional incl\u00fae Asia Menor pero excl\u00fae territorios ao leste das d\u00faas concas do deserto de sal iraniano. Esta situaci\u00f3n \u00e9, por\u00e9n, dada a volta no contexto cultural, isto \u00e9, o da \"naci\u00f3n\" iraniana."}
{"id": "186564", "revid": "98629", "url": "https://gl.wikipedia.org/wiki?curid=186564", "title": "Copa Suramericana", "text": "A Copa Suramericana \u00e9 a segunda competici\u00f3n continental de f\u00fatbol a nivel de clubs en Suram\u00e9rica. Organizada pola Conmebol, comezou a disputarse en 2002.\nO equipo que ga\u00f1a a Copa Suramericana acada o dereito a disputar a Recopa Suramericana fronte \u00f3 campi\u00f3n da Copa Libertadores.\nDiferenzas entre Copa Libertadores e Copa Suramericana.\nAs diferenzas entre a Copa Libertadores e a Copa Suramericana son as seguintes:"}
{"id": "186568", "revid": "22570", "url": "https://gl.wikipedia.org/wiki?curid=186568", "title": "La fe de Manuela", "text": "La fe de Manuela \u00e9 un d\u00fao musical galego composto por Ra\u00fal Reina e Abel Montoto.\nTraxectoria.\nRa\u00fal Fern\u00e1ndez Reina, nado en Madrid de familia luguesa, como Abel Montoto, do Corpi\u00f1o form\u00e1ronse respectivamente nas actuaci\u00f3ns das orquestras de m\u00fasica lixeira, onde traballaron diversos anos. Montoto foi un dos impulsores da orquestra Nebraska e integrou SL Am\u00e9rica. Reina formou parte das orquestras Bulevard, Ledicia, Pac\u00edfico e a partir de 2006 foi o cantante principal da Charlestong Big Band. Despois fichou por Marimba e logo, en 2009, pola Solara 2010. En 2008 Ra\u00fal e Abel fundan o grupo Hevel e Rayel, co que sacan o seu primeiro \u00e1lbum, cantado en galego.\nEn 2011 mudan o nome polo de La fe de Manuela. Este nome d\u00e9benllo \u00e1 confianza que unha t\u00eda de Abel, de nome Manuela, ti\u00f1a en que chegar\u00edan lonxe. Con este nome prepararon un segundo en castel\u00e1n en 2011, onde estaba inclu\u00edda a peza, \"Como yo\", interpretada por eles e composta polo seu produtor, Enrique Teruel, escollida como a canci\u00f3n oficial da Volta a Espa\u00f1a 2011."}
{"id": "186574", "revid": "1888", "url": "https://gl.wikipedia.org/wiki?curid=186574", "title": "Camporr\u00edo", "text": ""}
{"id": "186575", "revid": "1131", "url": "https://gl.wikipedia.org/wiki?curid=186575", "title": "Festival Internacional de Curtametraxes de Bueu", "text": "O Festival Internacional de Cinema de Bueu (FICBUEU) \u00e9 un festival que se celebra no Centro Social do Mar de Bueu no mes de setembro.\nPercorrido.\nO festival naceu en 2008 coa intenci\u00f3n de crear un novo portal para a difusi\u00f3n de curtametraxes, as\u00ed como un lugar de encontro para afeccionados \u00e1 s\u00e9tima arte. A s\u00faa filosof\u00eda \u00e9 aumentar a promoci\u00f3n das curtametraxes por mor da escasa difusi\u00f3n p\u00fablica que estas te\u00f1en. Malia que a produci\u00f3n galega e nacional ten unha presenza importante, pr\u00e9staselle unha especial atenci\u00f3n \u00e1 produci\u00f3n europea, latinoamericana e mundial, tratando de potenciar a diversidade cultural do festival. \u00c9 por isto que no se establece ning\u00fan tipo de restrici\u00f3n en canto a x\u00e9nero, duraci\u00f3n ou idioma, a\u00ednda que se adoita premiar \u00e1 orixinalidade e \u00e1 procura de novas f\u00f3rmulas de expresi\u00f3n \u00e1 hora de confeccionar a programaci\u00f3n do festival.\nDe 2008 a 2010 foi organizado principalmente pola produtora Melod\u00eda visual coa colaboraci\u00f3n do concello de Bueu, Fundaci\u00f3n Novas e outros patrocinadores (en 2010 recibiu patrocinio especial da Xunta de Galicia con motivo do Xacobeo 2010). No 2011 a organizaci\u00f3n principal pasou a ser o propio concello de Bueu, mentres que Melod\u00eda visual pasa a ser produtora.\nDende 2016 a organizaci\u00f3n do festival est\u00e1 en mans da Asociaci\u00f3n Cinematogr\u00e1fica de Galicia FICBUEU. \nPolo FICBUEU te\u00f1en pasado curtas dirixidas ou interpretadas por artistas co\u00f1ecidos do panorama nacional como Javier Veiga, Manuela Vell\u00e9s, Leticia Dolera, Ciro Altab\u00e1s, Miguel \u00c1ngel Jenner, Pilar Bardem, Carolina Bang, Alex O\u2019Dogherty ou Nacho Vigalondo."}
{"id": "186576", "revid": "6939", "url": "https://gl.wikipedia.org/wiki?curid=186576", "title": "Gran Ir\u00e1n", "text": ""}
{"id": "186580", "revid": "56817", "url": "https://gl.wikipedia.org/wiki?curid=186580", "title": "Fotofosforilaci\u00f3n", "text": "Denom\u00ednase fotofosforilaci\u00f3n \u00e1 produci\u00f3n de ATP impulsada pola enerx\u00eda da luz, que ten lugar durante a fase luminosa da fotos\u00edntese no encima ATP sintase, que se d\u00e1 nas plantas, algas e bacterias fotosint\u00e9ticas.\nTodos os organismos producen ATP como mol\u00e9cula universal almacenadora de enerx\u00eda, e s\u00f3 hai d\u00faas fontes de enerx\u00eda da que poden dispo\u00f1er os seres vivos, as reacci\u00f3ns de oxidorreduci\u00f3n (redox) e a enerx\u00eda da luz. Na fosforilaci\u00f3n \u00e9 a enerx\u00eda da luz a fonte que se usa para impulsar a circulaci\u00f3n de electr\u00f3ns por unha serie de transportadores de electr\u00f3ns das membranas dos tilacoides e a creaci\u00f3n dun gradiente de prot\u00f3ns nos tilacoides, o cal se utilizar\u00e1 para activar o encima ATP sintase da membrana tilacoidal, que sintetizar\u00e1 ATP. Este encima \u00e9 similar ao encima mitocondrial que produce ATP na fosforilaci\u00f3n oxidativa, e o mecanismo quimiosm\u00f3tico implicado \u00e9 en ambos os casos moi similar.\nSe na fosforilaci\u00f3n oxidativa mitocondrial os electr\u00f3ns son cedidos \u00e1 cadea de transporte electr\u00f3nico por coencimas reducidos que se formaron durante a oxidaci\u00f3n de mol\u00e9culas na respiraci\u00f3n celular, na fotofosforilaci\u00f3n \u00e9 a enerx\u00eda da luz a que excita os electr\u00f3ns da clorofila, que son arrancados da mol\u00e9cula e empezan a circular pola cadea de transportadores (distinta da mitocondrial). Na fotofosforilaci\u00f3n a enerx\u00eda da luz acaba convertida en enerx\u00eda qu\u00edmica do ATP.\nTipos de fotofosforilaci\u00f3n.\nPara que se produza a fotofosforilaci\u00f3n c\u00f3mpre a creaci\u00f3n dun gradiente de prot\u00f3ns, que active a ATP sintase por un mecanismo quimiosm\u00f3tico, moi similar ao que act\u00faa durante a fosforilaci\u00f3n oxidativa mitocondrial. Existen dous tipos de fotofosforilaci\u00f3n: c\u00edclica e ac\u00edclica, que difiren no modo en que fl\u00faen os electr\u00f3ns e se acumulan os prot\u00f3ns.\nFotofosforilaci\u00f3n c\u00edclica.\nNa fotofosforilaci\u00f3n c\u00edclica os electr\u00f3ns que son arrancados das clorofilas do fotosistema I pola enerx\u00eda da luz, circulan por unha serie de transportadores de electr\u00f3ns e regresan ao fotosistema I (de a\u00ed o nome de c\u00edclica). Uns deses transportadores de electr\u00f3ns son as plastoquinonas, que xogan un papel esencial na fotofosforilaci\u00f3n porque, conforme circulan os electr\u00f3ns, bombean prot\u00f3ns do estroma ao interior do tilacoide a trav\u00e9s do citocromo b6f, e estes conc\u00e9ntranse no estroma, creando un gradiente quimiosm\u00f3tico. Este gradiente ser\u00e1 o que active a ATP sintetase da membrana tilacoidal e orixine a formaci\u00f3n de ATP.\nNo fluxo electr\u00f3nico c\u00edclico non se crea NADPH, xa que os electr\u00f3ns volven ao fotosistema sen chegaren ao NADP+. Tampouco se utiliza o fotosistema II nin interv\u00e9n a auga, polo que non se produce os\u00edxeno. O que si se produce \u00e9 ATP.\nFotofosforilaci\u00f3n ac\u00edclica.\nNa fotofosforilaci\u00f3n ac\u00edclica das plantas interve\u00f1en os dous fotosistemas I e II. Neste caso os electr\u00f3ns que a luz arranca das clorofilas do fotosistema I pasan polas plastoquinonas e chegan ao NADP+, orixinando NADPH. As plastoquinonas son as encargadas de bombear os prot\u00f3ns do estroma ao interior do tilacoide. Pero act\u00faa tam\u00e9n o fostosistema II, que perde un electr\u00f3n ao darlle a luz, que chega ao fotosistema I, e, finalmente, a rotura de mol\u00e9culas de auga do interior do tilacoide proporciona o electr\u00f3n que recupera o fotosistema II. A rotura da auga non s\u00f3 proporciona electr\u00f3ns, sen\u00f3n que tam\u00e9n produce os\u00edxeno e prot\u00f3ns. Estes prot\u00f3ns acum\u00falanmse nos tilacoides e, xunto cos que foron transportados polas plastoquinonas, crean un gradiente no interior do tilacoide, que activar\u00e1 a ATP sintase e producir\u00e1 ATP. Por tanto, a diferenza do que ocorre na fotofosforilaci\u00f3n c\u00edclica, na ac\u00edclica hai d\u00faas fontes de prot\u00f3ns para crear o gradiente: as plastoquinonas e a rotura da auga.\nA concentraci\u00f3n de NADPH no cloroplasto contrib\u00fae a regular se os electr\u00f3ns circular\u00e1n na fase luminosa seguindo a v\u00eda c\u00edclica ou ac\u00edclica. Cando escasea o ATP necesario para o ciclo de Calvin e se acumula o NADPH, a planta cambia do fluxo de electr\u00f3nos ac\u00edclico ao c\u00edclico, para producir ATP, sen orixinar m\u00e1is NADPH."}
{"id": "186582", "revid": "23204", "url": "https://gl.wikipedia.org/wiki?curid=186582", "title": "Gran Khoras\u00e1n", "text": "O Gran Khoras\u00e1n ou Antigo Khoras\u00e1n (en farsi \u062e\u0631\u0627\u0633\u0627\u0646 \u06a9\u0647\u0646 \u06cc\u0627 \u062e\u0631\u0627\u0633\u0627\u0646 \u0628\u0632\u0631\u06af) \u00e9 o nome convencional que se lle d\u00e1 \u00e1 rexi\u00f3n hist\u00f3rica do Khoras\u00e1n, do Grande Ir\u00e1n, mencionada en fontes sas\u00e1nidas e isl\u00e1micas, que abarcaba non s\u00f3 as actuais tres provincias do Khoras\u00e1n iraniano, sen\u00f3n que tam\u00e9n inclu\u00eda partes de Afganist\u00e1n, Turkmenist\u00e1n, Uzbekist\u00e1n e Taxiquist\u00e1n.\nO nome de rexi\u00f3n do Khoras\u00e1n aparece no s\u00e9culo VII, nome co que os \u00e1rabes designaban \u00e1s terras do leste iraniano. Non estaba ben definida, e pod\u00eda chegar de feito at\u00e9 o Indo e o Sind. Mois\u00e9s de Khor\u00e9n, o historiador armenio, sit\u00faa o Khoras\u00e1n entre Gurgan e Kumis ao oeste, e do Badakhsh\u00e1n ao Hindu Kush ao leste.\nHistoria.\nDurante o Imperio sas\u00e1nida esta rexi\u00f3n do nordeste de Ir\u00e1n formaba unha das catro grandes satrap\u00edas provinciais gobernadas por un \"ispahbadh\".\nCo tempo s\u00f3 unha parte do Khoras\u00e1n quedou baixo o seu poder, e \u00e1 fin do Imperio o territorio se dividiu entre os sas\u00e1nidas e os heftalitas. Os gobernadores locais e as dinast\u00edas tributarias chegaron a facerse independentes, de feito que, cando o Imperio sas\u00e1nida se enfronta aos \u00e1rabes, ao leste do Khoras\u00e1n estaba a confederaci\u00f3n heftalita, inimiga dos persas, centrada en Badghis e Tukharist\u00e1n. Al-Baladuri dixo que Badghis, Herat e Pushang estaban baixo o goberno dun potentado local denominado \"o Azim\" (o Poderoso), que seguramente era un heftalita.\nOs \u00e1rabes herdaron a rivalidade cos hefatlitas. Desde o 644 alg\u00fans xenerais estiveron no Khoras\u00e1n, que foi unha dependencia do goberno de Basora at\u00e9 o inicio do s\u00e9culo VIII. Despois, unha provincia do califato nominalmente at\u00e9 a perda do territorio polos sam\u00e1nidas diante dos gazn\u00e9vidas o 999.\nDesde o 999, o Khoras\u00e1n estivo m\u00e1is de 40 anos baixo dominio gazn\u00e9vida. Entre 1037 e 1040 chegaron emigrantes turcos oghuz, que se estableceron na rexi\u00f3n; a familia dirixente, os sel\u00e9ucidas, derrotaron aos gazn\u00e9vidas na decisiva batalla de Dandankan (1040) e anexionaron o Khoras\u00e1n aos seus dominios. Os gazn\u00e9vidas quixeron recuperalo pero, despois de 10 ou 15 anos, finalmente deron a provincia por perdida.\nNishapur foi a primeira capital sel\u00e9ucida, pero o fundador do imperio, Toghril Beg, non tardou en trasladala a Rayy e, seguidamente, a Isfahan. O goberno do Khoras\u00e1n cedeullo ao seu irm\u00e1n \u010caghri Beg Dawud, pero o fillo deste, Alp Arslan, herdou ao seu t\u00edo como gran sult\u00e1n. \n\u00c1 morte de Malik Shah I, fillo de Alp Arslan (1092), seguiu un tempo de inestabilidade con Barkyaruk (1093 \u2013 1104) e Muhammad I Tapar (1105 \u2013 1118) pero volveu a tranquilidade baixo Mu'izz ad-Din Ahmed Sanxar (1118 \u2013 1157), que foi o primeiro gobernador e despois gran sult\u00e1n e xefe da familia.\nUn elemento de inestabilidade foron os turcom\u00e1ns establecidos na parte norte da provincia. A s\u00faa revolta ao final do reinado de Sanxar conduciu \u00e1 s\u00faa captura e deposici\u00f3n temporal en 1153.\nPosteriormente o Khoras\u00e1n estivo en mans dos oghuz, de xenerais sel\u00e9ucidas, dos g\u00faridos, dos khwarizmshahs, dos mongois (1220 - 1221), dos Il-khans, de dinast\u00edas locais como os sabardars at\u00e9 o 1381 e a dinast\u00eda Kart de Herat at\u00e9 o 1389, dos tim\u00faridos (1381 a 1389), da rama tim\u00farida de Herat, dos uzbekos de Muhammad Shaybani Khan (1507 - 1510), dos saf\u00e1vidas (1510 - 1516), dos uzbekos outra vez en loita cos saf\u00e1vidas (1589 - 1715), dos afg\u00e1ns, de Persia baixo Nadir Shah (1736 - 1747) e dos durran\u00eds afg\u00e1ns.\nFinalmente, baixo a dinast\u00eda pahlevi at\u00e9 a proclamaci\u00f3n da rep\u00fablica isl\u00e1mica (\"Khoras\u00e1n Occidental\") e baixo os reis de Afganist\u00e1n, e despois da actual rep\u00fablica (\"Khoras\u00e1n oriental\")."}
{"id": "186584", "revid": "1131", "url": "https://gl.wikipedia.org/wiki?curid=186584", "title": "Eden Park", "text": "O Eden Park \u00e9 un estadio da cidade de Auckland (Nova Zelandia). Foi inaugurado en 1900 e est\u00e1 destinado principalmente \u00e1 p\u00e1ctica do rugby e do cr\u00edcket. Ten capacidade para 50.000 espectadores, que se pode ampliar ata os 60.000 con asentos temporais, o que o converte no estadio m\u00e1is grande do pa\u00eds. Foi sede dos Xogos da Commonwealth de 1950 e escenario da final da primeira Copa do Mundo de Rugby en 1987, as\u00ed como da final da Copa do Mundo de Rugby do 2011.\nCopa do Mundo de Rugby 1987.\nNa Copa do Mundo de Rugby 1987 o estadio acolleu 5 encontros. Eses partidos foron tres duelos na fase de grupos, un cuarto de final e a gran final.\nCopa do Mundo de Rugby 2011.\nEste \u00e9 un dos estadios que Nova Zelandia escolleu para que se disputaran nel 11 encontros da Copa do Mundo de Rugby 2011 que o pa\u00eds maor\u00ed organizou entre o 9 de setembro e o 23 de outubro de 2011. Alg\u00fans deses partidos foron a final, as d\u00faas semifinais, dous cuartos de final, o terceiro e cuarto posto e o partido inaugural."}
{"id": "186585", "revid": "22795", "url": "https://gl.wikipedia.org/wiki?curid=186585", "title": "Antigo Khoras\u00e1n", "text": ""}
{"id": "186587", "revid": "1131", "url": "https://gl.wikipedia.org/wiki?curid=186587", "title": "Waikato Stadium", "text": "A Waikato Stadium \u00e9 o principal estadio da cidade de Hamilton (Nova Zelandia). Comezouse a constru\u00edr no ano 2000 e foi inaugurado o 1 de marzo do 2002 co partido que enfrontou aos Waikato Chiefs locais cos Crusaders de Chistchurch no daquela Super 12 (actualmente \"Super Rugby\"). Est\u00e1 adicado \u00e1 pr\u00e1ctica do rugby e do f\u00fatbol. Ten capacidade para 25.800 espectadores, que se pode aumentar temporalmente a 30.000. Ser\u00e1 o escenario de varios partidos da Copa do Mundo de Rugby (2011).\nCopa do Mundo de Rugby 2011.\nEste \u00e9 un dos estadios que Nova Zelandia escolleu para que se disputaran nel 3 dos encontros da primeira fase da Copa do Mundo de Rugby 2011 que o pa\u00eds maor\u00ed organizou entre o 9 de setembro e o 23 de outubro de 2011:"}
{"id": "186588", "revid": "15490", "url": "https://gl.wikipedia.org/wiki?curid=186588", "title": "Khoras\u00e1n (Ir\u00e1n)", "text": "O Khoras\u00e1n (en persa \u062e\u0631\u0627\u0633\u0627\u0646, \"Khor\u0101s\u0101n\") foi, at\u00e9 2004, a maior provincia do Ir\u00e1n. Neste ano foi desmembrada en tres novas provincias:\nO nome \"Khoras\u00e1n\", que significa \"terra do sol nacente\", en persa, d\u00e9uselle \u00e1 provincia oriental do Imperio persa durante o per\u00edodo sas\u00e1nida e despois foi utilizado polos xe\u00f3grafos \u00e1rabes para referirse m\u00e1is ben \u00e1 rexi\u00f3n que ocupa actualmente o Afganist\u00e1n.\nEsta antiga provincia persa, que se estend\u00eda, ao norte, do r\u00edo Oxus at\u00e9 o mar Caspio e, ao sur, da beira dos desertos centrais iranianos at\u00e9 as monta\u00f1as centroafg\u00e1s ao leste, inclu\u00eda partes do que son hoxe os territorios de Ir\u00e1n, Afganist\u00e1n, Taxiquist\u00e1n, Turkmenist\u00e1n e Uzbekist\u00e1n.\nPasaron polo Khoras\u00e1n conquistadores e imperios como os gregos, os \u00e1rabes, os turcos sel\u00e9ucidas, os mongois, os saf\u00e1vidas, os afg\u00e1ns e outros.\nA rexi\u00f3n hist\u00f3rica foi entre 644 e 999 unha provincia califal, que estaba gobernada por emires designados polo califa, desde 821 ao 896 por unha dinast\u00eda de emires-gobernadores denominados tah\u00edrides. Despois foi disputada por saf\u00e1ridas e outros, e o goberno califal desapareceu de feito, a\u00ednda que non de dereito. Desde 900 a 999 estivo en mans da dinast\u00eda dos sam\u00e1nidas, que se declaraban leais ao califa. En 999 caeu en mans dos gazn\u00e9vidos.\nAlgunhas das principais cidades hist\u00f3ricas de Persia situ\u00e1banseme no antigo Khoras\u00e1n: Nishapur (actualmente no Ir\u00e1n), Merv e Sanx\u00e1n (no Turkmenist\u00e1n), Samarcanda e Bukhara (Uzbekist\u00e1n), e Herat, Cabul, Ghazni e Balkh (Afganist\u00e1n).\nOs principais grupos \u00e9tnicos da rexi\u00f3n son os persas, os turcos, os turcom\u00e1ns, os kurdos e os \u00e1rabes. Hai tam\u00e9n unha consider\u00e1bel comunidade de orixe afg\u00e1 na provincia, debido aos grupos de refuxiados que chegaron do Afganist\u00e1n nos \u00faltimos anos, escapando dos talib\u00e1ns.\nAs principais linguas faladas na rexi\u00f3n son o persa, o kurdo e o turco.\nA rexi\u00f3n \u00e9 famosa polas alfombras e polo azafr\u00e1n que se produce no sur."}
{"id": "186589", "revid": "19415", "url": "https://gl.wikipedia.org/wiki?curid=186589", "title": "Palmerston north", "text": ""}
{"id": "186590", "revid": "89787", "url": "https://gl.wikipedia.org/wiki?curid=186590", "title": "Provincia mar\u00edtima de Ferrol", "text": "A provincia mar\u00edtima de Ferrol, \u00e9 unha das 5 provincias coas que o Ministerio de Fomento divide as costas galegas.\nO seu porto m\u00e1is importante \u00e9 o Porto de Ferrol. De norte a sur consta dos seguintes distritos mar\u00edtimos:"}
{"id": "186591", "revid": "27155", "url": "https://gl.wikipedia.org/wiki?curid=186591", "title": "Ribulosa", "text": "A ribulosa \u00e9 unha cetopentosa, un monosac\u00e1rido de cinco \u00e1tomos de carbono (\u00e9 unha pentosa), que ten no carbono 2 un grupo cetona (\u00e9 unha cetosa). Presenta dous enanti\u00f3meros: -ribulosa e -ribulosa. O is\u00f3mero D \u00e9 o importante na natureza. -ribulosa \u00e9 o diastereois\u00f3mero da -xilulosa. Os seus carbonos asim\u00e9tricos son o 3 e o 4, ambos os dous cos OH \u00e1 dereita, e o seu nome IUPAC \u00e9 (\"3R,4R\")-1,3,4,5-Tetrahidroxipentan-2-ona.\nFunci\u00f3ns.\nXunto coa frutosa e a sedoheptulosa \u00e9 a cetosa m\u00e1is importante.\nUn derivado da ribulosa, a ribulosa-5-fosfato interv\u00e9n na ruta da pentosa fosfato, onde pode isomerizarse a ribosa-5-fosfato, que se utilizar\u00e1 na s\u00edntese de nucle\u00f3tidos.\nOutro derivado fosfatado, a ribulosa-1,5-bifosfato \u00e9 a mol\u00e9cula na que se fixa o carbono no ciclo de Calvin da fotos\u00edntese.\nA ribulosa \u00e9 importante na s\u00edntese de diversas substancias bioactivas. Por exemplo, a -ribulosa \u00e9 un intermediato na v\u00eda de s\u00edntese do -arabitol en fungos.\nUnha forma sint\u00e9tica da ribulosa co\u00f1ecida como sucrorribulosa pode atoparse atoparse nalgunhas marcas de edulcorantes artificiais como edulcorante secundario."}
{"id": "186592", "revid": "1131", "url": "https://gl.wikipedia.org/wiki?curid=186592", "title": "North Harbour Stadium", "text": "O North Harbour Stadium \u00e9 un estadio da cidade de North Shore City, preto de Auckland (Nova Zelandia), inaugurado en 1997 e que ten unha capacidade para acoller a uns 30.000 seareiros.\nO recinto est\u00e1 destinado principalmente \u00e1 pr\u00e1ctica do rugby por parte do North Harbour, equipo que compite na ITM Cup, e tam\u00e9n \u00e1 pr\u00e1ctica do f\u00fatbol por parte dos New Zealand Knights da A-League. Os Auckland Blues do torneo Super Rugby tam\u00e9n xogan cada ano un encontro como locais neste estadio.\nCopa do Mundo de Rugby 2011.\nEste \u00e9 un dos estadios que Nova Zelandia escolleu para que se disputaran nel 4 dos encontros da primeira fase da Copa do Mundo de Rugby 2011 que o pa\u00eds maor\u00ed organizou entre o 9 de setembro e o 23 de outubro de 2011:"}
{"id": "186593", "revid": "1131", "url": "https://gl.wikipedia.org/wiki?curid=186593", "title": "McLean Park", "text": "O McLean Park \u00e9 un estadio da cidade de Napier (Nova Zelandia), inaugurado en 1911 e que ten unha capacidade para acoller a uns 22.000 seareiros.\nO recinto empr\u00e9gase principalmente para a pr\u00e1ctica do rugby da man do Hawke's Bay, equipo que compite na ITM Cup, e tam\u00e9n \u00e1 pr\u00e1ctica do cr\u00edcket por parte dos Central Stags. Os Hurricanes do torneo Super Rugby tam\u00e9n te\u00f1en xogado alg\u00fan encontro como locais neste estadio. Tam\u00e9n \u00e9 unha das ses habituais da Selecci\u00f3n de cr\u00edcket de Nova Zelandia.\nCopa do Mundo de Rugby 1987.\nNa Copa do Mundo de Rugby 1987 que se disputou en Nova Zelandia e Australia, o McLean Park acolleu un encontro da primeira fase no que se enfrontaron Canad\u00e1 e Tonga:\nCopa do Mundo de Rugby 2011.\nEste \u00e9 un dos estadios que Nova Zelandia escolleu para que se disputen nel 3 dos encontros do Grupo1 na primeira fase da Copa do Mundo de Rugby 2011 que o pa\u00eds maor\u00ed organizou entre o 9 de setembro e o 23 de outubro de 2011:"}
{"id": "186594", "revid": "1131", "url": "https://gl.wikipedia.org/wiki?curid=186594", "title": "Trafalgar Park", "text": "O Trafalgar Park \u00e9 un estadio da cidade de Nelson (Nova Zelandia), inaugurado en 2008 e que ten unha capacidade para acoller a uns 20.080 seareiros.\nO recinto est\u00e1 destinado principalmente \u00e1 pr\u00e1ctica do rugby da man do Tasman, equipo que compite na ITM Cup, e tam\u00e9n \u00e1 pr\u00e1ctica do cr\u00edcket. Os Crusaders do torneo Super Rugby v\u00edronse obrigados a xogar como locais neste estadio un total de 4 encontros na tempada 2011 por mor do terremoto de 6'3\u00ba na escala Richter que sufriu a cidade de Christchurch en febreiro de 2011, que causou 145 mortes e moitos danos no estadio do Crusaders.\nCopa do Mundo de Rugby 2011.\nEste \u00e9 un dos estadios que Nova Zelandia escolleu para que se disputaran nel 3 dos encontros da primeira fase da Copa do Mundo de Rugby 2011 que o pa\u00eds maor\u00ed organizou entre o 9 de setembro e o 23 de outubro de 2011:"}
{"id": "186595", "revid": "1131", "url": "https://gl.wikipedia.org/wiki?curid=186595", "title": "Rugby Park Stadium", "text": "O Rugby Park Stadium \u00e9 un estadio da cidade de Invercargill, (Nova Zelandia), inaugurado en 2002 e que ten unha capacidade para acoller a uns 17.000 seareiros.\nO recinto empr\u00e9gase principalmente para a pr\u00e1ctica do rugby da man do Southland, equipo que compite na ITM Cup, e tam\u00e9n \u00e1 pr\u00e1ctica do f\u00fatbol mediante un equipo local chamado Spirit FC. Os Highlanders do torneo Super Rugby tam\u00e9n te\u00f1en xogado alg\u00fan encontro como locais neste estadio.\nCopa do Mundo de Rugby 1987.\nNa Copa do Mundo de Rugby 1987 que se disputou en Nova Zelandia e Australia, o Rugby Park Stadium acolleu un encontro da primeira fase no que se enfrontaron Canad\u00e1 e Gales:\nCopa do Mundo de Rugby 2011.\nEste \u00e9 un dos estadios que Nova Zelandia escolleu para que se disputen nel 3 dos encontros do Grupo1 na primeira fase da Copa do Mundo de Rugby 2011 que o pa\u00eds maor\u00ed organizou entre o 9 de setembro e o 23 de outubro de 2011:"}
{"id": "186596", "revid": "1131", "url": "https://gl.wikipedia.org/wiki?curid=186596", "title": "Arena Manawatu", "text": "O Arena Manawatu \u00e9 un complexo polideportivo da cidade de Palmerston North, na rexi\u00f3n de Manawatu-Wanganui (Nova Zelandia). O seu recinto principal \u00e9 o \"FMG Stadium\", un estadio destinado principalmente \u00e1 pr\u00e1ctica do rugby e do f\u00fatbol e ten capacidade para 18.000 espectadores. O estadio acolleu ao longo da s\u00faa historia un bo n\u00famero de partidos de rugby como:\nO FMG Stadium ser\u00e1 a sede de varios partidos da Copa do Mundo de Rugby 2011."}
{"id": "186598", "revid": "34155", "url": "https://gl.wikipedia.org/wiki?curid=186598", "title": "Bandeira das Maldivas", "text": "A bandeira das Maldivas \u00e9 vermella cun rect\u00e1ngulo verde de gran tama\u00f1o no seu centro conten unha media l\u00faa branca, o lado pechado da l\u00faa at\u00f3pase orientado cara ao lado do mastro da bandeira. Foi adoptada o 25 de xullo de 1965.\nHistoria.\nA primeira bandeira das Maldivas consistiu nun campo de cor vermella clara, \u00e1 que posteriormente se lle engadiu unha banda de cores negra e branca no lado do mastro. Esta versi\u00f3n da bandeira utilizouse at\u00e9 principios do s\u00e9culo XX, cando Abdul Majeed Didi engadiu unha media l\u00faa \u00e1 bandeira nacional. Ao mesmo tempo, creouse unha bandeira de estado distinta, nela figuraba a media l\u00faa sobre un rect\u00e1ngulo verde. Estes cambios fix\u00e9ronse nalg\u00fan momento entre 1926 e 1932, durante o mandato de Abdul Majeed como Primeiro Ministro.\nEn 1953, as Maldivas convert\u00e9ronse nunha rep\u00fablica, o que resultou noutro cambio de pavill\u00f3n. A bandeira nacional foi eliminada e a media l\u00faa da bandeira do estado inverteuse, pas\u00e1ndose a enfrontar ao mastro. O sultanato foi restaurado en 1954, pero a bandeira xa non foi cambiado de novo. No seu lugar, Muhammad Fareed Didi creou unha nova bandeira espec\u00edfica para o sult\u00e1n, cunha estrela de cinco puntas xunto \u00e1 Media L\u00faa Vermella. Unha versi\u00f3n deste indicador a\u00ednda se utiliza hoxe en d\u00eda como estandarte presidencial. Cando as Maldivas se independizaron en 1965, a franxa branca e negra do lateral eliminouse, dando \u00e1 bandeira da s\u00faa forma moderna."}
{"id": "186600", "revid": "23204", "url": "https://gl.wikipedia.org/wiki?curid=186600", "title": "Shen Kuo", "text": "Shen Kuo (en chin\u00e9s tradicional, \u6c88\u62ec Sh\u011bn K'uo; en pinyin, Sh\u011bn Ku\u00f2), nado en 1031 e finado en 1095, foi un pol\u00edmata chin\u00e9s.\nFoi xe\u00f3logo, astr\u00f3nomo, agr\u00f3nomo, embaixador, xeneral militar, matem\u00e1tico, cart\u00f3grafo, enxe\u00f1eiro hidr\u00e1ulico, meteor\u00f3logo, bot\u00e1nico, zo\u00f3logo, farmac\u00f3logo, escritor e bur\u00f3crata do goberno da Dinast\u00eda Song (960-1279), na China.\nTraxectoria e feitos destacados.\n\"Shen Kuo\" viviu en Qiantang, o actual Hangzhou. En 1063, \u00e1 idade de 35 anos, Shen Kuo pasou con \u00e9xito o exame imperial para o servizo do goberno. Foi como embaixador ao Imperio Tangut, e estivo nas campa\u00f1as militares levadas a cabo contra eles. Foi o administrador principal da \"Oficina de astronom\u00eda\" e chanceler da \"Academia de Han-lin\". Tam\u00e9n foi aliado pol\u00edtico e confidente do chanceler Wang Anshi e do emperador Shenzong (\u795e\u5b97 Sh\u00e9nz\u014dng; 1067-1085). Shen Kuo foi primeiro en describir o comp\u00e1s magn\u00e9tico no seu libro \"Mengxi Bitan\". Isto ocorr\u00eda un s\u00e9culo antes de que Alexander Neckham o describira en Europa. Elaborou unha teor\u00eda xeol\u00f3xica da xeomorfolox\u00eda observando os dep\u00f3sitos de barro, os f\u00f3siles mari\u00f1os que se encontraban nas monta\u00f1as, e os f\u00f3siles subterr\u00e1neos de bamb\u00fa encontrados nunha rexi\u00f3n na que non se desenvolve o bamb\u00fa. Describiu tam\u00e9n o tipo m\u00f3bil de impresi\u00f3n de arxila, inventada polo artes\u00e1n chamado Bi Sheng nos anos 1041 e 1048. Mellorou as invenci\u00f3ns da esfera armilar, do gnomon, e do reloxo de auga (clepsidra). Descubriu o concepto astron\u00f3mico do norte verdadeiro, e alegou que o Sol e a L\u00faa eran corpos esf\u00e9ricos, non planos, utilizando a observaci\u00f3n da eclipse solar e a eclipse lunar. Fixo dous atlas, e creou unha carta xeogr\u00e1fica tridimensional. Foi tam\u00e9n o primeiro na China en describir o dique seco para a reparaci\u00f3n de barcos. Reformou o calendario chin\u00e9s sobre a base dunhas observaci\u00f3ns astron\u00f3micas precisas que realizou durante meses.\nShen Kuo viviu ao final da s\u00faa vida varios anos no illamento, na s\u00faa casa, que ti\u00f1a un xard\u00edn que lle serv\u00eda de lecer, cerca de Zhenjiang, provincia de Jiangsu. A s\u00faa tumba est\u00e1 na zona de Yuhang de Hangzhou e, en setembro de 2001, por iniciativa do goberno chin\u00e9s, se reconstru\u00edu enteiramente."}
{"id": "186601", "revid": "1131", "url": "https://gl.wikipedia.org/wiki?curid=186601", "title": "Wellington Regional Stadium", "text": "O Wellington Regional Stadium (co\u00f1ecido comercialmente como Sky Stadium mediante dereitos de nome), anteriormente co\u00f1ecido como Westpac Stadium, \u00e9 un estadio da cidade de Wellington (Nova Zelandia). Est\u00e1 adicado principalmente \u00e1 pr\u00e1ctica do rugby e do f\u00fatbol. Debido \u00e1 s\u00faa forma, \u00e9 co\u00f1ecido coloquialmente como \"The Cake-Tin\" (\"Envoltorio de Pastel\") noutras partes de Nova Zelandia, a\u00ednda que a xente da cidade o co\u00f1ece simplemente como \"The Stadium\" (\"O Estadio\"). Os seareiros do equipo de f\u00fatbol Wellington Phoenix ref\u00edrense ao campo como \"O Anel de Lume\". Foi constru\u00eddo en 1999 por Fletcher Building.\nFoi constru\u00eddo para substitu\u00edr o antigo Athletic Park, que deixou de considerarse axeitado para eventos internacionais debido \u00e1 s\u00faa localizaci\u00f3n e o seu estado de deterioraci\u00f3n. Tam\u00e9n foi constru\u00eddo para proporcionar un escenario de maior capacidade para eventos como o D\u00eda Internacional do Cr\u00edcket.\nCopa do Mundo de Rugby 2011.\nEste \u00e9 un dos estadios que Nova Zelandia escolleu para que se disputaran nel 8 dos encontros da Copa do Mundo de Rugby 2011 que o pa\u00eds maor\u00ed organizou entre o 9 de setembro e o 23 de outubro de 2011. Deses 8 partidos, 6 foron pertencentes \u00e1 fase de grupos e 2 aos cuartos de final."}
{"id": "186602", "revid": "85894", "url": "https://gl.wikipedia.org/wiki?curid=186602", "title": "Invercargill", "text": "Invercargill (Waih\u014dpai en maor\u00ed) \u00e9 a cidade m\u00e1is \u00f3 sur e m\u00e1is \u00f3 oeste de Nova Zelandia, situada na parte inferior da Illa Sur. A poboaci\u00f3n da cidade era de 50.328 persoas no censo de 2006.\nA cidade est\u00e1 situada na rexi\u00f3n de Southland, na beira do r\u00edo Oreti.\nCopa do Mundo de Rugby.\nInvercargill acolleu un encontro na Copa do Mundo de Rugby 1987 e acoller\u00e1 outros 3 na Copa do Mundo de Rugby 2011, no Rugby Park Stadium, que \u00e9 o fogar do Southland RFU.\nNados en Invercargill.\nDesta cidade son algunhas das m\u00e1is importantes estrelas do rugby neozeland\u00e9s, como Mils Muliaina e Jeff Wilson, e tam\u00e9n o ex Primeiro Ministro de Nova Zelandia Joseph Ward, que gobernou o pa\u00eds entre 1906 e 1912, e despois de novo entre 1928 e 1930. Tam\u00e9n \u00e9 de Invercargill a actriz Vanessa Stacey, co\u00f1ecida polo seu papel na serie \"The Tribe\"."}
{"id": "186603", "revid": "89787", "url": "https://gl.wikipedia.org/wiki?curid=186603", "title": "Selecci\u00f3n de rugby de Rusia", "text": "A Selecci\u00f3n de rugby de Rusia representa a Rusia nas competici\u00f3ns oficiais de rugby. A progresi\u00f3n do rugby ruso apr\u00e9ciase no asentamento da selecci\u00f3n rusa entre os 20 mellores equipos do mundo, de feito est\u00e1 situada no 19\u00ba posto da clasificaci\u00f3n mundial da IRB (29 de agosto do 2011), pertencendo \u00e1 terceira divisi\u00f3n do rugby mundial.\nRusia compite habitualmente na European Nations Cup (ENC), e m\u00e1is recentemente na Copa das Naci\u00f3ns da IRB. No 2011 clasificouse por primeira vez na s\u00faa historia para a Copa do Mundo de Rugby."}
{"id": "186604", "revid": "98629", "url": "https://gl.wikipedia.org/wiki?curid=186604", "title": "Esfera armilar", "text": "En astronom\u00eda, unha esfera armilar, co\u00f1ecida tam\u00e9n co nome de astrolabio esf\u00e9rico, \u00e9 un modelo da esfera celeste utilizado para mostrar o movemento aparente das estrelas ao redor da Terra ou o Sol.\nA esfera armilar inventouna presumibelmente Erat\u00f3stenes contra o ano 255 a.C.\nO cualificativo procede do lat\u00edn \"armilla\" (c\u00edrculo, brazal), dado que o instrumento est\u00e1 constru\u00eddo sobre un esqueleto de c\u00edrculos graduados mostrando o ecuador, a ecl\u00edptica e os meridianos e paralelos astron\u00f3micos.\nNa maior\u00eda das esferas armilares p\u00f3dese apreciar a Terra ou tam\u00e9n, en modelos posteriores, o Sol, representado no centro da esfera.\nHistoria.\nAs esferas armilares utiliz\u00e1ronse como instrumentos de ensinanza xa no s\u00e9culo III a.C.\nModelos m\u00e1is sofisticados realiz\u00e1ronse na \u00e9poca helen\u00edstica, en tempos do astr\u00f3nomo Claudio Tolomeo, moito m\u00e1is precisos e capaces de seren utilizados incluso para predicir observaci\u00f3ns.\nAs esferas armilares convert\u00e9ronse en instrumentos populares ao final da Idade Media e no Renacemento, e o astr\u00f3nomo dan\u00e9s Tycho Brahe (1546-1601) constru\u00edu numerosos enxe\u00f1os deste tipo.\nNo Renacemento moitos cient\u00edficos e personaxes p\u00fablicos posaban para os seus retratos co fondo dunha esfera armilar como s\u00edmbolo de sabedor\u00eda e co\u00f1ecemento.\nAo seren as esferas armilares uns dos primeiros equipos mec\u00e1nicos complexos, o seu desenvolvemento posibilitou numerosos avances t\u00e9cnicos da mec\u00e1nica.\nNa bandeira e no escudo de Portugal aparece representada unha esfera armilar utilizada como s\u00edmbolo nacional desde o reinado de Manuel I de Portugal.\nEquivalente na China.\nNa China os astr\u00f3nomos desenvolveron o equivalente chin\u00e9s da esfera armilar, os chamados globos celestes, para axudarse con eles a planificar as s\u00faas observaci\u00f3ns das estrelas.\nO globo celeste m\u00e1is antigo data do ano 52 a.C., na \u00e9poca da dinast\u00eda Han Occidental e foi constru\u00eddo polos astr\u00f3nomos Geng Shou-chang (\u803f\u58fd\u660c) e Luo-xia Hong (\u843d\u4e0b\u958e).\nAlg\u00fans destes instrumentos pod\u00edan moverse, impulsados por correntes de auga, simulando o movemento dos astros.\nMoito tempo despois, Li Chun-feng (\u674e\u6df3\u98a8), da dinast\u00eda Tang, creou, no ano 633, un modelo m\u00e1is avanzado con tres capas esf\u00e9ricas que lle permit\u00edan calibrar diferentes aspectos das observaci\u00f3ns astron\u00f3micas.No ano 723, durante a mesma dinast\u00eda, o monxe budista Yi-xing (\u4e00\u884c) e o oficial do goberno Liang Ling-zan (\u6881\u4ee4\u74da) combinaron o globo celeste de Zhang Heng movido por auga cun dispositivo capaz de permitir a sa\u00edda do l\u00edquido. O resultado foi posibelmente o primeiro reloxo mec\u00e1nico enteiramente movido por auga (clepsidra) da historia."}
{"id": "186608", "revid": "23204", "url": "https://gl.wikipedia.org/wiki?curid=186608", "title": "Globo", "text": "O termo Globo pode referirse a:"}
{"id": "186611", "revid": "138085", "url": "https://gl.wikipedia.org/wiki?curid=186611", "title": "Globo aerost\u00e1tico", "text": "Un globo aerost\u00e1tico \u00e9 unha aeronave aerost\u00e1tica non propulsada que se serve do principio dos flu\u00eddos de Arqu\u00edmedes para voar, entendendo o ar como un flu\u00eddo. Sempre est\u00e1n formados por unha bolsa aberta na s\u00faa parte inferior que cont\u00e9n unha masa de ar quente (gas de elevaci\u00f3n), controlada por un dispositivo chamado queimador, situado na parte superior do arn\u00e9s e que funciona normalmente con gas propano. Na parte inferior desa bolsa pode ir unha estrutura s\u00f3lida que nos globos de tama\u00f1os m\u00e1is pequenos pode substitu\u00edrse por un arn\u00e9s espec\u00edfico. Como non te\u00f1en ning\u00fan tipo de propulsor, os globos aerost\u00e1ticos d\u00e9ixanse levar polas correntes de ar. Os globos poden controlar a altura mediante o queimador para ascender e unha v\u00e1lvula na s\u00faa parte superior chamada paraca\u00eddas que arrefr\u00eda o ar interior a demanda para descender.\nHistoria.\nEn agosto de 1709, o sacerdote brasileiro Bartolomeu de Gusm\u00e3o fixo a primeira demostraci\u00f3n de ascensi\u00f3n a\u00e9rea en globo de ar quente non tripulado na Casa de Indias de Lisboa, ante a corte do rei Xo\u00e1n V de Portugal.\nOs irm\u00e1ns Montgolfier realizaron a primeira demostraci\u00f3n p\u00fablica do seu novo invento o 4 de xu\u00f1o de 1783 en Francia. A idea do globo aerost\u00e1tico comezara a crearse cando os irm\u00e1ns estaban sentados fronte a unha fogueira. Notaron que o fume se elevaba e pensaron na oportunidade de aproveitar esa cualidade. Despois de varios experimentos, comprenderon que o ar quente era m\u00e1is lixeiro que o fr\u00edo, polo que tend\u00eda a subir. Decidiron crear unha m\u00e1quina que permitise voar con ese principio. Joseph e Jacques Montgolfier lanzaron o seu primeiro modelo en setembro de 1782. O voo inicial demostrou que a s\u00faa teor\u00eda era correcta. O 4 de xu\u00f1o de 1783 realizaron unha demostraci\u00f3n p\u00fablica cun globo aerost\u00e1tico de dez metros de di\u00e1metro nun mercado franc\u00e9s. Estaba constru\u00eddo con tea e papel. M\u00e1is de 130\u00a0000 persoas quedaron impresionadas cando en setembro do mesmo ano volveu voar en Versalles. Lu\u00eds XVI, Mar\u00eda Antonieta e a corte francesa presenciaron o momento. Os pasaxeiros era un galo, unha ovella e un parrulo.\nO 21 de novembro dese mesmo ano viaxou por primeira vez un ser humano, Jean-Fran\u00e7ois Pil\u00e2tre de Rozier, pilotando un globo constru\u00eddo polos Montgolfier. En 1785 el e mais Pierre Romain convert\u00e9ronse nas d\u00faas primeiras persoas que morreron nun accidente a\u00e9reo na historia. En novembro de 1792, os ensaios realizados por un grupo de artilleiros no Real Colexio de Artillar\u00eda de Segovia e despois perante o rei Carlos IV de Espa\u00f1a, do voo dun globo aerost\u00e1tico, todos eles dirixidos por Louis Proust, foron os primeiros realizados no \u00e1mbito militar. O 22 de outubro de 1797, o intr\u00e9pido Andr\u00e9 Jacques Garnerin saltou cun paraca\u00eddas desde un globo que voaba a grande altura sobre o ceo de Par\u00eds.\nO 21 de marzo de 1999, o su\u00edzo Bertrand Piccard e o brit\u00e1nico Brian Jones culminaron a volta ao mundo en globo aerost\u00e1tico sen escalas tras percorrer 46\u00a0759\u00a0km a bordo do \"Breitling Jones III\" en 19 d\u00edas, 21 horas e 55 minutos."}
{"id": "186613", "revid": "1131", "url": "https://gl.wikipedia.org/wiki?curid=186613", "title": "Okara Park", "text": "O estadio Okara Park \u00e9 un recinto deportivo da cidade de Whangarei (Nova Zelandia), inaugurado en 1965 e renovado en 2008, que ten unha capacidade para acoller a uns 30.000 seareiros.\nO recinto empr\u00e9gase principalmente para a pr\u00e1ctica do rugby xa que \u00e9 o fogar do Northland RU, equipo que compite na ITM Cup.\nCopa do Mundo de Rugby 2011.\nEste \u00e9 un dos estadios que Nova Zelandia escolleu para que se disputarann nel 2 dos encontros da primeira fase da Copa do Mundo de Rugby 2011 que o pa\u00eds maor\u00ed organizou entre o 9 de setembro e o 23 de outubro de 2011:"}
{"id": "186615", "revid": "75439", "url": "https://gl.wikipedia.org/wiki?curid=186615", "title": "Vaselina (f\u00fatbol)", "text": "A vaselina, sombreiro ou globo, no contexto do f\u00fatbol, \u00e9 un disparo suave con traxectoria parab\u00f3lica moi curva que fai voar a pelota por riba dun ou varios xogadores contrarios, especialmente sobre o porteiro para converter un gol.\nOs goles realizados facendo que o bal\u00f3n suba por riba do porteiro e baixe antes de entrar a porter\u00eda son moi elegantes se se realizan con suavidade. Esta forma de marcar goles \u00e9 especialmente caracter\u00edstica dos futbolistas arxentinos Ariel Ortega, Gonzalo Higua\u00edn e Lionel Messi, dos espa\u00f1ois Ra\u00fal Gonz\u00e1lez e David Villa, e do dianteiro ou centrocampista ofensivo italiano Francesco Totti.\nE foi perfeccionada ao m\u00e1ximo polo holand\u00e9s Dennis Bergkamp."}
{"id": "186616", "revid": "5863", "url": "https://gl.wikipedia.org/wiki?curid=186616", "title": "Vaselina (hom\u00f3nimos)", "text": "Vaselina pode referirse a:"}
{"id": "186617", "revid": "1131", "url": "https://gl.wikipedia.org/wiki?curid=186617", "title": "Yarrow Stadium", "text": "O Yarrow Stadium \u00e9 un recinto deportivo da cidade de New Plymouth (Nova Zelandia), inaugurado en 2002, que ten unha capacidade para acoller unhas 30.000 persoas.\nO recinto empr\u00e9gase principalmente para a pr\u00e1ctica do rugby xa que \u00e9 o fogar do Taranaki RU, equipo que compite na ITM Cup. De cando en vez tam\u00e9n ten disputado alg\u00fan encontro do Super Rugby o equipo dos Hurricanes.\nCopa do Mundo de Rugby 2011.\nEste \u00e9 un dos estadios que Nova Zelandia escolleu para que se disputen nel 3 dos encontros do Grupo1 na primeira fase da Copa do Mundo de Rugby 2011 que o pa\u00eds maor\u00ed organizou entre o 9 de setembro e o 23 de outubro de 2011:"}
{"id": "186618", "revid": "1131", "url": "https://gl.wikipedia.org/wiki?curid=186618", "title": "Forsyth Barr Stadium", "text": "O Forsyth Barr Stadium \u00e9 un estadio da cidade de Dunedin (Nova Zelandia), inaugurado en 2009 e que ten unha capacidade para acoller uns 30.700 seareiros.\nO recinto est\u00e1 destinado principalmente \u00e1 pr\u00e1ctica do rugby da man do Otago RFU, equipo que compite na ITM Cup, e dos Highlanders do torneo Super Rugby. O Otago United da liga de f\u00fatbol tam\u00e9n xoga como local neste estadio.\nCopa do Mundo de Rugby 2011.\nEste \u00e9 un dos estadios que Nova Zelandia escolleu para que se disputaran nel 4 dos encontros da primeira fase da Copa do Mundo de Rugby 2011 que o pa\u00eds maor\u00ed organizou entre o 9 de setembro e o 23 de outubro de 2011. Durante o transcurso do mundial, o nome do estadio foi Otago Stadium."}
{"id": "186619", "revid": "23562", "url": "https://gl.wikipedia.org/wiki?curid=186619", "title": "Otago Stadium", "text": ""}
{"id": "186620", "revid": "23562", "url": "https://gl.wikipedia.org/wiki?curid=186620", "title": "ITM Stadium", "text": ""}
{"id": "186621", "revid": "98629", "url": "https://gl.wikipedia.org/wiki?curid=186621", "title": "Globo de papel seda", "text": "Os globos de papel seda (chamados tam\u00e9n globos de papel de seda, globos de papel, globos luminosos e globos de papel de China) son aeronaves non tripuladas (aer\u00f3statos sen tripulaci\u00f3n) que forman parte da identidade cultural de pa\u00edses como a Arxentina, o Brasil, Colombia, o Per\u00fa, M\u00e9xico e moitos de Asia. O seu obxectivo primixenio era o de ser un simple pasatempo, pero acabaron convert\u00e9ndose unha verdadeira arte: real\u00edzanse obras de luz e cor e, conceptualmente, \"p\u00edntase con papel\".\nA pesar disto, en pa\u00edses como Brasil est\u00e1n totalmente prohibidos, e esta pr\u00e1ctica est\u00e1 considerada como delito polas autoridades competentes. O conto \"O Globo Fantasma\" de Rubem Fonseca narra de forma maxistral este conflito.\nA raz\u00f3n d\u00e9bese a que o globo utiliza o principio de Arquimedes para ser menos denso que o aire e poderse elevar. En consecuencia, \u00e9 necesario de empregar un dispositivo que produza calor no interior do globo, para facer que o aire do seu interior sexa menos denso que o do ambiente. Este elemento, que se constit\u00fae como o \"motor\" do globo, consiste nun queimador de papel absorbente e parafina, que van acesos, a\u00ednda que a combusti\u00f3n \u00e9 lenta, total e sen brasa.\nO feito de levar lume representa un risco, polo que os globos deben ceibarse s\u00f3 en condici\u00f3ns favor\u00e1beis de vento, en lugares permitidos, libres de obst\u00e1culos e con certos criterios de seguridade.\nEste tema \u00e9 tan pol\u00e9mico que en Colombia as grandes empresas un\u00edronse e crearon a campa\u00f1a \"dile no a los globos\"; por\u00e9n, na cidade de Medell\u00edn o asunto dos globos ten moita forza non s\u00f3 como tradici\u00f3n, sen\u00f3n tam\u00e9n como tributo cultural.\nEn Galicia, o famoso globo de Betanzos \u00e9 un fen\u00f3meno relacionado."}
{"id": "186622", "revid": "22795", "url": "https://gl.wikipedia.org/wiki?curid=186622", "title": "Globo de papel", "text": ""}
{"id": "186623", "revid": "22795", "url": "https://gl.wikipedia.org/wiki?curid=186623", "title": "Globo luminoso", "text": ""}
{"id": "186624", "revid": "22795", "url": "https://gl.wikipedia.org/wiki?curid=186624", "title": "Globo de papel de China", "text": ""}
{"id": "186625", "revid": "1131", "url": "https://gl.wikipedia.org/wiki?curid=186625", "title": "Rotorua International Stadium", "text": "O Rotorua International Stadium \u00e9 un estadio da cidade de Rotorua (Nova Zelandia), inaugurado en 1911 e que ten unha capacidade para acoller a uns 34.000 seareiros.\nO recinto est\u00e1 destinado principalmente \u00e1 pr\u00e1ctica do rugby da man do Bay of Plenty, equipo que compite na ITM Cup, torneo que ga\u00f1ou no ano 1976.\nCopa do Mundo de Rugby 1987.\nNa Copa do Mundo de Rugby 1987 o estadio acolleu un encontro, que foi o correspondente \u00e1 loita polo 3\u00ba e 4\u00ba posto. \nCopa do Mundo de Rugby 2011.\nEste \u00e9 un dos estadios que Nova Zelandia escolleu para que se disputen nel 3 dos encontros do Grupo1 na primeira fase da Copa do Mundo de Rugby 2011 que o pa\u00eds maor\u00ed organizou entre o 9 de setembro e o 23 de outubro de 2011:"}
{"id": "186627", "revid": "22570", "url": "https://gl.wikipedia.org/wiki?curid=186627", "title": "Queimador", "text": "Un queimador \u00e9 un dispositivo para queimar combust\u00edbel e producir calor, xeralmente mediante unha chama.\nHabitualmente vai asociado a unha caldeira ou a un xerador de calor para quentar auga ou aire, pero tam\u00e9n se usa en procesos industriais para quentar calquera substancia, nos laboratorios (por exemplo o queimador de Bunsen) e nas coci\u00f1as de gas.\nEn funci\u00f3n do seu tama\u00f1o, pode habelos desde un como un prendedor de cigarros para quentar unha tubo de ensaio at\u00e9 un xigantesco capaz de producir 30 000 KW ou m\u00e1is.\nO combust\u00edbel usado pode ser gasoso, xeralmente gas natural, butano, propano etc.; l\u00edquido, xeralmente gas\u00f3leo (tam\u00e9n fuel\u00f3leo) ou unha combinaci\u00f3n de ambos (gas e gas\u00f3leo), en cuxo caso o aparello denom\u00ednase \"quemaidor mixto\".\nHainos atmosf\u00e9ricos, que producen a chama a presi\u00f3n ambiente, e con soprador, onde un ventilador se encarga de aumentar a presi\u00f3n do aire necesario para a combusti\u00f3n, o que fai que se poida queimar m\u00e1is cantidade de combust\u00edbel e que o rendemento sexa superior.\nNalg\u00fans pa\u00edses do Leste de Europa, como Polonia e Ucra\u00edna, adoit\u00e1base mesturar po de carb\u00f3n con gas, para aumentar o poder calor\u00edfico do combust\u00edbel, pero non \u00e9 norma habitual hoxe en d\u00eda.\nPrincipio de funcionamento con combust\u00edbel l\u00edquido.\nUnha bomba de gas\u00f3leo se encarga de someter o combust\u00edbel l\u00edquido a unha elevada presi\u00f3n para que, ao introducilo por un tubo cara a unha boquilla cun orificio moi pequeno, saia pulverizado (como un aerosol) e mesturado con aire, que un ventilador se encarga de introducir no fogar da combusti\u00f3n. \u00c9 xusto nese momento cando se produce unha ignici\u00f3n para prender unha chama, por medio dun el\u00e9ctrodo de ignici\u00f3n.\nPrincipio de funcionamento con combust\u00edbel gasoso.\nNeste proceso non es necesario converter o l\u00edquido en gas. Introd\u00facese directamente o gas mesturado con aire no fogar e, mediante unha chispa, pr\u00e9ndese a chama.\nNeste sistema hai m\u00e1is dispositivos de seguridade porque, ao contrario do que ocorre co gas\u00f3leo, o gas si arde en condici\u00f3ns ambientais. En cambio, no caso do gas\u00f3leo \u00e9 necesario quentalo ou sometelo a presi\u00f3n para que arda."}
{"id": "186628", "revid": "89787", "url": "https://gl.wikipedia.org/wiki?curid=186628", "title": "Tubo de ensaio", "text": "Un tubo de ensaio consiste nun pequeno tubo de vidro (frecuentemente pyrex) ou de pl\u00e1stico (frecuentemente polipropileno), cun extremo aberto (que pode ter unha tapa ou un tap\u00f3n) e o outro pechado e arredondado, que se utiliza nos laboratorios para conter pequenas mostras l\u00edquidas e para realizar reacci\u00f3ns a pequena escala, entre outras cousas.\nMetodolox\u00eda de uso para quentar mostras.\nPara quentar durante intervalos curtos de tempo \u00e1 chama directa pode sosterse o tubo coa man, suxeit\u00e1ndoo pola parte superior. Se se desexa expo\u00f1er m\u00e1is intensamente \u00e1 calor \u00e9 necesaria a utilizaci\u00f3n de pinzas. En ambos os casos debe terse a precauci\u00f3n de non apuntar coa boca do tubo cara a algunha persoa (para evitar proxecci\u00f3ns da mostra). Os tubos de ensaio non se deben encher m\u00e1is al\u00e1 do primeiro terzo.\nSimbolismo cultural.\nOs tubos de ensaio foron utilizados nos procedementos qu\u00edmicos e biol\u00f3xicos e, xunto cos matraces de Erlenmeyer, as probetas e os vasos de precipitados, vense xeralmente como s\u00edmbolos da ciencia e da experimentaci\u00f3n cient\u00edfica."}
{"id": "186629", "revid": "1131", "url": "https://gl.wikipedia.org/wiki?curid=186629", "title": "Queimador Bunsen", "text": "Un queimador Bunsen \u00e9 un instrumento utilizado en laboratorios cient\u00edficos para quentar ou esterilizar mostras ou reactivos qu\u00edmicos.\nFoi inventado polo qu\u00edmico alem\u00e1n Robert Bunsen en 1857 e proporciona unha transmisi\u00f3n moi r\u00e1pida de calor intenso no laboratorio.\n\u00c9 un queimador de gas do tipo de premestura, e a chama \u00e9 o produto da combusti\u00f3n dunha mestura de gas e aire. Os gases comunmente usados son o gas natural, que \u00e9 na s\u00faa maior proporci\u00f3n gas metano (de m\u00e1is dun 90%) e, en menor medida, o etano. A forma m\u00e1is com\u00fan de prender o queimador \u00e9 mediante a utilizaci\u00f3n dun f\u00f3sforo ou un prendedor a chispa.\nO queimador ten unha base pesada na que se introduce a subministraci\u00f3n de gas. De al\u00ed parte un tubo vertical polo que o gas fl\u00fae atravesando un pequeno orificio no fondo do tubo. Algunhas perforaci\u00f3ns nos laterais do tubo permiten a entrada de aire no fluxo de gas (grazas ao efecto Venturi) proporcionando unha mestura inflam\u00e1bel \u00e1 sa\u00edda dos gases na parte superior do tubo, onde se produce a combusti\u00f3n. O queimador Bunsen \u00e9 unha das fontes de calor m\u00e1is sinxelas do laboratorio, e util\u00edzase para obter temperaturas non moi elevadas.\nConsta dunha entrada de gas, normalmente sen regulador, unha entrada de aire e un tubo de combusti\u00f3n. O tubo de combusti\u00f3n est\u00e1 aparafusado a unha base por onde entra o gas combust\u00edbel a trav\u00e9s dun tubo de goma, cunha chave de paso. Presenta dous orificios axust\u00e1beis para regular a entrada de aire.\nA cantidade de gas e, polo tanto, de calor da chama pode controlarse axustando o tama\u00f1o do burato da base do tubo. Se se permite o paso de m\u00e1is aire para a s\u00faa mestura co gas, a chama arde a maior temperatura (aparecendo cunha cor azul).\nSe os orificios laterais est\u00e1n pechados o gas s\u00f3 se mestura co ox\u00edxeno atmosf\u00e9rico no punto superior da combusti\u00f3n, ardendo con menor eficacia e producindo unha chama de temperatura m\u00e1is fr\u00eda e cor avermellada ou amarelada, a cal se denomina \"chama segura\" ou \"chama luminosa\".\nEsta chama \u00e9 luminosa debido a pequenas part\u00edculas de feluxe incandescentes. A chama amarela consid\u00e9rase \"sucia\" porque deixa unha capa de carb\u00f3n sobre a superficie que se est\u00e1 quentando. Cando o queimador se axusta para producir chamas de alta temperatura, estas (de cor azulada) poden chegar a seren invis\u00edbeis contra un fondo uniforme.\nSe se incrementa o fluxo de gas a trav\u00e9s do tubo mediante a apertura da \"v\u00e1lvula agulla\", crecer\u00e1 o tama\u00f1o da chama. Por\u00e9n, a menos que se axuste tam\u00e9n a entrada de aire, a temperatura da chama descender\u00e1 porque a cantidade incrementada de gas mest\u00farase coa mesma cantidade de aire, deixando \u00e1 chama con pouco ox\u00edxeno. A chama azul nun queimador Bunsen \u00e9 m\u00e1is quente que a chama amarela.\nOutros queimadores, similares ao Bunsen, usados nos laboratorios, son o Tirril e o Meckert. Son semellantes no seu fundamento, pero difiren no seu aspecto, axuste e control."}
{"id": "186630", "revid": "22795", "url": "https://gl.wikipedia.org/wiki?curid=186630", "title": "Queimador de Bunsen", "text": ""}
{"id": "186631", "revid": "23204", "url": "https://gl.wikipedia.org/wiki?curid=186631", "title": "D.O.A.", "text": "D.O.A. \u00e9 unha banda de hardcore punk canadense procedente de Vancouver formada en 1978. Est\u00e1 considerada como unha das \"fundadoras\" do hardcore punk, xunto con Black Flag, Bad Brains, Teen Idles e Minor Threat. O seu segundo \u00e1lbum \"Hardcore '81\" foi considerado por moitos a primeira referencia real da segunda corrente americana do punk, co\u00f1ecida como \"hardcore\". O cantante e guitarrista Joey \"Shithead\" Keithley \u00e9 o \u00fanico membro fundador que permaneceu na banda durante toda a s\u00faa carreira. Por\u00e9n, o baixista orixinal Randy Rampage estivo coa banda na s\u00faa etapa m\u00e1is recente e tocou en dous dos tres \u00faltimos \u00e1lbums, a pesar de que non pertence \u00e1 formaci\u00f3n actual. D.O.A. adoita editar a s\u00faa m\u00fasica a trav\u00e9s do selo de Jello Biafra Alternative Tentacles Records, e lanzaron un \u00e1lbum con Biafra chamado \"Last Scream of the Missing Neighbors\".\nD.O.A. sempre mantivo unha postura anarquista e \u00e9 co\u00f1ecida polas s\u00faas abertas opini\u00f3ns pol\u00edticas e por ter actuado para multitude de causas ben\u00e9ficas, sobre todo en temas relacionados co racismo, a globalizaci\u00f3n, a liberdade de expresi\u00f3n e o medio ambiente.\nO seu fundador Joe Keithley, na actualidade dedica gran parte do seu tempo a traballar co seu selo Sudden Death Records, que abrangue varios aspectos relacionados coa m\u00fasica.\nHistoria.\nO grupo foi precedido por The Skulls, unha das primeiras bandas de punk rock da zona de Vancouver, na que estaban Joey \u201cShithead\u201d Keithley, Brian \u201cWimpy Roy\u201d Goble e Ken \"Dimwit\" Montgomery, que posteriormente tocar\u00edan en D.O.A.\nCando The Skulls se separou, Joey Shithead (guitarra/voces) formou D.O.A. con Chuck Biscuits, irm\u00e1n de Dimwit, na bater\u00eda e Randy Rampage no baixo e nas voces. A banda sacou un feixe de sinxelos e EPs a trav\u00e9s do selo de Shithead, Sudden Death, e tocou por Norteam\u00e9rica, moitas veces con violentos choques entre o p\u00fablico e a polic\u00eda. O seu primeiro son era moi b\u00e1sico, un punk rock mel\u00f3dico cru, con moitas semellanzas a bandas como os Sex Pistols e os primeiros discos de The Clash e Ramones.\nEn 1980 entrou Dave Gregg como segundo guitarrista e editaron o seu \u00e1lbum de estrea, \"Something Better Change\", a trav\u00e9s do selo Friends Records. Este foi seguido ao pouco tempo por \"Hardcore '81\", que adoita a ser considerado o que bautizou ao movemento hardcore punk. A s\u00faa m\u00fasica volv\u00e9rase m\u00e1is r\u00e1pida, potente e din\u00e1mica, establecendo a base para o novo son hardcore.\nRandy Rampage deixou a banda o 1 de xaneiro de 1982, sendo substitu\u00eddo polo ex-bater\u00eda de The Skulls Dimwit no baixo. Despois dunha pequena xira por California, Chuck Biscuits abandonou o grupo e uniuse a Black Flag. Dimwit cambiouse para a bater\u00eda e o vocalista de Subhumans Wimpy Roy foi contratado como novo baixista e segundo vocalista, quedando Keithley como \u00fanico membro fundador. Esta formaci\u00f3n tocar\u00eda entre 1982 e 1983 e posteriormente entre 1985 e 1986, e produciu varias edici\u00f3ns destacables, como o EP \"War on 45\" (que se expandiu para completar un \u00e1lbum). En \"War on 45\" a banda integrou sons do funk e do reggae, ademais de deixar a s\u00faa postura anti-b\u00e9lica e anti-imperialista m\u00e1is clara. \"Let's Wreck The Party\" (1985) e \"True (North) Strong And Free\" (1987) amosan un lado da banda m\u00e1is \"mainstream\", cunha produci\u00f3n m\u00e1is orientada cara o hard rock, pero sen abandonar o enfoque pol\u00edtico das s\u00faas letras. Mentres tanto, os cambios na formaci\u00f3n da banda continuaron despois de \"Let's Wreck the Party\", marchando Dimwit e sendo substitu\u00eddo por Kerr Belliveau. Belliveau estivo s\u00f3 tres semanas co grupo pero gravou o 7\" \"Expo Hurts Everyone\", ademais de d\u00faas canci\u00f3ns para \"True (North) Strong and Free\", antes de ser substitu\u00eddo por Jon Card, da banda Personality Crisis. Dave Gregg deixouno en 1988, despois de que D.O.A. despedise ao seu produtor Ken Lester, co cal ti\u00f1a unha estreita relaci\u00f3n. A banda contratou a Chris Prohom de Dayglo Abortions para substitu\u00edlo.\n\"Murder\", editado en 1990 ten unha produci\u00f3n m\u00e1is cr\u00faa, aproxim\u00e1ndose ao thrash metal. O mesmo ano colaboraron co cantante de Dead Kennedys Jello Biafra para editar \"Last Scream of the Missing Neighbors\". No mes de agosto Joey decidiu desfacer D.O.A. pero, por suxesti\u00f3n do promotor Dirk Dirksen, realizar\u00edan unha xira de despedida pola costa oeste norteamericana, tocando o seu \"derradeiro\" concerto o 1 de decembro de 1990 no Commodore de Vancouver. En 1991 editouse un \u00e1lbum ao vivo titulado \"Talk Minus Action = 0\" mentres Joey intentaba converterse en actor.\nPor\u00e9n, 19 meses despois, Joey Shithead e Wimpy Roy reuniron a banda. John Wright, de NoMeansNo, suxeriulles contratar a Ken Jensen de Red Tide como novo bater\u00eda, cousa que fixeron. A nova formaci\u00f3n lanzou un EP e dous \u00e1lbums a principios dos 90, \"13 Flavours Of Doom\" e \"Loggerheads\". Nestes traballos a banda abandona o son m\u00e1is hard rock dos 80 para regresar ao punk rock das s\u00faas orixes, a\u00ednda que dende un enfoque m\u00e1is pesado. Estes \u00e1lbums foron producidos por Wright, que tam\u00e9n tocou os teclados nas gravaci\u00f3ns. A banda ent\u00f3n contratou a Ford Pier como guitarrista e vocalista.\nNo ano 1995 o bater\u00eda Ken Jensen morreu nun incendio. O EP \"Ken Jensen Memorial Single\" foi publicado a trav\u00e9s de Alternative Tentacles, e nel aparec\u00edan dous temas de D.O.A. e de Red Tide. Con John Wright enchendo o oco da bater\u00eda, gravouse \"The Black Spot\", o noveno \u00e1lbum do grupo, soando a un punk rock m\u00e1is b\u00e1sico.\nA finais dos 90 houbo m\u00e1is cambios na formaci\u00f3n, Wimpy Roy deixou o grupo despois de d\u00e9cada e media e Keithley experimentou con distintos baixistas e bater\u00edas, coa intenci\u00f3n de publicar outro \u00e1lbum de hardcore punk b\u00e1sico, \"Festival Of Atheists\". A comezos da nova d\u00e9cada a banda atopou un bater\u00eda permanente na figura de The Great Baldini. No ano 2002 Keithley lanzou o seu primeiro \u00e1lbum en solitario, \"Beat Trash\", e o baixista orixinal Randy Rampage regresou \u00e1 banda despois de case 20 anos para gravar o \u00e1lbum \"Win The Battle\". Por\u00e9n, Rampage marchar\u00eda novamente despois das gravaci\u00f3ns, sendo substitu\u00eddo por Dan Yaremko.\nNo ano 2003 o alcalde de Vancouver Larry Campbell declarou o 21 de decembro como \"D.O.A. Day\", para celebrar o 25 aniversario da banda. Nese mesmo ano editouse unha retrospectiva da s\u00faa carreira titulada \"War And Peace\". No 2004 publicaron un \u00e1lbum con sabor a ska, \"Live Free or Die\", e no 2006 Randy Rampage regresou a D.O.A. na s\u00faa terceira etapa coa banda.\nA formaci\u00f3n mant\u00edvose estable ata 2009, cando The Great Baldini deixou o grupo, entrando no seu lugar James Hayden. Tam\u00e9n no 2008 anunciouse que Bob Rock producir\u00eda o seguinte \u00e1lbum de D.O.A., coincidindo co seu 30 aniversario. James Hayden deixar\u00eda a banda antes de que empezasen as gravaci\u00f3ns, ocupando o seu lugar Floor Tom Jones. En setembro, o grupo editou \"Northern Avenger\" e comezou a s\u00faa xira de 30 aniversario. No medio da mesma anunciouse que Randy Rampage abandonar\u00eda novamente o grupo, sendo substitu\u00eddo por Dan Yaremko.\nO 1 de maio de 2010 D.O.A. publicou o seu \u00faltimo traballo ata a data , \"Talk Minus Action = Zero\"."}
{"id": "186632", "revid": "89787", "url": "https://gl.wikipedia.org/wiki?curid=186632", "title": "Bright Eyes", "text": "Bright Eyes \u00e9 unha banda estadounidense de indie rock fundada polo vocalista e compositor Conor Oberst en Omaha (Nebrasca) durante o ano 1995. Na actualidade est\u00e1 composta por Oberst, o multi-instrumentista e produtor Mike Mogis, o trompetista e pianista Nate Walcott, e unha serie de colaboradores que se van rotando procedentes da escena indie de Omaha.\nBright Eyes ten un contrato con Saddle Creek Records, un selo baseado en Nebraska fundado por Conor e o seu irm\u00e1n Justin Oberst e con distribuci\u00f3n de Sony Corporation. No ano 2004, os sinxelos \"Lua\" e \"Take It Easy (Love Nothing)\" entraron nos dous primeiros lugares da lista \"Hot 100 Singles Sales\" durante as d\u00faas semanas posteriores ao seu lanzamento simult\u00e1neo.\nHistoria.\nO guitarrista e vocalista Conor Oberst, membro fundador de Commander Venus (banda que se separou en 1997), comezou a centrarse no seu novo proxecto, Bright Eyes. O nome da banda procede dunha canci\u00f3n da pel\u00edcula \"Watership Down\", cantada por Art Garfunkel. En 1998 editou 20 das canci\u00f3ns que estivera acumulando como o primeiro \u00e1lbum oficial de Bright Eyes, \"A Collection of Songs Written and Recorded 1995-1997\". Neste \u00e1lbum Oberst comezou a experimentar con caixas de ritmos, teclados e outros instrumentos. The sound of the album ranges from bleating vocals to acoustic guitar songs and techno-style synthesizer instrumentals.A reacci\u00f3n da cr\u00edtica con respecto a este traballo foi en xeral negativa.\n\"Letting Off the Happiness\".\nO 2 de novembro de 1998 Saddle Creek editou \"Letting Off the Happiness\", un \u00e1lbum de 10 temas que contaba cun son m\u00e1is preciso e claro que o anterior. Segundo a nota de prensa do propio selo, nel aparecen membros de Lullaby for the Working Class, Neutral Milk Hotel e of Montreal. Neely Jenkins, de Park Ave., tam\u00e9n contribu\u00edu con voces. Foi principalmente gravado no soto da familia de Oberst en Omaha, nun gravador de cinta de oito pistas; con alg\u00fan traballo feito no estudio do teclista Andy Lemaster en Athens (Xeorxia). A pesar de que case todos os temas foron interpretados por unha banda ao completo, \"June on the West Coast\" est\u00e1 tocada s\u00f3 cunha guitarra ac\u00fastica e voces. \"Padraic My Prince\" ofrece un relato dram\u00e1tico sobre a morte do seu irm\u00e1n cando era un beb\u00e9, unha historia con multitude de significados simb\u00f3licos.\nEn novembro de 1999 Bright Eyes lanzou o EP de cinco temas \"Every Day and Every Night\", entre os que estaban \"Neely O'Hara\" e \"A Perfect Sonnet.\"\n\"Fevers and Mirrors\".\nNo ano 2000 Bright Eyes lanzou \"Fevers and Mirrors\", con novos instrumentos como frauta, piano e acorde\u00f3n nos arranxos das canci\u00f3ns. Despois do tema \"An Attempt to Tip the Scales\", hai unha entrevista de radio simulada na que Todd Fink de The Faint le un gui\u00f3n escrito por Oberst. Nesta entrevista, o falso Oberst presenta unha estra\u00f1a e contraditoria explicaci\u00f3n sobre a s\u00faa actitude con respecto \u00e1 s\u00faa m\u00fasica. Reco\u00f1ece tam\u00e9n as cr\u00edticas cara as s\u00faas letras que din que resultan demasiado extensas e falsas, e que iso comezou a quedar claro a medida que aumentaba a popularidade da banda, pero resposta dicindo que as letras representan unha visi\u00f3n persoal. Oberst posteriormnete comentou que \"Era un xeito de burlarse de n\u00f3s mesmos porque a gravaci\u00f3n \u00e9 unha decepci\u00f3n. Quero dicir, \u00e9 unha parte de quen son pero tam\u00e9n me gusta rir\". O \u00e1lbum foi colocado no n\u00famero 170 na lista dos 200 mellores \u00e1lbums da d\u00e9cada para Pitchfork Media.\n\"Lifted\".\nCon \"Lifted or The Story Is in the Soil, Keep Your Ear to the Ground\", editado en 2002, Bright Eyes converteuse nun dos \"novos\" artistas m\u00e1is celebrados do ano, a pesar de ter gravado baixo ese nome durante varios anos. A banda recibiu atenci\u00f3n en todo o pais, e incluso se falou dela en \"The New York Times\", \"The Los Angeles Times\", \"Time\", \"Rolling Stone\", \"Blender\" e \"Spin\", e nalg\u00fans deses artigos trataban a Conor Oberst como un significativo novo artista. O \u00e1lbum foi un \u00e9xito comercial e vendeu ao redor das 250.000 copias, un gran avance para o selo e para todos os membros da banda nese momento.\n\"I'm Wide Awake, It's Morning / Digital Ash in a Digital Urn\".\nDurante a campa\u00f1a electoral estadounidense do 2004, Bright Eyes xirou con Bruce Springsteen e R.E.M. na xira \"Vote for Change\", d\u00e1ndose a co\u00f1ecer m\u00e1is entre o p\u00fablico. Na xira Oberst realizou numerosos duetos con Springsteen e Neil Young.\nEn novembro dese ano dous sinxelos da banda, \"Lua\" e \"Take It Easy (Love Nothing)\", chegaron \u00e1 cima da lista \"Billboard Hot 100 Single Sales\". Isto foi a primeira vez que pasaba nea lista en sete anos.\nO 25 de xaneiro do 2005 edit\u00e1ronse dous \u00e1lbums de Bright Eyes: o m\u00e1is folk \"I'm Wide Awake, It's Morning\" e o pop electr\u00f3nico \"Digital Ash in a Digital Urn\". Unha extensa xira seguiu \u00e1 edici\u00f3n dos dous discos. A primeira parte da mesma foi para promocionar \"I'm Wide Awake\", e a segunda foi en apoio de \"Digital Ash\". A decisi\u00f3n de separar a xira era pr\u00e1ctico, xa que en termos de lox\u00edstica ser\u00eda complicado ao ter que traballar con equipo e persoal distinto para cada \u00e1lbum, xa que ti\u00f1an un car\u00e1cter diferente e a s\u00faa interpretaci\u00f3n ao vivo requir\u00eda distintas postas en escena. Cara finais de xaneiro do 2005 \"I'm Wide Awake\" estaba no n\u00famero 10 das listas da \"Billboard\" e \"Digital Ash\" no 15.\nA principios de 2005 Bright Eyes foi abreconcertos de R.E.M. na s\u00faa xira por Australia, ademais de realizar concertos propios. O 2 de maio a banda apareceu no programa \"The Tonight Show with Jay Leno\" e interpretou a canci\u00f3n protesta \"When the President Talks to God\". Un sinxelo en vinilo de 7\" vinyl do tema ser\u00eda vendido posteriormente nos concertos. No mes de novembro Bright Eyes interpretou \"True Blue\" no programa para nenos \"Pancake Mountain\".\nBright Eyes ga\u00f1ou os premios ao Artista do ano e Canci\u00f3n do ano por \"When the President Talks to God\" na edici\u00f3n do 2006 dos PLUG Independent Music Awards, e un reco\u00f1ecemento especial polo v\u00eddeo de \"First Day of My Life\" nos GLAAD Media Awards. Ademais, a revista \"Time\" listou \"I'm Wide Awake, It's Morning\" como un dos dez mellores \u00e1lbums do 2005. Ese mesmo ano editouse o \u00e1lbum ao vivo \"Motion Sickness\", documentando a xira de \"I'm Wide Awake, It's Morning\".\nNun \"sketch\" do episodio do 20 de maio do 2006 do \"Saturday Night Live\", Neil Young (interpretado por Kevin Spacey) un\u00edase \u00e1s Dixie Chicks e \u00e1 \"sensaci\u00f3n indie Bright Eyes\" (interpretada por Andy Samberg), tdos os cales criticaran publicamente a George W. Bush.\nDespois de editar tres \u00e1lbums no 2005, Oberst afirmou que non ti\u00f1a intenci\u00f3n de publicar nada no ano 2006, pero o d\u00eda 24 de outubro lanzouse un recompilatorio de rarezas titulado \"\".\nO 8 de marzo do 2007 Oberst apareceu no programa da National Public Radio \"All Songs Considered\", interpretando unha selecci\u00f3n de temas da s\u00faa colecci\u00f3n, ademais de varias do EP \"Four Winds\".\n\"Cassadaga \".\nBright Eyes lanzou \"Four Winds\" en marzo do 2007, e o seu s\u00e9timo \u00e1lbum, \"Cassadaga\", no mes de abril. Nun n\u00famero do 2007 da revista \"Rolling Stone\" etiquetaron a \"Four Winds\" como unha das 100 mellores canci\u00f3ns dese ano.\nPara promocionar o \u00e1lbum, Bright Eyes estivo de xira por Norteam\u00e9rica dende febreiro ata maio, e por Europa e o Xap\u00f3n os meses de xu\u00f1o e xullo. Os doce m\u00fasicos que formaban a banda inclu\u00edan a dous bater\u00edas, todos eles uniformados cun traxe branco en fronte dun tel\u00f3n de v\u00eddeo durante as s\u00faas actuaci\u00f3ns.\nNo \"bis\" da actuaci\u00f3n celebrada o 19 de maio no Ryman Auditorium de Nashville, Tennessee, Oberst interpretou un novo tema con Gillian Welch e David Rawlings titulada \"Man Named Truth\". Connor afirmou que rematara a canci\u00f3n no camerino esa mesma noite; e foi lanzada ficialmente no \u00fanico \u00e1lbum do supergrupo Monsters of Folk, no cal Oberst toca ao lado de Jim James (My Morning Jacket), M. Ward (She &amp; Him) e Mike Mogis (Bright Eyes).\nDurante unha serie de 7 concertos en The Town Hall de New York City, Bright Eyes convidou aos seguintes artistas para unirse a eles no escenario: Lou Reed o 25 de maio; Ben Kweller o 26; Jenny Lewis e Johnathan Rice o 28; Norah Jones, Little Willie e Derrick E o 29; Nick Zinner, Maria Taylor e Ben Gibbard o 30; Steve Earle o 31; e finalmente Ron Sexsmith e Britt Daniel o 1 de xu\u00f1o.\nO 4 de xu\u00f1o interpretaron \"Hot Knives\" en \"The Late Show With David Letterman\", e o 9 de xullo ser\u00eda lanzado un dobre sinxelo para \"Hot Knives\" e \"If the Brakeman Turns My Way\".\nNo mes de agosto do 2007 Bright Eyes adiou 3 concertos no Reino Unido por enfermidade. Anunciouse unha xira polos Estados Unidos e, en setembro, os concertos brit\u00e1nicos foron definitivamente cancelados sen buscarlle outra data para a s\u00faa celebraci\u00f3n.\nO 29 de setembro actuaron coa Los Angeles Philharmonic no hist\u00f3rico Hollywood Bowl. Bright Eyes tam\u00e9n tocou no mitin de Barack Obama en Omaha, Nebrasca o 7 de febreiro do 2008.\n\"The People's Key\".\nBright Eyes entrou en hiato tras o lanzamento de \"Cassadaga\" en 2007. Durante 2008 e 2009 Oberst traballou nos seus outros proxectos musicais, Conor Oberst and the Mystic Valley Band e o supergrupo Monsters of Folk. Nun n\u00famero do mes de xu\u00f1o do 2009 da \"Rolling Stone\", Oberst anunciou que quer\u00eda \"retirar\" o seu proxecto de Bright Eyes, e que realizar\u00eda un \u00faltimo \u00e1lbum coa banda: \"S\u00edntese como se necesitase parar nalg\u00fan momento. Gustar\u00edame limpalo, pechar a porta, despedirme\". Saddle Creek Records reeditou o seu EP compartido con Neva Dinova \"One Jug of Wine, Two Vessels\" o 23 de marzo do 2010 con catro temas novos gravados a finais do 2009.\nO 31 de xullo do 2010, Bright Eyes asociouse coa American Civil Liberties Union (ACLU) de Nebraska para organizar un concerto pola igualdade en Omaha, Nebraska. O concerto recoaudou cartos para unha demanda federal que a ACLU presentou contra a cidade de Fremont, Nebraska por unha ordenanza do 21 de xu\u00f1o que prohib\u00eda a contrataci\u00f3n e o alugueiro de vivendas a inmigrantes ilegais. No concerto, Bright Eyes estreou unha nova canci\u00f3n titulada \"Coyote Song\", sobre dous namorados separados pola fronteira entre M\u00e9xico e os Estados Unidos.\nO novo \u00e1lbum da banda, titulado \"The People's Key\", foi publicado o 15 de febreiro do 2011, o mesmo d\u00eda que Conor Oberst cumpr\u00eda 31 anos. O video para o tema \"Shell Games\" lanzouse nas canles de YouTube da banda e de Saddle Creek, e nel a banda aparece tocando contra varias proxecci\u00f3ns. O 24 de febreiro a banda interpretou \"Jejune Stars\" no programa \"Late Show with David Letterman\", e o 14 de abril fixo o mesmo con \"Beginner's Mind\" en \"The Tonight Show\". O 10 de xu\u00f1o Bright Eyes lanzou o video musical de \"Jejune Stars\". No video o grupo aparece tocando nun deserto cunha plataforma de fogos de artificio detr\u00e1s dela, deletreando algunhas letras mentres Oberst as canta. En xu\u00f1o, xullo e agosto de 2011, a banda realizou concertos nunha xira con The Mountain Goats. Bright Eyes finalizou o ano cunha xira por Australia, onde tocou no Harvest Festival.\nBright Eyes realizou un \u00faltimo concerto en Honolulu, Hawaii o 21 de novembro de 2011 e a banda iniciar\u00eda un hiato cando Oberst, Mogis, e Walcott se centraron en diferentes proxectos."}
{"id": "186633", "revid": "865", "url": "https://gl.wikipedia.org/wiki?curid=186633", "title": "Fucked Up", "text": "Fucked Up \u00e9 unha banda de hardcore punk canadense procedente de Toronto, formada no ano 2001. A banda ga\u00f1ou no ano 2009 o Polaris Music Prize grazas ao seu \u00e1lbum \"The Chemistry of Common Life\"."}
{"id": "186634", "revid": "23204", "url": "https://gl.wikipedia.org/wiki?curid=186634", "title": "Deerhunter", "text": "Deerhunter \u00e9 unha banda estadounidense de indie rock formada no ano 2001 en Atlanta (Xeorxia). O grupo, composto por Bradford Cox, Moses Archuleta, Josh Fauver e Lockett Pundt, descr\u00edbese a si mesmo como \"ambient punk\", a\u00ednda que incorporan unha ampla variedade de x\u00e9neros como noise rock, art rock, shoegaze e post-punk, ademais de significativos elementos pop.\nHistoria.\nA banda foi co-fundada en 2001 polo vocalista Bradford Cox e o bater\u00eda e teclista Moses Archuleta. O nome de Deerhunter ven do primeiro bater\u00eda do grupo, Dan Walton, ao que lle pediron que deixase a banda ao principio da s\u00faa carreira. Un\u00eduselles Colin Mee, que Cox co\u00f1ecera mentres Mee estaba no selo de Atlanta Die Slaughterhaus Records con membros de Black Lips. En 2004 o primeiro baixista da banda, Justin Bosworth, morreu das feridas sufridas por un accidente de skate. Justin s\u00f3 aparece nunha edici\u00f3n de Deerhunter, \"Deerhunter/Alphabets Split\", publicado antes do seu \u00e1lbum de estrea. Joshua Fauver, da banda punk rock de Atlanta Electrosleep International, encargouse ent\u00f3n do baixo. A morte de Bosworth influ\u00edu na son do primeiro \u00e1lbum de Deerhunter, \"Turn It Up Faggot\", que foi \"o resultado de moita negatividade\". Despois do lanzamento do disco Cox preguntoulle ao seu mellor amigo do instituto, Lockett Pundt, se quer\u00eda unirse \u00e1 banda.\n\"Cryptograms\" e \"Fluorescent Grey\".\nA banda, agora contando co saturado son de guitarra de Pundt, sa\u00edu de xira, tocando con Lightning Bolt e Gang Gang Dance. Esta xira culminou nunha sesi\u00f3n de gravaci\u00f3n realizada pola aclamada artista folk Samara Lubelski no Rare Book Room, en Nova York. Desta sesi\u00f3n non puido sacarse nada para ser usado, debido ao estado f\u00edsico e mental de Cox nesa \u00e9poca, ademais dos desacordos que houbo con Lubleski. Cox gardou unha copia das sesi\u00f3ns \"nun CD-R raiado baixo a mi\u00f1a cama\" e afirmou que \"ningu\u00e9n o escoitar\u00eda\". A pesar diso Cox's di que extractos desas sesi\u00f3ns foron posteriormente subidos ao blog da banda para ser descargados de balde. O grupo regresou ao mesmo estudio onde gravou o seu primeiro \u00e1lbum f\u00f3ra de Athens (Xeorxia) e decidiu darlle \u00e1 gravaci\u00f3n do seu segundo disco outro intento. Isto debeuse parcialmente aos consellos que lles deron os membros de Liars, que os animaron a volver a gravalo.\nA Deerhunter levoulle s\u00f3 dous d\u00edas en novembro de 2005 gravar o seu segundo \u00e1lbum, \"Cryptograms\". No ano 2006, antes da s\u00faa edici\u00f3n, Pitchfork Media engadiu a \"Spring Hall Convert\", unha canci\u00f3n do disco, na s\u00faa \"Infinite Mix Tape series\". O \u00e1lbum foi lanzado polo selo Kranky en xaneiro do 2007 e revelou un son m\u00e1is moderado e introvertido da banda. Ao igual que o seu primeiro traballo, \"Cryptograms\" tam\u00e9n ti\u00f1a unha dedicatoria no seu libreto, desta vez a un amigo de Cox, Bradley Ira Harris, un adicto \u00e1 hero\u00edna que morrera en 2005.\nO 8 de maio do 2007, o grupo editou o EP \"Fluorescent Grey\", que fora gravado en xullo do 2006. No mesmo mes Deerhunter lanzou o sinxelo en 7\" \"Whirlyball\", s\u00f3 dispo\u00f1ible a trav\u00e9s de Criminal Records, unha tenda de discos en Atlanta. O sinxelo tam\u00e9n actuou como entrada para un concerto.\nO 29 de agosto do 2007, o grupo converter\u00edase en cuarteto coa perda do guitarrista Colin Mee. Mee deixou a banda porque \"...non pod\u00eda chegar a un par de concertos que reservaran para a seguinte fin de semana e iso era inaceptable para certos compa\u00f1eiros\". Mee unir\u00edase novamente despois da xira europea do 2007.\n\"Microcastle\" e hiato.\nDeerhunter contribu\u00edu co tema \"After Class\" a \"Living Bridge\", un recompilatorio feito por Rare Book Room Records. A canci\u00f3n gravouse no mesmo sitio no que intentaron gravar o seu segundo \u00e1lbum. Regresaron aos estudios Rare Book Room en abril do 2008 para gravar \"Oh, It's Such A Shame\", unha versi\u00f3n de Jay Reatard que ser\u00eda lanzada como un sinxelo compartido co propio Reatard, que \u00e1 s\u00faa vez versionaba \"Fluorescent Grey\". No mesmo mes gravaron o seu seguinte traballo, \"Microcastle\". Antes de anunciar a data de lanzamento do \u00e1lbum, a banda continuou de xira, abrindo un concerto para The Smashing Pumpkins e un feixe deles para Nine Inch Nails.\nO terceiro \u00e1lbum do grupo, \"Microcastle\", foi publicado o 27 de outubro do ano 2008, a\u00ednda que xa estivo dispo\u00f1ible nas redes P2P dende finais de maio. Nun intento de recompensar aos seareiros que aguantaron ata a data da edici\u00f3n, a banda volveu a reunirse para gravar un novo \u00e1lbum, \"Weird Era Cont.\", que tam\u00e9n ser\u00eda filtrado antes da s\u00faa data de estrea. Por\u00e9n, \"Microcastle\" conseguiu estrearse no n\u00famero 123 da lista \"Billboard 200\", a primeira vez que Deerhunter consegu\u00eda entrar nesa lista. Colin Mee deixou novamente o grupo, e foi substitu\u00eddo polo antigo amigo de instituto de Cox Whitney Petty.\nMentres fac\u00edan a xira de promoci\u00f3n de \"Microcastle\" polo Reino Unido, Cox reservou unha noite nun estudio e gravou o que se converter\u00eda no casete \"On Platts Eyott\". Este foi lanzado en dous lotes de 100 copias casa un; unha edici\u00f3n de casetes rosas foi entregado aos ga\u00f1adores do concurso feito polo seu sello discogr\u00e1fico, e casetes laranxas foron vendidos nun concerto especial de Halloween celebrado en Atlanta o 31 de outubro de 2008. Nun comentario deixado no blog de Deerhunter o 28 de febreiro, Cox anunciou que Whitney Petty xa non era membro da banda.\nMentres segu\u00eda de xira a banda lanzou o EP \"Rainwater Cassette Exchange\", con temas compostos durante as sesi\u00f3ns do \"Microcastle\", e tam\u00e9n \"Vox Celeste 5\", un sinxelo para Sub Pop con canci\u00f3ns de \"Weird Era Cont.\" e \"Microcastle\". Para promocionar estas publicaci\u00f3ns, iniciaron unha curta xira de ver\u00e1n con No Age e Dan Deacon bautizada como No Deachunter Tour. Posteriormente, durante unha actuaci\u00f3n no festival All Tomorrow's Parties do 2009 en setembro (comisionado por The Flaming Lips), Bradford Cox anunciou que a banda estar\u00eda en hiato para \"dedicar tempo a outras cousas\", dicindo que ese ser\u00eda o seu \u00faltimos concerto \"durante un longo per\u00edodo de tempo\". Durante o par\u00f3n, Bradford Cox continuou con Atlas Sound e editou o seu segundo \u00e1lbum, \"Logos\"; Josh Fauver continuou traballando co seu selo Army of Bad Luck; Moses Archuleta matriculouse nunha escola de coci\u00f1a; e Lockett Pundt realizou alg\u00fans concertos para promocionar \"The Floodlight Collective\", o seu \u00e1lbum de estrea como Lotus Plaza, editado en marzo dese ano.\n\"Halcyon Digest\".\nA principios de xaneiro revelouse que o grupo ser\u00eda abreconcertos na seguinte xira de Spoon, na que esta promocionar\u00eda o seu \u00e1lbum \"Transference\". Ademais da xira con Spoon, a banda tam\u00e9n anunciou alg\u00fans concertos ela soa, inclu\u00eddas paradas nos festival de Coachella Valley Music e no All Tomorrow's Parties (comisionado por Matt Groening). Durante eses concertos o grupo comezou a estrear parte do seu novo material, inclu\u00eddas as canci\u00f3ns \"Helicopter\", \"Primitive 3D\", \"Fountain Stairs\" e \"Revival\", as cales acabar\u00edan sendo gravadas nas s\u00faas seguintes sesi\u00f3ns de estudio.\nEn xu\u00f1o, Deerhunter tomouse un pequeno descanso na xira para gravar \"Halcyon Digest\". As primeiras noticias do \u00e1lbum fix\u00e9\u00f1eronse p\u00fablicas cando a firma musical Milk Money puxo unha mensaxe na s\u00faa conta de Twitter dicindo que a banda estivera mesturando o novo disco con Ben Allen (que tam\u00e9n traballou con Animal Collective nos seus \"Merriweather Post Pavilion\" e \"Fall Be Kind\"). Unha semana despois a banda estreou unha nova p\u00e1xina en internet, onde anunciou o t\u00edtulo e a data de lanzamento do novo traballo. \"Revival\", o primeiro sinxelo, estivo dispo\u00f1ible para os seareiros que axudaran \u00e1 banda coa promoci\u00f3n do novo \u00e1lbum a trav\u00e9s dunha ligaz\u00f3n proporcionada por un correo electr\u00f3nico oficial. O mesmo mes, o director John Albrecht puxo o trailer dun v\u00eddeo ao vivo na s\u00faa p\u00e1xina de Vimeo, dicindo que se estrear\u00eda ese mesmo ano.\nRecentemente anunciouse que Deerhunter far\u00e1 a m\u00fasica orixinal para \"The Curve of Forgotten Things\", unha pel\u00edcula sobre a marca de moda Rodarte protagonizada por Elle Fanning."}
{"id": "186635", "revid": "98629", "url": "https://gl.wikipedia.org/wiki?curid=186635", "title": "Puscifer", "text": "Puscifer \u00e9 un proxecto paralelo de Maynard James Keenan, membro das bandas Tool e A Perfect Circle. Como Keenan \u00e9 o \u00fanico membro permanente e el considera ao proxecto o seu \"subconsciente creativo\", Puscifer poder\u00eda considerarse un seud\u00f3nimo para o seu traballo en solitario.\nTraxectoria.\nO nome orixinal do proxecto foi Umlaut, e o nome de \"Puscifer\" apareceu por primeira vez como unha banda ficticia no primeiro episodio da serie \"Mr. Show\", na que estaban Keenan e Adam Jones como membros. Jones non est\u00e1 asociado de ning\u00fan xeito con Puscifer, a\u00ednda que algunhas das s\u00faas ilustraci\u00f3ns apareceron na roupa do proxecto (a camiseta \"Your Mom's a Bitch\").\nPuscifer \u00e9 \"tanto unha tenda de roupa como unha banda\", coas pezas de roupa producidas en cantidades limitadas. Keenan colaborou nunha chaqueta de coiro con dese\u00f1ador Paul Frank. O 16 de setembro do 2008, Keenan actualizou o blog de puscifer.com, revelando que a primeira tenda Puscifer abrir\u00eda o 1 de outubro en Jerome, Arizona. Finalmente abriu o d\u00eda 3 de outubro, ocupando un pequeno espazo enriba dun sal\u00f3n de tatuaxes. Ademais, a mercador\u00eda est\u00e1 dispo\u00f1ible na tenda online da banda.\n\"\"V\" Is for Vagina\".\nO 10 de abril do 2007, Keenan posteou na p\u00e1xina oficial que lanzar\u00eda un disco a mediados de outubro. Unha nova actualizaci\u00f3n o 25 de xu\u00f1o dic\u00eda que Joe Barresi mesturara a primeira canci\u00f3n, que ter\u00eda un v\u00eddeo musical, ademais dunha versi\u00f3n alternativa de \"Cuntry Boner\", e que poder\u00eda ser editada como sinxelo en CD con canci\u00f3ns extra. Keenan e Alan Moulder realizar\u00edan unha nova mestura en agosto.\nKeenan anunciou cara finail de xullo que o \u00e1lbum recibir\u00eda o t\u00edtulo de \"\"V\" Is for Vagina\" e, poucos d\u00edas despois, anunciou que o primeiro sinxelo ser\u00eda \"Queen B.\" que ter\u00eda un v\u00eddeo lanzado a finais de setembro. O 1 de outubro \"Queen B.\" apareceu como podcast en puscifer.com. A isto seguiulle o podcast de \"Trekka\" o d\u00eda 7. O \u00e1lbum foi publicado o 30 do mesmo mes e estreouse no n\u00famero 25 da lista \"Billboard 200\", ademais de acadar o primeiro posto da \"Billboard Indie\".\nO 17 de outubro do 2008 apareceu un v\u00eddeo musical oficial para a canci\u00f3n \"Momma Sed\" na canle de YouTube da banda. Un novo \u00e1lbum de remesturas feito completamente por Lustmord apareceu na tenda oficial en li\u00f1a, o seu t\u00edtulo \u00e9 \"\"D\" is for Dubby - The Lustmord Dub Mixes\".\n\"\"V\" is for Vagina\" vendeu ao redor das 112.000 copias.\n\"\"V\" Is for Viagra. The Remixes\".\nUn \u00e1lbum de remesturas titulado \"\"V\" Is for Viagra\" foi lanzado o 29 de abril do 2008. Cont\u00e9n 10 remesturas de temas do disco \"\"V\" Is for Vagina\", ademais de d\u00faas remesturas de canci\u00f3ns do sinxelo \"Cuntry Boner\", que non aparecen no \u00e1lbum. No \u00e1lbum hai remesturas de Dave \"Rave\" Ogilvie (Skinny Puppy), Lustmord, Renholder, Paul Barker (Ministry) e Telefon Tel Aviv entre outros.\nDous dos temas do \u00e1lbum, \"Indigo Children (JLE Dub Mix)\" e \"Momma Sed (Tandimonium Mix)\", aparecen na banda sonora oficial do videoxogo \"Need for Speed: Undercover\". \"\"V\" Is for Viagra\" vendeu unhas 23.000 copias.\n\"\"C\" Is for (Please Insert Sophomoric Genitalia Reference HERE)\".\n\"\"C\" Is for (Please Insert Sophomoric Genitalia Reference HERE)\" foi anunciado a trav\u00e9s da p\u00e1xina de Puscifer e de toolarmy.com o 17 de outubro do 2009 e foi editado o 10 de novembro dese ano. O EP cont\u00e9n seis temas; catro deles in\u00e9ditos ata ese momento, e dous gravaci\u00f3ns ao vivo de canci\u00f3ns de \"\"V\" is For Vagina\", gravadas na xira do 2009 no Club Nokia.\n\"\"C\" Is for (Please Insert Sophomoric Genitalia Reference HERE)\" vendeu 10.000 copias.\n\"Conditions of My Parole\".\n\"Man Overboard\", o primeiro sinxelo do novo \u00e1lbum de Puscifer, estivo dispo\u00f1ible a trav\u00e9s de iTunes e outros servizos en li\u00f1a o d\u00eda 19 de xullo do 2011.\n\"Conditions of My Parole\", como foi titulado o traballo, foi gravado na primavera do 2011 baixo a produci\u00f3n de Maynard James Keenan, Mitchell e Josh Eustis. No disco contribu\u00edron ademais dos tres produtores Carina Round, Juliette Commagere, Matt McJunkins, Jeff Freidl, Gil Sharone e Rani Sharone, Jonny Polonsky, Tim Alexander, Devo Keenan, Alessandro Cortini, Sarah Jones e Jon Theodore. O disco lanzouse o 18 de outubro de 2011. O \u00e1lbum estreouse no n\u00famero 27 das listas da \"Billboard\" tras vender 12.111 copias na s\u00faa primeira semana.\n\"Donkey Punch the Night\".\n\"Donkey Punch the Night\" anunciouse o d\u00eda 19 de novembro de 2012 elanzouse o 19 de febreiro do ano seguinte. O EP, formado por sete canci\u00f3ns, apareceu inicialmente en formato dixital e en CD e o d\u00eda 12 de marzo editouse tam\u00e9n en vinilo. No traballo incl\u00faese unha versi\u00f3n do tema de Queen \"Bohemian Rhapsody\", ademais dunha versi\u00f3n de \"Balls to the Wall\" de Accept."}
{"id": "186636", "revid": "23204", "url": "https://gl.wikipedia.org/wiki?curid=186636", "title": "Spacemen 3", "text": "Spacemen 3 foi unha banda inglesa de rock psicod\u00e9lico formada en 1982 en Rugby, Warwickshire que desenvolveu o seu propio estilo de psicodelia minimalista, \u00e1s veces acheg\u00e1ndose \u00e1 m\u00fasica de vangarda. O seu estilo tam\u00e9n chegou a ser categorizado como post-punk e space rock.\nHistoria.\nSpacemen 3 form\u00e1rona en 1982 Jason Pierce, tam\u00e9n co\u00f1ecido como \"J. Spaceman\", e Peter Kember, co\u00f1ecido como \"Sonic Boom\", que se co\u00f1eceran na escola de arte. Tanto Pierce como Kember eran guitarristas, teclistas e vocalistas, polo que integraron ao baixista Pete \"Bassman\" Bain e ao bater\u00eda Natty Brooker. Eles tocaron xuntos un par de anos, pero s\u00f3 realizando concertos de baixo perfil en clubs locais antes da edici\u00f3n do seu primeiro \u00e1lbum, \"Sound of Confusion\", no ano 1986. Este primeiro traballo ti\u00f1a un son garage rock lo-fi, pero o segundo, \"The Perfect Prescription\" (1987), amosou un cambio marcado cara \u00e1 psicodelia minimalista pola que son co\u00f1ecidos. Nesa \u00e9poca Natty deixou o grupo e a bater\u00eda foi ocupada por Sterling Roswell, co\u00f1ecido como Rosco.\nBain e Rosco marcharon para unirse a The Darkside, e Will Carruthers entreou como baixista, pero a banda non ti\u00f1a bater\u00eda oficial cando gravaron \"Playing with Fire\". Editado en 1989, o \u00e1lbum expand\u00eda a psicodelia e a m\u00fasica drone dos seus traballos anteriores, e inclu\u00eda o sinxelo\u201cRevolution\u201d, que acadou o n\u00famero 1 na lista independente brit\u00e1nica. Jonny Mattock unir\u00edase como bater\u00eda e a banda pasou a meirande parte do ano 1989 xirando polo Reino Unido e Europa. Eses foron os seus \u00faltimos concertos p\u00fablicos, xa que ti\u00f1an unha xira estadounidense que tivo que ser cancelada xa que non conseguiron os seus visados para viaxar a ese pa\u00eds debido a problemas con drogas. A banda realizou o seu derradeiro concerto no Reading Festival de 1989. Os problemas coas drogas e a tensi\u00f3n no seo do grupo (sobre todo entre Kember e Pierce) empezaron a estragar a banda. \"Recurring\", editado en 1991, foi o seu derradeiro \u00e1lbum oficial, e amosa a distancia entre Pierce e Kember ao gravar cadans\u00faas partes en estudios distintos. O disco foi o seu traballo m\u00e1is popular, pero cando foi lanzado Kember xa formara Spectrum e Pierce, Carruthers e Mattock xa actuaran como Spiritualized. Para os seus derradeiros concertos, Mark Refoy uniuse ao grupo, pero o colmo final foi a decisi\u00f3n de Pierce de editar unha versi\u00f3n do tema de The Troggs \"Anyway That You Want Me\" como primeiro sinxelo de Spiritualized, algo que Kember quixo facer durante anos con Spacemen 3. A banda acabar\u00eda separ\u00e1ndose no ano 1991."}
{"id": "186639", "revid": "5863", "url": "https://gl.wikipedia.org/wiki?curid=186639", "title": "Xabier Fortes", "text": "Xabier Fortes L\u00f3pez, nado en Pontevedra o 7 de febreiro de 1966, \u00e9 un xornalista galego.\nTraxectoria.\nLicenciado en Ciencias da Informaci\u00f3n pola Universidade Complutense, realizou os seus primeiros traballos xornal\u00edsticos en RNE en Vigo, en 1988, e dous anos despois incorporouse a Televisi\u00f3n Espa\u00f1ola en Galicia, primeiro \u00e1 delegaci\u00f3n de Pontevedra e desde 1998 \u00e1 de Santiago de Compostela, onde comezou o seu labor como editor e presentador de informativos territoriais. Foi tam\u00e9n o encargado de conducir e dirixir todos os debates, espazos de entrevistas e programas especiais con motivo das distintas convocatorias electorais en Galicia. En 2007 \u00e9 nomeado director do Centro Territorial de Televisi\u00f3n Espa\u00f1ola en Galicia.\nEn 2011 foi nomeado director e presentador de \u00abLa Noche en 24 Horas\u00bb, o informativo nocturno do Canal 24 Horas.\nAdemais, Fortes realizou unha ducia de documentais de variada tem\u00e1tica, alg\u00fans de car\u00e1cter deportivo (\"Os anos do Hai que Roelo\") e outros de corte social e divulgativo, como a serie de catro cap\u00edtulos \"As Illas do Sur\" (unha expedici\u00f3n cient\u00edfico-hist\u00f3rica polas illas das r\u00edas Baixas). O seu documental \u00abGalicia no espello do tempo\u00bb, \u00e9 un repaso \u00e1s \u00faltimas catro d\u00e9cadas da historia de Galicia e coincidiu co corenta aniversario do Centro Territorial de TVE en Galicia e coa firma do convenio para recuperar e dixitalizar todo o arquivo hist\u00f3rico de cinema de TVE en Galicia.\nVida persoal.\n\u00c9 fillo do escritor e militar Xos\u00e9 Fortes e irm\u00e1n dos escritores Alberto Fortes, Susana Fortes e Ana Bel\u00e9n Fortes."}
{"id": "186640", "revid": "127505", "url": "https://gl.wikipedia.org/wiki?curid=186640", "title": "Dead Kennedys", "text": "Dead Kennedys \u00e9 unha banda estadounidense de punk rock formada en San Francisco, California en 1978. O grupo foi pioneiro do movemento hardcore punk durante os anos 80 e ga\u00f1ou unha boa base de seguidores no \"underground\" da escena punk rock internacional.\nA s\u00faa m\u00fasica mestura os elementos m\u00e1is experimentais do punk brit\u00e1nico dos 70 coa enerx\u00eda da escena hardcore estadounidense dos 80. As canci\u00f3ns de Dead Kennedys mesturan deliberadamente letras con forte s\u00e1tira, sarcasmo e iron\u00eda sobre temas sociais e pol\u00edticos dos 80.\nA finais dos anos 80, a banda viuse envolta nun xu\u00edzo por obscenidade nos Estados Unidos debido ao libreto do seu \u00e1lbum \"Frankenchrist\" (1985), que inclu\u00eda a expl\u00edcita pintura de H. R. Giger \"Penis Landscape\". A banda foi acusada de distribuci\u00f3n de material prexudicial a menores, pero o proceso rematou cun xurado indeciso.\nDead Kennedys editou cinco \u00e1lbums de estudio antes da s\u00faa separaci\u00f3n en 1986. No ano 2001 a banda reformouse sen o seu vocalista orixinal Jello Biafra, que estivo envolto en disputas legais cos outros membros polos \"royalties\".\nDende a disoluci\u00f3n de Dead Kennedys, Biafra continuou colaborando e gravando con outros artistas, como Mojo Nixon, Al Jourgensen of Ministry ou Melvins.\nTraxectoria.\nFormaci\u00f3n da banda.\nDead Kennedys formouse sen xu\u00f1o de 1978 en San Francisco, California, cando East Bay Ray (Raymond Pepperell) puxo un anuncio buscando compa\u00f1eiros de banda no xornal \"The Recycler\", despois de ver un concerto ska-punk no Mabuhay Gardens en San Francisco. A composici\u00f3n orixinal do grupo consist\u00eda en Jello Biafra (Eric Reed Boucher) na voz, East Bay Ray na guitarra, Klaus Flouride (Geoffrey Lyall) no baixo e 6025 (Carlos Cadona) na bater\u00eda e na percusi\u00f3n. Con esta formaci\u00f3n gravou as s\u00faas primeiras demos, e a principios de xullo a banda quer\u00eda un bater\u00eda m\u00e1is experimentado, polo que recrutou a Ted (Bruce Slesinger). 6025 deixou o grupo, por\u00e9n, foi convidado a volver como segundo guitarrista. O seu primeiro concerto ser\u00eda o 19 de xullo dese ano no Mabuhay Gardens.\nDead Kennedys realizou numerosos concertos en clubs locais despois diso. Debido ao provocativo nome da banda, \u00e1s veces tocaron baixo pseud\u00f3nimos como \"The Sharks\", \"The Creamsicles\" e \"The Pink Twinkies\". O nome xerou controversia, e o columnista Herb Caen escribiu no \"San Francisco Chronicle\" en novembro de 1978, \"xusto cando pensas que o mal gusto acadou o seu punto m\u00e1is baixo, aparece un grupo de punk rock chamado The Dead Kennedys, que tocar\u00e1 no Mabuhay Gardens o 22 de novembro, o d\u00eda do 15 aniversario do asasinato de John F. Kennedy\". Por\u00e9n, a pesar da crenza popular, o nome non quer\u00eda insultar \u00e1 familia Kennedy, pero Biafra dixo que a s\u00faa intenci\u00f3n era \"chamar a atenci\u00f3n sobre o fin do Sono Americano\". 6025 deixou a banda en marzo de 1979. En xu\u00f1o editaron o seu primeiro sinxelo, \"California \u00dcber Alles\", a trav\u00e9s do selo independente Alternative Tentacles. Posteriormente a banda realizar\u00eda unha ben recibida xira pola costa leste.\nIrrupci\u00f3n na entrega de premios.\nO 25 de marzo de 1980, Dead Kennedys foi convidada para actuar nos Bay Area Music Awards en San Francisco para, segundo os organizadores, dar maior credibilidade ao evento sobre as \"nova onda\", xa que se centraba en artistas pertencentes a grandes selos. O d\u00eda da actuaci\u00f3n pas\u00e1rono practicando o tema que lles pediron que tocasen, \"California \u00dcber Alles\". A banda converter\u00edase no tema de conversa da cerimonia cando despois de 15 segundos de canci\u00f3n Biafra dixo, \"Alto a\u00ed! Temos que probar que agora somos adultos. Non somos unha banda de punk rock, somos unha banda de new wave\".\nOs membros da banda, vestidos con camisetas brancas cun gran S pintado en negro, tiraron dunha garavata negra que ti\u00f1an nas costas formando as\u00ed o s\u00edmbolo do d\u00f3lar, e ent\u00f3n comezaron a interpretar un novo tema titulado \"Pull My Strings\", unha sat\u00edrica canci\u00f3n que atacaba \u00e1 industria da m\u00fasica comercial e que conti\u00f1a letras como \"\u00c9 a mi\u00f1a pirola o suficientemente grande e o meu cerebro o suficientemente pequeno para que me fagas unha estrela?\". O tema tam\u00e9n fac\u00eda referencia \u00e1 canci\u00f3n de The Knack \"My Sharona\". \"Pull My Strings\" nunca foi gravada para unha edici\u00f3n de estudio, a\u00ednda que a actuaci\u00f3n nos Bay Area Music Awards, que foi a primeira e \u00fanica vez que foi interpretada, foi editada no \u00e1lbum recompilatorio \"Give Me Convenience or Give Me Death\".\n\"Holiday in Cambodia\" e \"Fresh Fruit for Rotting Vegetables\".\nA principios de 1980 gravaron e editaron o sinxelo \"Holiday in Cambodia\". Posteriormente nese mesmo ano, a banda lanzou o seu \u00e1lbum de estrea, \"Fresh Fruit for Rotting Vegetables\". O disco acadou o n\u00famero 33 na lista de \u00e1lbums brit\u00e1nica. En xaneiro de 1981 Ted anunciou que quer\u00eda deixar o grupo para seguir unha carreira na arquitectura e que buscar\u00eda un substituto. Realizou o seu derradeiro concerto en febreiro de 1981 e ser\u00eda substitu\u00eddo por D.H. Peligro (Darren Henley).\nPor esas mesmas datas, East Bay Ray intentou meter presi\u00f3n ao resto da banda para asinar co gran selo Polydor Records; Biafra dixo que estaba preparado para deixar o grupo se o resto dos membros quer\u00edan asinar coa discogr\u00e1fica, a\u00ednda que East Bay Ray afirma que el recomendou non realizar o contrato con Polydor. O selo finalmente decidiu non asinar cos Dead Kennedys despois de saber que o seguinte sinxelo que ti\u00f1a planeado o grupo ser\u00eda \"Too Drunk to Fuck\".\nEn maio a banda publicou \"Too Drunk to Fuck\". A canci\u00f3n causou moita controversia no Reino Unido e a BBC tem\u00eda que acadara o \"Top 30\"; o que requirir\u00eda ser mencionado no programa \"Top of the Pops\". Por\u00e9n, isto nunca sucedeu xa que o sinxelo s\u00f3 chegou ao posto 36.\n\"In God We Trust, Inc., Plastic Surgery Disasters\" e Alternative Tentacles.\nDespois de que Peligro se unise \u00e1 banda, o EP \"In God We Trust, Inc.\" (1981) amosa \u00e1 banda indo cara o hardcore/thrash. Ademais do controvertido traballo art\u00edstico do EP, no que aparece a figura dun Cristo de ouro nunha cruz de billetes de d\u00f3lar, as letras de Biafra son m\u00e1is pol\u00edticas, e temas como \"Moral Majority\", \"Nazi Punks Fuck Off!\" e \"We've Got a Bigger Problem Now\" converter\u00edan a Dead Kennedys nos l\u00edderes dun movemento social. En 1982, editaron o seu segundo \u00e1lbum de estudio, \"Plastic Surgery Disasters\". A s\u00faa portada amosa a man dun neno desnutrido en \u00c1frica sobre a man dun home branco. Esta imaxe ga\u00f1ou o premio World Press Photo en 1980, e foi tomada por Mike Wells no distrito de Karamoja en Uganda.\nA m\u00fasica da banda evolu\u00edra en pouco tempo, mov\u00e9ndose novamente das f\u00f3rmulas hardcore cara a un m\u00e1is innovador estilo jazzeiro, cunha musicalidade e din\u00e1mica m\u00e1is al\u00f3 doutras bandas do x\u00e9nero. Nese momento a banda convert\u00e9rase nunha forza pol\u00edtica de facto. A banda continuou xirando polos Estados Unidos, ademais de tocar por Europa e Australia, e ga\u00f1ou moitos seguidores no \"underground\". A\u00ednda que continuaron facendo concertos durante 1983 e 1984, tom\u00e1ronse un descanso e non editaron novas gravaci\u00f3ns para concentrarse no selo Alternative Tentacles, que converteuse en sin\u00f3nimo da cultura alternativa do \"faino ti mesmo\". A banda continuou compo\u00f1endo e interpretando novo material durante ese tempo, e eses temas aparecer\u00edan no seu seguinte \u00e1lbum.\n\"Frankenchrist\" e xu\u00edzo por obscenidade.\nA edici\u00f3n do \u00e1lbum \"Frankenchrist\" en 1985 amosou a unha banda m\u00e1is madura en termos musicais e de letras. A\u00ednda que hab\u00eda un feixe de temas r\u00e1pidos e ruidosos, a meirande parte da m\u00fasica amosaba unha ecl\u00e9ctica mestura de instrumentos que inclu\u00edan trompetas e sintetizadores. En cuesti\u00f3n de letras, a banda continuou escribindo sobre temas sociais, destacando temas como \"MTV Get Off The Air\" e \"Jock-o-rama\". En certa medida o \u00e1lbum representaba un pico art\u00edstico para o grupo.\nPor\u00e9n, o \u00e1lbum tam\u00e9n foi o inicio dunha prolongada \u00e9poca de problemas legais para a banda. As imaxes inclu\u00eddas no libreto enfureceron \u00e1 acabada de crear Parents Music Resource Center (PMRC). En decembro de 1985 unha adolescente mercou o disco na tenda Wherehouse Records no condado de Los Angeles. A nai da rapaza escribiu cartas queix\u00e1ndose ao Procurador Xeral de California e aos fiscais de Los Angeles. En 1986, os membros da banda, xunto con outras partes involucradas na distribuci\u00f3n de \"Frankenchrist\", foron acusados penalmente pola distribuci\u00f3n de material prexudicial a menores. A tenda onde a adolescente realmente mercou o \u00e1lbum nunca foi nomeada na demanda. A acusaci\u00f3n centrouse nunha ilustraci\u00f3n de H.R. Giger, titulada \"Work 219: Landscape XX\" (tam\u00e9n co\u00f1ecida como \"Penis Landscape\", paisaxe de penes). Inclu\u00edda como un p\u00f3ster no \u00e1lbum, Penis Landscape representa nove penes copulando.\nOs membros da banda e outras persoas da cadea de distribuci\u00f3n foron acusados de violar o C\u00f3digo Penal de California por un delito menor cunha pena m\u00e1xima dun ano de cadea e unha multa de 2.000 d\u00f3lares. Biafra dixo que durante ese tempo axentes do goberno invadiron e rexistraron a s\u00faa casa. A fiscal\u00eda tentou presentar o p\u00f3ster ao xurado de forma illada para consideralo material obsceno, pero a xu\u00edza Susan Isacoff ditaminou que o p\u00f3ster deb\u00eda ser considerado xunto coa m\u00fasica e as letras. Os cargos contra tres dos acusados orixinais, Ruth Schwartz (dona de Mordam Records), Steve Boudreau (un distribuidor involucrado na subministraci\u00f3n de \"Frankenchrist\" \u00e1 tenda Los Angeles Wherehouse) e Salvatore Alberti (dono da f\u00e1brica onde o disco foi feito), foron retirados por falta de probas.\nEn agosto de 1987, o xu\u00edzo penal foi presentado ao xurado cos dous acusados restantes: Jello Biafra e Michael Bonanno (antigo representante de Alternative Tentacles). Ese mesmo mes o proceso rematou cun desacordo entre o xurado. 7 dos seus 12 membros estaban a favor da absoluci\u00f3n de todos os acusados. Os fiscais de distrito Michael Guarino e Ira Riener presentaron unha moci\u00f3n para un novo xu\u00edzo que foi rexeitada pola xu\u00edz Isacoff, da Corte Superior do condado de Los Angeles. O \u00e1lbum, por\u00e9n, foi retirado de moitas tendas de discos de todo o pa\u00eds.\n\"Bedtime for Democracy\" e separaci\u00f3n.\nAdemais do xu\u00edzo por obscenidade e de ser ignorados polos principais medios (a MTV e a meirande parte das radios prest\u00e1ronlle \u00e1 banda moi pouca atenci\u00f3n), o grupo tam\u00e9n se desilusionou coa escena \"underground\". A escena hardcore punk, que ti\u00f1a sido un refuxio para intelectuais do libre pensamento e inconformistas oprimidos, estaba atraendo a \"hooligans\" que \u00edan aos concertos punk s\u00f3 para bailar violentamente e pegarse coa m\u00fasica. Nos primeiros anos a banda criticara aos neo-nazis por intentar arruinar a escena punk, pero un problema crecente foi o aumento de popularidade do thrash metal e o macho estereotipado \"post-1982 hardcore\" que levou ao grupo (e ao seu x\u00e9nero) a unha audiencia que pouco ti\u00f1a que ver coas ideas e ideais que representaba. En xaneiro de 1986, frustrados e alienados pola s\u00faa propia escena, os Dead Kennedys decidiron separarse para perseguir outros intereses e realizaron o seu \u00faltimo concerto o 21 de febreiro. A banda continuou traballando en canci\u00f3ns, con Biafra compo\u00f1endo temas como \"Chickenshit Conformist\" e \"Anarchy for Sale\", nas cales articulaba os seus sentimentos con respecto ao embrutecemento do punk rock.\nDurante o ver\u00e1n dese ano gravaron esas canci\u00f3ns para o seu derradeiro \u00e1lbum, \"Bedtime for Democracy\", que foi lanzado en novembro. A portada, que representa unha Estatua da Liberdade desfigurada invadida polos nazis, os medios, os oportunistas, membros do Ku Klux Klan, membros corruptos do goberno e zombis relixiosos, f\u00edxose eco da idea de que a escena punk xa non era un refuxio seguro para a xente que quer\u00eda \"respirar en liberdade\". O \u00e1lbum cont\u00e9n un feixe de r\u00e1pidas e curtas canci\u00f3ns intercaladas co jazz (\"D.M.S.O.\"), o \"spoken word\" (\"A Commercial\") e a psicodelia (\"Cesspools In Eden\"). O enfoque l\u00edrico \u00e9 m\u00e1is introspectivo e serio (\"Where Do Ya Draw The Line?\"), con temas contra a guerra e a violencia (\"Rambozo The Clown\"), alonx\u00e1ndose da imaxiner\u00eda violenta dos seus primeiros discos, sen deixar de ser tan subversivos coma nunca (\"I Spy\", \"D.M.S.O.\"). En decembro a banda anunciou a s\u00faa separaci\u00f3n. Biafra falou sobre as s\u00faas crenzas pol\u00edticas en numerosos programas de televisi\u00f3n e editou un feixe de discos de \"spoken word\". Ray, Flouride e Peligro tam\u00e9n comezaron carreiras en solitario.\nConflitos legais.\nDemandas por pagos de \"royalties\".\nA finais dos anos 90, os antigos membros da banda descobreron problemas coa cantidade de pagos que cada un deles recibira do selo Alternative Tentacles. Os membros afirmaron que Jello Biafra conspirara para pagarlles menos taxas de \"royalties\". A pesar de que \u00e1mbalas d\u00faas partes acordaran que que a falta de pago deses cartos fora un erro de contabilidade, estaban molestos porque Biafra non informou \u00e1 banda despois de que el e os seus colaboradores o descobreran.\nBiafra afirmou que os seus avogados lle dixeran que iso ti\u00f1a que falalo a trav\u00e9s dos propios avogados e non comunicalo el directamente \u00e1 banda, xa que o conflito ao parecer aparecera aparentemente antes de que o erro fose descuberto. As d\u00faas bandas aseguran que procuraron resolver o asunto sen iniciar acci\u00f3n legais, pero finalmente complicouse nunha disputa legal (onde tam\u00e9n entraron dereitos de publicaci\u00f3n e outros motivos) pasando ao pouco tempo aos tribunais, onde Biafra foi declarado responsable dos \"royalties\" e culpable de fraude e malicia, e foi condenado a pagar danos por preto de 200.000 d\u00f3lares, inclu\u00eddos 20.000 en prexu\u00edzos, ao resto dos membros.\nA malicia foi definida polo xurado como \"a conduta que ten a intenci\u00f3n de causar lesi\u00f3ns ou a conduta desprezable que se realiza cun desprezo deliberado e consciente dos dereitos dos demais\". A apelaci\u00f3n de Biafra foi rexeitada; el tivo que pagar os \"royalties\" pendentes e os danos punitivos, e ademais foi forzado a ceder os dereitos da meirande parte do cat\u00e1logo dos Dead Kennedys a sociedade Decay Music.\nO xurado e os xu\u00edces tam\u00e9n destacaron, nas s\u00faas propias palabras, que Biafra \"carec\u00eda de fiabilidade\" no tema das composici\u00f3ns e polas probas presentadas por \u00e1mbalas d\u00faas partes atoparon que os cr\u00e9ditos de composici\u00f3n correspond\u00edan a toda a banda, e usando unha cl\u00e1usula da sociedade do grupo deuselle unha pequena parte dos \"royalties\" das canci\u00f3n \u00e1 banda."}
{"id": "186641", "revid": "89787", "url": "https://gl.wikipedia.org/wiki?curid=186641", "title": "Glassjaw", "text": "Glassjaw \u00e9 unha banda de post-hardcore estadounidense procedente de Long Island, Nova York, formada en 1992. O grupo est\u00e1 liderado polo vocalista Daryl Palumbo e o guitarrista Justin Beck, e pasou por numerosos cambios na formaci\u00f3n dende a s\u00faa creaci\u00f3n. O grupo ten sido moi influente na progresi\u00f3n da escena musical \"underground\" da costa leste dos Estados Unidos e do Reino Unido e na do x\u00e9nero post-hardcore, e \u00e9 co\u00f1ecido polos seus concertos intensos e os seus constantes cambios na formaci\u00f3n."}
{"id": "186642", "revid": "56817", "url": "https://gl.wikipedia.org/wiki?curid=186642", "title": "C-19", "text": " \u00e9 un personaxe do manga e anime \"Dragon Ball\". Foi creado polo Doutor Guero para acabar principalmente con Son Goku. A chegada dos Guerreiros Z non lle supuxo un problema xa que derrotou a Goku con relativa facilidade, xa que este sufrira dunha doenza card\u00edaca.\nCando Goku sufriu a enfermidade da que lle avisou o Toranks do futuro e quedou f\u00f3ra de combate, apareceu Vexeta transformado en Super Guerreiro. C-19 pediulle \u00f3 Doutor Guero enfrontarse a este.\nDurante a batalla Vexeta deixouse agarrar para saber por onde absorb\u00edan a enerx\u00eda, cando descubriu que a absorb\u00eda pola palma da man, arrincoullas e esmagounas co p\u00e9. Cheo de desesperaci\u00f3n, C-19 intentou fuxir, pero unha b\u00f3la de enerx\u00eda de Vexeta destru\u00eduno finalmente.\nEn Dragon Ball GT logra fuxir do inferno xunto a outros, e aparece destru\u00edndo unha cidade. Son Goten e Toranks destr\u00faeno de novo coa mesma enerx\u00eda coa que o derrotou Vexeta, sendo enviado de novo \u00f3 inferno."}
{"id": "186644", "revid": "98629", "url": "https://gl.wikipedia.org/wiki?curid=186644", "title": "Doutor Guero", "text": "O tam\u00e9n chamado C-20, \u00e9 un personaxe de ficci\u00f3n da serie manga e anime Dragon Ball. Tr\u00e1tase do cient\u00edfico creador dos androides.\nBiograf\u00eda.\nPasado.\nO Doutor Guero era un dos cient\u00edficos que traballaban na secci\u00f3n de enxe\u00f1er\u00eda rob\u00f3tica do Ex\u00e9rcito Red Ribbon, creando maquinaria militar e diversos androides. A s\u00faa m\u00e1xima creaci\u00f3n foi Hatchan, unha especie de Frankenstein pacifista. Cando Son Goku desmantelou \u00f3 ex\u00e9rcito Red Ribbon, o Dr. Guero recolleu os seus traballos e fuxiu a un laboratorio secreto perdido entre as monta\u00f1as, onde continuou co seu traballo co \u00fanico fin de vingarse de Son Goku. Para iso, enviou un pequeno robot-esp\u00eda, para que vixiara a Goku e \u00f3s seus compa\u00f1eiros, estudara as s\u00faas t\u00e9cnicas de combate e adquirira as s\u00faas c\u00e9lulas en segredo.\nDurante moitos anos, o Dr. Guero perfeccionou a s\u00faa t\u00e9cnica e creou \u00f3s androides C-16, C-17, C-18, C-19 e a s\u00faa maior creaci\u00f3n: C\u00e9lula. A s\u00faa loucura era tal, que el mesmo se converteu noutro androide grazas \u00e1 axuda de C-19, pasando a ser C-20. Unha caracter\u00edstica importante \u00e9 o dispositivo que ten nas palmas de ambas mans, que lle permite absorber a enerx\u00eda do rival.\nTam\u00e9n creou a C-13, C-14 e C-15, que foron rematados e activados polo ordenador central do seu laboratorio. Apareceron unicamente no filme \"Os tres grandes superguerreiros\".\nO espertar dos Androides.\nCoa chegada de Toranks do futuro, Son Goku e compa\u00f1\u00eda estaban alertados da existencia dos androides. \nA\u00ednda avisados, C-20 xunto a C-19 aparecen na cidade onde Toranks dixo que aparecer\u00edan e collen por sorpresa a Yamcha. C-20 absorbeu a enerx\u00eda de Yamcha e atravesoulle o peito, deix\u00e1ndoo a piques de morrer.\nPero Son Goku e os seus amigos decat\u00e1ronse do ataque e present\u00e1ronse diante dos dous androides. C-20 permite a C-19 combater contra Son Gok\u016b, \u00f3 cal vence grazas a que Son Goku sufriu un ataque da s\u00faa doenza card\u00edaca. Pero a s\u00faa alegr\u00eda non durou moito, xa que Vexeta chegou e, convert\u00e9ndose en Superguerreiro, derrota \u00f3 n\u00famero 19 arranc\u00e1ndolle primeiro as s\u00faas d\u00faas mans e guind\u00e1ndolle unha b\u00f3la de enerx\u00eda. Visto o ocorrido, o Doutor Guero (C-20) decide fuxir \u00f3 seu laboratorio secreto.\nDentro del, decide espertar \u00f3s androides C-17 e C-18 (a ditos androides consider\u00e1baos como os seus fillos). A diferenza do resto, estes dous androides antes eran humanos, algo que non perdoar\u00e1n xamais \u00f3 Doutor Guero. A\u00ednda sabendo que o odian a morte, C-20 act\u00edvaos pero cun \u00e1s baixo a manga; un dispositivo de destruci\u00f3n. Pero C-17 e C-18 conseguiron arrebatarlle o dispositivo e C-17 cortoulle a cabeza para posteriormente pisala, e acabar coa s\u00faa vida.\nCreando o androide perfecto.\nCoa s\u00faa morte, o Doutor Guero foi dar \u00f3 inferno, onde coincidiu co Doutor Myu, creador de Beb\u00e9. Os dous cient\u00edficos tolos ti\u00f1an unha cousa en com\u00fan: desexaban vingarse de Son Goku. Xuntos, traballaron para crear a S\u00faper C-17, o cal ti\u00f1a a funci\u00f3n de unirse co orixinal, que andaba pola Terra.\nArtellaron unha estratexia para sa\u00edr do inferno e poder chegar \u00e1 Terra. Conseguiron abrir unha fenda temporal entre o inferno e a Terra, onde conseguiron sa\u00edr e ademais encerrar a Son Goku. Na Terra, por fin atoparon \u00f3 C-17 orixinal. Coa fusi\u00f3n dos dous C-17 obtiveron \u00f3 androide definitivo. Este tam\u00e9n matou o Doutor Guero, xa que s\u00f3 obedec\u00eda \u00f3 Doutor Myu, que non ti\u00f1a gana de compartir a vitoria."}
{"id": "186645", "revid": "23204", "url": "https://gl.wikipedia.org/wiki?curid=186645", "title": "C-20", "text": ""}
{"id": "186646", "revid": "23204", "url": "https://gl.wikipedia.org/wiki?curid=186646", "title": "Androides (Dragon Ball)", "text": "Os son un grupo de personaxes no anime e manga \"Dragon Ball\" creados polo Doutor Guero. Te\u00f1en aspecto semellante \u00f3s humanos, pero son considerablemente m\u00e1is poderosos. Certos Androides creados polo Doutor Guero est\u00e1n mesmo \u00f3 nivel de habilidade que un guerreiro do espazo. T\u00f3dolos androides te\u00f1en o s\u00edmbolo da Red Ribbon xa que o seu creador \u00e9 un dos superviventes cando foi atacada por Son Goku.\nCaracter\u00edsticas.\nNa versi\u00f3n orixinal xaponesa, a palabra \"jinz\u014d'ningen\" \u00e9 empregada para referirse \u00e1s creaci\u00f3ns do Doutor Guero. A s\u00faa traduci\u00f3n literal \u00e9 \"Home feito polo home\", e \u00e9 xeralmente o termo comunmente empregado na ciencia ficci\u00f3n xaponesa para robot, androide ou cyborg.\nAs creaci\u00f3ns do Doutor Guero p\u00f3dense separar en dous tipos: Primeiro os Androides, C-16, C-19 e C-20, este \u00faltimo controlado polo cerebro do mesmo doutor; e os chamados bio-androides, C-17 e C-18, que en realidade son cyborgs e C\u00e9lula.\nIsto, contribu\u00edu a equivocaci\u00f3n entre os fans, que consideraban a C-17 e C-18 androides, cando de feito son cyborgs. Est\u00e1 indicado no manga que \u00e1mbolos dous est\u00e1n feitos a partir dunha base humana, con realmente moi poucas melloras cibern\u00e9ticas. Isto \u00e9 explicado m\u00e1is tarde a Goku durante a saga do Torneo de Artes Marciais en Dragon Ball Z cando el quedou sorprendido \u00f3 o\u00edr que Kril\u00edn e C-18 casaran. (El non estaba al\u00ed cando Toranks fixo a explicaci\u00f3n inicial).\nNo filme \"Os tres grandes superguerreiros\" aparecen outros tres androides numerados C-13, C-14 e C-15."}
{"id": "186647", "revid": "23204", "url": "https://gl.wikipedia.org/wiki?curid=186647", "title": "Namek", "text": "O \u00e9 un planeta ficticio da serie de manga e anime \"Dragon Ball\". O seu nome prov\u00e9n da palabra xaponesa para . Ten a aparencia dun planeta terrestre, cuberto na s\u00faa maior parte por auga.\nHistoria.\nNo ano 261 da Cronolox\u00eda de Dragon Ball, o planeta sufriu bruscos cambios clim\u00e1ticos, o que provocou que Katattsu enviase \u00f3 seu fillo \u00e1 Terra; al\u00ed converteuse, no ano 431, en disc\u00edpulo do Deus da Terra, posto \u00f3 que acceder\u00eda 30 anos m\u00e1is tarde tras separar o seu corpo en 2 partes: Kamisama e Piccoro Daima\u014d.\nO planeta foise recuperando pouco a pouco, e logrou acadar os 100 habitantes no ano 762; dito ano, Freezer e Vexeta deciden atacar cada un pola s\u00faa conta o planeta, co fin de reunir as \"B\u00f3las do Drag\u00f3n\" e pedir a inmortalidade. Entre os dous lograron o exterminio completo de t\u00f3dolos habitantes e a destruci\u00f3n do planeta \"Namek\", a\u00ednda que logo resucitan e son trasladados \u00e1 Terra grazas a Shenron. Dende al\u00ed buscaron un novo planeta onde vivir, chamado Novo \"Namek\".\nHabitantes.\nO planeta est\u00e1 habitado principalmente por seres humanoides e intelixentes de cor verde, sen cabelo e con d\u00faas antenas na fronte. Son m\u00e1is lonxevos que os humanos. A s\u00faa aparencia foi dese\u00f1ada por Akira Toriyama a partir de Lesmas e caracois, o cal se ve reflectido nalg\u00fans dos seus nomes.\nPara alimentarse, unicamente necesitan beber auga. Reprod\u00facense asexualmente, por medio de ovos que expulsan da s\u00faa boca; a\u00ednda que a s\u00faa cultura establece que o encargado de facer isto \u00e9 o Saich\u014dr\u014d (Gran Gur\u00fa), t\u00f3dolos pertencentes \u00f3 clan drag\u00f3n te\u00f1en esta habilidade.\nOrganizaci\u00f3n.\nOs habitantes na serie est\u00e1n divididos en seis aldeas, cada unha \u00e9 liderada por un Ch\u014dr\u014d, estes \u00e1 s\u00faa vez son liderados polo Saich\u014dr\u014d que vive nunha rexi\u00f3n inh\u00f3spita co seu gardi\u00e1n Nail.\nOutras formas de vida do planeta.\n\u00c1 parte desta raza, outras formas de fauna co\u00f1ecidas do planeta son os sapos con d\u00faas antenas similares \u00e1s dos namekianos; baleas xigantes, e aves voadoras. E como flora am\u00f3sanse unicamente un tipo de herba curta que cobre a maior\u00eda da superficie do planeta e unhas \u00e1rbores cun \u00fanico talo alto e unha esfera de follaxe espeso na punta.\nNa serie de anime aparecen dinosauros similares \u00f3s que habitan a Terra e falan dunha flor que se atopa en perigo de extinci\u00f3n por mor do desastre climatol\u00f3xico que sufriu o planeta fai anos. Os habitantes de Namek cultiv\u00e1banas de novo co fin de facer o seu planeta fermoso como outrora.\nPersonaxes importantes.\nHabitantes de Namek.\nCargo.\n era o irm\u00e1n de Dende, morreu durante o ataque de Freezer a Namek. Suponse que reviviu despois coas B\u00f3las do Drag\u00f3n de Namek. O seu nome prov\u00e9n dunha deformaci\u00f3n da palabra caracol en franc\u00e9s (Escargot).\nKatattsu.\n \u00e9 o pai do Piccoro orixinal. Non aparece en ning\u00fan momento durante a serie. S\u00f3 sabemos que, ante as graves cat\u00e1strofes climatol\u00f3xicas que sufr\u00eda o planeta Namek, enviou \u00f3 seu fillo nunha nave espacial \u00f3 planeta Terra, coa promesa de reunirse con el m\u00e1is tarde. Por\u00e9n, nunca o fixo. O seu fillo separouse en d\u00faas partes: Kamisama e Piccoro Daima\u014d. Morreu xunto \u00f3 resto de namekianos (salvo un, que se converteu no pai de t\u00f3dolos namekianos da seguinte xeraci\u00f3n).\nO seu nome prov\u00e9n dunha deformaci\u00f3n da palabra en xapon\u00e9s.\nSaich\u014dr\u014d.\n\u00c9 o gran l\u00edder do planeta Namek, tam\u00e9n co\u00f1ecido como o Gran Gur\u00fa encargado das B\u00f3las do Drag\u00f3n e da repoboaci\u00f3n do planeta. Axudou durante moito tempo a Son Gohanda, Kril\u00edn e \u00f3s demais; espertou os poderes adormecidos de Son Gohanda e Kril\u00edn. O seu gardi\u00e1n era Nail, o cal fusi\u00f3nase con Piccoro. Morre de vello durante a saga de Freezer.\nMoori.\n era un dos 6 Ch\u014dr\u014d que coidaban as B\u00f3las do Drag\u00f3n de Namek, a s\u00faa aldea foi atacada por Freezer na s\u00faa busca das b\u00f3las. Foi asasinado por Dodorian e posteriormente revivido e trasladado \u00e1 Terra xunto \u00f3s seus conx\u00e9neres.\nO seu nome prov\u00e9n dunha deformaci\u00f3n da palabra en xapon\u00e9s.\nTs\u016bno.\n era un dos 6 Ch\u014dr\u014d que coidaban as B\u00f3las do Drag\u00f3n de Namek, a s\u00faa aldea foi atacada por Vexeta na s\u00faa busca.\nO seu nome ven dunha canci\u00f3n xaponesa para nenos .\nNail.\n \u00e9 o Conselleiro do Gran Gur\u00fa, un dos poucos namekianos da estirpe guerreira que quedaba no planeta.\nNovo Namek.\nEste planeta tivo certa importancia na historia, xa que dende ese lugar se devolveu a vida a t\u00f3dolos habitantes da Terra, requisito imprescindible para que Son Goku lanzase a s\u00faa B\u00f3la Genki a Majin Boo\nTrala destruci\u00f3n do planeta Namek orixinal a mans de Freezer, os seus habitantes refuxi\u00e1ronse na Terra \u00e1 espera de que un desexo pedido \u00e1s b\u00f3las m\u00e1xicas os trasladase a un novo mundo onde poder vivir. As s\u00faas caracter\u00edsticas son moi semellantes \u00e1s do Namek orixinal."}
{"id": "186648", "revid": "23204", "url": "https://gl.wikipedia.org/wiki?curid=186648", "title": "Jason Momoa", "text": "Joseph Jason Namakaeha Momoa, nado o 1 de agosto de 1979 en Honolulu, Hawai, \u00e9 un actor e modelo estadounidense.\nTraxectoria.\nTen ascendencia nativa hawaiana por parte de pai e alem\u00e1-irlandesa por parte de nai. Foi criado en Norwalk, Iowa, pola s\u00faa nai. O seu t\u00edo \u00e9 o famoso surfista Brian Keaulana. Momoa \u00e9 co\u00f1ecido polos seus papeis como Jason Ioane en \"Baywatch Hawaii\" e como Ronon Dex en \"Stargate Atlantis\". Recentemente protagonizou o filme \"Conan the Barbarian\"."}
{"id": "186649", "revid": "56817", "url": "https://gl.wikipedia.org/wiki?curid=186649", "title": "Bandeira de Mongolia", "text": "A bandeira de Mongolia actual foi adoptada o 12 de febreiro de 1992. \u00c9 semellante \u00e1 bandeira de 1949, a excepci\u00f3n da eliminaci\u00f3n da estrela socialista.\nDese\u00f1o.\nEst\u00e1 composta por tres franxas verticais do mesmo tama\u00f1o. A banda do centro \u00e9 de cor azul celeste e as d\u00faas bandas laterais de cor vermella. Centrado na banda vermella do lado do mastro e en amarelo at\u00f3pase o s\u00edmbolo nacional, o Soyombo, un conxunto de representaci\u00f3ns abstractas cunha disposici\u00f3n en columna que incl\u00fae a representaci\u00f3n do lume, o sol, a l\u00faa, a terra, a auga e o s\u00edmbolo do yin e yang. A proporci\u00f3n da bandeira en relaci\u00f3n ao seu alto e lonxitude \u00e9 de 1:2."}
{"id": "186651", "revid": "85894", "url": "https://gl.wikipedia.org/wiki?curid=186651", "title": "Efecto triboel\u00e9ctrico", "text": "O efecto triboel\u00e9ctrico \u00e9 un tipo de electrificaci\u00f3n causado polo contacto con outro material (por exemplo o frotamento directo). A polaridade e a forza das cargas producidas difer\u00e9ncianse segundo os materiais, a aspereza superficial, a temperatura, a tensi\u00f3n, e outras caracter\u00edsticas. Denom\u00ednase triboelectricidade (do grego \u03c4\u03c1\u03af\u03b2\u03b5\u03b9\u03bd \"tr\u00edbein\", \"frotar\") ao fen\u00f3meno de electrificaci\u00f3n por frotamento. A electrost\u00e1tica, pode producirse por frotamento ou por influencia.\nO \u00e1mbar, por exemplo, pode adquirir unha carga el\u00e9ctrica polo contacto e a separaci\u00f3n (respectivamente atrito) cun material como a la. Esta caracter\u00edstica, foi rexistrada primeiro por Tales de Mileto quen suxeriu a palabra \"electricidade\", da palabra grega (grego) para o \u00e1mbar \"electr\u00f3n\".\nMecanismo.\nOs \u00e1tomos est\u00e1n compostos por un n\u00facleo cargado positivamente debido aos prot\u00f3ns, que se atopa rodeado por electr\u00f3ns cargados negativamente. As\u00ed, o \u00e1tomo \u00e9 electricamente neutro.\nCon todo, non todos os elementos presentan a mesma afinidade polos electr\u00f3ns, \u00e9 dicir, a s\u00faa tendencia a captar ou ceder electr\u00f3ns. Isto \u00e9 debido a que os elementos qu\u00edmicos tenden a adquirir a configuraci\u00f3n electr\u00f3nica dos gases nobres m\u00e1is pr\u00f3ximos, xa que son os elementos electroquimicamente m\u00e1is estables. As\u00ed, o fl\u00faor, o elemento con maior electroafinidade, tender\u00e1 a captar un electr\u00f3n para as\u00ed adquirir a configuraci\u00f3n do neon, e da mesma forma o magnesio tender\u00e1 a cedelos co mesmo fin.\nA\u00ednda que algo m\u00e1is complexo, cando se fregan dous materiais compostos por elementos diferentes, a diferenza en afinidade electr\u00f3nica provoca que un dos materiais adquira electr\u00f3ns do outro, e xa que logo que un quede cargado positiva e outro negativamente. Para que se produza esta transferencia de cargas non \u00e9 necesario o frotamento; mediante contacto tam\u00e9n se produce esta transferencia, pero ao fregar ren\u00f3vanse continuamente os puntos de contacto por onde se transfiren as cargas, e polo tanto ten o mesmo efecto que se aument\u00e1semos a superficie real de contacto.\nUnha vez que o intercambio de cargas tivo lugar e os dous corpos se separar\u00f3n, se o material \u00e9 condutor as cargas repartiranse uniformemente por todo o seu volume, mentres que se o material \u00e9 illante, a carga permanecer\u00e1 moi preto da superficie onde tivo lugar a transferencia de cargas. Neste \u00faltimo caso, o valor da carga depositada pode oscilar entre 10-11 e 10-9 C por cada mil\u00edmetro cadrado de superficie (aproximadamente un electr\u00f3n libre por cada 1000 \u00e1tomos).\nSerie triboel\u00e9ctrica.\nA secuencia triboel\u00e9ctrica \u00e9 unha lista de materiais dispostos nunha orde determinada.\nFrotando dous materiais da secuencia, o que estea na posici\u00f3n m\u00e1is alta cargarase positivamente, mentres que o que se sit\u00fae m\u00e1is abaixo c\u00e1rgase negativamente. Ademais canto m\u00e1is separados estean os materiais na t\u00e1boa, m\u00e1is intensa \u00e9 a s\u00faa electrizaci\u00f3n.\nOs materiais enum\u00e9ranse a mi\u00fado na orde da polaridade da separaci\u00f3n da carga cando se tocan con outro obxecto. Un material cara ao fondo da serie, cando est\u00e1 tocando a un material pr\u00f3ximo ao tope da serie, lograr\u00e1 unha carga m\u00e1is negativa, e viceversa. Canto m\u00e1is lonxe est\u00e1n os dous materiais na serie, maior \u00e9 a carga transferida.\nEstas t\u00e1boas, a\u00ednda que orientativas, non sempre son certas, posto que dependen do estado das superficies que se pon en contacto, da humidade, do frotamento, e doutros factores.\nOs materiais cerca na serie poden non intercambiar o un co outro ningunha carga, ou poden intercambiar o contrario do que \u00e9 implicada pola lista. Isto depende m\u00e1is da presenza do frotamento, a presenza de contaminantes ou de \u00f3xidos, ou sobre caracter\u00edsticas con excepci\u00f3n do tipo de material. A carga tam\u00e9n var\u00eda para os materiais pr\u00f3ximos.\nCausa.\nA\u00ednda que a palabra v\u00e9n do grego para o \"frotamento\", os \"tribos\", os dous materiais necesitan soamente entrar en contacto e despois separarse para que os electr\u00f3ns sexan intercambiados. Logo de entrar en contacto, un v\u00ednculo qu\u00edmico f\u00f3rmase entre algunhas partes das d\u00faas superficies, chamado adherencia, e as cargas m\u00f3vense a partir dun material ao outro para igualar o seu potencial electroqu\u00edmico. Isto \u00e9 que crea o desequilibrio neto da carga entre os obxectos. Cando est\u00e1n separadas, alg\u00fans dos \u00e1tomos consolidados te\u00f1en unha tendencia a gardar electr\u00f3ns adicionais, e algo unha tendencia a dalos lonxe, a\u00ednda que o desequilibrio ser\u00e1 destru\u00eddo parcialmente por facer un t\u00fanel ou a interrupci\u00f3n el\u00e9ctrica (xeralmente descarga de coroa).\nO efecto triboel\u00e9ctrico relaci\u00f3nase soamente coa fricci\u00f3n porque ambos implican a adherencia. Con todo, o efecto re\u00e1lzase enormemente fregando os materiais xuntos, pois se tocan e sep\u00e1ranse moitas veces. Para as superficies con diferenza de xeometr\u00eda, o frotamiento pode tam\u00e9n conducir \u00e1 calefacci\u00f3n de sa\u00edntes, causando a separaci\u00f3n piroel\u00e9ctrica da carga que poden agregar \u00e1 existente electrificaci\u00f3n do contacto, ou que pode opor a polaridad existente. Os nano-efectos superficiais non se puideron entender ben, e o microscopio de forza at\u00f3mica fixo posible un progreso repentino neste campo da f\u00edsica.\nPorque a superficie do material esta agora el\u00e9ctricamente cargada, negativamente ou positivamente, calquera contacto cun obxecto condutor descargado ou cun obxecto que ten carga substancialmente diversa pode causar unha descarga da electricidade est\u00e1tica. Unha persoa que cami\u00f1a simplemente a trav\u00e9s dunha alfombra pode acumular unha carga de moitos milleiros de voltios, bastantes para causar unha fa\u00edsca a un cent\u00edmetro de distancia ou m\u00e1is. Este tipo de descarga \u00e9 xeralmente inofensiva porque a ( enerx\u00eda ((V2 * C)/2) ) da fa\u00edsca \u00e9 moi pequena,uns 10 mJ co tempo seco e fr\u00edo, e moito menos que iso en condici\u00f3ns h\u00famidas. En voo o avi\u00f3n desenvolve unha carga est\u00e1tica da fricci\u00f3n do aire na armadura de avi\u00f3n. Os parasitos atmosf\u00e9ricos p\u00f3dense descargar cos descargadores est\u00e1ticos ou os filtros est\u00e1ticos.\nRiscos e contramedidas.\nO efecto \u00e9 dunha importancia industrial considerable en termos da seguridade e do dano do potencial aos produtos manufacturados. A fa\u00edsca producida pode completamente acender os vapores inflamables, por exemplo, da gasolina ou do \u00e9ter. Os medios te\u00f1en que ser atopados para descargar os carros que poden levar tales l\u00edquidos en hospitais. Ata onde soamente se produce unha carga pequena, esta pode dar lugar \u00e1s part\u00edculas de po que son atra\u00eddas \u00e1 superficie frotada. No caso da fabricaci\u00f3n do t\u00e9xtil isto pode conducir a unha marca permanente onde se cargou o pano. Alg\u00fans dispositivos electr\u00f3nicos, como sucede cos circu\u00edtos integrados tipo CMOS e os transistores tipo MOSFET, p\u00f3dense destru\u00edr accidentalmente por descarga est\u00e1tica de alta voltaxe. Tales compo\u00f1entes almac\u00e9nanse xeralmente nunha espuma condutora para a s\u00faa protecci\u00f3n. Cando o usuario se conecta a terra tocando a mesa de traballo, ou usando unha pulseira especial na boneca (ou nocello) red\u00facese o dano aos dispositivos electr\u00f3nicos que son sensibles \u00e1s descargas electrost\u00e1ticas."}
{"id": "186655", "revid": "85894", "url": "https://gl.wikipedia.org/wiki?curid=186655", "title": "Max Minghella", "text": "Max Giorgio Choa Minghella, nado o 16 de setembro de 1985 en Hampstead, Londres, \u00e9 un actor ingl\u00e9s mellor co\u00f1ecido como Max Minghella. \u00c9 fillo do director de cine Anthony Minghella.\nTraxectoria.\nMax naceu no barrio londiniense de Hampstead e \u00e9 fillo do director de cine Anthony Minghella (1954\u20142008) e de Carolyn Choa, unha core\u00f3grafa nada en Hong-Kong. Medrou entre os sets de rodaxe dos filmes do seu pai.\nA s\u00faa carreira como actor comezou no 2005 e participou en varios fimes, como \"\u00c1gora\" (2009), do director Alejandro Amen\u00e1bar.\nActualmente vive en Londres, onde estuda e adoita participar en filmaci\u00f3ns durante as vacaci\u00f3ns de ver\u00e1n."}
{"id": "186656", "revid": "89787", "url": "https://gl.wikipedia.org/wiki?curid=186656", "title": "Calor espec\u00edfica", "text": "A calor espec\u00edfica \u00e9 unha magnitude f\u00edsica que se define como a cantidade de calor que hai que subministrar \u00e1 unidade de masa dunha substancia ou sistema termodin\u00e1mico para elevar a s\u00faa temperatura nunha unidade (kelvin ou grao Celsius). En xeral, o valor da calor espec\u00edfica depende da temperatura inicial. Repres\u00e9ntase coa letra formula_1.\nDe forma an\u00e1loga, def\u00ednese a capacidade calor\u00edfica como a cantidade de calor que hai que subministrar a toda a masa dunha substancia para elevar a s\u00faa temperatura nunha unidade (kelvin ou grao Celsius). Repres\u00e9ntase coa letra formula_2.\nPolo tanto, a calor espec\u00edfica \u00e9 a capacidade calor\u00edfica espec\u00edfica, isto \u00e9 formula_3 onde formula_4 \u00e9 a masa da substancia.\nIntroduci\u00f3n.\nA calor espec\u00edfica \u00e9 unha propiedade intensiva da materia, polo que \u00e9 representativa de cada materia; pola contra, a capacidade calor\u00edfica \u00e9 unha propiedade extensiva, representativa de cada corpo ou sistema particular.\nCanto maior \u00e9 a calor espec\u00edfica das substancias, m\u00e1is enerx\u00eda calor\u00edfica se necesita para incrementar a temperatura. Por exemplo, se require oito veces m\u00e1is enerx\u00eda para incrementar a temperatura dun lingote de magnesio que para un lingote de chumbo da mesma masa.\nO termo \"calor espec\u00edfica\" ten a s\u00faa orixe nos traballos do f\u00edsico brit\u00e1nico Joseph Black, que realizou variadas medidas calorim\u00e9tricas e usou a frase \"capacidade para a calor\". Na s\u00faa \u00e9poca a mec\u00e1nica e a termodin\u00e1mica consider\u00e1banse ciencias independentes, polo que actualmente o termo poder\u00eda parecer inapropiado; talvez un mellor nome poder\u00eda ser \"transferencia de enerx\u00eda calor\u00edfica espec\u00edfica\", pero o termo cl\u00e1sico est\u00e1 demasiado arraigado como para ser cambiado.\nEcuaci\u00f3ns b\u00e1sicas.\nA calor espec\u00edfica media (formula_5) correspondente a un certo intervalo de temperaturas formula_6 def\u00ednese na forma:\nonde formula_7 \u00e9 a transferencia de enerx\u00eda en forma calor\u00edfica entre o sistema e o seu contorno ou outro sistema, formula_8 \u00e9 a masa do sistema (\u00fasase un \"n\" cando se trata da calor espec\u00edfica molar) e\nformula_6 \u00e9 o incremento de temperatura que experimenta o sistema.\nA calor espec\u00edfica (formula_1) correspondente a unha temperatura dada formula_11 def\u00ednese como:\nA calor espec\u00edfica (formula_12) \u00e9 unha funci\u00f3n da temperatura do sistema; isto \u00e9, formula_13. Esta funci\u00f3n \u00e9 crecente para a maior\u00eda das substancias (excepto para os gases monoat\u00f3micos e diat\u00f3micos). Isto d\u00e9bese a efectos cu\u00e1nticos que fan que os modos de vibraci\u00f3n estean cuantizados e s\u00f3 van sendo acces\u00edbeis a medida que aumenta a temperatura. Co\u00f1ecida a funci\u00f3n formula_13, a cantidade de calor asociada cun cambio de temperatura do sistema desde a temperatura inicial formula_15 \u00e1 final formula_16 calc\u00falase mediante a integral seguinte:\n^{T_\\text{f}} c \\, \\mathrm d T&lt;/math&gt;\nNun intervalo onde a capacidade calor\u00edfica sexa aproximadamente constante a f\u00f3rmula anterior pode escribirse simplemente como:\nCantidade de substancia.\nCando se mide a calor espec\u00edfica en ciencia e enxe\u00f1ar\u00eda como cantidade de materia \u00fasase frecuentemente a masa, ben expresada en gramos ou en quilogramos, ambas as unidades do SI. Pero especialmente en qu\u00edmica, por\u00e9n, conv\u00e9n empregar, para medir a calor espec\u00edfica, a unidade de \"cantidade de substancia\", o mol. Cando a unidade da cantidade de materia \u00e9 o mol, o termo calor espec\u00edfica molar p\u00f3dese usar para referirse de maneira expl\u00edcita a esta medida, ou ben podemos usar, no outro caso, o termo calor espec\u00edfica m\u00e1sica para indicar que se usa unha unidade de masa (e non de cantidade de substancia).\nConceptos relacionados.\nHai d\u00faas condici\u00f3ns notabelmente distintas baixo as que se mide a calor espec\u00edfica, que se notan con sub\u00edndices na letra formula_17. A calor espec\u00edfica dos gases m\u00eddese normalmente baixo condici\u00f3ns de presi\u00f3n constante (S\u00edmbolo: formula_18). Das medici\u00f3ns a presi\u00f3n constante resultan valores maiores que os daquelas que se realizan a volume constante (formula_19), debido a que no primeiro caso real\u00edzase un traballo de expansi\u00f3n.\nO cociente entre as calores espec\u00edficas a presi\u00f3n constante e a volume constante para unha mesma substancia ou sistema termodin\u00e1mico denom\u00ednase \"coeficiente (de dilataci\u00f3n) adiab\u00e1tico\", e des\u00edgnase mediante a letra grega formula_20 (gamma). Este par\u00e1metro aparece en f\u00f3rmulas f\u00edsicas, como por exemplo a da velocidade do son nun gas ideal.\nA calor espec\u00edfica das substancias distintas dos gases monoat\u00f3micos non v\u00e9n dada por constantes fixas e pode variar un pouco dependendo da temperatura. Polo tanto, debe especificarse con precisi\u00f3n a temperatura \u00e1 cal se fai a medici\u00f3n. As\u00ed, por exemplo, a calor espec\u00edfica da auga presenta un valor m\u00ednimo de 0,99795 cal/g\u00b7K para a temperatura de 34,5\u00a0\u00b0C, en tanto que vale 1,00738 cal/g\u00b7K a 0\u00a0\u00b0C. Por conseguinte, a calor espec\u00edfica da auga var\u00eda menos do 1 % respecto do seu valor de 1 cal/g\u00b7K a 15\u00a0\u00b0C, polo que a mi\u00fado se considera como constante.\nA presi\u00f3n \u00e1 que se mide a calor espec\u00edfica \u00e9 especialmente importante para gases e l\u00edquidos.\nUnidades.\nUnidades de calor.\nA unidade de medida da calor no Sistema Internacional \u00e9 o joule (J). A calor\u00eda (cal), usada antigamente, tam\u00e9n se usa hoxe frecuentemente nas aplicaci\u00f3ns cient\u00edficas e tecnol\u00f3xicas. A calor\u00eda def\u00ednese como a cantidade de calor necesaria para aumentar en 1\u00a0\u00b0C a temperatura dun gramo de auga destilada, no\nintervalo de 14,5\u00a0\u00b0C a 15,5\u00a0\u00b0C. \u00c9 dicir, ten unha definici\u00f3n baseada na calor espec\u00edfica.\nUnidades de calor espec\u00edfica.\nNo Sistema Internacional de Unidades, a calor espec\u00edfica expr\u00e9sase en joules por quilogramo e por kelvin (J\u00b7kg\u22121\u00b7K\u22121); outra unidade, non pertencente ao SI, \u00e9 a calor\u00eda por gramo e por kelvin (cal\u00b7g\u22121\u00b7K\u22121). As\u00ed, a calor espec\u00edfica da auga \u00e9 aproximadamente 1 cal/(g\u00b7K) nun amplo intervalo de temperaturas, \u00e1 presi\u00f3n atmosf\u00e9rica; e exactamente 1 cal\u00b7g\u22121\u00b7K\u22121 no intervalo de 14,5\u00a0\u00b0C a 15,5\u00a0\u00b0C (pola definici\u00f3n da unidade \"calor\u00eda\").\nNos Estados Unidos, e noutros poucos pa\u00edses onde segue a utilizarse o Sistema ingl\u00e9s ou \"Sistema anglosax\u00f3n de unidades, en aplicaci\u00f3ns non cient\u00edficas, a calor espec\u00edfica adoita medirse en BTU (unidade de calor) por libra (unidade de masa) e o grao Fahrenheit (unidade de temperatura).\nA BTU def\u00ednese como a cantidade de calor que se require para elevar nun grao Fahrenheit a temperatura dunha libra de auga en condici\u00f3ns atmosf\u00e9ricas normais.\nFactores que afectan \u00e1 calor espec\u00edfica.\nGraos de liberdade.\nO comportamento termodin\u00e1mico das mol\u00e9culas dos gases monoat\u00f3micos, como o helio, e dos gases diat\u00f3micos, como o hidr\u00f3xeno, \u00e9 moi diferente. Nos gases monoat\u00f3micos, a enerx\u00eda interna corresponde unicamente a \"movementos de translaci\u00f3n\". Os movementos translacionais son movementos \"de corpo completo\" nun espazo tridimensional no que as part\u00edculas se moven e intercambian enerx\u00eda en colisi\u00f3ns en forma similar a como o far\u00edan pelotas de goma encerradas nun recipiente que se axitara con forza. (v\u00e9xase a animaci\u00f3n aqu\u00ed).\nEstes movementos simples nos eixes dimensionais X, Y, e Z implican que os gases monoat\u00f3micos s\u00f3 te\u00f1en tres graos de liberdade translacionais.\nAs mol\u00e9culas con maior atomicidade, en cambio, te\u00f1en varios graos de liberdade \"internos\" adicionais, rotacionais e vibracionais, xa que son obxectos complexos. Comp\u00f3rtanse como unha poboaci\u00f3n de \u00e1tomos que poden moverse dentro dunha mol\u00e9cula de distintas formas (v\u00e9xase a animaci\u00f3n \u00e1 dereita). A enerx\u00eda interna almac\u00e9nase nestes movementos internos. Por exemplo, o nitr\u00f3xeno, que \u00e9 unha mol\u00e9cula diat\u00f3mica, ten \"cinco\" graos de liberdade dispo\u00f1\u00edbeis: os tres translacionais m\u00e1is dous rotacionais de liberdade interna.\nCabe destacar que a capacidade calor\u00edfica molar a volume constante dos gases monoat\u00f3micos \u00e9 formula_21, sendo \"R\" a constante universal dos gases ideais, mentres que para o nitr\u00f3xeno (diat\u00f3mico) vale formula_22, o cal mostra claramente a relaci\u00f3n entre os graos de liberdade e a calor espec\u00edfica.\nMasa molar.\nUnha das raz\u00f3ns polas que a calor espec\u00edfica adopta diferentes valores para diferentes substancias \u00e9 a diferenza en masas molares, que \u00e9 a masa dun mol de calquera elemento, a cal \u00e9 directamente proporcional \u00e1 masa molecular do elemento, suma dos valores das masas at\u00f3micas da mol\u00e9cula en cuesti\u00f3n. A enerx\u00eda calor\u00edfica almac\u00e9nase grazas \u00e1 existencia de \u00e1tomos ou mol\u00e9culas vibrando. Se unha substancia ten unha masa molar m\u00e1is lixeira, ent\u00f3n cada gramo dela ten m\u00e1is \u00e1tomos ou mol\u00e9culas dispo\u00f1\u00edbeis para almacenaren enerx\u00eda. \u00c9 por iso polo que o hidr\u00f3xeno, a substancia coa menor masa molar, ten unha calor espec\u00edfica tan elevada; porque un gramo desta substancia cont\u00e9n unha cantidade moi grande de mol\u00e9culas.\nUnha consecuencia deste fen\u00f3meno \u00e9 que, cando se mide a calor espec\u00edfica en termos molares, a diferenza entre substancias faise menos pronunciada, e a calor espec\u00edfica do hidr\u00f3xeno deixa de ser at\u00edpica. En forma correspondente, as substancias moleculares (que tam\u00e9n absorben calor nos seus graos internos de liberdade), poden almacenar grandes cantidades de enerx\u00eda por mol se se trata de mol\u00e9culas grandes e complexas e, en consecuencia, a s\u00faa calor espec\u00edfica medida en termos m\u00e1sicos \u00e9 menos not\u00e1bel.\nXa que a densidade media dun elemento qu\u00edmico est\u00e1 moi relacionada coa s\u00faa masa molar, existe, en termos xerais, unha gran correlaci\u00f3n inversa entre a densidade dun s\u00f3lido e a s\u00faa cp (calor espec\u00edfica a presi\u00f3n constante medida en termos m\u00e1sicos). Grandes lingotes de s\u00f3lidos de baixa densidade tenden a absorberen m\u00e1is calor que un lingote pequeno dun s\u00f3lido da mesma masa, pero de maior densidade, xa que o primeiro polo xeral cont\u00e9n m\u00e1is \u00e1tomos. En consecuencia, en termos xerais, hai unha correlaci\u00f3n pr\u00f3xima entre o \"volume\" dun elemento s\u00f3lido e a s\u00faa capacidade calor\u00edfica total. Existen, por\u00e9n, moitas desviaci\u00f3ns desta correlaci\u00f3n xeral.\nEnlaces por pontes de hidr\u00f3xeno.\nAs mol\u00e9culas que te\u00f1en enlaces polares de hidr\u00f3xeno te\u00f1en a capacidade de almacenar enerx\u00eda calor\u00edfica nestes enlaces, co\u00f1ecidos como \"pontes de hidr\u00f3xeno\".\nImpurezas.\nNo caso das aliaxes, hai certas condici\u00f3ns nas cales pequenas cantidades de impurezas poden alterar en gran medida a calor espec\u00edfica medida. As aliaxes poden mostrar unha marcada diferenza no seu comportamento incluso se a impureza en cuesti\u00f3n \u00e9 un dos elementos que forman a aliaxe; por exemplo, as impurezas en aliaxes semicondutoras ferromagn\u00e9ticas poden levar a medici\u00f3ns moi diferentes, tal como predixeron por primeira vez White e Hogan.\nMateriais de construci\u00f3n.\nEstes datos son de utilidade para calcular os efectos da calor sobre os materiais que formen un edificio:"}
{"id": "186657", "revid": "23204", "url": "https://gl.wikipedia.org/wiki?curid=186657", "title": "Lunch", "text": " \u00e9 un personaxe do manga e anime \"Dragon Ball\". \u00c9 a rapaza que traen Son Goku e Kril\u00edn para que o Mestre Mutenroi lles permita adestrar con el. Ten a particularidade de que cada vez que esbirra a s\u00faa personalidade e cor de cabelo cambian: a Lunch de cabelo azul \u00e9 tranquila, servizal, sempre trata de agradar \u00f3s demais; mentres que a Lunch de cabelo loiro \u00e9 cobizosa e arisca, sempre ten a man unha arma de fogo para disparar a todo aquel que se lle opo\u00f1a. Lunch sabe que este cambio ocorre pero non consegue lembrar nada do que a s\u00faa outra personalidade fai.\nLunch \u00e9 unha moza delgada que comunmente viste unha blusa de tirantes verde e un pantal\u00f3ns curtos amarelos. Foi salvada por Son Goku e Kril\u00edn cando a Lunch de cabelo loiro estivo a piques de ser detida pola polic\u00eda logo de que asaltara un tren. Eles ofrec\u00e9ronlle ir vivir co Mestre Mutenroi, o que lle veu moi ben xa que estaba buscada en medio mundo. Durante alg\u00fan tempo a s\u00faa forma loira atacou \u00f3 Mestre e \u00f3s alumnos, pero tralo ataque do Ex\u00e9rcito Red Ribbon \u00e1 Casa Tartaruga, decidiu aceptar vivir al\u00ed, e mesmo estivo disposta a participar no ataque contra o cuartel xeral dese ex\u00e9rcito. Tralo 23\u00ba Torneo Mundial de Artes Marciais, foise vivir con Ten Shin Han e Chaoz. No anime \"Dragon Ball Z\" apareceu cando faltaba un ano para a chegada dos Guerreiros do espazo \u00e1 Terra. Tam\u00e9n o fai na saga de Majin Boo, levantando as mans para entregarlle enerx\u00eda a Goku."}
{"id": "186659", "revid": "85894", "url": "https://gl.wikipedia.org/wiki?curid=186659", "title": "Nelson, Nova Zelandia", "text": "Nelson, ou Whakat\u016b en maor\u00ed \u00e9 unha cidade de Nova Zelandia situada na ba\u00eda de Tasman, no extremo norte da Illa Sur. \u00c9 o centro administrativo da rexi\u00f3n hom\u00f3nima e o centro econ\u00f3mico e cultural da rexi\u00f3n Nelson-Tasman. Fundada en 1841, \u00e9 a segunda cidade m\u00e1is antiga de Nova Zelandia e a m\u00e1is antiga da Illa Sur. Recibe o seu nome en honor ao Almirante Horatio Nelson, quen derrotou a espa\u00f1ois e franceses na Batalla de Trafalgar."}
{"id": "186660", "revid": "75439", "url": "https://gl.wikipedia.org/wiki?curid=186660", "title": "Polunga", "text": " \u00e9 un personaxe do anime e manga \"Dragon Ball\". \u00c9 o drag\u00f3n das B\u00f3las m\u00e1xicas do planeta Namek. Polunga s\u00f3 pode ser chamado mediante a linguaxe de Namek. O seu nome significa en namekiano \"Deus dos so\u00f1os\". O seu tama\u00f1o \u00e9 superior, polo menos o dobre, \u00f3 de Shenron. Este Drag\u00f3n ten maiores poderes que Shenron \u00e1 hora de cumprir desexos e ademais \u00e9 quen de cumprir 3 desexos no canto dun s\u00f3. Morreu unha vez debido a que Saich\u014dr\u014d, \u00f3 ser do cal depend\u00eda o poder das b\u00f3las morreu. As b\u00f3las m\u00e1xicas de Namek convert\u00e9ronse ent\u00f3n en pedra.\nAparece por primeira vez na saga de Freezer. Despois de que os dous primeiros desexos se fixesen realidade, Saich\u014dr\u014d morre e as b\u00f3las m\u00e1xicas desapareceron. Unha vez resucitado grazas a Shenron, o terceiro desexo puido facerse realidade. Os tres primeiros desexos foron:\nAparece unha segunda vez durante os combates contra Majin Boo para cumprir os desexos de Vexeta. "}
{"id": "186661", "revid": "5312", "url": "https://gl.wikipedia.org/wiki?curid=186661", "title": "Dende", "text": " \u00e9 un personaxe do anime e manga \"Dragon Ball\". \u00c9 un namekiano. En Dragon Ball Z conv\u00e9rtese no sucesor de Kamisama, logo de que este se fusionara de novo con Piccoro. Entre as calidades de Dende est\u00e1n a de poder sandar \u00e1s persoas e poder falar co drag\u00f3n das sete B\u00f3las m\u00e1xicas. Fai amizade con Son Gohanda e Kril\u00edn, cando os terr\u00edcolas viaxan \u00f3 planeta Namek para atopar as b\u00f3las do drag\u00f3n dese planeta, durante eses eventos as forzas de Freezer invaden o planeta coa mesma intenci\u00f3n.\nO seu nome prov\u00e9n dunha deformaci\u00f3n das palabras para caracol en xapon\u00e9s, ."}
{"id": "186662", "revid": "85894", "url": "https://gl.wikipedia.org/wiki?curid=186662", "title": "Whangarei", "text": "Whangarei \u00e9 a cidade mais \u00f3 norte de Nova Zelandia, e a capital da rexi\u00f3n de Northland. En 2010 ti\u00f1a unha poboaci\u00f3n estimada de 51.900 habitantes.\nHistoria.\nO capit\u00e1n James Cook foi o primeiro explorador europeo que divisou a entrada do actual porto de Whangarei en 1769. A comezos do s\u00e9culo XIX a rexi\u00f3n viviu varias loitas entre grupos ind\u00edxenas de maor\u00eds. Os primeiros colonos que fixeron desta zona o seu fogar a partir de 1839 foron comerciantes escoceses. En 1845 comezou unha serie de guerras entre os grupos maor\u00eds da zona e o ex\u00e9rcito brit\u00e1nico que fixo que a maior\u00eda dos colonos marchasen da s\u00faas granxas para non volver nunca. A partir de 1855 naceu unha pequena localidade a partir do comercio dunha resina f\u00f3sil chamada Kauri, semellante \u00f3 copal. Ese asentamento creceu cos anos, axudado polo comercio de carb\u00f3n, pedra calcaria, ladrillos etc. A finais do s\u00e9culo XIX Whangarei xa era a localidade mais grande e importante da rexi\u00f3n de Northland. Nos comezos do s\u00e9culo XX os recursos naturais da zona desapareceron pouco a pouco, pero a econom\u00eda resistiu grazas \u00e1 agricultura e \u00e1 produci\u00f3n de leite. O ferrocarril chegou a Whangarei en 1925. Ata ent\u00f3n o principal medio de transporte da cidade eran os barcos que chegaban e sa\u00edan do seu porto. \u00d3 longo da primeira metade do s\u00e9culo XX Whangarei converteuse no centro dos servizos da rexi\u00f3n de Northland, e xa na segunda metade do s\u00e9culo, instalouse unha refinar\u00eda de petr\u00f3leo, desenvolveuse unha importante industria madeireira, e o porto converteuse nun porto de contedores que lle d\u00e1 servizo \u00e1 cidade de Auckland.\nClima.\nO clima da cidade \u00e9 subtropical, con poucas xeadas, moitas choivas, e temperaturas suaves no ver\u00e1n.\nDeporte.\nComo ocorre en toda Nova Zelandia, o rugby \u00e9 o deporte mais importante en Whangarei. O equipo Northland Rugby Union compite cada ano na ITM Cup, e disputa os seus encontros no estadio Okara Park. Este estadio acoller\u00e1 varios encontros da Copa do Mundo de Rugby 2011 que organiza Nova Zelandia."}
{"id": "186663", "revid": "23204", "url": "https://gl.wikipedia.org/wiki?curid=186663", "title": "Nail", "text": " \u00e9 o conselleiro do Gran Gur\u00fa (Saich\u014dr\u014d) dos namekianos. \u00c9 un dos poucos namekianos da estirpe guerreira que quedan no planeta. En Dragon Ball Z, o Gran Gur\u00fa enviou a Nail a axudar a Kril\u00edn e a Son Gohanda na s\u00faa loita contra as Forzas Especiais, pero a medio cami\u00f1o Nail dec\u00e1tase dun mal agoiro e da a volta. Atopouse con que Freezer encontrou \u00f3 Gran Gur\u00fa, e intentou protexelo, pero \u00f3 pelexar contra o tirano viuse en problemas pola diferenza de poder. Durante a s\u00faa batalla contra Freezer este hum\u00edllao e tort\u00farao arrinc\u00e1ndolle un brazo, o cal fixo medrar de novo pero perdendo moita enerx\u00eda. Despois diso Freezer derr\u00f3tao sen ningunha dificultade, pero Nail non morreu e, logo de que Piccoro o atopara, pediulle que se fusionaran para aumentar o seu poder. Piccoro aceptou despois de pensalo moito, pero coa condici\u00f3n de que el fora a base da fusi\u00f3n. Deste xeito, Piccoro aumentou o seu poder enormemente e, ademais, adquiriu a tranquilidade de esp\u00edrito e a sabedor\u00eda de Nail. Nail \u00e9 un personaxe xogable en .\nNail era o m\u00e1is poderoso dos habitantes de Namek, e mesmo superaba de sobra a Piccoro antes da s\u00faa chegada a dito planeta. O seu poder est\u00edmase nunhas 42.000 unidades de ki. Con esta forza, \u00e9 derrotado sen dificultade por Freezer, quen ti\u00f1a 530.000 unidades na s\u00faa \u00faltima transformaci\u00f3n. Con todo, ter\u00eda podido vencer sen dificultade a calquera dos soldados de Freezer, a excepci\u00f3n de Xineu (cuxo poder era superior \u00f3 seu) e o resto dos membros das Forzas Especiais.\nO seu nome prov\u00e9n dunha deformaci\u00f3n da palabra caracol en ingl\u00e9s (Snail)."}
{"id": "186664", "revid": "85894", "url": "https://gl.wikipedia.org/wiki?curid=186664", "title": "Rotorua", "text": "Rotorua (chamada Te Rotorua-nui-a-Kahumatamomoe en maor\u00ed) \u00e9 unha cidade da Illa Norte de Nova Zelandia. En 2010 ti\u00f1a unha poboaci\u00f3n estimada de 55.900 habitantes. A cidade est\u00e1 situada na rexi\u00f3n de Bay of Plenty, na beira do Lago Rotorua.\nTurismo.\nA s\u00faa principal industria \u00e9 a do turismo. A actividade xeotermal da zona fai que existan numerosos geysers, augas termais e pozas de lama quente, que atraen a turistas do pa\u00eds e do estranxeiro. O principal balneario da cidade \u00e9 o Polynesian Spa.\nPreto da cidade est\u00e1 a reserva natural do Val volc\u00e1nico de Waimangu, orixinado pola erupci\u00f3n da parte norte do Monte Tarawera o 10 de xu\u00f1o de 1886.\nOutro dos atractivos da cidade \u00e9 o Museo de Arte e Historia de Rotorua, creado en 1988.\nDeporte.\nO principal deporte da cidade, \u00f3 igual que no resto do pa\u00eds, \u00e9 o rugby. A cidade conta cun equipo que disputa cada ano a ITM Cup, o Bay of Plenty, campi\u00f3n en 1976, que xoga os seus encontros como local no Rotorua International Stadium. Este estadio acolleu 1 encontro da Copa do Mundo de Rugby 1987, e acoller\u00e1 outros 3 na Copa do Mundo de Rugby 2011.\nEn 2006 celebrouse en Rotorua a 17\u00aa edici\u00f3n do Campionato do mundo de ciclismo de monta\u00f1a e trial."}
{"id": "186665", "revid": "85894", "url": "https://gl.wikipedia.org/wiki?curid=186665", "title": "A Boli\u00f1a, Boiro, Boiro", "text": "A Boli\u00f1a \u00e9 un lugar da parroquia de Boiro no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE\u00a02012) ten 98 habitantes (38 homes e 60 mulleres)."}
{"id": "186666", "revid": "89787", "url": "https://gl.wikipedia.org/wiki?curid=186666", "title": "Orquestra de C\u00e1mara Galega", "text": "A Orquestra de C\u00e1mara Galega (OCGa) \u00e9 unha orquestra de c\u00e1mara fundada en 1995 na cidade da Coru\u00f1a. Est\u00e1 dirixida dende a s\u00faa creaci\u00f3n polo violinista Rogelio Groba Otero, que realiza tam\u00e9n a funci\u00f3n de concertino segundo o modelo de direcci\u00f3n do s\u00e9culo XVIII.\nHistoria.\nA Orquestra de C\u00e1mara Galega (OCGa) naceu en 1995 grazas \u00e1 inquietude dun grupo de m\u00fasicos galegos formados no Conservatorio Superior de M\u00fasica da Coru\u00f1a e en diversos conservatorios europeos, encabezados polos irm\u00e1ns Rogelio e Clara Groba Otero. A OCGa realizou o seu debut no \"XLIV Festival de \u00d3pera da Coru\u00f1a\". A orquestra est\u00e1 dirixida dende a s\u00faa fundaci\u00f3n por Rogelio Groba Otero, que desempe\u00f1a tam\u00e9n a funci\u00f3n de concertino dentro da orquestra.\nEn 2001 o selo Clave Records lanzou \u00e1 venda o primeiro disco da orquestra con obras de Rogelio Groba, Edward Elgar, Nikolai Rakov, e a primeira obra publicada de Rogelio Groba Otero, director da orquestra e fillo do compositor ponteare\u00e1n Rogelio Groba. O traballo contou coa colaboraci\u00f3n da Deputaci\u00f3n da Coru\u00f1a e foi gravado polo servizo de produci\u00f3n da Radio Galega.\nParticipou habitualmente nos \"Premios Anuais de Composici\u00f3n Andr\u00e9s Gaos\", as\u00ed como no \"XLIV Festival de \u00d3pera da Coru\u00f1a\", \"X\u00f3venes Int\u00e9rpretes da Fundaci\u00f3n Barri\u00e9\" etc.\nCon esta finalidade, a OCGa ten realizado a s\u00faa actividade musical polas principais salas de concertos de Galiza (Pazo da \u00d3pera, Auditorio de Galicia, etc) e do Estado espa\u00f1ol (entre as c\u00f3mpre salientar o Auditorio Reina Sof\u00eda de Madrid, o Palau de la M\u00fasica de Barcelona, a Sala Mozart do Auditorio de Zaragoza, a Real Maestranza de Sevilla, ou o Teatro Jovellanos de Xix\u00f3n entre outros).\nEn 2007 a OCGa actuou en Viena durante a \"Spanien Modern Musikfestival\" antes de realizar unha xira por Espa\u00f1a e Latinoam\u00e9rica. Un ano despois, a orquestra converteuse na primeira orquestra profesional galega en debutar no Merkin Hall\u00a0da Fundaci\u00f3n Kaufman en Nova York. en Buenos Aires, no Teatro Metropolitan. No ano 2010 a orquestra presentouse en varios auditorios das cidades neerlandesas de Utrecht, \u00c1msterdam ou Rotterdam. Tam\u00e9n tocou en diversos auditorios da xeograf\u00eda portuguesa.\nEn marzo de 2020, coincidindo co 25 aniversario da orquestra e o 90\u00ba do compositor Rogelio Groba, a Orquestra de C\u00e1mara Galega iniciou contactos co Concello de Ourense\u00a0co prop\u00f3sito de crear unha programaci\u00f3n estable na cidade das Burgas. Con todo, o proxecto en 2021 non chegara a realizarse a causa da pandemia por coronavirus en Galicia.\nA Orquestra de C\u00e1mara Galega \u00e9 invitada frecuentemente ao ciclo \"Os atardeceres no Ga\u00edas\" da Cidade da Cultura de Galicia en Santiago de Compostela, e \u00e9 a orquestra residente do Festival Groba dende a creaci\u00f3n deste en 2013.\nTen colaborado con profesionais do talle de Teresa Berganza, Anthony Pay, Cecilia Lavilla, Ara Malikian, Juan de Udaeta, Jos\u00e9 Ram\u00f3n M\u00e9ndez, Juan Lomba, Jos\u00e9 N\u00fa\u00f1ez, ou Jos\u00e9 Luis Estell\u00e9s.\nRepertorio.\nA orquestra ten desenvolvido unha intensa actividade que a levou a interpretar un amplo repertorio que abrangue as principais \u00e9pocas e estilos, dende o Barroco temper\u00e1n ata a m\u00fasica contempor\u00e1nea, inclu\u00edndo a difusi\u00f3n e estrea das obras de compositores galegos e facendo especial fincap\u00e9 na obra do compositor Rogelio Groba, do cal levaron a cabo numerosas estreas, mantendo unha intensa colaboraci\u00f3n coa fundaci\u00f3n que leva o nome do compositor.\nA Orquestra de C\u00e1mara Galega ten recuperado obras como a \u00f3pera de Manuel Garc\u00eda \"Don Chisciotte\", que estreou en 2005 no Teatro de la Maestranza de Sevilla e rexistrada no que foi o terceiro disco da formaci\u00f3n galega.\nDiscograf\u00eda.\nAdemais das s\u00faa gravaci\u00f3ns en directo para TVE, TVG e Radio Cl\u00e1sica, a OCGa gravou catro CDs:"}
{"id": "186667", "revid": "85894", "url": "https://gl.wikipedia.org/wiki?curid=186667", "title": "Brazos, Boiro, Boiro", "text": "Brazos \u00e9 un lugar da parroquia de Boiro no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE\u00a02012) ten 37 habitantes (17 homes e 20 mulleres)."}
{"id": "186668", "revid": "85894", "url": "https://gl.wikipedia.org/wiki?curid=186668", "title": "Bri\u00f3n, Boiro, Boiro", "text": "Bri\u00f3n \u00e9 un lugar da parroquia de Boiro no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2012) ten 103 habitantes (46 homes e 57 mulleres)."}
{"id": "186669", "revid": "85894", "url": "https://gl.wikipedia.org/wiki?curid=186669", "title": "Comoxo, Boiro, Boiro", "text": "Comoxo \u00e9 un lugar da parroquia de Boiro no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2012) ten 188 habitantes (96 homes e 92 mulleres)."}
{"id": "186670", "revid": "85894", "url": "https://gl.wikipedia.org/wiki?curid=186670", "title": "Coro\u00f1o, Boiro, Boiro", "text": "Coro\u00f1o \u00e9 un lugar da parroquia de Boiro no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2012) ten 99 habitantes (49 homes e 50 mulleres)."}
{"id": "186671", "revid": "85894", "url": "https://gl.wikipedia.org/wiki?curid=186671", "title": "Loxo de Abaixo, Boiro, Boiro", "text": "Loxo de Abaixo \u00e9 un lugar da parroquia de Boiro no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2012) ten 6 habitantes (2 homes e 4 mulleres)."}
{"id": "186672", "revid": "27155", "url": "https://gl.wikipedia.org/wiki?curid=186672", "title": "Xilulosa", "text": "A xilulosa (/ksilul\u00f3sa/) \u00e9 un monosac\u00e1rido de cinco \u00e1tomos de carbono (\u00e9 unha pentosa), que cont\u00e9n un grupo cetona no carbono 2 (\u00e9 unha cetosa). A s\u00faa f\u00f3rmula \u00e9 C5H10O5. Ten dous carbonos asim\u00e9tricos, o 3 e o 4, con orientaci\u00f3ns distintas. Na natureza existen os dous enanti\u00f3meros, a -xilulosa e a -xilulosa. O nome IUPAC da L-xilulosa \u00e9 (\"3R,4S\")-1,3,4,5-Tetrahidroxipentan-2-ona.\nO seu derivado fosfatado -xilulosa-5-fosfato \u00e9 importante no metabolismo porque interv\u00e9n na fase non oxidativa da ruta da pentosa fosfato.\nOutro derivado, a 1-desoxi--xilulosa, pode incorporarse con facilidade \u00e1 v\u00eda metab\u00f3lica de s\u00edntese de isoprenoides en plantas e bacterias.\nA -xilulosa acum\u00falase na urina dos pacientes de pentosuria, enfermidade debida a unha deficiencia de L-xilulosa redutase. Como a -xilulosa \u00e9 un azucre redutor, igual ca a -glicosa, os enfermos de pentosuria foron no pasado diagnosticados como diab\u00e9ticos erroneamente."}
{"id": "186673", "revid": "75439", "url": "https://gl.wikipedia.org/wiki?curid=186673", "title": "Venda ambulante", "text": "Consid\u00e9rase venda ambulante (ou venda en r\u00e9xime ambulante) a actividade comercial de venda de calquera tipo de produtos realizada f\u00f3ra dun establecemento permanente, \u00e9 dicir, en postos instalados na v\u00eda p\u00fablica que sexan desmontables ou transportables, inclu\u00edndo os cami\u00f3ns tenda, e sempre en zonas ou lugares concretos previamente autorizados. Pode ser unha actividade continuada, peri\u00f3dica ou espor\u00e1dica.\nCaracter\u00edsticas.\nEn Espa\u00f1a, esta modalidade de venda est\u00e1 regulada polo Real decreto 199/2010 . En Galicia, polo Decreto 194/2001 e a Lei 13/2010 .\nNon se consideran dentro da venda ambulante as feiras regradas, a venda directa do agricultor produtor (limitada \u00f3s seus propios produtos e realizada dentro do seu termo municipal ou lim\u00edtrofes), a venda de obxectos de artesan\u00eda (tam\u00e9n limitada \u00e1 s\u00faa propia produci\u00f3n e realizada co gallo de feiras e festas populares), a venda de obxectos usados propiedade do vendedor nin a venda ocasional de xornais, plantas e flores.\nPode presentar diferentes modalidades:\nObrigas do vendedor.\nOs vendedores ambulantes deber\u00e1n contar coa autorizaci\u00f3n expresa do concello no que exerzan a s\u00faa actividade, para o que se lles esixe estar dados de alta e \u00f3 corrente no pagamento no imposto de actividades econ\u00f3micas e estar dados de alta e \u00f3 corrente no pagamento no r\u00e9xime correspondente da Seguridade Social; en Galicia, ademais, estar inscrito no Rexistro de Comerciantes Ambulantes de Galicia. Non \u00e9 requisito ser residente no concello. S\u00f3 poder\u00e1n exerce-la venda dos produtos para os que estean expresamente autorizados e nos d\u00edas e lugares autorizados. Asemade, deber\u00e1n cumpri-la normativa espec\u00edfica que lle sexa aplicable \u00f3s produtos que comercialicen.\nA autorizaci\u00f3n municipal para o exercicio da venda ambulante \u00e9 persoal e intransferible, a\u00ednda que pode habilitar \u00f3 titular, \u00f3 c\u00f3nxuxe deste, \u00f3s seus descendentes directos maiores de 16 anos e \u00e1s persoas vinculadas a el mediante contrato laboral. O documento de autorizaci\u00f3n deber\u00e1 estar exposto \u00f3 p\u00fablico, para co\u00f1ecemento deste e dos servizos de inspecci\u00f3n dos datos do vendedor (identidade e domicilio).\nOs postos de venda e mailos cami\u00f3ns ou veh\u00edculos tenda deber\u00e1n estar constru\u00eddos e mantidos de forma que garantan as necesarias condici\u00f3ns de seguridade e hixiene.\nCompetencias municipais.\nO concello, que ten as competencias para autoriza-lo exercicio da venda ambulante dentro do seu termo municipal, elaborar\u00e1 a correspondente ordenanza municipal reguladora desta actividade. Nesta ordenanza estableceranse os lugares e datas autorizadas, f\u00f3ra dos cales non se poder\u00e1 exercer; os produtos autorizados ou non, as dimensi\u00f3ns dos postos, o per\u00edodo de validez das autorizaci\u00f3ns, as taxas que deban aboar e cantos aspectos consideren oportuno para regular esta modalidade de venda. Especialmente, deber\u00e1n regula-los produtos alimenticios que se poidan vender en r\u00e9xime ambulante, sobre os que exercer\u00e1n os controis e vixilancia necesarios. Para decidir autorizar ou non a venda ambulante e establecer l\u00edmites e condici\u00f3ns, o concello ter\u00e1 en conta diferentes factores como son o nivel de equipamento comercial da zona, as condici\u00f3ns de seguridade e hixiene, os intereses dos consumidores e a tradici\u00f3n da venda ambulante no lugar. Os postos de venda ambulante non se poder\u00e1n instalar nos accesos a edificios de uso p\u00fablico, a establecementos comerciais e industriais, nin en lugares que dificulten o acceso e a circulaci\u00f3n.\nEn correspondencia con esta capacidade de autorizaci\u00f3n, os concellos son os responsables da inspecci\u00f3n e control da venda ambulante."}
{"id": "186674", "revid": "1131", "url": "https://gl.wikipedia.org/wiki?curid=186674", "title": "Loxo", "text": "O top\u00f3nimo galego Loxo pode referirse a:\nAmais, como apelido pode referirse a:"}
{"id": "186675", "revid": "85894", "url": "https://gl.wikipedia.org/wiki?curid=186675", "title": "Loxo de Arriba, Boiro, Boiro", "text": "Loxo de Arriba \u00e9 un lugar da parroquia de Boiro no concello coru\u00f1\u00e9s de Boiro na comarca do Barbanza. Segundo o padr\u00f3n municipal (INE\u00a02012) ten 16 habitantes (9 homes e 7 mulleres)."}
{"id": "186677", "revid": "85894", "url": "https://gl.wikipedia.org/wiki?curid=186677", "title": "Mosquete, Boiro, Boiro", "text": "Mosquete \u00e9 un lugar da parroquia de Boiro no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2012) ten 32 habitantes (14 homes e 18 mulleres)."}
{"id": "186678", "revid": "85894", "url": "https://gl.wikipedia.org/wiki?curid=186678", "title": "Runs, Boiro, Boiro", "text": "Runs \u00e9 un lugar da parroquia de Boiro no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE\u00a02012) ten 95 habitantes (46 homes e 49 mulleres)."}
{"id": "186679", "revid": "56817", "url": "https://gl.wikipedia.org/wiki?curid=186679", "title": "Crissiumal", "text": "Crissiumal \u00e9 unha cidade brasileira. Segundo o censo de 2010 ti\u00f1a 14.085 habitantes. O municipio conta coas augas do r\u00edo Uruguai e ten fronteira fluvial coa Arxentina."}
{"id": "186681", "revid": "85894", "url": "https://gl.wikipedia.org/wiki?curid=186681", "title": "O Se\u00e1n, Boiro, Boiro", "text": "O Se\u00e1n \u00e9 un lugar da parroquia de Boiro no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE\u00a02012) ten 64 habitantes (28 homes e 36 mulleres)."}
{"id": "186682", "revid": "85894", "url": "https://gl.wikipedia.org/wiki?curid=186682", "title": "Tea\u00f1o, Boiro, Boiro", "text": "Tea\u00f1o \u00e9 un lugar da parroquia de Boiro no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE\u00a02012) ten 50 habitantes (26 homes e 24 mulleres)."}
{"id": "186683", "revid": "56817", "url": "https://gl.wikipedia.org/wiki?curid=186683", "title": "Tea\u00f1o", "text": "Co top\u00f3nimo Tea\u00f1o pod\u00e9monos referir a:"}
{"id": "186684", "revid": "98629", "url": "https://gl.wikipedia.org/wiki?curid=186684", "title": "Brooks Sales", "text": "Brooks Sales, nado o 15 de febreiro de 1980 en Bloomfield, Connecticut, \u00e9 un ex-xogador profesional de baloncesto estadounidense. Formado na Universidade de Villanova, xogou nas principais ligas de Europa, as\u00ed como na Euroliga e a ULEB Cup. Xogaba na posici\u00f3n de pivota cunha altura de 2,08 metros. \u00c9 irm\u00e1n de Nykesha Sales , unha co\u00f1ecida xogadora de baloncesto.\nTraxectoria.\nBrooks Sales formouse na universidade de Villanova, o \u00faltimo ano \u00e1s ordes do adestrador Jay Wright. Ao rematar a s\u00faa andaina na NCAA xogar\u00eda o campus de verano da NBA cos Indiana Pacers e os Memphis Grizzlies. Posteriormente comezar\u00eda a s\u00faa andaina en asinando contrato co Pallacanestro Biella da Lega Basket Serie A, m\u00e1xima categor\u00eda do baloncesto italiano, con medias durante dous anos de 11 puntos e 7 rebotes por encontro.\nEn 2004 volver\u00eda a xogar nas ligas de ver\u00e1n da NBA, esta vez con Orlando Magic e San Antonio Spurs, e posteriormente co campus de veter\u00e1ns do Houston Rockets Ao ano seguinte asinar\u00eda co Teramo Basket da mesma competici\u00f3n, onde mellorar\u00eda os seus n\u00fameros at\u00e9 ser o cuarto mellor xogador da liga en valoraci\u00f3n e o segundo m\u00e1ximo reboteador. O seu bo rendemento en Italia o ano anterior servir\u00edalle para asinar en 2005 co Pau Orthez da LNB francesa, co que xogar\u00eda tam\u00e9n na Euroliga, competici\u00f3n na que fixo preto de 10 puntos e 6 rebotes por encontro.\nAo ano seguinte continuar\u00eda a xogar en competici\u00f3ns europeas, esta vez da man do turco Be\u015fikta\u015f. Ao rematar a liga turca, xogar\u00eda o final da liga e os playoffs da liga portuguesa co Benfica. Posteriormente regresar\u00eda de novo a Italia, esta vez ao Udine, para posteriormente marchar \u00e1 Ligat ha'Al, principal competici\u00f3n do baloncesto israel\u00ed. Al\u00ed xogar\u00eda un primeiro ano co Maccabi Haifa e o segundo co Ironi Ashkelon. Na tempada 2010-11 xogar\u00eda co Atomer\u0151m\u0171 de Hungr\u00eda, onde fixo unha media de 18,5 puntos e 10 rebotes. En 2011 converter\u00edase na \u00faltima fichaxe do Club Baloncesto Breog\u00e1n para pechar . Tras finalizar a temporada, Sales retirouse do baloncesto como xogador."}
{"id": "186685", "revid": "22570", "url": "https://gl.wikipedia.org/wiki?curid=186685", "title": "Atomer\u0151m\u0171 SE", "text": "O Atomer\u0151m\u0171 SE \u00e9 un equipo de baloncesto que xoga na m\u00e1xima competici\u00f3n profesional deste deporte en Hungr\u00eda. Ten sede na cidade de Paks, no centro do pa\u00eds, e o seu nome significa planta de enerx\u00eda nuclear debido \u00e1 que se atopa nesa cidade, a cal proporciona enerx\u00eda el\u00e9ctrica ao 40% do pa\u00eds.\nFoi fundado en 1979 e xoga os seus partidos coma local no ASE sportcsarnok. Entre os seus t\u00edtulos destacan catro ligas h\u00fangaras e catro copas."}
{"id": "186688", "revid": "5132", "url": "https://gl.wikipedia.org/wiki?curid=186688", "title": "Atomeromu SE", "text": ""}
{"id": "186689", "revid": "5132", "url": "https://gl.wikipedia.org/wiki?curid=186689", "title": "Atomer\u0151m\u0171", "text": ""}
{"id": "186690", "revid": "5132", "url": "https://gl.wikipedia.org/wiki?curid=186690", "title": "Atomeromu", "text": ""}
{"id": "186691", "revid": "29029", "url": "https://gl.wikipedia.org/wiki?curid=186691", "title": "Condes de Andrade", "text": ""}
{"id": "186699", "revid": "25871", "url": "https://gl.wikipedia.org/wiki?curid=186699", "title": "Rupia de Mauricio", "text": "A rupia de Mauricio (en ingl\u00e9s \"Mauritian rupee\", en franc\u00e9s \"roupie mauricienne\", e en crioulo mauriciano \"roupi morisyen\") \u00e9 a moeda oficial de Mauricio. O seu c\u00f3digo ISO \u00e9 MUR e adoita abreviarse como Rs, o Mau Rs para diferenciala doutros tipos de rupia. Cada rupia div\u00eddese en 100 c\u00e9ntimos (\"cents\" / \"centimes\" / \"santim\"), fracci\u00f3n que actualmente xa non circula.\nHistoria.\nA rupia foi instaurada por lei en 1876 como moeda local de Mauricio. A rupio foi elixida a causa da masiva circulaci\u00f3n de rupias indias que comportou a inmigraci\u00f3n de cidad\u00e1ns indios a Mauricio. A moeda foi adoptada en 1877 en substituci\u00f3n da rupia india, a libra esterlina e o d\u00f3lar de Mauricio, moedes anteriormente en circulaci\u00f3n na illa. Ao troco, a rupia de Mauricio equival\u00eda \u00e1 rupia india e val\u00eda medio d\u00f3lar de Mauricio, mentres que a libra se canviaba a 10 1\u20444 rupias.\nContra o ano 1934, a rupia de Mauricio ti\u00f1a un troco fixo respecto \u00e1 rupia india, mais a diferenza desta, a moeda de Mauricio xa era unha moeda decimal dende o principio. A rupia de Mauricio tam\u00e9n circulou en Seychelles ata 1914, ano no que foi substitu\u00edda pola rupia das Seychelles en termos de paridade (1=1).\nMoedas.\nAs primeiras moedas actualmente en circulaci\u00f3n foron cu\u00f1adas en 1987, esta serie comprend\u00eda os valores de 1, 5 e 20 cents ademais de 1/2, 1 e 5 Rupias, estas moedas foron substitu\u00edndo progresivamente \u00e1 anterior serie emitida co busto de Isabel II. Nas emisi\u00f3ns m\u00e1is recentes, as moedas de 1 cent deixaron cu\u00f1arse e introduc\u00edronse novos valores de 10 e 20 rupias nos anos 1997 e 2007 respectivamente.\nAs moedas de 20 Rupias do 2007, son o \u00faltimo facial emitido polo Banco de Mauricio, a moeda \u00e9 bimet\u00e1lica.\nBilletes.\nActualmente hai en circulaci\u00f3n billetes de 25, 50, 100, 200, 500, 1.000 e 2.000 rupias."}
{"id": "186702", "revid": "19415", "url": "https://gl.wikipedia.org/wiki?curid=186702", "title": "Rupia mauriciense", "text": ""}
{"id": "186718", "revid": "16946", "url": "https://gl.wikipedia.org/wiki?curid=186718", "title": "Bandeira de Mauricio", "text": "A bandeira nacional de Mauricio foi adoptada despois da s\u00faa independencia, o 12 de marzo de 1968. Consta de catro franxas horizontais do mesmo ancho e cores consecutivos vermello, azul, amarelo e verde.\nCores.\nO significado das cores \u00e9 o seguinte:\nOutras bandeiras.\nA bandeira civil (privativa para os buques) e o estandarte gobernamental (para os buques do Estado) son bandeiras de cor vermello e azul respectivamente, cada unha coa bandeira nacional no cant\u00f3n e o escudo de armas de Mauricio na marcha.\nO estandarte empregado polos buques de vixilancia costeira pos\u00fae un dese\u00f1o infrecuente que consiste en franxas verticais vermellas, brancas e azuis de ancho desigual cun emblema en forma de \u00e1ncora no centro."}
{"id": "186720", "revid": "27155", "url": "https://gl.wikipedia.org/wiki?curid=186720", "title": "ARN interferente pequeno", "text": "O ARN interferente pequeno, ARNip ou siRNA (\"small interfering RNA\"), tam\u00e9n chamado ARN interferente curto ou ARN silenciador, \u00e9 un tipo de ARN bicatenario de 20-25 nucle\u00f3tidos de lonxitude, que ten diversas funci\u00f3ns biol\u00f3xicas, a principal das cales \u00e9 a s\u00faa participaci\u00f3n na interferencia por ARN (RNAi), na que estes ARN interfiren a expresi\u00f3n dun xene espec\u00edfico. Ademais desta funci\u00f3n na v\u00eda da interferencia por ARN, o siRNA act\u00faa tam\u00e9n noutras v\u00edas relacionadas con dita interferencia; por exemplo, como mecanismo antiviral ou en darlle forma a estrutura da cromatina do xenoma; a complexidade destes procesos a\u00ednda non foi de todo aclarada.\nOs siRNA foron descubertos polo grupo de David Baulcombe no Sainsbury Laboratory en Norwich, Inglaterra, como parte do silenciamento x\u00e9nico postranscricional (PTGS) en plantas. Pouco despois, en 2001, viuse que os siRNA sint\u00e9ticos pod\u00edan inducir interferencia (RNAi) en c\u00e9lulas de mam\u00edferos grazas aos traballos do grupo de Thomas Tuschl. Este descubrimento fixo crecer o interese en procurar o modo de aproveitar a RNAi nas investigaci\u00f3ns biom\u00e9dicas e no desenvolvemento de f\u00e1rmacos.\nEstrutura.\nOs siRNA te\u00f1en unha estrutura ben definida: son ARN de dobre cadea (dsRNA) curtos de xeralmente de 21 nucle\u00f3tidos (nt) con 2 nt extra non emparellados en cada extremo 3', que sobresaen.\nCada cadea ten un grupo fosfato 5' e un grupo hidroxilo (-OH) 3'. Esta estrutura \u00e9 o resultado do procesamento feito por Dicer, un encima que converte os ARN bicatenarios longos ou os ARN forquita pequenos (shRNA) en siRNA. Os siRNA poden tam\u00e9n ser introducidos exoxenamente (artificialmente) nas c\u00e9lulas por varios m\u00e9todos de transfecci\u00f3n para producir o \"knockdown\" espec\u00edfico do xene que interese. Basicamente, calquera xene de secuencia co\u00f1ecida, pode ser o branco destas t\u00e9cnicas, usando un siRNA de secuencia complementaria adecuadamente preparado. Isto fai dos siRNA unha importante ferramenta no estudo da funci\u00f3n x\u00e9nica e nos estudos de validaci\u00f3n de certos f\u00e1rmacos na era posxen\u00f3mica.\nInduci\u00f3n da interferencia por ARN utilizando siRNAs ou os seus precursores.\nA transfecci\u00f3n dun siRNA ex\u00f3xeno pode causar problemas porque o efecto do \"knockdown\" do xene \u00e9 s\u00f3 transitorio, especialmente en c\u00e9lulas en r\u00e1pida divisi\u00f3n. Un xeito de superar este inconveniente \u00e9 modificar o siRNA dun modo que lle permita ser expresado por un vector apropiado, como un pl\u00e1smido. Isto faise por medio da introduci\u00f3n dun bucle entre as d\u00faas cadeas, que produza un \u00fanico transcrito, que poida ser procesado dando un siRNA funcional. Estes casetes de transcrici\u00f3n \u00fasanse normalmente cun promotor de ARN polimerase III (por exemplo, U6 ou H1), que xeralmente dirixe a transcrici\u00f3n dos ARN nucleares pequenos (snRNA) (U6 est\u00e1 implicado no splicing; H1 \u00e9 o compo\u00f1ente ribonuclease da RNase P humana). P\u00e9nsase (a\u00ednda que a seguridade non \u00e9 total) que o transcrito de siRNA resultante \u00e9 despois procesado por Dicer.\nActivaci\u00f3n do ARN.\nDescubriuse recentemente que o ARN bicatenario (dsRNA) pode tam\u00e9n activar a expresi\u00f3n x\u00e9nica por un mecanismo chamado \"activaci\u00f3n x\u00e9nica inducida por ARN pequenos\" ou RNAa. Observouse que os promotores dos xenes diana dos dsRNA inducen unha potente activaci\u00f3n transcricional dos xenes asociados a eles. A RNAa foi demostrada tam\u00e9n en c\u00e9lulas humanas utilizando dsRNA sint\u00e9ticos, denominados \"ARN pequenos activadores\" (saRNA). Actualmente non se sabe se a RNAa est\u00e1 conservada noutros organismos.\nComo evitar os efectos non espec\u00edficos.\nDado que a interferencia por ARN (RNAi) se cruza con outras v\u00edas biol\u00f3xicas, non debe sorprender que en ocasi\u00f3ns a introduci\u00f3n experimental dun siRNA desencadee efectos non espec\u00edficos. Cando unha c\u00e9lula de mam\u00edfero se atopa cun ARN de dobre cadea como son os siRNA, pode confundilo cun produto de procedencia viral e iniciar unha resposta inmune. Ademais, como os microARN (estruturalmente moi relacionados) modulan a expresi\u00f3n x\u00e9nica en gran medida por interacci\u00f3ns de complementariedade de bases co seu ARNm obxectivo, a introduci\u00f3n dun siRNA pode causar un efecto non pretendido f\u00f3ra do obxectivo procurado.\nInmunidade innata.\nA introduci\u00f3n de demasiado siRNA pode causar efectos non espec\u00edficos debido \u00e1 activaci\u00f3n de respostas inmunes innatas. A maior\u00eda das evidencias co\u00f1ecidas ata agora suxiren que isto \u00e9 debido probablemente \u00e1 activaci\u00f3n do sensor PKR do ARN de dobre cadea, a\u00ednda que o xene I (RIG-I) inducible polo \u00e1cido retinoico pode estar implicado tam\u00e9n. Tam\u00e9n se descubriu a induci\u00f3n de citoquinas polo receptor 7 (TLR7) de tipo Toll. Un m\u00e9todo moi prometedor para reducir os efectos non espec\u00edficos \u00e9 converter o siRNA en microARN. Os microARN est\u00e1n presentes naturalmente, e aproveitando esta v\u00eda end\u00f3xena deber\u00eda ser posible conseguir un \"knockdown\" similar de xenes a concentraci\u00f3ns comparativamente baixas dos siRNA resultantes. Isto deber\u00eda minimizar os efectos non espec\u00edficos.\nEfectos \"f\u00f3ra do obxectivo\".\nEvitar os efectos \"f\u00f3ra do obxectivo\" \u00e9 outro reto para o uso dos siRNAs como ferramenta para o \"knockdown\" de xenes. A expresi\u00f3n dos xenes con complementariedade incompleta \u00e9 inadvertidamente regulada \u00e1 baixa polos siRNA (o siRNA actuar\u00eda como un microARN), o que coneva problemas na interpretaci\u00f3n dos datos e na toxicidade potencial. Isto, por\u00e9n, pode ser parcialmente contrarrestado dese\u00f1ando experimentos de control apropiados, e estanse a desenvolver actualmente os algoritmos de dese\u00f1o de siRNA para producir siRNAs libres de efectos f\u00f3ra do obxectivo. A an\u00e1lise da expresi\u00f3n de todo o xenoma, por exemplo, por medio da tecnolox\u00eda de micromatrices ou \"microarrays\", pode utilizarse despois para verificar isto e para un ulterior refinamento dos algoritmos. Unha publicaci\u00f3n de 2006 do laboratorio do Dr. Khvorova implica tramos de 6 ou 7 pares de base de lonxitude desde a posici\u00f3n 2 en adiante na uni\u00f3n complementaria do siRNA coas rexi\u00f3ns 3'-UTR en xenes f\u00f3ra do obxectivo.\nPosibles aplicaci\u00f3ns terap\u00e9uticas.\nDado que \u00e9 posible bloquear calquera xene que interese por medio da interferencia (RNAi) realizada con siRNA, estas t\u00e9cnicas xeraron unha grande interese tanto en biolox\u00eda b\u00e1sica coma aplicada. Hai un crecente n\u00famero de probas de RNAi de grande escala dese\u00f1adas para identificar os xenes importantes de diversos procesos biol\u00f3xicos. Como os procesos patol\u00f3xicos das enfermidades tam\u00e9n dependen da actividade de m\u00faltiples xenes, esp\u00e9rase que nalgunhas situaci\u00f3ns poder\u00eda conseguirse un beneficio terap\u00e9utico bloqueando a actividade dun xene con siRNA.\nNon obstante, aplicar interferencia (RNAi) por medio de siRNAs a animais vivos, especialmente a seres humanos, ten diversos perigos potenciais. Nos experimentos, os siRNA mostran unha efectividade diferente en distintos tipos de c\u00e9lulas dun modo que a\u00ednda non se co\u00f1ece ben: algunhas c\u00e9lulas responden ben aos siRNA e mostran un potente \"knockdown\" xen\u00e9tico mentres que outras non mostran este efecto (mesmo a pesar de que a transfecci\u00f3n fose eficiente).\nOs resultados da fase I dos primeiros ensaios de RNAi terap\u00e9utica (indicada para a dexeneraci\u00f3n muscular relacionada coa idade, tam\u00e9n co\u00f1ecida como AMD) sinalaban a finais de 2005 que os siRNA eran ben tolerados e ti\u00f1an unhas propiedades farmacocin\u00e9ticas axeitadas.\nOutros ensaios indicaron que os siRNA dirixidos contra o virus \u00c9bola poden ser efectivos como unha profilaxe postexposici\u00f3n en humanos, cunha supervivencia de ata o 100% en primates non humanos ante unha dose letal do virus Zaire Ebola, a estirpe m\u00e1is letal dese virus."}
{"id": "186721", "revid": "89787", "url": "https://gl.wikipedia.org/wiki?curid=186721", "title": "MiKTeX", "text": "MiKTeX \u00e9 unha distribuci\u00f3n TeX/LaTeX para Microsoft Windows que foi desenvolvida por Christian Schenk. As caracter\u00edsticas m\u00e1is sobranceiras de MiKTeX son a s\u00faa habilidade de actualizarse de maneira aut\u00f3noma descargando novas versi\u00f3ns de compo\u00f1entes e paquetes instalados previamente, e mais o seu f\u00e1cil proceso de instalaci\u00f3n.\nA versi\u00f3n de MiKTeX en 2011 era a 2.9 e estaba dispo\u00f1\u00edbel na s\u00faa p\u00e1xina oficial. Ademais, ten caracter\u00edsticas que incl\u00faen MetaPost e pdfTeX e compatibilidade con Windows 7. A partir da versi\u00f3n 2.7 inclu\u00eduse soporte integrado para XeTeX. Desde a versi\u00f3n 2.9 ofrece soporte para ConTeXt Mark IV."}
{"id": "186722", "revid": "89787", "url": "https://gl.wikipedia.org/wiki?curid=186722", "title": "Ludolph van Ceulen", "text": "Ludolph van Ceulen, nado en Hildesheim o 28 de xaneiro de 1540 e finado en Leiden o 31 de decembro de 1610, foi un matem\u00e1tico alem\u00e1n.\nTraxectoria.\nFillo de pais humildes, s\u00f3 terminou unha formaci\u00f3n elemental. Emigrou aos Pa\u00edses Baixos por motivos relixiosos, onde foi profesor de esgrima e matem\u00e1ticas. Ensinou en Delft e Leiden. No ano 1600 foi nomeado profesor de matem\u00e1ticas e enxe\u00f1ar\u00eda da Universidade de Leiden, onde permaneceu at\u00e9 o seu pasamento.\n\u00c9 co\u00f1ecido principalmente por calcular o valor de \u03c0 cunha aproximaci\u00f3n de 35 cifras decimais utilizando o m\u00e9todo dos per\u00edmetros mediante un pol\u00edgono regular de 262 lados. De feito, este n\u00famero foi co\u00f1ecido no continente durante moito tempo como \"n\u00famero ludolphino\". Pasou gran parte da s\u00faa vida neste labor e a s\u00faa tumba refl\u00edcteo no feito de ter gravadas as 35 cifras: 3,14159265358979323846264338327950288.\nEscribiu un tratado Sobre o c\u00edrculo, onde se d\u00e1 unha primeira aproximaci\u00f3n de pi con 20 cifras decimais. O seu m\u00e1is reputado estudante foi Willebrord Snel, quen traduciu d\u00faas das obras de Van Ceulen ao lat\u00edn."}
{"id": "186723", "revid": "785", "url": "https://gl.wikipedia.org/wiki?curid=186723", "title": "\u03a0", "text": ""}
{"id": "186724", "revid": "73019", "url": "https://gl.wikipedia.org/wiki?curid=186724", "title": "Willebrord Snel", "text": "Willebrord Snel van Royen, tam\u00e9n co\u00f1ecido como Snellius, nado en Leiden en 1580 e finado o 30 de outubro de 1626, foi un astr\u00f3nomo e matem\u00e1tico neerland\u00e9s.\nTraxectoria.\nAcadou sona pola lei da refracci\u00f3n que leva o seu nome. Introduciu varios descubrimentos importantes sobre o tama\u00f1o da Terra e realizou melloras ao m\u00e9todo aplicado do c\u00e1lculo. Foi alumno de van Ceulen."}
{"id": "186725", "revid": "6939", "url": "https://gl.wikipedia.org/wiki?curid=186725", "title": "Van Ceulen", "text": ""}
{"id": "186726", "revid": "6939", "url": "https://gl.wikipedia.org/wiki?curid=186726", "title": "Snellius", "text": ""}
{"id": "186727", "revid": "89787", "url": "https://gl.wikipedia.org/wiki?curid=186727", "title": "Off-Broadway", "text": "O teatro off-Broadway \u00e9 un termo utilizado para denomina-las obras, musicais ou revistas levadas a cabo na cidade de Nova York pero fora do circu\u00edto de Broadway."}
{"id": "186728", "revid": "56817", "url": "https://gl.wikipedia.org/wiki?curid=186728", "title": "Terra (Dragon Ball)", "text": "A Terra \u00e9 o mundo ficticio do anime e manga \"Dragon Ball\". \u00c9 o lugar onde suceden a maior parte das historias. Tomando en conta varios Crossovers nas historias poder\u00edase asumir que tam\u00e9n o mundo de Dr. Slump e Neko Majin Z. \u00c9 comunmente chamado Terra polos seus habitantes, e o nome \"Dragon World\" \u00e9 principalmente empregado nos libros con informaci\u00f3n da serie ou en recapitulaci\u00f3ns dos cap\u00edtulos.\nCaracter\u00edsticas.\nO planeta est\u00e1 basicamente baseado no planeta Terra real, pero con significativas diferenzas:"}
{"id": "186729", "revid": "27155", "url": "https://gl.wikipedia.org/wiki?curid=186729", "title": "SiRNA", "text": ""}
{"id": "186730", "revid": "5312", "url": "https://gl.wikipedia.org/wiki?curid=186730", "title": "Videl", "text": " \u00e9 un personaxe do manga e anime \"Dragon Ball\". \u00c9 a filla do Se\u00f1or Sat\u00e1n. Medrou aprendendo artes marciais e esperando ser tan forte como o seu pai, a\u00ednda que en realidade, sen sabelo, xa o superaba. \u00c9 unha rapaza dura e intelixente, criada nun ambiente de fama e cartos. O seu nome prov\u00e9n do ingl\u00e9s .\nFoi a ga\u00f1adora do torneo infantil no 24\u00b0 Campionato Mundial de Artes Marciais, \u00f3s 11 anos. Estudou no colexio Orange Star, onde co\u00f1eceu a Son Gohanda e tras decatarse de que el \u00e9 o Gran S\u00faper Guerreiro obr\u00edgao a ensinarlle a voar. No proceso d\u00e1se conta de quen venceu realmente a C\u00e9lula foi Gohan e non seu pai.\nParticipa no 25\u00b0 Campionato Mundial de Artes Marciais, onde Spopovitch (quen estaba influenciado polo poder de Babidi) a vence deix\u00e1ndoa moi mal ferida, pero recup\u00e9rase axi\u00f1a grazas a un feix\u00f3n m\u00e1xico. Durante o seu tempo xuntos, nam\u00f3rase de Son Gohanda e tras o\u00edr noticias sobre a suposta morte de Gohan a mans de Majin Boo, rompe a chorar e n\u00e9gase a crelo (s\u00f3 no anime). Posteriormente Son Gohanda volve \u00e1 Terra, casan, e te\u00f1en unha filla chamada Pan.\nM\u00e1is adiante en Dragon Ball GT v\u00f3lvese unha muller m\u00e1is distanciada das artes marciais a\u00ednda que cando apareceu S\u00faper C-17, decidiu enfrontarse a el formando un grupo feminino composto por: Chichi, Bulma, Bra e ela mesma. Por\u00e9n, foi posu\u00edda xunto \u00f3 resto da humanidade por Baby.\n\u00c9 a muller humana m\u00e1is forte da Terra."}
{"id": "186731", "revid": "56817", "url": "https://gl.wikipedia.org/wiki?curid=186731", "title": "Se\u00f1or Sat\u00e1n", "text": " \u00e9 un dos personaxes da serie de manga e anime \"Dragon Ball\". De estatura alta, bigote longo e melena estilo afro, \u00e9 probabelmente o loitador m\u00e1is famoso da Terra e o \u00fanico terr\u00edcola que non morreu antes da fin de Majin Boo. \u00c9 o pai de Videl. En \"Dragon Ball Super Exciting Guide\" escrito e ilustrado por Akira Toriyama revelouse o verdadeiro nome do personaxe, Mark."}
{"id": "186733", "revid": "56817", "url": "https://gl.wikipedia.org/wiki?curid=186733", "title": "Capacidade", "text": "O termo capacidade ref\u00edrese, na linguaxe corrente, ao espazo interior que ten un recipiente, un local etc. considerado en funci\u00f3n do que pode conter nel, e tam\u00e9n ao conxunto de condici\u00f3ns propias dunha persoa ou un animal, en particular os seus dotes intelectuais, que determinan a s\u00faa posibilidade de realizar con \u00e9xito determinadas tarefa ou cometido, e a\u00ednda tam\u00e9n \u00e1 maior ou menor posibilidade de actuar, de producir, de xestionar etc., algu\u00e9n ou algunha colectividade, en funci\u00f3n dos medios e recursos de que se disp\u00f3n.\nAdemais, en campos espec\u00edficos, pode referirse a:"}
{"id": "186734", "revid": "5312", "url": "https://gl.wikipedia.org/wiki?curid=186734", "title": "Kai\u014d", "text": " \u00e9 un rango da serie de \"Dragon Ball\". \nSon catro deidades de alto nivel que presiden sobre un cuadrante da galaxia, e un quinto, Dai Kai\u014d, que os supervisa. Os Kai\u014d son os respons\u00e1beis polos deuses que se encargan de cada planeta, como Kamisama. Cada Kai\u014d ten o seu planeta que se atopa no Outro Mundo. \u00c1 parte deles existen outros seres superiores que os supervisan a eles, os Kai\u014dshin.\nOs Kai\u014dsama.\nDai Kai\u014d.\nO \u00e9 o Kai\u014dsama de maior rango do outro mundo e o que se encarga de vixiar \u00f3s demais Kai\u014d. A s\u00faa aparencia \u00e9 a dun anci\u00e1n con barba longa e cana, remarcada por uns lentes escuros que nunca quita. Conta co seu propio planeta, o Planeta do Dai Kai\u014d.\nNunca aparece no manga, a\u00ednda que \u00e9 mencionado na historia. S\u00f3 o fai no anime, onde aparece por primeira vez durante o torneo de artes marciais do Outro Mundo organizado en honra \u00e1 morte do Kai\u014d do norte. Neste torneo non participa, pero durante unha carreira entre o Kai\u014d do leste e Son Goku, demostra ser m\u00e1is r\u00e1pido que estes dous, a\u00ednda que despois preoc\u00fapase \u00f3 saber que deber\u00e1 adestrar \u00f3 ga\u00f1ador da pelexa entre Goku e Paikuhan.\nKai\u014d do norte.\n, \u00e9 o encargado do goberno da parte norte da Galaxia, onde se atopa a Terra.\nKai\u014d do sur.\nO \u00e9 o \u00fanico Kai\u014dsama, xunto co Kai\u014d do norte, en aparecer no manga. A galaxia que debe vixiar caracter\u00edzase por ser pac\u00edfica, polo que non se dan loitadores moi fortes nesa zona. Ten un aspecto algo diferente \u00f3 dos demais Kaio, \u00e9 m\u00e1is alto e ten unha vestimenta rosada.\nKai\u014dsama do leste.\nO , s\u00f3 aparece no anime e \u00e9 a \u00fanica integrante feminina de t\u00f3dolos Kai\u014d. Gosta dos retos e de adestrar duramente \u00f3s seus disc\u00edpulos, que destacan por ser guerreiros moi veloces, sendo o exemplo m\u00e1is claro Globe. Aparece no anime durante o torneo de artes marciais do outro mundo.\nKai\u014dsama do oeste.\nO \u00e9 o rival do Kai\u014d do norte no anime e fai presenza durante o torneo de artes marciais do outro mundo organizado pola morte do Kai\u014d do norte. Pasa a maior parte do tempo burl\u00e1ndose do seu rival e presumindo do seu mellor disc\u00edpulo, Paikuhan, fronte \u00f3s outros Kai\u014d.\nOs Kai\u014d Shin.\nTam\u00e9n co\u00f1ecidos como Os Supremos Kai\u014dsama\n\u00c1 parte dos Kai\u014d, os , xerarquicamente superiores a calquera Deus do universo, rex\u00edan \u00f3s Kai\u014d, a\u00ednda que sen cuestionar as s\u00faas decisi\u00f3ns, e \u00f3 igual que estes eran cinco, catro por cada punto cardinal e un \"Dai\" por riba deles, segundo o Kai\u014d Shin do leste, todos ti\u00f1an a forza suficiente para vencer a algu\u00e9n como Freezer dun golpe.\nDai Kai\u014d Shin.\nO \u00e9 o l\u00edder de t\u00f3dolos Kai\u014d Shin. Dai Kai\u014d Shin estaba moi gordo e ti\u00f1a un coraz\u00f3n puro. Fai 5 mill\u00f3ns de anos, durante a s\u00faa pelexa contra Majin Boo foi absorbido e pasou a formar parte de Majin Boo. Foi o segundo Kai\u014d Shin en ser absorbido por Majin Boo o cal cambiou de aparencia de ser un coloso (por ter absorbido \u00f3 Kai\u014d Shin do sur) a un obeso Majin Boo. Adquiriu poderes de Dai Kai\u014d Shin pero a s\u00faa potencia diminu\u00edu ata equipararse \u00f3 seu orixinal e perdeu resistencia. Pero o m\u00e1is importante \u00e9 que \u00f3 asimilar a bondade do Dai Kai\u014d Shin volveuse m\u00e1is tranquilo e manipulable por Bibidi.\nKai\u014d Shin do norte.\nO \u00e9 outro dos Kai\u014d Shin que loitou contra Majin Boo, este tam\u00e9n foi asasinado polo Majin Boo de fai cinco mill\u00f3ns de anos (foi o segundo en caer). Non se sabe que lugar na escala de poder ocupaba entre os Kai\u014d Shin, pero si que manexaba como arma principal unha espada.\nKai\u014d Shin do sur.\nO foi o m\u00e1is forte entre os Kai\u014d Shin, foi absorbido por Majin Boo puro fai cinco mill\u00f3ns de anos volv\u00e9ndose un coloso cunha potencia descomunal.\nKai\u014d Shin do oeste.\nA \u00e9 la \u00fanica compo\u00f1ente feminina no grupo dos Kai\u014d Shin que existiu fai cinco mill\u00f3ns de anos. Foi a primeira en morrer na batalla librada contra Majin Boo por t\u00f3dolos Kai\u014d Shin por aquel ent\u00f3n.\nR\u014d Kai\u014d Shin.\n \u00e9 a fusi\u00f3n dun aposto Kai\u014dshin de fai 15 xeraci\u00f3ns e unha vella bruxa que lle quitou \u00f3 primeiro un dos seus Pendentes Potara e p\u00faxoo sen saber as consecuencias que iso traer\u00eda. A fusi\u00f3n deulle \u00f3 R\u014d Kai\u014d Shin o aspecto dun anci\u00e1n pero obtivo unha gran variedade de dons e habilidades m\u00e1xicas. Foi encerrado na Espada Z por un ser malvado que tem\u00eda os seus poderes ata que Son Gohanda a quebrou e puido sa\u00edr.\nA s\u00faa personalidade lembra por momentos \u00e1 do Mestre Mutenroi, por tratarse dun vello verde pero sumamente sabio. Pos\u00fae grandes poderes mentais, entre os que destaca o de extraer todo o potencial oculto dun guerreiro ata convertelo nun ser moito m\u00e1is poderoso.\nTras ser atacado por Son Goku (para probar o seu poder) enf\u00e1dase, e Goku ten que ofrecerlle unha cita con Bulma, tras isto emprega o seu poder sobre Gohan, que, tras 25 horas (5 de ritual e 20 de aumento de forza) fai que alcance o estado m\u00edstico obtendo un poder superior a un mega guerreiro, sendo o personaxe m\u00e1is poderoso (sen fusi\u00f3ns) de todo Dragon Ball Z. M\u00e1is tarde, ante o fracaso de Gohan fronte a Majin Boo (que absorbera a Songotoranks e a Piccoro), regalar\u00edalle a Goku os seus pendentes Potara e a s\u00faa vida, para que este viaxase \u00e1 Terra. Durante a loita co Majin Boo orixinal, trasladouse xunto a Kibitoshin e Dende a outro planeta. Volvendo \u00e1 vida polo desexo pedido a Polunga en Namek.\nEn Dragon Ball GT, ante o fracaso de Goku ante Beb\u00e9, decide que para derrotar \u00f3 Tsufur era necesario facer crecer a cola de Goku, para que este puidese incrementar os seus poderes en estado \u014czaru Dourado, como un paso para converterse en Super Saiyajin 4. Finalmente conseguiuno por medio dunhas pinzas enormes e moito esforzo. Despois rifou severamente a todos (sobre todo a Bulma) polo abuso desmedido das B\u00f3las do Drag\u00f3n, aducindo que en realidade deb\u00edan ser utilizadas cunha diferenza de 100 anos entre cada invocaci\u00f3n a Shenron, ou do contrario estas acumular\u00edan enerx\u00eda negativa que tarde ou cedo levar\u00eda \u00f3 nacemento dos Drag\u00f3ns Escuros e con iso, a destruci\u00f3n do planeta onde se utilizasen."}
{"id": "186735", "revid": "23204", "url": "https://gl.wikipedia.org/wiki?curid=186735", "title": "Kai\u014d do norte", "text": " \u00e9 un personaxe de \"Dragon Ball\". Tam\u00e9n chamado Kai\u014d-sama ou Kaito, \u00e9 o encargado do goberno da parte norte da Galaxia, onde se atopa a Terra. \u00c9 un ser azul, con antenas, que vive xunto co seu mono (Bubbles) e o seu lucec\u00fa (Gregory) no Planeta Kai\u014d. Adestra a calquera que chegue \u00f3 seu planeta tras atravesar o Cami\u00f1o da Serpe.\n\u00d3 comezo do adestramento Goku debe atrapar a Bubbles e golpear a Gregory para que se acostume \u00e1 gravidade do planeta, aproximadamente 97.8\u00a0m/s\u00b2, 10 veces a gravidade da Terra. Foi o creador das t\u00e9cnicas Genkidama e Kai\u014d Ken, a\u00ednda que nunca as puido po\u00f1er en pr\u00e1ctica ensinoullas a Son Goku no tempo que estivo adestrando con el, quen si logrou dominalas.\nTen a capacidade de observar todo o que ocorre no seu territorio, a galaxia do norte, grazas \u00e1s s\u00faas poderosas antenas, coas que tam\u00e9n pode comunicarse telep\u00e1ticamente.\nKai\u014d Sama morreu, xunto a Bubbles, Goku e Gregory cando Goku levou a C\u00e9lula \u00f3 seu planeta usando un transportaci\u00f3n instant\u00e1nea. \u00d3 chegar al\u00ed C\u00e9lula explotou destru\u00edndo o planeta."}
{"id": "186738", "revid": "98629", "url": "https://gl.wikipedia.org/wiki?curid=186738", "title": "Capacidade calor\u00edfica", "text": "A capacidade calor\u00edfica dun corpo \u00e9 o cociente entre a cantidade de enerx\u00eda calor\u00edfica transferida a un corpo ou sistema nun proceso calquera e o cambio de temperatura que experimenta. Nunha forma menos formal podemos dicir que \u00e9 a enerx\u00eda necesaria para aumentar 1 K a temperatura dunha determinada cantidade dunha substancia, (usando o SI). Indica a maior ou menor dificultade que presenta dito corpo para experimentar cambios de temperatura cando se lle subministra calor, e pode interpretarse como unha medida da \"inercia t\u00e9rmica\".\n\u00c9 unha propiedade extensiva, xa que a s\u00faa magnitude depende non s\u00f3 da substancia, sen\u00f3n tam\u00e9n da cantidade de materia do corpo ou sistema; por iso, \u00e9 caracter\u00edstica dun corpo ou sistema particular. Por exemplo, a capacidade calor\u00edfica da auga dunha piscina ol\u00edmpica ser\u00e1 maior que a dun vaso de auga. En xeral, a capacidade calor\u00edfica depende, ademais, da temperatura e da presi\u00f3n.\nA \"capacidade calor\u00edfica\" non debe ser confundida coa \"capacidade calor\u00edfica espec\u00edfica\" ou calor espec\u00edfica, a cal \u00e9 a propiedade intensiva que se refire \u00e1 capacidade dun corpo \"para almacenar calor\", e que \u00e9 o cociente entre a capacidade calor\u00edfica e a masa do obxecto. A calor espec\u00edfica \u00e9 unha propiedade caracter\u00edstica das substancias e depende das mesmas vari\u00e1beis que a capacidade calor\u00edfica.\nMedida da capacidade calor\u00edfica.\nPara medir a capacidade calor\u00edfica baixo unhas determinadas condici\u00f3ns \u00e9 necesario comparar a calor absorbida por unha substancia (ou un sistema) co incremento de temperatura resultante. A capacidade calor\u00edfica v\u00e9n dada por:\nOnde:\nM\u00eddese en unidades do SI joule/K (ou tam\u00e9n en cal/\u00b0C).\nA capacidade calor\u00edfica (\"C\") dun sistema f\u00edsico depende da cantidade de substancia ou masa de dito sistema. Para un sistema formado por unha soa substancia homox\u00e9nea def\u00ednese ademais a calor espec\u00edfica ou capacidade calor\u00edfica espec\u00edfica, \"c\", a partir da relaci\u00f3n:\nOnde:\nDas anteriores relaci\u00f3ns e f\u00e1cil inferir que ao aumentar a masa dunha substancia, aumenta a s\u00faa capacidade calor\u00edfica xa que aumenta a inercia t\u00e9rmica e, con iso, aumenta a dificultade da substancia para variar a s\u00faa temperatura. Un exemplo disto p\u00f3dese apreciar nas cidades costeiras onde o mar act\u00faa como un gran term\u00f3stato regulando as variaci\u00f3ns de temperatura.\nCapacidades calor\u00edficas de s\u00f3lidos e gases.\nA capacidade calor\u00edfica dos s\u00f3lidos e gases depende, de acordo co teorema de equipartici\u00f3n da enerx\u00eda, do n\u00famero de graos de liberdade que ten unha mol\u00e9cula, como se explicar\u00e1 a continuaci\u00f3n.\nGases monoat\u00f3micos.\nUn gas monoat\u00f3mico como, por exemplo, son os gases nobres, ten mol\u00e9culas formadas por un s\u00f3 \u00e1tomo. Iso fai que a enerx\u00eda de rotaci\u00f3n, ao ser a mol\u00e9cula case puntual, poida desprezarse. As\u00ed, nos gases monoat\u00f3micos a enerx\u00eda total est\u00e1 practicamente toda en forma de enerx\u00eda cin\u00e9tica de translaci\u00f3n. Como o espazo \u00e9 tridimensional e existen tres graos de liberdade de translaci\u00f3n iso conduce, de acordo co teorema de equipartici\u00f3n, a que a enerx\u00eda interna total, \"U\", dun gas ideal monoat\u00f3mico e a s\u00faa capacidade calor\u00edfica \"CV\" ve\u00f1an dadas por:\nOnde \"T\" \u00e9 a temperatura absoluta, \"N\" \u00e9 o n\u00famero de mol\u00e9culas de gas dentro do sistema que estudamos, \"n\" o n\u00famero de moles, \"k\" a constante de Boltzmann e \"R\" a constante universal dos gases ideais. As\u00ed a calor espec\u00edfica molar dun gas ideal monoat\u00f3mico \u00e9 simplemente \"cv\" = 3\"R\"/2 ou \"cp\" = 5\"R\"/2. Os gases monoat\u00f3micos reais tam\u00e9n cumpren as anteriores igualdades, a\u00ednda que de modo aproximado.\nGases diat\u00f3micos.\nNun gas diat\u00f3mico a enerx\u00eda total pode encontrarse en forma de enerx\u00eda cin\u00e9tica de translaci\u00f3n e tam\u00e9n en forma de enerx\u00eda cin\u00e9tica de rotaci\u00f3n; iso fai que os gases diat\u00f3micos poidan almacenar m\u00e1is enerx\u00eda a unha temperatura dada que os monoat\u00f3mocos. A temperaturas pr\u00f3ximas \u00e1 temperatura ambiente, a enerx\u00eda interna e a capacidade calor\u00edfica ve\u00f1en dadas por:\nPara temperaturas extremadamente altas, a enerx\u00eda de vibraci\u00f3n dos enlaces empeza a ser importante e os gases diat\u00f3micos desv\u00edanse algo das anteriores condici\u00f3ns. A temperaturas a\u00ednda m\u00e1is altas, a contribuci\u00f3n do movemento t\u00e9rmico dos electr\u00f3ns produce desviaci\u00f3ns adicionais. Por\u00e9n, todos os gases reais como o hidr\u00f3xeno (H2), o ox\u00edxeno (O2), o nitr\u00f3xeno (N2) ou o mon\u00f3xido de carbono (CO), cumpren a temperaturas ambiente moderadas as anteriores relaci\u00f3ns. Por tanto, estes gases te\u00f1en calores espec\u00edficas ou capacidades calor\u00edficas molares pr\u00f3ximos a \"cv\" = 5\"R\"/2.\nGases poliat\u00f3micos.\nO teorema de equipartici\u00f3n para gases poliat\u00f3micos suxire que os gases poliat\u00f3micos que te\u00f1en enlaces \"brandos\" ou flex\u00edbeis e que vibran con facilidade con \"q\" frecuencias, deber\u00edan ter unha capacidade calor\u00edfica molar dada por:\nOnde \"r\" mide os graos de liberdade rotacionais (\"r\" = 1 para mol\u00e9culas lineais, \"r\" = 2 para mol\u00e9culas planas e \"r\" = 3 para mol\u00e9culas tridimensionais). Por\u00e9n, estas predici\u00f3ns non se cumpren a temperatura ambiente. A capacidade calor\u00edfica molar aumenta moderadamente a medida que aumenta a temperatura. Isto d\u00e9bese a efectos cu\u00e1nticos que fan que os modos de vibraci\u00f3n estean cuantizados e s\u00f3 estean acces\u00edbeis a medida que aumenta a temperatura, e a expresi\u00f3n (*) s\u00f3 pode ser un l\u00edmite a moi altas temperaturas. Por\u00e9n, antes de chegar a temperaturas onde esa expresi\u00f3n sexa un l\u00edmite razo\u00e1bel moitas mol\u00e9culas rompen por efecto da temperatura, non chegando nunca ao anterior l\u00edmite. Un tratamento rigoroso da capacidade calor\u00edfica require por tanto o uso da mec\u00e1nica cu\u00e1ntica, en particular da mec\u00e1nica estat\u00edstica de tipo cu\u00e1ntico.\nS\u00f3lidos cristalinos.\n\u00c9 un feito experimental co\u00f1ecido que os s\u00f3lidos cristalinos non met\u00e1licos a temperatura ambiente te\u00f1en unha capacidade calor\u00edfica \"cv\" m\u00e1is ou menos constante e igual a 3\"R\" (mentres que a capacidade calor\u00edfica a presi\u00f3n constante segue aumentado). Esta constataci\u00f3n emp\u00edrica leva o nome de regra de Dulong e Petit, a\u00ednda que a regra de Dulong e Petit encaixa coas predici\u00f3ns do teorema de equipartici\u00f3n, a baixas temperaturas esta regra falla estrepitosamente.\nDe feito, para s\u00f3lidos e l\u00edquidos a baixas temperaturas, e nalg\u00fans casos a temperatura ambiente, a expresi\u00f3n (*) dada polo teorema de equipartici\u00f3n da enerx\u00eda d\u00e1 a\u00ednda peores resultados que para os gases poliat\u00f3micos complicados. As\u00ed, \u00e9 necesario abandonar a mec\u00e1nica estat\u00edstica cl\u00e1sica e estudar o problema desde o punto de vista cu\u00e1ntico.\nEinstein foi o primeiro que propuxo unha teor\u00eda que predic\u00eda razoabelmente a evoluci\u00f3n da capacidade calor\u00edfica dos s\u00f3lidos nun rango amplo de temperaturas, que era cualitativamente correcta. M\u00e1is tarde Debye propuxo unha mellora que fac\u00eda a teor\u00eda cuantitativamente correcta e, ulteriormente, esta teor\u00eda foi a\u00ednda mellorada por Blackman e outros.\nA teor\u00eda de Einstein pred\u00ed que a capacidade calor\u00edfica molar dun s\u00f3lido debe variar de acordo coa expresi\u00f3n:\nOnde \u03b8\"E\" \u00e9 un par\u00e1metro propio de cada s\u00f3lido chamado temperatura caracter\u00edstica de Einstein do s\u00f3lido. Esta ecuaci\u00f3n predic\u00eda o comportamento correcto a altas temperaturas:\nA correcci\u00f3n de Debye ti\u00f1a en conta, ademais dos efectos cu\u00e1nticos, a distribuci\u00f3n de frecuencias dos diversos modos de vibraci\u00f3n (Einstein supuxera para simplificar que todas as mol\u00e9culas estaban vibrando ao redor da mesma frecuencia fundamental); con esa innovaci\u00f3n, Debye chegou \u00e1 expresi\u00f3n, algo m\u00e1is complicada, seguinte:\nEsta expresi\u00f3n coincide coa de Einstein e a regra de Dulong e Petit a altas temperaturas, e a baixas temperatura explica o comportamento proporcional \"T\"3 observado:\nEsta \u00faltima expresi\u00f3n ch\u00e1mase \"lei \"T3\" de Debye\".\nCalor espec\u00edfica e capacidade calor\u00edfica dalg\u00fans materiais.\nNa t\u00e1boa p\u00f3dese ver que, dos materiais com\u00fans, pos\u00faen unha gran capacidade calor\u00edfica a auga, a terra ou o solo seco compactado (adobe), e pedras densas como o granito, xunto aos metais como o aceiro. Estes enc\u00f3ntranse entre as 500 e as 1000 kcal/m\u00b3 \u00b0C.\nDespois enc\u00f3ntrase outro grupo que vai de 300 a 500 kcal/m\u00b3 \u00b0C, entre os que est\u00e1n a maior\u00eda dos materiais usuais na construci\u00f3n actual, como o ladrillo, o formig\u00f3n, as madeiras, os taboleiros de xeso e as are\u00edscas.\nNun \u00faltimo grupo (de 3 a 35 kcal/m\u00b3 \u00b0C) vemos aos illantes t\u00e9rmicos, como a la de vidro, as las minerais, o polistireno expandido e o poliuretano expandido que, pola s\u00faa baixa densidade (debido a que conte\u00f1en moito aire) pos\u00faen unha capacidade calor\u00edfica moi baixa, pero serven como illantes t\u00e9rmicos.\nUn caso especial \u00e9 o aire (0,29 kcal/m\u00b3\u00b7K; 1,214 J/m\u00b3\u00b7K), que serve como un medio para transportar a calor nos sistemas pasivos, pero non para almacenar calor no seu interior."}
{"id": "186739", "revid": "56817", "url": "https://gl.wikipedia.org/wiki?curid=186739", "title": "Calorimetr\u00eda", "text": "A calorimetr\u00eda \u00e9 a parte da f\u00edsica que estuda os cembios de enerx\u00eda entre corpos ou sistemas cando estes cambios se dan en forma de calor.\nCalor significa \"transferencia\" de enerx\u00eda t\u00e9rmica dun sistema a outro, ou sexa, podemos dicir que un corpo \"recibe calor\", pero no que \"pos\u00fae calor\".\nA calorimetr\u00eda \u00e9 unha rama da termolox\u00eda.\nA calorimetr\u00eda permite, por exemplo, medir a calor desprendida ou absorbida nunha reacci\u00f3n qu\u00edmica, ou nun cambio f\u00edsico, usando un instrumento chamado calor\u00edmetro.\nPero tam\u00e9n se pode empregar un modo indirecto calculando a calor que os organismos vivos producen medindo a produci\u00f3n de di\u00f3xido de carbono e de nitr\u00f3xeno (urea, en organismos terrestres), e do consumo de ox\u00edxeno.\nComo a presi\u00f3n non se mant\u00e9n constante, a calor medida non representa o cambio de entalp\u00eda.\nCalorimetr\u00eda a presi\u00f3n constante.\nA calor medida \u00e9 igual ao cambio na enerx\u00eda interna do sistema menos o traballo realizado:\nComo a presi\u00f3n se mant\u00e9n constante, a calor medida representa o cambio de entalp\u00eda."}
{"id": "186743", "revid": "45576", "url": "https://gl.wikipedia.org/wiki?curid=186743", "title": "Gran Premio do Reino Unido de 1950", "text": "O Gran Premio de Inglaterra de 1950 foi unha carreira de automobilismo de F\u00f3rmula Un, celebrada o 13 de maio de 1950 no circu\u00edto de Silverstone, Silverstone, Inglaterra . Foi o quinto Gran Premio do Reino Unido, e o terceiro que se celebrou en Silverstone despois da reanudaci\u00f3n trala segunda guerra mundial. Foi a primeira carreira do Campionato do Mundo de F\u00f3rmula Un na era moderna. A carreira, disputada sobre 70 voltas, foi ga\u00f1ada polo italiano Giuseppe Farina para Alfa Romeo logo de sa\u00edr na 'pole position' fixo un tempo de 2:13:23.6, cunha velocidade media de 146\u00b4378 quil\u00f3metros / h. Luigi Fagioli terminou segundo no outro Alfa Romeo e Reg Parnell terceiro no Alfa Romeo.\nInforme.\nCelebrada o 13 de maio no circu\u00edto de Silverstone, e tam\u00e9n designado como o Gran Premio de Europa de 1950, esta primeira carreira do Campionato do Mundo contou coa presenza de O rei Xurxo VI, a ra\u00ed\u00f1a Isabel, a Princesa Margarita e Earl e Lady Mountbatten de Birmania.\nParticipantes.\nEn total, competiron 22 pilotos, 21 cualific\u00e1ronse para a carreira, e 11 clasific\u00e1ronse. Os n\u00fameros 7 e 13 non se asignaron. O equipo oficial de Alfa Romeo chegou ao circu\u00edto con catro 158s os de Fangio, Farina, Fagioli e o do piloto local Reg Parnell. Ferrari decidiu non tomar parte, pero un pu\u00f1ado de Maserati, un deles fabricado para o piloto monegasco Louis Chiron. A Scuderia Ambrosiana preparou dous coches, os de David Hampshire e David Murray, a escuder\u00eda de Enrique Plat\u00e9 participou con dous pilotos de orixe aristocr\u00e1tica, o Pr\u00edncipe Bira de Siam e o Baron Toulo de Graffenried. Joe Fry participou cun Maserati privado e a Scuderia Milano con Felice Bonetto, pero non chegou a tempo. Estes coches competiron coa cor vermella italiana. Talbot-Lago enviou dous coches da f\u00e1brica francesa coa tradicional cor azul p\u00e1lido para ser utilizados por Yves Giraud-Cabantous e Eug\u00e8ne Martin. Outros Talbot privados participaron con Louis Rosier, Felipe Etancelin e o belga Johnny Claes, nun auto amarelo. O resto da grella estaba formada por maquinaria local, que inclu\u00eda catro ERAs e dous Altas, co tradicional verde British Racing.\nA carreira.\nFarina foi o m\u00e1is r\u00e1pido na clasificaci\u00f3n e os outros tres Alfas siron xunto a el na primeira fila. A segunda fila fomouse co \"B. Bira\" nun Maserati e os dous Talbot de f\u00e1brica. De acordo coa norma do momento, o resto da grella consist\u00eda en fileiras de catro e tres alternos, ata a sexta fila. Felice Bonetto foi o \u00fanico piloto que non tomo parte na cualificaci\u00f3n e non tomar\u00e1 parte na carreira. O 13 de maio 21 pilotos de 9 pa\u00edses estiveron representados no antigo aeroporto de Silverstone, 4 de Francia, 2 de Italia, e un de B\u00e9lxica, Irlanda, M\u00f3naco, Arxentina, Tailandia e Su\u00edza. O Reino Unido estivo representado por 9 pilotos. A carreira atraeu 200.000 espectadores. No inicio da carreira, Farina tomou a dianteira con Fagioli e Fangio na procura. Nas primeiras voltas pas\u00e1ronse entre eles varias veces para manter a todos entretidos. Fangio retirouse con problemas de motor e polo tanto Farina venceu a Fagioli por 2\u00b45 segundos con Parnell no terceiro lugar a pesar de golpear a unha lebre durante a carreira. O m\u00e1is pr\u00f3ximo rival foi Giraud-Cabantous con d\u00faas voltas perdidas, Bira que se retirou cun problema de combustible. Crossley e Murray loitaron na parte posterior, antes de retirarse, Graffenried f\u00edxoo na volta 34, mentres que Quir\u00f3n foi degradado ao papel de espectador 10 voltas antes. Giuseppe Farina liderou 63 voltas (1-9, 16-37 e 39-70). Luigi Fagioli 6 voltas (10-15). Juan Manuel Fangio liderou unha volta (38). Joe Fry conduciu o coche n\u00ba 10 as primeiras 45 voltas, ent\u00f3n Brian Shawe Taylor relevouno durante 19 voltas para un total de 64 voltas, distancia 297\u00b4536 quil\u00f3metros. Peter Walker conduciu o coche n\u00ba 9 d\u00faas voltas, ent\u00f3n Tony Rolt e levouno 3 voltas m\u00e1is, un total de 5 voltas, unha distancia de 23\u00b4245 quil\u00f3metros.\nEquipos e pilotos.\n\u2020 Entrada cancelada antes da carreira\nNotas.\nLigaz\u00f3ns externas.\n\"A menos que se indique o contrario, todos os resultados da carreira tom\u00e1ronse de "}
{"id": "186744", "revid": "1987", "url": "https://gl.wikipedia.org/wiki?curid=186744", "title": "HF", "text": ""}
{"id": "186745", "revid": "98629", "url": "https://gl.wikipedia.org/wiki?curid=186745", "title": "Termolox\u00eda", "text": "A termolox\u00eda \u00e9 a parte da f\u00edsica que estuda a calor.\nOs fen\u00f3menos interpr\u00e9tanse a partir de modelos da estrutura da materia baixo dous puntos de vista distintos, por\u00e9n complementarios: o macrosc\u00f3pico (temperatura, enerx\u00eda interna e presi\u00f3n) e o microsc\u00f3pico (velocidade e enerx\u00eda cin\u00e9tica de \u00e1tomos e mol\u00e9culas).\nA\u00ednda que sexa de uso corrente a noci\u00f3n de quente ou fr\u00edo, polo contacto coa pel, esta pode levar a avaliaci\u00f3ns err\u00f3neas da temperatura. \u00c9 ben co\u00f1ecido o exemplo de que a mesma auga pode parecer m\u00e1is fr\u00eda ou m\u00e1is quente ao contacto coa man cando, previamente, a man mergullouse en auga moi fr\u00eda ou en auga moi quente, respectivamente.\nDe calquera forma, \u00e9 pola observaci\u00f3n coti\u00e1 que sabemos que os corpos quentes e fr\u00edos, postos en contacto, producen, ao fin dalg\u00fan tempo, a mesma sensaci\u00f3n, polo que se chega ao concepto de temperatura. Est\u00e1 claro que, dependendo da superficie do corpo (met\u00e1lica, porosa etc.), esta sensaci\u00f3n pode ser falsa.\nO principio cero da termodin\u00e1mica.\nO principio cero da termodin\u00e1mica \u00e9, esencialmente, unha definici\u00f3n microsc\u00f3pica de temperatura.\nTendo en conta as observaci\u00f3ns anteriores, o principio cero postula: se A e B son dous corpos en equilibrio t\u00e9rmico cun terceiro corpo C, ent\u00f3n A e B est\u00e1n en equilibrio t\u00e9rmico o un co outro, pero, formalmente, existe unha magnitude escalar, a temperatura, que \u00e9 unha propiedade de todos os sistemas en equilibrio termodin\u00e1mico; esta magnitude \u00e9 tal que a condici\u00f3n necesaria e suficiente para que haxa equilibrio t\u00e9rmico entre varios sistemas \u00e9 que a temperatura destes sistemas sexa a mesma.\nO principio cero da termodin\u00e1mica \u00e9, pois, unha lei fenomenol\u00f3xica para sistemas que se encontran en equilibrio t\u00e9rmico. Foi formulado por primeira vez por Ralph H. Fowler.\n\u00c9 de grande importancia experimental \u2014pois permite constru\u00edr instrumentos que midan a temperatura dun sistema, pero non o \u00e9 tanto para a propia estrutura da teor\u00eda termodin\u00e1mica.\nO principio establece que existe unha determinada propiedade, denominada temperatura emp\u00edrica formula_1, que \u00e9 com\u00fan para todos os estados de equilibrio que se encontren en equilibrio mutuo cun dado.\nEscalas termom\u00e9tricas.\nExisten moitas magnitudes f\u00edsicas mensur\u00e1beis que var\u00edan cando a temperatura do corpo se altera; en principio, estas magnitudes poden utilizarse como indicadoras da temperatura dos corpos. Entre elas, p\u00f3dense citar o volume dun l\u00edquido, a resistencia el\u00e9ctrica dun f\u00edo, e o volume dun gas mantido a presi\u00f3n constante.\nEscollendo, arbitrariamente, magnitudes que poidan servir para inferir a temperatura, co\u00f1ecidas como magnitudes termom\u00e9tricas, p\u00f3dese constru\u00edr unha infinidade de term\u00f3metros, con escalas arbitrarias e moitas veces pouco com\u00fans. Co fin de evitar este inconveniente, p\u00f3dense establecer certas regras para tales magnitudes ou propiedades das substancias, regras que deben seren adoptadas internacionalmente.\nUsando regras definidas, obt\u00e9\u00f1ense as escalas termom\u00e9tricas, como a Celsius (cent\u00edgrada) e a Fahrenheit, ou escalas absolutas como a Kelvin. Na teor\u00eda cin\u00e9tica, cando dous gases est\u00e1n \u00e1 mesma temperatura, a enerx\u00eda media dos \u00e1tomos e mol\u00e9culas \u00e9 a mesma, e esta propiedade pode utilizarse como definici\u00f3n de temperatura. A escala microsc\u00f3pica que coincide coas escalas absolutas usuais \u00e9 aquela na que a temperatura esc\u00f3llese proporcionalmente \u00e1 enerx\u00eda cin\u00e9tica media, sendo 2/3k (onde k \u00e9 a constante de Boltzmann, formula_2 unidades do SI) a constante de proporcionalidade.\nAs escalas internacionais de temperatura utilizan o punto triplo da auga (punto de equilibrio entre as fases s\u00f3lida, l\u00edquida e de vapor) como patr\u00f3n; a s\u00faa temperatura en graos Kelvin \u00e9 esc\u00f3llese como igual a 273,16 K. A partir deste punto base, esc\u00f3llense outros puntos \u00fatiles para a construci\u00f3n de term\u00f3metros."}
{"id": "186746", "revid": "111586", "url": "https://gl.wikipedia.org/wiki?curid=186746", "title": "Dinast\u00eda Song", "text": "A dinast\u00eda Song foi unha dinast\u00eda que gobernou China de 960 a 1279, e que debeu a s\u00faa existencia a un oficial novo que pensou que tivera unha visi\u00f3n que significaba, segundo dixo, que un novo emperador sacar\u00eda a China das mans do emperador Kung-ti, da dinast\u00eda Chou. Os seus colegas pensaron que aquilo quer\u00eda dicir que o seu xeneral, Chan Kuang-yin, ser\u00eda o novo emperador, e proclam\u00e1rono como novo gobernante co nome de Sung Tai Tsu.\nA dinast\u00eda Song pode ser dividida en dous per\u00edodos: o do Song do Norte (\u5317\u5b8b) de 960 a 1127, que se refire ao per\u00edodo en que a capital do Imperio chin\u00e9s estaba na cidade setentrional de Kaifeng; e o do Song do Sur (\u5357\u5b8b), de 1127 a 1279, que comezou cando o Imperio perdeu o control de Kaifeng e do norte da China a mans da Dinast\u00eda Jin. Durante este per\u00edodo final, a dinast\u00eda levou a s\u00faa capital a Hangzhou, ao sur do r\u00edo Yangtz\u00e9.\nTai Tsu e os seus sucesores esforz\u00e1ronse por reorganizar China despois de m\u00e1is de cincuenta anos de guerra civil, pero a tarefa era superior \u00e1s forzas de que dispo\u00f1\u00edan. En 1068, Wang An-Shih, primeiro ministro no tempo do emperador Sung Shen Tsung, impulsou unha reforma do goberno, simplificou o sistema de impostos e diminu\u00edu o ex\u00e9rcito, transform\u00e1ndoo nunha forza de dimensi\u00f3ns m\u00e1is razo\u00e1beis.\nPor\u00e9n, estas reformas non foron debidamente executadas, o que abriu o cami\u00f1o para que os mongois, comandados por Xenxis Kan e despois por Kublai Khan, acabaran por ocupar o pa\u00eds, en 1279. Antes diso, os mongois xa conquistaran o norte da China, acabando coa dinast\u00eda Jin en 1234.\nAs artes da China, durante o per\u00edodo Song, reflicten a moral do pa\u00eds. Os poetas e pintores miraban para o pasado, tentando imitar ou recordar glorias e realizaci\u00f3ns pasadas. Foi durante os Song cando se elaborou o Wujing Zongyao, un manual que cont\u00e9n as t\u00e9cnicas e equipamentos militares m\u00e1is modernos da \u00e9poca. Nesta \u00e9poca xurdiron os contadores de historias profesionais na China, vagando dun lado para outro como os trobadores da Europa Occidental, entretendo aos que consegu\u00edan convencer a escoitalos a cambio dalgunhas moedas. Co tempo, estes homes ser\u00edan os predecesores dos novelistas chineses."}
{"id": "186747", "revid": "34155", "url": "https://gl.wikipedia.org/wiki?curid=186747", "title": "SP-171", "text": "A SP-171 \u00e9 unha autoestrada estatal de San Paulo, Brasil.\n\u00c9 denominada oficialmente como Rodovia Paulo Virg\u00ednio (no tramo entre Guaratinguet\u00e1 e Cunha) e Rodovia Salvador Pacetti (no tramo entre Cunha e o l\u00edmite do estado); a s\u00faa codificaci\u00f3n \u00e9 \"SP-171\"; por preservar a ruta dun cami\u00f1o hist\u00f3rico colonial, lle \u00e9 atribu\u00edda o pseud\u00f3nimo de Estrada Real.\nInicia en Guaratinguet\u00e1, pasa pola cidade de Cunha e remata no l\u00edmite estatal con San Paulo, atravesando a rexi\u00f3n de Paraitinga-Paraibuna de norte a sur. No extremo sur da SP-171, ao chegar a R\u00edo de Xaneiro, conv\u00e9rtese na autoestrada RJ-165, con destino \u00e1 Parati.\nA SP-171, ademais de comunicar as cidades do vale do r\u00edo Para\u00edba \u00e1 costa atl\u00e1ntica, ten importancia cultural, hist\u00f3rica e natural para o Estado de San Paulo."}
{"id": "186748", "revid": "98629", "url": "https://gl.wikipedia.org/wiki?curid=186748", "title": "Aceite de colza", "text": "O aceite de colza extr\u00e1ese das sementes de d\u00faas especies desta planta \"Brassica napus\" e \"Brassica rapa\" (ou \"Brassica campestris\").\nA colza cult\u00edvase na India desde hai, polo menos, 4000 anos, onde se aproveitou a planta como forraxe e como fari\u00f1a da semente. Desde a India pasou a cultivarse na China e, non antes do s\u00e9culo XIV, a Europa, a\u00ednda que aqu\u00ed non se estendeu como cultivo a grande escala ata os anos 1930, cando tam\u00e9n comezou a cultivarse no Canad\u00e1. Actualmente, Europa e o Canad\u00e1 son os principais produtores de colza .\nO obxectivo do cultivo \u00e9 a produci\u00f3n de aceite e, como subproduto, de fari\u00f1a de extracci\u00f3n que se utiliza como fonte proteica na alimentaci\u00f3n animal.\nFoi na China onde se comezou a extraer aceite das sementes da colza. Os primeiros aceites, naturais e sen refinar, ti\u00f1an un sabor amargo e desagradable, pero as modificaci\u00f3ns introducidas posteriormente nas variedades cultivadas e no proceso de refinado conseguiron un aceite de sabor neutro.\nA nivel mundial, a produci\u00f3n de aceite de colza representa o 15% do total de graxas comestibles, en terceiro lugar trala soia (30%) e a palma (23%). O aceite de colza, na s\u00faa variedade \"canola\", \u00e9 o m\u00e1is consumido no Canad\u00e1 e noutros pa\u00edses.\nFrancia, Inglaterra e Alema\u00f1a son os principais produtores de aceite de colza, mentres que o Canad\u00e1, os Estados Unidos, M\u00e9xico e a Arxentina o son de aceite de canola. En Espa\u00f1a, a superficie destinada \u00f3 cultivo da colza descendeu en picado trala intoxicaci\u00f3n ocorrida en 1981 vehiculada por este aceite: das 20.000 hect\u00e1reas que se cultivaban ent\u00f3n baixou \u00e1 metade en 1985 e a menos de 5.000 en 1986. Logo foi recuper\u00e1ndose para alcanza-las 24.000 ha en 1990, 70.000 en 1994 e 97.000 en 1996 , pero as cifras de 2009 volveron reducirse \u00e1s 21.740 ha . En Galicia ou non se cultiva esta especie ou non representa cantidades significativas, xa que non se cita nas estat\u00edsticas de produci\u00f3n agraria.\nO destino da produci\u00f3n, referida a este \u00faltimo ano, foi principalmente para alimentaci\u00f3n animal (10.238 toneladas) e a fabricaci\u00f3n de aceite (7.111 toneladas).\nComposici\u00f3n e usos.\nA caracter\u00edstica principal do aceite de colza \u00e9 o seu elevado contido en \u00e1cido er\u00facico, 41-52%, un \u00e1cido graxo omega-9 monoinsaturado de f\u00f3rmula CH3(CH2)7CH=CH(CH2)11COOH, notado como 22:1 n-9. Tam\u00e9n se denomina \u00e1cido cis-13-docosenoico.\nCo\u00f1\u00e9cese, desde 1949, que este \u00e1cido graxo e, polo tanto, o aceite de colza, favorece a formaci\u00f3n de dep\u00f3sitos graxos no coraz\u00f3n, polo que o principal uso do aceite de colza foi como lubricante, na fabricaci\u00f3n de xab\u00f3n, na industria sider\u00farxica e, actualmente, na fabricaci\u00f3n de biocombustibles (biodi\u00e9sel). Polas propiedades biodegradables deste aceite resulta tam\u00e9n \u00fatil como base de pinturas, envases alimentarios, herbicidas etc. Un derivado do \u00e1cido er\u00facico, a erucamida, \u00fasase como aditivo para facer pel\u00edcula de polietileno e polipropileno extrusados.\nA lexislaci\u00f3n europea marca desde 1979 un contido m\u00e1ximo de \u00e1cido erucico, no aceite de colza destinado a consumo humano, do 5% .\nO uso industrial do aceite de colza implica diferenzas de trato nos controis aduaneiros e nos aranceis a pagar nas importaci\u00f3ns, polo que se obrigou a engadir aceite de r\u00edcino como desnaturalizante no que se importara para uso industrial ou, desde 1973, anilina ou naft\u00e9nicos.\nCanola.\nA principios dos anos 1970 desenvolv\u00e9ronse variedades de colza con baixos contidos en \u00e1cido er\u00facico, especialmente no Canad\u00e1 onde se obtivo a variedade chamada \"canola\" que cont\u00e9n s\u00f3 entre o 1 e o 3% de \u00e1cido er\u00facico. Posteriormente desenvolv\u00e9ronse novas variedades, chamadas \"alto oleico\", nas que o nivel do er\u00facico se reduc\u00eda a valores menores do 1%.\nNo aceite de colza natural, en bruto, o \u00e1cido oleico s\u00f3 alcanza concentraci\u00f3ns da orde do 9-16%, mentres que na canola ascende a valores do 57-60% (similares \u00f3s do aceite de oliva, cun 55-80% de \u00e1cido oleico) e do 73-77% na variedade alto oleico. A este \u00e1cido graxo atrib\u00faeselle un efecto cardiosaludable.\nEstas modificaci\u00f3ns conseguiron producir un aceite que cont\u00e9n a menor porcentaxe de graxas saturadas entre t\u00f3dolos aceites vexetais, con s\u00f3 un 7% de graxas saturadas fronte a un 61 % de graxas monoinsaturadas e un 11% de poliinsaturadas .\nOutra vantaxe adicional desta variedade \u00e9 que presenta, simultaneamente, niveis moi baixos de glucosinolatos na fari\u00f1a, o que permite utilizar sen problemas a fari\u00f1a de colza na formulaci\u00f3n de pensos compostos para o gando, sen os problemas que representaban os glucosinolatos na alimentaci\u00f3n animal.\n\"Canola\" \u00e9 unha marca rexistrada, desenvolvida polos cient\u00edficos canadenses Baldur Stefansson e Richard Downey, entre os anos 1958 e 1974, e a empresa Canola Council of Canada. Segundo esta interpretaci\u00f3n, o nome \"Canola\" non \u00e9 un acr\u00f3nimo sen\u00f3n que significar\u00eda \"aceite de Canad\u00e1\", para diferencialo do aceite de colza que non cumpre os criterios regulamentarios de Canola Council of Canada, que debe designarse simplemente \"aceite de colza\".\nA segunda interpretaci\u00f3n fai vi-lo nome do acr\u00f3nimo formado polas primeiras letras de CANadian Oil Low Acid, \u00e9 dicir, aceite canadense baixo en \u00e1cido.\nPor mecanismos semellantes, tam\u00e9n se lle co\u00f1ece como \"LEAR oil\", acr\u00f3nimo de Low Erucic Acid Rapeseed (Semente de colza baixo en \u00e1cido er\u00facico).\nCaracter\u00edsticas do aceite de colza.\nO aceite de colza \u00e9 moi insaturado e, por conseguinte, facilmente oxidable, polo que na indistria alimentaria adoita procederse \u00e1 s\u00faa hidroxenaci\u00f3n para evita-lo enranciamento.\nNa coci\u00f1a, desprende olores desagradables.\nRexeitamento do aceite de colza en Espa\u00f1a.\nEn Espa\u00f1a, cons\u00e9rvase na memoria colectiva a implicaci\u00f3n do aceite de colza na intoxicaci\u00f3n masiva que tivo lugar en 1981 e que afectou m\u00e1is de 20.000 persoas, causando a morte de entre 1.000 e 5.000 enfermos. Por este motivo, en Espa\u00f1a, non se utiliza como tal para uso alimentario. C\u00f3mpre advertir que a intoxicaci\u00f3n non se debeu a ning\u00fan dos compo\u00f1entes propios deste aceite, sen\u00f3n a unha manobra fraudulenta de desviar para o consumo humano un aceite de colza destinado \u00e1 industria sider\u00farxica, para o que fora desnaturalizado con anilinas.\nAntes destes feitos si que se consum\u00eda, a\u00ednda que nunca foi moi popular, ag\u00e1s nas Canarias, onde se consum\u00eda en maiores proporci\u00f3ns."}
