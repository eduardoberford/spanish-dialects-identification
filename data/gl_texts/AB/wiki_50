{"id": "151086", "revid": "22570", "url": "https://gl.wikipedia.org/wiki?curid=151086", "title": "Sistema muscular", "text": "Na anatom\u00eda humana, o sistema muscular \u00e9 o conxunto dos m\u00e1is de 650 m\u00fasculos do corpo, cuxa funci\u00f3n primordial \u00e9 xerar movemento, xa sexa voluntario ou involuntario -m\u00fasculos \"esquel\u00e9ticos\" e \"viscerais\", respectivamente. Alg\u00fans dos m\u00fasculos poden unirse das d\u00faas maneiras, polo que \u00e9 costume categorizalos como mixtos.\nO sistema muscular permite que o esqueleto se mova, mante\u00f1a a s\u00faa estabilidade e a forma do corpo. Nos vertebrados contr\u00f3lase a trav\u00e9s do sistema nervioso, a\u00ednda que alg\u00fans m\u00fasculos (tales como o card\u00edaco) poden funcionar en forma aut\u00f3noma. Aproximadamente o 40% do corpo humano est\u00e1 formado por m\u00fasculos, de maneira que por cada kg de peso total, 400 g corresponden a tecido muscular.\nFunci\u00f3ns do sistema muscular.\nO sistema muscular \u00e9 responsable de:\nCompo\u00f1entes do sistema muscular.\nO sistema muscular est\u00e1 formado por m\u00fasculos e tend\u00f3ns.\nM\u00fasculos.\nA principal funci\u00f3n dos m\u00fasculos \u00e9 contraerse, para poder xerar movemento e realizar funci\u00f3ns vitais. Dist\u00ednguense tres grupos de m\u00fasculos, segundo estean dispostos: \nM\u00fasculo estriado (esquel\u00e9tico).\nO m\u00fasculo estriado \u00e9 un tipo de m\u00fasculo que ten como unidade fundamental o sarc\u00f3mero, e que presenta, ao velo a trav\u00e9s dun microscopio, estr\u00edas que est\u00e1n formadas polas bandas claras e escuras alternadas do sarc\u00f3mero. Est\u00e1 formado por fibras musculares en forma de fuso, con extremos moi afiados, e m\u00e1is curtas que as do m\u00fasculo liso. Estas fibras pos\u00faen a propiedade da plasticidade, isto \u00e9, cambian a s\u00faa lonxitude cando son estiradas, e son capaces de volver a recuperar a forma orixinal. Para mellorar a plasticidade dos m\u00fasculos serven os estiramentos. O m\u00fasculo estriado \u00e9 o encargado do movemento dos esqueletos axial e apendicular e do mantemento da postura ou posici\u00f3n corporal. Ademais, o m\u00fasculo esquel\u00e9tico ocular executa os movementos m\u00e1is precisos dos ollos.\nO tecido muscular esquel\u00e9tico est\u00e1 formado por c\u00e9lulas moi longas (at\u00e9 30\u00a0cm), cil\u00edndricas e plurinucleadas, que conte\u00f1en abundantes filamentos, as miofibri\u00f1as. O di\u00e1metro das fibras musculares estriadas esquel\u00e9ticas oscila entre 10 e 100 micr\u00f3metros. Estas fibras orix\u00ednanse no embri\u00f3n pola fusi\u00f3n de c\u00e9lulas alongadas denominadas mioblastos. Nas fibras musculares esquel\u00e9ticas, os numerosos n\u00facleos local\u00edzanse na periferia, cerca do sarcolema. Esta localizaci\u00f3n caracter\u00edstica axuda a diferenciar o m\u00fasculo esquel\u00e9tico do m\u00fasculo card\u00edaco debido a que ambos mostran estr\u00edas transversais, pero no m\u00fasculo card\u00edaco os n\u00facleos son centrais.\nM\u00fasculo liso.\nO m\u00fasculo liso, tam\u00e9n co\u00f1ecido como visceral ou involuntario, componse de c\u00e9lulas en forma de fuso que pos\u00faen un n\u00facleo central que asemella a forma da c\u00e9lula que o cont\u00e9n; carece de estr\u00edas vitrasais, mais amosa lixeiramente estr\u00edas lonxitudinais. O est\u00edmulo para a contracci\u00f3n dos m\u00fasculos lisos est\u00e1 mediado polo sistema nervioso vexetativo aut\u00f3nomo. O m\u00fasculo liso local\u00edzase nos aparellos reprodutor e excretor, nos vasos sangu\u00edneos, na pel e nos \u00f3rganos internos.\nExisten m\u00fasculos lisos unitarios, que se contraen rapidamente (non se desencadea innervaci\u00f3n), e m\u00fasculos lisos multiunitarios, nos cales as contracci\u00f3ns dependen da estimulaci\u00f3n nerviosa. Os m\u00fasculos lisos unitarios son como os do \u00fatero, ur\u00e9ter, aparello gastrointestinal etc.; e os m\u00fasculos lisos multiunitarios son os que se encontran no iris, membrana nictitante do ollo, traquea etc.\nO m\u00fasculo liso pos\u00fae ademais, ao igual que o m\u00fasculo estriado, as prote\u00ednas actina e miosina.\nM\u00fasculo card\u00edaco.\nO m\u00fasculo card\u00edaco (miocardio) \u00e9 un tipo de m\u00fasculo estriado situado no coraz\u00f3n. A s\u00faa funci\u00f3n \u00e9 bombear o sangue a trav\u00e9s do sistema circulatorio por contracci\u00f3n. O m\u00fasculo card\u00edaco xeralmente funciona involuntaria e ritmicamente, sen ter estimulaci\u00f3n nerviosa. \u00c9 un m\u00fasculo miox\u00e9nico, isto \u00e9, autoexcitable.\nAs fibras estriadas e con ramificaci\u00f3ns do m\u00fasculo card\u00edaco forman unha rede interconectada na parede do coraz\u00f3n. O m\u00fasculo card\u00edaco contr\u00e1ese automaticamente ao seu propio ritmo, unhas 100.000 veces ao d\u00eda. Non se pode controlar conscientemente, mais o seu ritmo de contracci\u00f3n est\u00e1 regulado polo sistema nervioso aut\u00f3nomo dependendo de que o corpo estea activo ou en repouso.\nClasificaci\u00f3n segundo a forma en que os m\u00fasculos son controlados.\nOs m\u00fasculos est\u00e1n formados por unha prote\u00edna chamada miosina, a mesma enc\u00f3ntrase en todo o reino animal e incluso nalg\u00fans vexetais que pos\u00faen a capacidade de moverse. O tecido muscular componse dunha serie de fibras agrupadas en masas primarias e envoltas pola \"aponeurose\", unha especie de va\u00ed\u00f1a ou membrana protectora, que impide o desprazamento do m\u00fasculo. As fibras musculares pos\u00faen abundantes filamentos intraprotoplasm\u00e1ticos, chamados miofibri\u00f1as, que est\u00e1n situadas paralelamente ao longo do eixe maior da c\u00e9lula e ocupan case toda a masa celular. As miofibri\u00f1as das fibras musculares lisas son aparentemente homox\u00e9neas, pero as do m\u00fasculo estriado presentan zonas de distinta refrinxencia, o que se debe \u00e1 distribuci\u00f3n dos compo\u00f1entes principais das miofibri\u00f1as, as prote\u00ednas de miosina e actina.\nA forma dos m\u00fasculos.\nCada m\u00fasculo pos\u00fae unha determinada estrutura, segundo a funci\u00f3n que realicen; e entre elas encontramos:\nFuncionamento.\nOs m\u00fasculos son asociados xeralmente nas funci\u00f3ns obvias como o movemento, pero en realidade son tam\u00e9n os que nos permiten impulsar a comida polo sistema dixestivo, respirar e facer circular o sangue .\nO funcionamento do sistema muscular p\u00f3dese dividir en 3 procesos: un \"voluntario\" a cargo dos m\u00fasculos esquel\u00e9ticos, un segundo proceso \"involuntario\" realizado polos m\u00fasculos viscerais, e o \u00faltimo proceso d\u00e9bese aos m\u00fasculos card\u00edacos e \u00e9 de funcionamento \"aut\u00f3nomo\".\nOs m\u00fasculos esquel\u00e9ticos permiten cami\u00f1ar, correr, saltar e realizar unha multitude de actividades voluntarias; ag\u00e1s os reflexos, que son as repostas involuntarias xeradas como resultado dun est\u00edmulo. Canto aos m\u00fasculos de funcionamento involuntario, desempe\u00f1an de maneira independente \u00e1 nosa vontade pero son supervisados e controlados polo sistema nervioso, enc\u00e1rgase de xerar presi\u00f3n para o traslado de flu\u00eddos e o transporte de substancias ao longo do organismo con axuda dos movementos perist\u00e1lticos (como o alimento, durante o proceso de dixesti\u00f3n e excreci\u00f3n). O proceso aut\u00f3nomo real\u00edzase no coraz\u00f3n, \u00f3rgano feito con m\u00fasculos card\u00edacos. A funci\u00f3n primordial deste tecido muscular \u00e9 contraerse regularmente, mill\u00f3ns de veces, debendo soportar a fatiga e o cansazo.\nCoidado do sistema muscular.\nPara manter o sistema muscular en \u00f3ptimas condici\u00f3ns, d\u00e9bese ter presente unha dieta equilibrada, con doses xustas de glicosa que \u00e9 a principal fonte enerx\u00e9tica dos m\u00fasculos do ser humano. D\u00e9bese evitar o exceso no consumo de graxas, xa que non se metabolizan completamente, producindo sobrepeso. Para rutinas de exercicios f\u00edsicos prolongados, neces\u00edtase unha dieta rica en azucres e vitaminas.\nAdemais dunha alimentaci\u00f3n saudable, tam\u00e9n se recomenda exercicio f\u00edsico, pois o exercicio muscular fai que os m\u00fasculos traballen, desenvolv\u00e9ndose aumentando a s\u00faa forza e volume, adquirindo elasticidade e contractilidade, resistindo mellor o cansazo. Tam\u00e9n beneficia o desenvolvemento do esqueleto porque o fortalece e modela, debido \u00e1 tracci\u00f3n que os m\u00fasculos exercen sobre os \u00f3sos; se os exercicios son correctamente practicados, perfeccionan a harmon\u00eda das li\u00f1as e curvas. O exercicio axuda ao desempe\u00f1o dos \u00f3rganos. Aumenta o volume tor\u00e1cico, mellora a respiraci\u00f3n e a circulaci\u00f3n sangu\u00ednea, ampliando o tama\u00f1o dos pulm\u00f3ns e do coraz\u00f3n. Outro efecto do exercicio f\u00edsico \u00e9 que provoca un aumento considerable no apetito, favorecendo a dixesti\u00f3n e a asimilaci\u00f3n dos alimentos.\nEnfermidades.\nAs enfermidades que lle afectan ao sistema muscular poden ser producidas por alg\u00fans virus que atacan directamente o m\u00fasculo, por cansazo muscular, posturas inadecuadas, exercicios bruscos ou accidentes.\nAlgunhas enfermidades e doenzas que afectan ao sistema muscular son:"}
{"id": "151087", "revid": "56817", "url": "https://gl.wikipedia.org/wiki?curid=151087", "title": "Sabariz", "text": "O top\u00f3nimo Sabariz pode referirse a:"}
{"id": "151090", "revid": "22570", "url": "https://gl.wikipedia.org/wiki?curid=151090", "title": "Panagiotis Giannakis", "text": "Panagiotis Giannakis (en grego: \u03a0\u03b1\u03bd\u03b1\u03b3\u03b9\u03ce\u03c4\u03b7\u03c2 \u0393\u03b9\u03b1\u03bd\u03bd\u03ac\u03ba\u03b7\u03c2, tam\u00e9n co\u00f1ecido coma Panayiotis Yiannakis, Panagiotis Yiannakis e Panayiotis Yannakis), nado o 1 de xaneiro de 1959 en Nikaia, Atenas, \u00e9 un ex xogador e adestrador profesional de baloncesto grego. Est\u00e1 considerado un dos mellores xogadores da historia de Euroliga. Cunha altura de 1,92 metros xogaba nas posici\u00f3n de base. O seu alcume era \"O Drag\u00f3n\"."}
{"id": "151091", "revid": "5132", "url": "https://gl.wikipedia.org/wiki?curid=151091", "title": "Panayiotis Yiannakis", "text": ""}
{"id": "151092", "revid": "5132", "url": "https://gl.wikipedia.org/wiki?curid=151092", "title": "Panagiotis Yiannakis", "text": ""}
{"id": "151093", "revid": "5132", "url": "https://gl.wikipedia.org/wiki?curid=151093", "title": "Panayiotis Yannakis", "text": ""}
{"id": "151094", "revid": "5132", "url": "https://gl.wikipedia.org/wiki?curid=151094", "title": "Panay\u00f3tis Yann\u00e1kis", "text": ""}
{"id": "151095", "revid": "1131", "url": "https://gl.wikipedia.org/wiki?curid=151095", "title": "MC Ren", "text": "Lorenzo Jerald Patterson (MC Ren), nado o 14 de xu\u00f1o de 1969 en Compton (California), \u00e9 un rapeiro e produtor estadounidense.\nTraxectoria.\nNaceu e medrou en Compton, e logo de rematar o \u00faltimo ano no instituto Dom\u00ednguez de Compton, formou parte do grupo de gangsta rap N.W.A.. Contribu\u00edu contundentemente no \u00e1lbum \"Straight Outta Compton\" (1989), e converteuse nun membro moito m\u00e1is importante tras deixar o grupo Ice Cube en 1989.\nN.W.A. converteuse no primeiro grupo de gangsta rap en conseguir \u00e9xito comercial. Con todo, como o \u00e1lbum \"Efil4zaggin\" foi N\u00ba1 nas listas de Billboard en 1991, o conflito financeiro entre Dr. Dre e Ruthless Records conduciu \u00e1 disoluci\u00f3n do grupo. MC Ren posteriormente gravar\u00eda o seu \u00e1lbum debut coa axuda de Eazy-E en 1992, titulado \"Kizz My Black Azz\". Sorprendentemente, con pouca promoci\u00f3n comercial, o disco foi platino. O que \u00eda ser o seu seguinte \u00e1lbum, Life Sentence, non foi lanzado e MC Ren converteuse ao islam orientado por DJ Train, o seu DJ. En 1993 lanzou o \u00e1lbum \"Shock of the Hour\".\nChegar\u00edan tempos dif\u00edciles para Ren tras a morte de DJ Train pouco antes do lanzamento do disco \"The Villain in Black\" en 1996. Antes de abandonar Ruthless Records, Ren gravou \"Ruthless For Life\" en 1998, demostrando unha digna reaparici\u00f3n. Apareceu no tema \"Some L.A. Niggaz\" do \u00e1lbum 2001 de Dr. Dre, a\u00ednda que soamente falou na \"intro\" e en realidade non chegou a rapear na canci\u00f3n.\nNesta \u00e9poca, Ren pasou desapercibido na escena, a\u00ednda que aparecendo en canci\u00f3ns de artistas coma Ice Cube, Kurupt, Snoop Dogg, Paris ou Cypress Hill entre outros. Tam\u00e9n deixouse ver no \u00e1lbum de 2006 de Public Enemy, titulado \"Rebirth of a Nation\".\nEn 2009, MC Ren finaliza o seu quinto \u00e1lbum de estudio titulado \"Renincarnated\", que foi lanzado baixo o seu propio selo discogr\u00e1fico \"Villain Entertainment\" o d\u00eda 31 de outubro de 2009."}
{"id": "151096", "revid": "23204", "url": "https://gl.wikipedia.org/wiki?curid=151096", "title": "Dino Meneghin", "text": "Dino Meneghin, nado o 18 de xaneiro de 1950 en Alano di Piave, V\u00e9neto, \u00e9 un ex xogador profesional de baloncesto italiano. Est\u00e1 considerado un dos trinta e cinco mellores xogadores da historia de Euroliga. Cunha altura de 2,04 metros xogaba na posici\u00f3n de pivote. Membro do Basketball Hall of Fame, hoxe \u00e9 o presidente da Federaci\u00f3n Italiana de Baloncesto (\"Federazione Italiana Pallacanestro\").\nBiograf\u00eda.\nMeneghin naceu na localidade v\u00e9neta de Alano dei Piave un 20 de novembro de 1966. Cando ti\u00f1a 16 anos, en 1966, xogou o seu primeiro partido na liga italiana co club Ignis Varese, prolong\u00e1ndose a s\u00faa carreira at\u00e9 1996, onde xogou o seu \u00faltimo partido con 45 anos. En total, xogou 836 partidos e marcou 8.560 puntos. Para o equipo nacional xogou 271 partidos cun total de 2.847 puntos. Meneghin converteuse no primeiro xogador dunha liga europea en ser en ser elixido no Draft da NBA. Os Atlanta Hawks seleccion\u00e1rono nas \u00faltimas roldas en 1970. Con todo nunca xogou en Estados Unidos.\nEn 1980 e 1983 foi elixido como o MVP en toda Europa. En 1991 foi elixido como o mellor xogador europeo de baloncesto de todos os tempos. O 5 de setembro de 2003 converteuse no segundo xogador italiano en entrar no Basketball Hall of Fame, despois de Cesar Rubini, que xogou e adestrou o Olimpia Milano entre os anos 1940 e os anos 1970 respectivamente. Un dos seus maiores logros da s\u00faa carreira \u00e9 o n\u00famero de Finais da Copa de Campi\u00f3ns Europea. Xogou dez finais consecutivas co Varese (cinco ga\u00f1adas e cinco perdidas) e d\u00faas m\u00e1is consecutivas con Olimpia Milano (ambas ga\u00f1adas)."}
{"id": "151097", "revid": "18873", "url": "https://gl.wikipedia.org/wiki?curid=151097", "title": "Mc Ren", "text": ""}
{"id": "151098", "revid": "1131", "url": "https://gl.wikipedia.org/wiki?curid=151098", "title": "Outeiri\u00f1o", "text": "O top\u00f3nimo galego O Outeiri\u00f1o pode referirse a:\nAmais, como apelido pode referirse a:"}
{"id": "151102", "revid": "98629", "url": "https://gl.wikipedia.org/wiki?curid=151102", "title": "Pen\u00ednsula de Kenai", "text": "A pen\u00ednsula de Kenai (en ingl\u00e9s, \"Kenai Peninsula\") \u00e9 unha gran pen\u00ednsula que sobresae da costa sur de Alasca, nos Estados Unidos, e penetra no golfo de Alasca. O nome de \"Kenai\" deriva probablemente de \"Kenayskaya\", o nome en ruso da enseada de Cook (\"Cook Inlet\"), que bordea a pen\u00ednsula polo oeste.\nAdministrativamente, a maior parte da pen\u00ednsula pertence ao Borough de Pen\u00ednsula de Kenai e unha pequena parte, pola zona do istmo, \u00e1 \u00c1rea Censal de Valdez-Cordova.\nO explorador e navegante ruso Gerasim Izmailov foi o primeiro en explorar e cartografar a pen\u00ednsula en 1789.\nXeograf\u00eda.\nA pen\u00ednsula est\u00e9ndese aproximadamente 240\u00a0km cara o suroeste partindo das monta\u00f1as Chugach, ao sur da cidade de Anchorage. Est\u00e1 separada da masa continental, polo oeste, pola enseada de Cook e, polo leste, polo estreito de Pr\u00edncipe William (\"Prince William Sound\").\nAs monta\u00f1as de Kenai (2 130 m), cubertas de glaciares, son unha cordilleira que se atopan no sueste da pen\u00ednsula, a car\u00f3n da costa do golfo de Alasca. Gran parte da cadea monta\u00f1osa enc\u00f3ntrase dentro do Parque Nacional dos Fiordes de Kenai (\"Kenai Fjords National Park\"). A costa noroeste, que limita a enseada de Cook, \u00e9 m\u00e1is plana e pantanosa, e est\u00e1 salpicada de numerosos e pequemos lagos, como o lago Bear (\"Bear Lake\"). Hai tam\u00e9n grandes lagos no interior da pen\u00ednsula, como son o lago Skilak (\"Skilak Lake\") e o lago Tustumena (\"Tustumena Lake\"). Os principais r\u00edos que sucan a pen\u00ednsula son o r\u00edo Kenai, famoso pola s\u00faa poboaci\u00f3n de salm\u00f3ns, o r\u00edo Ruso (\"Russian Lake\"), o r\u00edo Kasilof (\"Kasilof River\") e o r\u00edo Anchor (\"Anchor River\"). A ba\u00eda de Kachemak (\"Kachemak Bay\") enc\u00f3ntrase no extremo suroeste da pen\u00ednsula, e gran parte dela est\u00e1 protexida e inclu\u00edda no Parque Estatal da Ba\u00eda de Kachemak (\"Kachemak Bay State Park\").\nNa pen\u00ednsula de Kenai tam\u00e9n se encontran os campos de xeo Sargent (\"Sargent Icefield\") e Harding (\"Harding Icefield\"), que xeran numerosos glaciares, na s\u00faa maior\u00eda na costa oriental .\nLocalidades.\nNa pen\u00ednsula \u00e1chanse algunhas das maiores localidades do sur de Alasca, como Seward, (localizada m\u00e1is ou menos na metade da costa do golfo de Alasca, que contaba con 2.830 hab. no 2000); Soldotna (a capital do Borough da Pen\u00ednsula de Kenai, con 3.759 hab. no 2000) e Kenai (a maior cidade da pen\u00ednsula, con 7.686 hab. no 2007), localizadas ambas na costa da enseada de Cook; e Homer (na costa norte da ba\u00eda de Kachemak, con 5.364 hab. no 2005). Cruzando as augas da ba\u00eda de Kachemak desde Homer, p\u00f3dese acceder ao extremo occidental da pen\u00ednsula, o m\u00e1is empinado e remoto, onde se atopan as pequenas poboaci\u00f3ns de Seldovia (286 hab. no 2000), Namwalek e Port Graham (177 hab. no 2000).\nTransporte.\nHomer \u00e9 unha localidade famosa por ser o final do sistema de estradas pavimentadas de Norteam\u00e9rica e \u00e9 un punto de destino popular dos automobilistas que conduciron at\u00e9 Alasca desde os Estados Unidos Continentais. Seward tam\u00e9n \u00e9 o punto final sur do ferrocarril de Alasca (\"Alaska Railroad\").\nClima.\nA pen\u00ednsula ten un suave clima costeiro, con abundantes choivas. \u00c9 unha das poucas zonas de Alasca que permiten a agricultura.\nRecursos naturais e econom\u00eda.\nA pen\u00ednsula pos\u00fae gas natural, petr\u00f3leo, dep\u00f3sitos de carb\u00f3n, e abundantes piscifactor\u00edas de uso comercial e persoal. O turismo \u00e9 unha industria importante, xunto coa caza e a pesca."}
{"id": "151119", "revid": "85894", "url": "https://gl.wikipedia.org/wiki?curid=151119", "title": "A Torre Lavandeira, San Vicente de Fervenzas, Aranga", "text": "A Torre Lavandeira \u00e9 un lugar da parroquia de San Vicente de Fervenzas no concello Coru\u00f1\u00e9s de Aranga na comarca de Betanzos. Ti\u00f1a 23 habitantes no ano 2009 segundo datos do Instituto Galego de Estat\u00edstica dos cales 10 homes e 13 eran mulleres, o que sup\u00f3n un aumento con relaci\u00f3n ao ano 2004 cando ti\u00f1a 21 habitantes."}
{"id": "151120", "revid": "27155", "url": "https://gl.wikipedia.org/wiki?curid=151120", "title": "Cardiotoxicidade", "text": "A cardiotoxicidade \u00e9 a toxicidade que afecta ao coraz\u00f3n. Dende un punto de vista estritamente toxicol\u00f3xico, o coraz\u00f3n \u00e9 afectado especialmente polas substancias vasoconstritoras, vasodilatadoras e vasopermeabilizantes. Os trastornos da funci\u00f3n card\u00edaca provocados polos axentes qu\u00edmicos consisten en alteraci\u00f3ns da frecuencia card\u00edaca (cronotropismo), a contractilidade (inotropismo), a conduci\u00f3n (dromotropismo) e a excitabilidade (batmotropismo).\nMecanismos xerais de cardiotoxicidade.\nAlg\u00fans dos mecanismos polos que se produce a toxicidade card\u00edaca son:\nInterferencia da homeostase i\u00f3nica.\nA funci\u00f3n card\u00edaca depende dunha estrita regulaci\u00f3n do funcionamento dos canais i\u00f3nicos e da homeostase dos i\u00f3ns. Por conseguinte, calquera xenobi\u00f3tico que altere os movementos ou a homeostase dos i\u00f3ns provoca unha reacci\u00f3n cardiot\u00f3xica que se manifesta principalmente por trastornos do ritmo card\u00edaco.\nEsta cardiotoxicidade pode producirse mediante un aumento do afluxo de Na+ (por exemplo con veratridina, batracotoxina ou aconitina), unha diminuci\u00f3n da permeabilidade \u00f3 Na+ ( por exemplo con lidoca\u00edna, quinidina ou DDT), un bloqueo dos canais de K+ (por exemplo con aminopiridinas, antidepresivos tric\u00edclicos ou fenotiazinas) ou mediante un aumento do fluxo de Ca2+ (por exemplo con catecolaminas, dixit\u00e1licos ou metilxantinas).\nAlteraci\u00f3ns do rego coronario.\nUnha destas alteraci\u00f3ns \u00e9 a contracci\u00f3n dos vasos coronarios inducida polos xenobi\u00f3ticos,que poden provocar vasoespasmos, e polo tanto isquemia aguda no miocardio.\nOutra das alteraci\u00f3ns do rego coronario \u00e9 a lesi\u00f3n por isquemia-reperfusi\u00f3n. Cando a causa nociva da isquemia se alivia, obtense a reperfusi\u00f3n do miocardio, que provoca unha lesi\u00f3n tisular que pode ser reversible ou permanente. As consecuencias da isquemia mioc\u00e1rdica son: acidose intracelular, inhibici\u00f3n da fosforilaci\u00f3n oxidativa e esgotamento do ATP.\nEstr\u00e9s oxidativo.\nDurante a isquemia mioc\u00e1rdica e no momento da reperfusi\u00f3n f\u00f3rmanse radicais de os\u00edxeno reactivo relacionados con arritmias, atordamento e necrose do miocardio. Entre as principais especies de os\u00edxeno reactivo crese que o radical hidroxilo \u00e9 o m\u00e1is t\u00f3xico. Certos xenobi\u00f3ticos como a doxorrubicina e o etanol desenvolven os seus efectos cardiot\u00f3xicos a trav\u00e9s da formaci\u00f3n destes radicais.\nPrincipais t\u00f3xicos card\u00edacos.\nF\u00e1rmacos.\nOs efectos cardiot\u00f3xicos dos f\u00e1rmacos que act\u00faan sobre o sistema cardiovascular adoitan consistir nunha esaxeraci\u00f3n da s\u00faa principal acci\u00f3n farmacol\u00f3xica sobre o coraz\u00f3n. Pola contra, outros axentes poden ser t\u00f3xicos para o coraz\u00f3n a trav\u00e9s de mecanismos que non est\u00e1n relacionados necesariamente co uso terap\u00e9utico que se pretende nin cos seus efectos farmacol\u00f3xicos principais.\nGlic\u00f3sidos dixit\u00e1licos.\nOs efectos cardiot\u00f3xicos dos glic\u00f3sidos dixit\u00e1licos son debidos ao aumento da concentraci\u00f3n de Ca2+ intracelular. Os principais efectos secundarios destas substancias son: atraso da conduci\u00f3n aur\u00edculo-ventricular, latidos ect\u00f3picos e bradicardia. Na sobredose pode aparecer taquicardia ventricular seguida, cando se agrava, de fibrilaci\u00f3n ventricular.\nCatecolaminas e simpaticomim\u00e9ticos.\nA cardiotoxicidade inducida polas catecolaminas manif\u00e9stase por aumentos da frecuencia card\u00edaca, da demanda de os\u00edxeno polo miocardio e da presi\u00f3n arterial sist\u00f3lica. Estes efectos poden ir seguidos de hipoxia mioc\u00e1rdica e, se son o bastante graves, poden provocar lesi\u00f3ns necr\u00f3ticas no coraz\u00f3n.\nAntraciclinas e outros axentes neopl\u00e1sicos.\nOs tratamentos antineopl\u00e1sicos compl\u00edcanse con frecuencia con toxicidade card\u00edaca. A doxorrubina e a daunorrubicina son dous f\u00e1rmacos antineopl\u00e1sicos cuxa utilidade est\u00e1 limitada a causa da s\u00faa toxicidade. Os efectos t\u00f3xicos agudos, que se producen en menos do 1% dos pacientes, semellan aos dunha reacci\u00f3n anafil\u00e1ctica, como taquicardia e arritmias, son a\u00ednda manexables e reversibles. A exposici\u00f3n prolongada \u00e1s antraciclinas adoita provocar a aparici\u00f3n de miocardiopat\u00edas ata nun 5% dos pacientes. Nos casos graves o cadro \u00e9 de insuficiencia card\u00edaca conxestiva progresiva, e pode diagnosticarse ata 20 anos despois de rematalo tratamento. O risco de desenvolver unha cardiopatia increm\u00e9ntase de modo acumulativo coa dose de antraciclina.\nAntidepresivos tric\u00edclicos.\nA acci\u00f3n cardiot\u00f3xica dos antidepresivos tric\u00edclicos est\u00e1ndar \u00e9 considerable, sobre todo en casos de sobredose, pois producen alteraci\u00f3ns do electrocardiograma e morte s\u00fabita de orixe card\u00edaco. Debido ao bloqueo \u03b1-adren\u00e9rxico perif\u00e9rico, o efecto cardiovascular m\u00e1is destacado \u00e9 a hipotensi\u00f3n postural. Moitos efectos secundarios destes f\u00e1rmacos atribu\u00edronse as s\u00faas acci\u00f3ns anticolin\u00e9rxicas e adren\u00e9rxicas, pero os tric\u00edclicos tam\u00e9n exercen acci\u00f3ns t\u00f3xicas directas sobre o coraz\u00f3n, concretamente sobre os miocitos e sobre as c\u00e9lulas de Purkinje, onde deprimen as correntes de entrada do Na+ e de sa\u00edda do K+.\nAntipsic\u00f3ticos.\nHai moitos axentes antipsic\u00f3ticos que te\u00f1en efectos intensos sobre o sistema cardiovascular e que producen especialmente hipotensi\u00f3n ortost\u00e1tica. Ademais, poden alterar a funci\u00f3n cardiovascular actuando indirectamente sobre o sistema nervioso vexetativo e o sistema nervioso central, e directamente sobre o miocardio.\nAnest\u00e9sicos.\nA anestesia xeral por inhalaci\u00f3n dimin\u00fae o gasto card\u00edaco, deprime a contractilidade e produce arritmias. Estes anest\u00e9sicos poden tam\u00e9n sensibilizar ao coraz\u00f3n aos efectos arritmox\u00e9nicos da adrenalina end\u00f3xena ou aos agonistas dos receptores \u03b2-adren\u00e9rxicos. \nOs anest\u00e9sicos locais dificultan a transmisi\u00f3n dos impulsos nerviosos noutros \u00f3rganos excitables, como o coraz\u00f3n e o sistema circulatorio.\nDrogas de abuso.\nAlcohol.\nA intoxicaci\u00f3n et\u00edlica aguda produce atraso na conduci\u00f3n e descenso no limiar para entrar en fibrilaci\u00f3n ventricular (excitaci\u00f3n repetida e r\u00e1pida dos ventr\u00edculos). No ser humano, o consumo prolongado de etanol asociouse a alteraci\u00f3ns mioc\u00e1rdicas, arritmias e a un proceso co\u00f1ecido como miocardiopat\u00eda alcoh\u00f3lica, cuxos s\u00edntomas poden ser an\u00e1logos aos da insuficiencia card\u00edaca conxestiva. Os metabolitos do alcohol poden producir peroxidaci\u00f3n dos l\u00edpidos dos miocitos card\u00edacos ou oxidaci\u00f3n dos tioles das prote\u00ednas do citosol e da membrana. Por\u00e9n, a OMS admite hoxe que a relaci\u00f3n entre a inxesta de alcohol e as enfermidades cardiovasculares adopta forma de J, \u00e9 dicir, que o risco para os abstemios \u00e9 lixeiramente superior que para os bebedores moderados, e considerablemente inferior ao dos grandes bebedores.\nCoca\u00edna e anfetaminas.\nAumentan a carga de traballo do coraz\u00f3n, o aumentar o ritmo card\u00edaco e a presi\u00f3n sangu\u00ednea. Son especialmente perigosos para persoas con anxina, hipertensi\u00f3n, arterioesclerose coronaria e enfermidades cerebrovasculares. A coca\u00edna, ademais comp\u00f3rtase como un anest\u00e9sico local, e enlentece a conduci\u00f3n do impulso ao bloquear de xeito reversible as canles de Na+.\nSubstancias naturais.\nToxinas de animais e plantas.\nEntre as toxinas que afectan ao coraz\u00f3n figuran as dos celent\u00e9reos, an\u00e9monas, actinias e corais, moluscos (conte\u00f1en un endecap\u00e9ptido denominado eledoisina que por inxecci\u00f3n produce depresi\u00f3n da contractilidade do miocardio), abellas (conte\u00f1en substancias proteicas que son potentes despolarizantes das membranas celulares do miocardio), e serpes (as toxinas son complexas mesturas de prote\u00ednas que provocan cardiotoxicidade por despolarizaci\u00f3n irreversible das membranas celulares).\nEsteroides e hormonas af\u00edns.\nNo miocardio existen receptores para os esteroides, e o coraz\u00f3n \u00e9 \u00f3rgano diana para os efectos desas hormonas. Incl\u00faen estr\u00f3xenos (alteran a proliferaci\u00f3n dos fibroblastos card\u00edacos), andr\u00f3xenos (a doses altas provocan hipertrofia card\u00edaca e infarto de miocardio), e glicocorticoides (estimulan directamente a fibrose card\u00edaca, favorecen o crecemento hipertr\u00f3fico e alteran a expresi\u00f3n de varios transportadores de \u00edons).\nHormonas tiroides como a triiodotironina e a tiroxina tam\u00e9n act\u00faan intensamente sobre o sistema cardiovascular. O hipotiroidismo as\u00f3ciase a diminuci\u00f3n da frecuencia card\u00edaca e do gasto card\u00edaco, mentres que o hipertiroidismo produce aumento da frecuencia, da contractilidade e do gasto card\u00edaco. As hormonas tiroides favorecen o crecemento hipertr\u00f3fico dos miocitos, alteran a expresi\u00f3n das prote\u00ednas card\u00edacas que regulan o Ca2+ do ret\u00edculo sarcopl\u00e1smico e poden estimular a aparici\u00f3n de arritmias.\nProdutos industriais.\nDisolventes.\nOs disolventes industriais act\u00faan a trav\u00e9s do sistema nervioso, que \u00e9 o responsable de regular a actividade el\u00e9ctrica do coraz\u00f3n. Debido a s\u00faa elevada liposolubilidade, os disolventes poden atravesar as membranas celulares e alterar a s\u00faa fluidez, a transmisi\u00f3n de sinais e a fosforilaci\u00f3n oxidativa. A s\u00faa influencia sobre a funci\u00f3n card\u00edaca pode consistir tam\u00e9n na liberaci\u00f3n de certas hormonas circulantes, como as catecolaminas, vasopresina e serotonina. Dende un punto de vista xeral, os disolventes industriais te\u00f1en normalmente unha acci\u00f3n depresora sobre o sistema nervioso central e producen diminuci\u00f3n da contractilidade mioc\u00e1rdica.\nAlcanos haloxenados.\nEntre os alcanos haloxenados hai moitos axentes industriais e farmacol\u00f3xicos. As s\u00faas propiedades intensamente lip\u00f3filas perm\u00edtenlles atravesar facilmente a barreira hematoencef\u00e1lica, onde producen depresi\u00f3n do sistema nervioso central. Os hidrocarburos haloxenados reducen a frecuencia e a contractilidade card\u00edacas, e atrasan a conduci\u00f3n dos impulsos.\nMetais pesados.\nO cadmio, o chumbo e o cobalto te\u00f1en efectos inotr\u00f3picos e dromotr\u00f3picos negativos e tam\u00e9n poden producir hipertrofia card\u00edaca. Os efectos cardiot\u00f3xicos dos metais pesados atrib\u00faense a s\u00faa capacidade para formar complexos coas macromol\u00e9culas intracelulares e exercer efectos antag\u00f3nicos sobre o Ca+2."}
{"id": "151123", "revid": "89787", "url": "https://gl.wikipedia.org/wiki?curid=151123", "title": "Louise Bourgeois", "text": "Louise Jos\u00e9phine Bourgeois, nada en Par\u00eds o 25 de decembro de 1911 e finada en Nova York o 31 de maio de 2010, foi unha escultora e artista pl\u00e1stica francoestadounidense.\nTraxectoria.\nNaceu e medrou en Francia, mais o esencial da s\u00faa carreira art\u00edstica desenvolveuse en Nova York, onde se instalou en 1938 despois de casar co historiador de arte estadounidense Robert Goldwater. O reco\u00f1ecemento do seu traballo art\u00edstico creceu cos \u00faltimos anos da s\u00faa vida, onde se afirmou coma unha influencia de entidade para as novas xeraci\u00f3ns de artistas, particularmente femininas."}
{"id": "151124", "revid": "85894", "url": "https://gl.wikipedia.org/wiki?curid=151124", "title": "A Carrasqueira, Taboexa, As Neves", "text": "A Carrasqueira \u00e9 un lugar da parroquia de Taboexa, no concello pontevedr\u00e9s das Neves. Segundo os datos do Instituto Galego de Estat\u00edstica do 2021 ten 79 habitantes (38 homes e 41 mulleres), o que a converte na aldea m\u00e1is poboada da parroquia."}
{"id": "151125", "revid": "85894", "url": "https://gl.wikipedia.org/wiki?curid=151125", "title": "Carreirach\u00e1n, Taboexa, As Neves", "text": "Carreirach\u00e1n \u00e9 un lugar da parroquia de Taboexa, no concello pontevedr\u00e9s das Neves. Segundo os datos do Instituto Galego de Estat\u00edstica do 2021 ten 54 habitantes (25 homes e 29 mulleres)."}
{"id": "151126", "revid": "85894", "url": "https://gl.wikipedia.org/wiki?curid=151126", "title": "Corneda, Taboexa, As Neves", "text": "Corneda \u00e9 un lugar da parroquia de Taboexa, no concello pontevedr\u00e9s das Neves. Segundo os datos do Instituto Galego de Estat\u00edstica do 2021 ten 4 habitantes (4 homes e 4 mulleres)."}
{"id": "151127", "revid": "6939", "url": "https://gl.wikipedia.org/wiki?curid=151127", "title": "Henrique Rabunhal", "text": ""}
{"id": "151129", "revid": "85894", "url": "https://gl.wikipedia.org/wiki?curid=151129", "title": "A Custoura, Taboexa, As Neves", "text": "A Custoura \u00e9 un lugar da parroquia de Taboexa, no concello pontevedr\u00e9s das Neves. Segundo os datos do Instituto Galego de Estat\u00edstica do 2021 ten 2 habitantes (1 home e 1 muller)."}
{"id": "151130", "revid": "85894", "url": "https://gl.wikipedia.org/wiki?curid=151130", "title": "A Igrexa, Taboexa, As Neves", "text": "A Igrexa \u00e9 un lugar da parroquia de Taboexa, no concello pontevedr\u00e9s das Neves. Segundo os datos do Instituto Galego de Estat\u00edstica do 2021 ten 11 habitantes (7 homes e 4 mulleres).\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "151131", "revid": "85894", "url": "https://gl.wikipedia.org/wiki?curid=151131", "title": "O Marco, Taboexa, As Neves", "text": "O Marco \u00e9 un lugar da parroquia de Taboexa, no concello pontevedr\u00e9s das Neves. Segundo os datos do Instituto Galego de Estat\u00edstica do 2008 ten 6 habitantes (3 homes e 3 mulleres)."}
{"id": "151132", "revid": "85894", "url": "https://gl.wikipedia.org/wiki?curid=151132", "title": "Millaxendo, Taboexa, As Neves", "text": "Millaxendo \u00e9 un lugar da parroquia de Taboexa, no concello pontevedr\u00e9s das Neves. Segundo os datos do Instituto Galego de Estat\u00edstica do 2021 ten 21 habitantes (9 homes e 12 mulleres)."}
{"id": "151133", "revid": "85894", "url": "https://gl.wikipedia.org/wiki?curid=151133", "title": "A Moreira, Taboexa, As Neves", "text": "A Moreira \u00e9 un lugar da parroquia de Taboexa, no concello pontevedr\u00e9s das Neves. Segundo os datos do Instituto Galego de Estat\u00edstica do 2021 ten 55 habitantes (29 homes e 26 mulleres)."}
{"id": "151134", "revid": "22570", "url": "https://gl.wikipedia.org/wiki?curid=151134", "title": "Tumba do soldado desco\u00f1ecido", "text": "A tumba do soldado desco\u00f1ecido \u00e9 o nome que reciben os monumentos erixidos polas naci\u00f3ns para honrar os soldados que morreron en tempo de guerra sen poder seren identificados. Tratase \u00e1s veces dunha tumba simb\u00f3lica, evocando a todos os habitantes dun pa\u00eds que morreron nun determinado conflito sen identidade co\u00f1ecida, a\u00ednda que nalg\u00fans casos estas foxas conte\u00f1en os restos de soldados falecidos durante os conflitos b\u00e9licos en cuesti\u00f3n."}
{"id": "151135", "revid": "6939", "url": "https://gl.wikipedia.org/wiki?curid=151135", "title": "Tumba ao Soldado Desco\u00f1ecido", "text": ""}
{"id": "151136", "revid": "85894", "url": "https://gl.wikipedia.org/wiki?curid=151136", "title": "Morgall\u00f3n, Taboexa, As Neves", "text": "Morgall\u00f3n \u00e9 un lugar da parroquia de Taboexa, no concello pontevedr\u00e9s das Neves. Segundo os datos do Instituto Galego de Estat\u00edstica do 2021 ten 46 habitantes (22 homes e 24 mulleres)."}
{"id": "151137", "revid": "85894", "url": "https://gl.wikipedia.org/wiki?curid=151137", "title": "O Mouro, Taboexa, As Neves", "text": "O Mouro \u00e9 un lugar da parroquia de Taboexa, no concello pontevedr\u00e9s das Neves. Segundo os datos do Instituto Galego de Estat\u00edstica do 2021 est\u00e1 deshabitado."}
{"id": "151138", "revid": "85894", "url": "https://gl.wikipedia.org/wiki?curid=151138", "title": "O Outeiro, Taboexa, As Neves", "text": "O Outeiro \u00e9 un lugar da parroquia de Taboexa, no concello pontevedr\u00e9s das Neves. Segundo os datos do Instituto Galego de Estat\u00edstica do 2021 ten 3 habitantes (2 homes e 1 mulleres).\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "151139", "revid": "5863", "url": "https://gl.wikipedia.org/wiki?curid=151139", "title": "Guerra do Pac\u00edfico (1879-1883)", "text": "A Guerra do Pac\u00edfico foi un conflito armado acontecido entre os anos 1879 e 1883 no cal se enfrontaron a Rep\u00fablica de Chile contra as rep\u00fablicas do Per\u00fa e mais de Bolivia."}
{"id": "151140", "revid": "92340", "url": "https://gl.wikipedia.org/wiki?curid=151140", "title": "An\u00edbal Pinto", "text": "An\u00edbal Pinto Garmendia, nado en Santiago de Chile o 15 de marzo de 1825 e finado en Valpara\u00edso o 9 de xu\u00f1o de 1884, foi un pol\u00edtico e presidente de Chile entre 1876 e 1881. Fillo do presidente Francisco Antonio Pinto D\u00edaz e de Luisa Garmendia Alurralde, casou en 1855 con Delfina de la Cruz Za\u00f1artu, filla do xeneral Jos\u00e9 Mar\u00eda de la Cruz."}
{"id": "151141", "revid": "6939", "url": "https://gl.wikipedia.org/wiki?curid=151141", "title": "An\u00edbal Pinto Garmendia", "text": ""}
{"id": "151142", "revid": "23204", "url": "https://gl.wikipedia.org/wiki?curid=151142", "title": "Francisco Antonio Pinto", "text": "Francisco Antonio Pinto D\u00edaz, nado en Santiago de Chile o 23 de xullo de 1785 e finado na mesma cidade o 18 de xullo de 1858, foi un pol\u00edtico liberal chileno, Presidente de Chile entre 1827 e 1829. Nesta \u00faltima data sobreveulle unha revoluci\u00f3n conservadora, pola que renunciou \u00e1 presidencia e deixouna en mans de Francisco Ram\u00f3n Vicu\u00f1a."}
{"id": "151145", "revid": "1888", "url": "https://gl.wikipedia.org/wiki?curid=151145", "title": "A Raposeira", "text": "O top\u00f3nimo A Raposeira pode referirse a varios lugares de Galicia:"}
{"id": "151146", "revid": "25871", "url": "https://gl.wikipedia.org/wiki?curid=151146", "title": "Marco", "text": "O termo marco pode facer referencia a:\nO top\u00f3nimo galego O Marco pode referirse a:"}
{"id": "151147", "revid": "22570", "url": "https://gl.wikipedia.org/wiki?curid=151147", "title": "Fax", "text": "Denom\u00ednase fax, por abreviaci\u00f3n de \"facs\u00edmile\", un sistema que permite transmitir a distancia pola li\u00f1a telef\u00f3nica escritos ou gr\u00e1ficos. Ref\u00edrese as\u00ed mesmo ao m\u00e9todo e aparello de transmisi\u00f3n e recepci\u00f3n de documentos mediante a rede telef\u00f3nica conmutada que se basea na conversi\u00f3n a impulsos das imaxes \u00ablidas\u00bb polo emisor, impulsos que son traducidos en puntos -formando imaxes- no receptor."}
{"id": "151148", "revid": "1131", "url": "https://gl.wikipedia.org/wiki?curid=151148", "title": "O Mouro", "text": "O top\u00f3nimo galego O Mouro pode referirse a:"}
{"id": "151149", "revid": "56817", "url": "https://gl.wikipedia.org/wiki?curid=151149", "title": "Gualberto Castro", "text": "Gualberto Antonio Castro Levario, nado na cidade de M\u00e9xico o 12 de xullo de 1934 e finado o 27 de xu\u00f1o de 2019, foi un cantante e compositor mexicano de baladas e boleros.\nTraxectoria.\nFillo de Antonio Castro, irm\u00e1n do famoso c\u00f3mico Arturo \"El bigot\u00f3n\" Castro. A voz tenor de Gualberto fixo co\u00f1ecido e famoso ao grupo Hermanos Castro, cuxos membros orixinais eran Arturo, Jorge, Javier e Gualberto Castro; m\u00e1is tarde entrou Benito (fillo do c\u00f3mico Arturo \"bigot\u00f3n\" Castro). Os Hermanos Castro acadaron sona na d\u00e9cada de 1960 coa canci\u00f3n \"Yo sin ti\"."}
{"id": "151150", "revid": "56817", "url": "https://gl.wikipedia.org/wiki?curid=151150", "title": "Cartab\u00f3n", "text": "Un cartab\u00f3n (puido chegar dende o antigo occitano\u00a0\"escartabont\", derivado de\u00a0\"cart\"\u00a0\u2018cuarta parte\u2019, procedente do lat\u00edn\u00a0\"quartus\") \u00e9 un utensilio con forma de tri\u00e1ngulo rect\u00e1ngulo escaleno que se utiliza en debuxo t\u00e9cnico.\nCaracter\u00edsticas.\nPoden ser de diferentes tama\u00f1os e ter unha escala gr\u00e1fica, para usarse como instrumento de medici\u00f3n. A s\u00faa forma \u00e9 a dun tri\u00e1ngulo rect\u00e1ngulo cuxos \u00e1ngulos son 90\u00ba, 60\u00ba e 30\u00ba. Adoita empregarse, xunto a un escuadro ou unha regra, para trazar li\u00f1as paralelas, perpendiculares ou con \u00e1ngulos diversos. Pode estar feito de materiais diversos, a\u00ednda que o m\u00e1is com\u00fan e \u00fatil \u00e9 o de pl\u00e1stico transparente."}
{"id": "151151", "revid": "22570", "url": "https://gl.wikipedia.org/wiki?curid=151151", "title": "Goni\u00f3metro", "text": "Un goni\u00f3metro \u00e9 un instrumento de medici\u00f3n con forma de semic\u00edrculo ou c\u00edrculo graduado en 180\u00ba ou 360\u00ba, utilizado para medir ou constru\u00edr \u00e1ngulos. O termo goni\u00f3metro deriva do grego, sendo \"gonia\" \"\u00e1ngulo\" e significando \"metron\", meaning \"medida\".\nCaracter\u00edsticas.\nEste instrumento permite medir \u00e1ngulos entre dous obxectos, tales como dous puntos dunha costa, ou un astro -tradicionalmente o Sol- e o horizonte. Con este instrumento, se o observador co\u00f1ece a elevaci\u00f3n do Sol e a hora do d\u00eda, pode determinar con bastante precisi\u00f3n a latitude \u00e1 cal se atopa, mediante c\u00e1lculos matem\u00e1ticos sinxelos de efectuar."}
{"id": "151152", "revid": "1888", "url": "https://gl.wikipedia.org/wiki?curid=151152", "title": "Concello de Lugo", "text": ""}
{"id": "151153", "revid": "23204", "url": "https://gl.wikipedia.org/wiki?curid=151153", "title": "M\u00e9todos alternativos na investigaci\u00f3n da toxicidade", "text": "Os m\u00e9todos alternativos na investigaci\u00f3n da toxicidade son un conxunto de t\u00e9cnicas que te\u00f1en como obxectivo fundamental recadar informaci\u00f3n acerca das caracter\u00edsticas toxicol\u00f3xicas dunha substancia qu\u00edmica limitando ou substitu\u00edndo a realizaci\u00f3n de estudos \"in vivo\" (experimentaci\u00f3n animal). No libro \"Of mice, Models &amp; Men\", o doutor Rowan define o termo m\u00e9todos alternativos para referirse a \u201caquelas t\u00e9cnicas ou m\u00e9todos que substit\u00faen o uso de animais de laboratorio en conxunto, reducen o n\u00famero de animais requiridos ou refinan un procedemento ou t\u00e9cnica existente para minimizar o nivel de estr\u00e9s sufrido polo animal\u201d \nCada ano m\u00e1is de 1.000 produtos qu\u00edmicos novos te\u00f1en que ser avaliados toxicoloxicamente para garantir a s\u00faa seguridade, de modo que se posibilite a s\u00faa utilizaci\u00f3n p\u00fablica sen riscos para a sa\u00fade humana. Clasicamente, esta avaliaci\u00f3n real\u00edzase mediante a utilizaci\u00f3n de animais. Non obstante, ultimamente estanse a desenvolver diversos m\u00e9todos alternativos de experimentaci\u00f3n, entre os que destacan os estudos toxicol\u00f3xicos \"in vitro\".\nOs estudos de avaliaci\u00f3n da toxicidade serven para predicir o que ocorre cando unha substancia qu\u00edmica entra en contacto co organismo, habitualmente a trav\u00e9s da boca pero tam\u00e9n a trav\u00e9s do pelo ou dos pulm\u00f3ns. O seu obxectivo \u00e9 pescudar se a substancia ten efectos t\u00f3xicos. Os tests m\u00e1is empregados son os ensaios de toxicidade aguda, subaguda e cr\u00f3nica, que se usan na avaliaci\u00f3n toxicol\u00f3xica dos f\u00e1rmacos, produtos agr\u00edcolas, pesticidas e mesmo cosm\u00e9ticos. Teoricamente, o perfil toxicol\u00f3xico da substancia en animais pode permitir co\u00f1ecer a resposta en humanos.\nXustificaci\u00f3n dos m\u00e9todos alternativos.\nAs principais motivaci\u00f3ns para a utilizaci\u00f3n dos m\u00e9todos alternativos \u00e1 experimentaci\u00f3n animal son de natureza \u00e9tica e moral. Marshal Hall, a mediados do s\u00e9culo XIX, foi o primeiro cient\u00edfico que se preocupou de establecer unha serie de normas que evitaban o sufrimento e o estr\u00e9s animal innecesario, as\u00ed como a duplicaci\u00f3n de certos experimentos. A mediados e finais do s\u00e9culo XX, a cr\u00edtica social xa existente endureceuse, especialmente por certos colectivos en defensa dos dereitos dos animais como \"The United Action for Animals\" (1967) ou \"People for the Ethical Treatment of Animals\" (1980), m\u00e1is co\u00f1ecida como \"PETA\". A concienciaci\u00f3n profesional de moitos experimentadores posibilitou non soamente o desenvolvemento e a utilizaci\u00f3n destes m\u00e9todos alternativos para a substituci\u00f3n da experimentaci\u00f3n con animais, sen\u00f3n tam\u00e9n a reduci\u00f3n e o refinamento destes m\u00e9todos.\nAdemais das raz\u00f3ns \u00e9ticas existen outros motivos adicionais para a substituci\u00f3n dos estudos \"in vivo\" e para o desenvolvemento mais intenso dos m\u00e9todos alternativos:\nClasificaci\u00f3n dos m\u00e9todos alternativos.\nA substituci\u00f3n, a reduci\u00f3n e o refinamento constit\u00faen o principio fundamental dende o que se desenvolven os m\u00e9todos alternativos na experimentaci\u00f3n toxicol\u00f3xica. Este principio apareceu por vez primeira (como \"regra dos tres R\", polas primeiras letras en ingl\u00e9s de \"replacement\", \"reduction\" e \"refinement\"), en \"The Principles of Humane Experimental Technique\", escrito por Russell e Burch e publicado en 1959: \"\"replacement\" significa a substituci\u00f3n dos animais vivos por material insensible; \"reducction\" significa a diminuci\u00f3n no n\u00famero de animais usados para obter determinada cantidade de informaci\u00f3n cunha determinada precisi\u00f3n; \"refinement\" significa diminuci\u00f3n na incidencia ou severidade dos procedementos inhumanos aplicados a estes animais que non poden ser substitu\u00eddos\".\nClasificaci\u00f3n dos m\u00e9todos alternativos en funci\u00f3n desta regra:"}
{"id": "151155", "revid": "85894", "url": "https://gl.wikipedia.org/wiki?curid=151155", "title": "A Pedreira, Taboexa, As Neves", "text": "A Pedreira \u00e9 un lugar da parroquia de Taboexa, no concello pontevedr\u00e9s das Neves. Segundo os datos do Instituto Galego de Estat\u00edstica do 2021 ten 10 habitantes (6 homes e 4 mulleres)."}
{"id": "151156", "revid": "85894", "url": "https://gl.wikipedia.org/wiki?curid=151156", "title": "O Rego Novo, Taboexa, As Neves", "text": "O Rego Novo \u00e9 un lugar da parroquia de Taboexa, no concello pontevedr\u00e9s das Neves. Segundo os datos do Instituto Galego de Estat\u00edstica do 2021 ten 11 habitantes (6 homes e 5 mulleres)."}
{"id": "151157", "revid": "89787", "url": "https://gl.wikipedia.org/wiki?curid=151157", "title": "Xano (l\u00faa)", "text": "Xano (en lat\u00edn \"Ianus\") \u00e9 unha l\u00faa interior de Saturno. Tam\u00e9n co\u00f1ecido coma \"Saturno X\"'. O seu nome oficial prov\u00e9n da mitolox\u00eda romana.\nDescubrimento e \u00f3rbita.\nXano ocupa esencialmente a mesma \u00f3rbita ca Epimeteo. Os astr\u00f3nomos asum\u00edan que hab\u00eda un s\u00f3 corpo nesa \u00f3rbita, e debido o feito de compartir \u00f3rbita, os astr\u00f3nomos tiveron bastantes dificultades a hora de establece-las s\u00faas caracter\u00edsticas orbitais. Cando as observaci\u00f3ns eran fotogr\u00e1ficas e bastante espalladas no tempo, a presenza de dous corpos era pouco ou nada clara, o que fac\u00eda cas observaci\u00f3ns fosen moi dif\u00edciles de casar cunha \"\u00f3rbita razoable'.\nAudouin Dollfus observou a l\u00faa o 15 de decembro de 1966. O novo obxecto recibiu a designaci\u00f3n provisional de. Previamente, Jean Texereau realizou fotograf\u00edas de Xano o 29 de outubro de 1966 sen decatarse de que era un novo corpo, Dollfus ser\u00eda tam\u00e9n que propo\u00f1er\u00eda o nome de \"Xano\". O 18 de decembro, Richard Walker fixo unha observaci\u00f3n semellante que hoxe en d\u00eda est\u00e1 acreditada coma o descubrimento de Epimeteo. Hai que subli\u00f1ar, que nos tempos do descubrimento, pens\u00e1base que era s\u00f3 unha l\u00faa, e a\u00ednda que non era oficial, ese \"\u00fanico corpo\" recibiu o nome de Xano.\nDoce anos m\u00e1is tarde, en outubro de 1978, Stephen M. Larson e John W. Fountain d\u00e9ronse conta que as observaci\u00f3ns de 1966 eran mellor explicadas por dous corpos distintos (Xano e Epimeteo) que compartisen \u00f3rbitas moi semellantes. Isto foi confirmado en 1980 pola sonda \"Voyager 1\", Larson e Fountain compartiron oficialmente o descubrimento de Epimeteo con Walker.\nXano foi observado en sucesivas ocasi\u00f3ns e recibiu varias designaci\u00f3ns provisionais. Foi observado pola sonda \"Pioneer 11\" cando pasaba preto de Saturno o 1 de setembro de 1979: os detectores de part\u00edculas enerx\u00e9ticas observaron a s\u00faa sombra ('.) Xano foi observado por Dan Pascu o 19 de febreiro de 1980 (',) e o 23 dese mesmo mes por John W. Fountain, Stephen M. Larson, Harold J. Reitsema e Bradford A. Smith (.)\nTodos estes astr\u00f3nomos comparten en varios graos, o t\u00edtulo de descubridores de Xano.\nNome.\nO nome de Xano procede da mitolox\u00eda romana, onde Xano era o un deus de d\u00faas caras, representante dos inicios e fins; a\u00ednda que informalmente foi bautizado xa con este nome polo seu descubridor ala polo 1966, non recibiu o seu nome oficial ata o ano 1983. O nome de Epimeteo foi aprobado pola UAI \u00f3 mesmo tempo, a l\u00faa co-orbital de Xano.\nCaracter\u00edsticas f\u00edsicas.\nAlg\u00fans dos cr\u00e1teres de Xano te\u00f1en m\u00e1is de 30 kms de di\u00e1metro, pero pos\u00fae moi poucos accidentes xeol\u00f3xicos lineais, coma cristas e sucos. A superficie de Xano asemella m\u00e1is vella ca de Prometeo pero m\u00e1is nova ca de Pandora. A partir da s\u00faa baixa densidade e o seu relativamente alto albedo, podemos deducir que Xano \u00e9 un corpo xeado moi poroso.\nAnel.\nExiste un feble anel de po na rexi\u00f3n que ocupan as \u00f3rbitas de Epimeteo e Xano, coma revelan as imaxes tomadas pola sonda Cassini baixo luz difusa no 2006. Este anel estendese \u00f3 longo dun radio de 5000\u00a0km. A fonte do po son as part\u00edculas arrincadas das l\u00faas polos impactos de meteoritos, as cales forman un anel difuso \u00f3 redor das \u00f3rbitas das d\u00faas l\u00faas."}
{"id": "151159", "revid": "85894", "url": "https://gl.wikipedia.org/wiki?curid=151159", "title": "O Reguengo, Taboexa, As Neves", "text": "O Reguengo \u00e9 un lugar da parroquia de Taboexa, no concello pontevedr\u00e9s das Neves. Segundo os datos do Instituto Galego de Estat\u00edstica do 2021 est\u00e1 deshabitado."}
{"id": "151160", "revid": "85894", "url": "https://gl.wikipedia.org/wiki?curid=151160", "title": "O Rodeiro, Taboexa, As Neves", "text": "O Rodeiro \u00e9 un lugar da parroquia de Taboexa, no concello pontevedr\u00e9s das Neves. Segundo os datos do Instituto Galego de Estat\u00edstica do 2021 ten 2 habitantes (1 home e 1 muller)."}
{"id": "151161", "revid": "85894", "url": "https://gl.wikipedia.org/wiki?curid=151161", "title": "Sandomedio, Taboexa, As Neves", "text": "Sandomedio ou San Nomedio \u00e9 un lugar da parroquia de Taboexa, no concello pontevedr\u00e9s das Neves. Segundo os datos do Instituto Galego de Estat\u00edstica do 2021 at\u00f3pase deshabitado.\nNel as\u00e9ntase o cumio do monte de San Nomedio."}
{"id": "151162", "revid": "85894", "url": "https://gl.wikipedia.org/wiki?curid=151162", "title": "Valverde, Taboexa, As Neves", "text": "Valverde \u00e9 un lugar da parroquia de Taboexa, no concello pontevedr\u00e9s das Neves. Segundo os datos do Instituto Galego de Estat\u00edstica do 2021 ten 5 habitantes (2 homes e 3 mulleres)."}
{"id": "151163", "revid": "85894", "url": "https://gl.wikipedia.org/wiki?curid=151163", "title": "A Vi\u00f1a do Pazo, Taboexa, As Neves", "text": "A Vi\u00f1a do Pazo \u00e9 un lugar da parroquia de Taboexa, no concello pontevedr\u00e9s das Neves. Segundo os datos do Instituto Galego de Estat\u00edstica do 2021 ten 73 habitantes (36 homes e 37 mulleres)."}
{"id": "151164", "revid": "23204", "url": "https://gl.wikipedia.org/wiki?curid=151164", "title": "Uhrencup", "text": "A Uhrencup \u00e9 un torneo de clubs de f\u00fatbol amigable, que anualmente se celebra en Su\u00edza, desde 1962.\nNo torneo normalmente participan dous equipos, xogando cada un dous partidos, e ten lugar en xullo no Stadion Br\u00fchl de Grenchen. Adoitan xogar clubs su\u00edzos, pero ocasionalmente pode haber alg\u00fan equipo estranxeiro. A Uhrencup x\u00f3gase anualmente desde 1962 (exceptuando os anos 1967 e 1974).\nO actual campi\u00f3n \u00e9 o VfB Stuttgart."}
{"id": "151165", "revid": "98629", "url": "https://gl.wikipedia.org/wiki?curid=151165", "title": "Cuberta", "text": "Ch\u00e1maselle cuberta ao elemento construtivo que protexe aos edificios pola parte superior e, por extensi\u00f3n, \u00e1 estrutura sustentante de dito elemento. Tam\u00e9n se lle pode chamar tellado, a\u00ednda que este termo se refire concretamente \u00e1s cubertas con cubrici\u00f3n de tella; co\u00f1ec\u00e9ndose as de lousa e as vexetais coma lousados e colmados respectivamente.\nTipos de cuberta.\nP\u00f3dense distinguir dous tipos: a cuberta inclinada, e a cuberta plana, diferenci\u00e1ndose entre si pola inclinaci\u00f3n que pos\u00fae respecto ao plano do chan, case sen inclinaci\u00f3n no segundo caso.\nAmbos tipos de cuberta te\u00f1en grande uso na arquitectura dende sempre; as inclinadas util\u00edzanse m\u00e1is en climas con precipitaci\u00f3ns, pois permiten desaloxar estas por simple gravidade, e as planas son m\u00e1is propias de climas secos, onde a cuesti\u00f3n das precipitaci\u00f3ns \u00e9 epis\u00f3dico e as cubertas en forma de terraza te\u00f1en aproveitamento ou habitabilidade.\nA medida que foron mellorando os sistemas de impermeabilizaci\u00f3n e os materiais de construci\u00f3n, a cuberta plana estendeuse a climas chuviosos tam\u00e9n. Por iso, a cuberta plana converteuse en caracter\u00edstica dun tipo de arquitectura iniciada a principios do s\u00e9culo XX nos pa\u00edses do norte de Europa, pa\u00edses de gran tradici\u00f3n en cubertas inclinadas, no chamado Movemento Moderno. A vantaxe que lle deu este movemento \u00e1s cubertas, nesas rexi\u00f3ns fr\u00edas, \u00e9 a de deixar a neve acumulada sobre a cuberta formando un \"revestimento\" illante do fr\u00edo. Antes non se fac\u00eda porque o peso produc\u00eda importantes problemas, con afundimentos frecuentes nas cubertas de pouca pendente.\nCubertas inclinadas.\nCada plano que forma unha cuberta inclinada denom\u00ednase vertente ou auga. As arestas que separan cada faldr\u00f3n ch\u00e1manselle limas, que poden ser limafoias/lima foias (na parte c\u00f3ncava), limatesas/lima tesas (na parte convexa) ou lima de creba/de quebra (entre panos con diferente inclinaci\u00f3n). A lima superior de coroaci\u00f3n ch\u00e1maselle cume, cumieira, cumieira ou cumio . Os extremos inferiores que sobresaen da fachada (para evitar que a auga esvare pola parede da edificaci\u00f3n) ch\u00e1maselle beirado (ou tam\u00e9n chapado, sobeira, sobrepena, sopena ou topete [DRAG]).\nO elemento que aparece nunha cuberta, para iluminar e ventilar o interior, p\u00f3deselle chamar lucernario ou mansarda (cando \u00e9 unha fiestra que se abre nesta formando unha especie de caseta), ou claraboia, mainel, ou bufarda cando vai disposta a xanela para a pendente da cuberta. Faiado \u00e9 o cuarto habit\u00e1bel que existe baixo a cuberta. A cuberta crebada ou en mansarda permite ter m\u00e1is espazo no faiado.\nPara describir a forma das cubertas inclinadas faise referencia ao n\u00famero de vertentes que pos\u00fae, aos que se lles chama \"augas\". As\u00ed temos cubertas a unha auga, a d\u00faas, tres ... Nas cubertas a d\u00faas augas, os cerramentos do edificio sobre os que non se verte a auga, acaban nun muro en forma triangular que se denomina pinche.\nCubertas planas.\nO maior problema das cubertas planas \u00e9 que est\u00e1n sometidas a grandes diferenzas de temperatura, polo que se deben dividir en anacos de tama\u00f1o non demasiado grande (cunha dimensi\u00f3n m\u00e1xima de 6 m), deixando unha xunta de dilataci\u00f3n entre eles. Cada secci\u00f3n, ou cuartel, forma unha especie de funil cos bordos perimetrais horizontais, form\u00e1ndose vertentes de pouca pendente cara a un punto de desaugadoiro. En pequenas edificaci\u00f3ns fanse de forma semellante \u00e1s cubertas inclinadas, desaugando cara a f\u00f3ra do per\u00edmetro da edificaci\u00f3n, pero con menor pendente. Hai t\u00e9cnicas para evitar ter que facer estas divisi\u00f3ns tan pequenas, como \u00e9 a cuberta invertida.\nEn certos tipos de cubertas planas, como a denominada cuberta \u00e1 catal\u00e1, tam\u00e9n se prolonga a cuberta al\u00e9n do plano de fachada formando unha cornixa.\nUtilidade.\nAs cubertas son necesarias para protexer os edificios dos fen\u00f3menos meteorol\u00f3xicos, sen que se molle o propio edificio nin o contido. Tam\u00e9n para evitar que entre o saia o fr\u00edo ou a calor e tam\u00e9n para protexerse de intrusi\u00f3ns.\nMateriais.\nEmpreg\u00e1ronse diferentes materiais para constru\u00edr cubertas. Romanos e gregos fac\u00edanas de materiais p\u00e9treos en edificios representativos e con pezas cer\u00e1micas nos demais. Os \u00e1rabes normalizaron a chamada tella \u00e1rabe, de oler\u00eda, que resolv\u00eda cunha soa peza, sempre igual, todos os problemas dun tellado inclinado: canles, cubridoiras, limatesas e limafoias.\nAs cubertas planas fac\u00edanse tam\u00e9n con pezas cer\u00e1micas en forma de azulexos, sobre disposici\u00f3ns construtivas que deixaban resolto o problema da dilataci\u00f3n sen afectar \u00e1 construci\u00f3n que protexen. En pa\u00edses de clima especialmente seco, empreg\u00e1base (e s\u00e9guese facendo) directamente barro sen cocer para rematar as cubertas.\nEn zonas m\u00e1is pobres us\u00e1banse pezas planas de pedra (lousas &gt; lousados), principalmente de xisto, para a cuberta. As cubertas de pezas planas te\u00f1en o grave inconveniente de que, como a auga pode introducirse por capilaridade entre as pezas facilmente, es\u00edxense pendentes acusadas e solapes grandes entre estas para evitalo; tornando o peso unitario (peso por unidade de superficie) de cuberta elevado, a\u00ednda que resiste ben a intemperie (xeadas) e \u00e9 de gran durabilidade.\nOs colmados foron abundantes tam\u00e9n en moitos lugares."}
{"id": "151166", "revid": "5132", "url": "https://gl.wikipedia.org/wiki?curid=151166", "title": "CB Pe\u00f1as Huesca", "text": "O Club Baloncesto Pe\u00f1as Huesca, tam\u00e9n co\u00f1ecido como Levitec Huesca por motivos de patrocinio, \u00e9 un club profesional de baloncesto espa\u00f1ol con sede na cidade de Huesca, Arag\u00f3n. Fundado inicialmente como \"Club Deportivo Pe\u00f1as Recreativas de Huesca\" en 1977, non se constitu\u00edu legalmente at\u00e9 1981. Competiu na liga ACB un total de 12 tempadas co obxectivo de eludir o descenso. Actualmente participa na Liga LEB Prata, onde xoga os seus partidos como local no Palacio Municipal, pavill\u00f3n con capacidade para 4\u00a0906 espectadores.\nHistoria.\nO club foi fundado como Club Deportivo Pe\u00f1as Recreativas de Huesca no ver\u00e1n do ano 1977 (a\u00ednda que constitu\u00eddo legalmente o 24 de agosto de 1981), cando as \"pe\u00f1as\" da cidade se adheriron ao proxecto de crear un equipo profesional de baloncesto. Esta entidade oscense comezou a s\u00faa andaina na tempada 1977-1978 na Terceira Divisi\u00f3n e, aos poucos, foi ascendendo at\u00e9 chegar \u00e1 Liga ACB na tempada 1983-1984.\nO debut na ACB saldouse cun descenso pero no curso baloncest\u00edstico 1985-1986, tras un ano afastado da elite, o Pe\u00f1as consolidouse como equipo ACB, iso si, sempre co obxectivo anual de salvar a categor\u00eda. Tras conseguir a permanencia nunha eliminatoria contra o Festina Andorra en 1996, os directivos do club v\u00edronse obrigados a vender a praza de ACB ao Baloncesto Fuenlabrada, xa que a situaci\u00f3n econ\u00f3mica era insustentable.\nEse ano o club \u00e9 refundado Club Baloncesto Pe\u00f1as Recreativas de Huesca, e dese xeito, a seguinte tempada disputou a primeira edici\u00f3n da LEB, contando cun orzamento baixo. A tempada non foi boa, a\u00ednda que logrou manterse na categor\u00eda. No entanto, o Pe\u00f1as abandonou a LEB trala salvaci\u00f3n, mantendo unicamente en competici\u00f3n os seus equipos de canteira na tempada 1997-1998. Na seguinte tempada, o equipo s\u00e9nior inscribiuse na Liga EBA e obtivo bos resultados durante o tempo que permaneceu nesta categor\u00eda. Nos anos 2003 e 2004, o club oscense xogou a fase de ascenso \u00e1 LEB 2 a\u00ednda que non logrou subir de categor\u00eda, feito que finalmente se produciu en 2005 ao sa\u00edr vitorioso da fase final do campionato disputada en Palencia. Tras varios anos en EBA e LEB Prata, no ano 2010 o club ascende \u00e1 segunda categor\u00eda, a LEB Ouro, na cal compite actualmente.\nPatrocinios.\nPor motivos de patrocinio, o club tivo diversos nomes ao longo da s\u00faa historia:\nPalmar\u00e9s.\nCopa LEB Prata"}
{"id": "151167", "revid": "5132", "url": "https://gl.wikipedia.org/wiki?curid=151167", "title": "Club Baloncesto Pe\u00f1as Huesca", "text": ""}
{"id": "151168", "revid": "5132", "url": "https://gl.wikipedia.org/wiki?curid=151168", "title": "Pe\u00f1as Huesca", "text": ""}
{"id": "151169", "revid": "5132", "url": "https://gl.wikipedia.org/wiki?curid=151169", "title": "CB Pe\u00f1as Recreativas Huesca", "text": ""}
{"id": "151170", "revid": "5132", "url": "https://gl.wikipedia.org/wiki?curid=151170", "title": "Pe\u00f1as Recreativas Huesca", "text": ""}
{"id": "151171", "revid": "5132", "url": "https://gl.wikipedia.org/wiki?curid=151171", "title": "CD Pe\u00f1as Recreativas Huesca", "text": ""}
{"id": "151172", "revid": "5132", "url": "https://gl.wikipedia.org/wiki?curid=151172", "title": "Club Pe\u00f1as Recreativas de Huesca", "text": ""}
{"id": "151173", "revid": "5132", "url": "https://gl.wikipedia.org/wiki?curid=151173", "title": "C.B. Pe\u00f1as Huesca", "text": ""}
{"id": "151174", "revid": "5132", "url": "https://gl.wikipedia.org/wiki?curid=151174", "title": "Magia de Huesca", "text": ""}
{"id": "151175", "revid": "5132", "url": "https://gl.wikipedia.org/wiki?curid=151175", "title": "Huesca La Magia", "text": ""}
{"id": "151176", "revid": "5132", "url": "https://gl.wikipedia.org/wiki?curid=151176", "title": "Huesca la Magia", "text": ""}
{"id": "151177", "revid": "3338", "url": "https://gl.wikipedia.org/wiki?curid=151177", "title": "Tellado", "text": ""}
{"id": "151178", "revid": "5132", "url": "https://gl.wikipedia.org/wiki?curid=151178", "title": "Argal Huesca", "text": ""}
{"id": "151179", "revid": "5132", "url": "https://gl.wikipedia.org/wiki?curid=151179", "title": "Somontano Huesca", "text": ""}
{"id": "151180", "revid": "5132", "url": "https://gl.wikipedia.org/wiki?curid=151180", "title": "AGB Huesca", "text": ""}
{"id": "151181", "revid": "5132", "url": "https://gl.wikipedia.org/wiki?curid=151181", "title": "CAI Huesca La Magia", "text": ""}
{"id": "151182", "revid": "5132", "url": "https://gl.wikipedia.org/wiki?curid=151182", "title": "LOBE Huesca", "text": ""}
{"id": "151183", "revid": "5132", "url": "https://gl.wikipedia.org/wiki?curid=151183", "title": "Lobe Huesca", "text": ""}
{"id": "151184", "revid": "5132", "url": "https://gl.wikipedia.org/wiki?curid=151184", "title": "Grupo AGB Huesca", "text": ""}
{"id": "151185", "revid": "56817", "url": "https://gl.wikipedia.org/wiki?curid=151185", "title": "Not for You", "text": "\"Not for You\" \u00e9 un sinxelo da banda estadounidense de rock alternativo Pearl Jam, editado o 21 de marzo de 1995 coma segundo sinxelo do terceiro \u00e1lbum da banda, \"Vitalogy\". A pesar de estar acreditado a todos os membros de Pearl Jam, foi principalmente composta polo seu vocalista Eddie Vedder. A canci\u00f3n acadou o posto 12 da lista \"Billboard Mainstream Rock Tracks\". O tema inclu\u00eduse no recompilatorio de grandes \u00e9xitos do ano 2004 \"rearviewmirror (Greatest Hits 1991\u20132003)\".\nLista de canci\u00f3ns.\nTodos os temas compostos por Dave Abbruzzese, Jeff Ament, Stone Gossard, Mike McCready e Eddie Vedder."}
{"id": "151186", "revid": "5132", "url": "https://gl.wikipedia.org/wiki?curid=151186", "title": "CB Pe\u00f1as de Huesca", "text": ""}
{"id": "151187", "revid": "56817", "url": "https://gl.wikipedia.org/wiki?curid=151187", "title": "Tumble in the Rough", "text": "\"Tumble in the Rough\" \u00e9 un sinxelo promocional da banda estadounidense de rock alternativo Stone Temple Pilots editado en 1997 e sacado do seu \u00e1lbum \"Tiny Music... Songs from the Vatican Gift Shop\". O tema nunca foi tan popular coma outros dos sinxelos da banda, pero conseguiu entrar nas listas \"Mainstream Rock Tracks\" e \"Modern Rock Tracks\"."}
{"id": "151188", "revid": "56817", "url": "https://gl.wikipedia.org/wiki?curid=151188", "title": "Doomsday Clock", "text": "\"Doomsday Clock\" \u00e9 unha canci\u00f3n da banda estadounidense de rock alternativo The Smashing Pumpkins, aparecida no seu \u00e1lbum do ano 2007 \"Zeitgeist\"."}
{"id": "151189", "revid": "75439", "url": "https://gl.wikipedia.org/wiki?curid=151189", "title": "Servette FC", "text": "O Servette FC, \u00e9 un club de f\u00fatbol da cidade su\u00edza de Xenebra. Fundouse en 1890 como o \"Football Club de la Servette\" (sendo a Servette o barrio da cidade xenebrina onde o conxunto granate disputaba os seus partidos), \u00e9 o segundo club m\u00e1is laureado do f\u00fatbol helv\u00e9tico.\nActualmente disputa os seus encontros no Stade de Gen\u00e8ve desde o 2003, ano no que abandonou o seu vello e hist\u00f3rico Stade des Charmilles, no mencionado barrio da Servette, para trasladarse a este novo estadio constru\u00eddo con motivo da celebraci\u00f3n, no ver\u00e1n de 2008, da Eurocopa.\nO conxunto granate compite nestes momentos na segunda divisi\u00f3n do f\u00fatbol su\u00edzo, a Challenge League, tras caer na bancarrota no ano 2004 e retomar a competici\u00f3n na 1\u00e8re Ligue, liga de afeccionados."}
{"id": "151190", "revid": "15490", "url": "https://gl.wikipedia.org/wiki?curid=151190", "title": "Valverde", "text": "Valverde pode referirse a:"}
{"id": "151192", "revid": "15490", "url": "https://gl.wikipedia.org/wiki?curid=151192", "title": "FC Basel", "text": "O Fussballclub Basel 1893 (FC Basel), tam\u00e9n co\u00f1ecido como Basilea, \u00e9 un club de f\u00fatbol de Basilea, Su\u00edza. Fundouse o 15 de novembro de 1893 e compite actualmente na Super Liga Su\u00edza.\nNa tempada 2011-12 acadou o pase \u00f3s oitavos de final da Liga de Campi\u00f3ns da UEFA (repetindo o \u00e9xito da tempada 2002-03), eliminando no Grupo C \u00f3 Manchester United.\nEstadio.\nO St. Jakob-Park \u00e9 o estadio do FC Basel. Este recinto, popularmente co\u00f1ecido como \u201cJoggeli\u201d, ten unha capacidade de 38.015 espectadores, para a Eurocopa 2008 (da cal Basilea foi unha das sedes) ampliouse para aloxar a 42.500 espectadores.\nPalmar\u00e9s.\nAs etapas mais gloriosas do equipo tiveron lugar a finais dos 60 e comezos dos 70, con 5 t\u00edtulos de liga en 7 anos, e nos primeiros anos do s\u00e9culo XXI, nos que acadou outros 6 campionatos de liga e 5 de copa en 10 anos."}
{"id": "151193", "revid": "7523", "url": "https://gl.wikipedia.org/wiki?curid=151193", "title": "Basket Zaragoza 2002", "text": "O Basket Zaragoza 2002 S.A.D., co\u00f1ecido por motivos de patrocinio como Casademont Zaragoza \u00e9 un club de baloncesto profesional espa\u00f1ol con sede na cidade de Zaragoza, Arag\u00f3n. Fundado no ano 2002, xurdiu coa idea de recuperar o baloncesto de elite en Zaragoza ap\u00f3s as dificultades que atravesaba o Club Baloncesto Zaragoza. Actualmente o club participa na Liga ACB, m\u00e1xima categor\u00eda do baloncesto espa\u00f1ol. O pavill\u00f3n onde xogan os seus encontros como local \u00e9 o Pr\u00edncipe Felipe, inaugurado o 17 de abril de 1990 e con capacidade para 10\u00a0744 espectadores.\nHistoria.\nDebido \u00e1s dificultades econ\u00f3micas que afastaron ao Club Baloncesto Zaragoza da elite en 1996, en 2002 un grupo de empresarios funda o Basket Zaragoza 2002 co prop\u00f3sito de devolver \u00e1 capital aragonesa ao baloncesto de elite masculino. Co apoio financeiro da Caja de Ahorros de la Inmaculada (CAI, do castel\u00e1n: \"Caixa de Aforros da Inmaculada\"), o club comprou a praza do Sondeos do Norte coru\u00f1\u00e9s, equipo que militaba na LEB. Por\u00e9n, as primeiras andainas non resultaron nada sinxelas. De feito, o equipo houbo de pelexar at\u00e9 o final por non perder a categor\u00eda. Ap\u00f3s seis temporadas en LEB, o equipo conseguir\u00eda o ascenso \u00e1 Liga ACB o 9 de maio de 2008 tras ao derrotar a L'Hospitalet por 27 puntos (91\u221264). A primeira temporada do equipo zaragozano na elite iniciouse coa Supercopa, a cal que disputaba o cadro aragon\u00e9s en calidade de anfitri\u00f3n. Xa en liga, o equipo acaba en \u00faltimo lugar e descende tan s\u00f3 un ano despois \u00e1 LEB Ouro.\nO descenso supuxo unha renovaci\u00f3n na direcci\u00f3n t\u00e9cnica con Willy Villar ao mando e sendo o Jos\u00e9 Lu\u00eds Ab\u00f3s o t\u00e9cnico elixido para devolver o equipo \u00e1 categor\u00eda perdida a tempada anterior. Na primeira temporada co novo adestrador o equipo regresa \u00e1 ACB. Tras asentarse durante os seguintes anos na m\u00e1xima categor\u00eda, en abril de 2013 o equipo clasif\u00edcase por vez primeira aos playoffs, conseguindo chegar \u00e1s semifinais ap\u00f3s venceren ao Valencia Basket en cuartos de final (1\u22122). En seminais foron eliminados polo Real Madrid por 3\u22120. Desde aquela, o equipo non conseguiu volver disputar as semifinais da competici\u00f3n. A nivel europeo, o club tan participado na EuroCup, na Basketball Champions League e na FIBA Europe Cup.\nPatrocinios.\nPor motivo de patrocinio, o club tivo diversos nomes ao longo da s\u00faa historia:\nAdestradores.\nA seguinte \u00e9 unha lista dos adestradores do Basket Zaragoza desde a s\u00faa fundaci\u00f3n.\nPalmar\u00e9s.\nLEB Oro\nCopa Pr\u00edncipe"}
{"id": "151194", "revid": "5132", "url": "https://gl.wikipedia.org/wiki?curid=151194", "title": "Club Baloncesto Zaragoza", "text": ""}
{"id": "151195", "revid": "5132", "url": "https://gl.wikipedia.org/wiki?curid=151195", "title": "CB Zaragoza", "text": "O Club Baloncesto Zaragoza, co\u00f1ecido por motivos de patrocinio como Azulejos Moncayo CBZ, \u00e9 un club de baloncesto espa\u00f1ol con sede na cidade de Zaragoza, Arag\u00f3n. Fundado no ano 1981, \u00e9 un dos equipos fundadores da Liga ACB, a\u00ednda que actualmente compiten na cuarta categor\u00eda, a Liga EBA. Durante os anos na elite do baloncesto, o equipo foi principalmente co\u00f1ecido co nome de CAI Zaragoza. Entre os seus \u00e9xitos destacan d\u00faas Copa do Rei e un subcampionato da Copa Saporta. Este equipo non debe confundirse co Basket Zaragoza 2002, equipo que representa \u00e1 cidade actualmente na ACB.\nHistoria.\nEn 1981 o Centro Nataci\u00f3n Helios non pode manter o apoio econ\u00f3mico \u00e1 s\u00faa secci\u00f3n de baloncesto para poder xogar en Primeira Divisi\u00f3n. Ante este feito, Jos\u00e9 Lu\u00eds Rubio, presidente do Club Baloncesto Helios, decide en uni\u00f3n dos seus compa\u00f1eiros de xunta directiva e abonados do club, separarse e fundar o Club Baloncesto Zaragoza. Na primeira temporada (1981\u22121982) a masa social era duns 450 abonados. A data hist\u00f3rica m\u00e1is transcendental para a vida do club prod\u00facese en xullo de 1982 cando se chega a un importante acordo de patrocinio coa Caja de Ahorros de la Inmaculada (do castel\u00e1n: \"Caixa de Aforros da Inmaculada\"). Asegur\u00e1base as\u00ed a continuidade dun club na elite do baloncesto nacional. A partir dese contrato, o club pasou a chamarse CAI Zaragoza.\nO Zaragoza \u00e9 un dos clubs fundadores da ACB e disputou a s\u00faa competici\u00f3n durante catorce temporadas ininterrompidas, entre 1983 e 1996. Durante o seu periplo na elite, o Zaragoza conquistou d\u00faas Copas do Rei: a de 1984 ante o FC Barcelona e a de 1990 ante o Joventut Badalona, sendo finalista en 1992 ante CB Estudiantes e 1995 ante Taugr\u00e9s Vitoria. Ademais, foi o terceiro clasificado da Liga ACB nas temporadas 1986\u22121987 e 1987\u22121988, tan s\u00f3 por detr\u00e1s do Barcelona e o Real Madrid. A nivel europeo, o CAI foi subcampi\u00f3n da Recopa de Europa de 1991 ao perder a final, disputada en Xenebra, contra o PAOK Complan por 76\u221272. Ao finalizar a temporada 1995\u22121996, o primeiro equipo foi expulsado da ACB por problemas econ\u00f3micos; mant\u00e9ndose unicamente en competici\u00f3n alg\u00fans conxuntos das categor\u00edas inferiores. Actualmente o club conta cun equipo s\u00e9nior que compite en Liga EBA.\nPatrocinios.\nPor motivo de patrocinio, o club tivo diversos nomes ao longo da s\u00faa historia:\nAdestradores.\nA seguinte \u00e9 unha lista dos adestradores do Zaragoza na s\u00faa etapa na Liga ACB.\nPalmar\u00e9s.\nCopa do Rei"}
{"id": "151196", "revid": "5132", "url": "https://gl.wikipedia.org/wiki?curid=151196", "title": "C.B. Zaragoza", "text": ""}
{"id": "151197", "revid": "5132", "url": "https://gl.wikipedia.org/wiki?curid=151197", "title": "CAI Zaragoza", "text": ""}
{"id": "151198", "revid": "5132", "url": "https://gl.wikipedia.org/wiki?curid=151198", "title": "C.A.I. Zaragoza", "text": ""}
{"id": "151199", "revid": "5132", "url": "https://gl.wikipedia.org/wiki?curid=151199", "title": "Basket Zaragoza", "text": ""}
{"id": "151200", "revid": "5132", "url": "https://gl.wikipedia.org/wiki?curid=151200", "title": "Natwest Zaragoza", "text": ""}
{"id": "151201", "revid": "5132", "url": "https://gl.wikipedia.org/wiki?curid=151201", "title": "Amway Zaragoza", "text": ""}
{"id": "151202", "revid": "5132", "url": "https://gl.wikipedia.org/wiki?curid=151202", "title": "Adecco Zaragoza", "text": ""}
{"id": "151203", "revid": "98629", "url": "https://gl.wikipedia.org/wiki?curid=151203", "title": "Hush", "text": "\"Hush\" \u00e9 un sinxelo da banda estadounidense Tool do seu EP do ano 1992 \"Opiate\". A canci\u00f3n foi gravada pola produtora Sylvia Massy nos Sound City Studios.\nAntecedentes.\n\"Hush\" \u00e9 a primeira canci\u00f3n que axudou a establecer a reputaci\u00f3n da banda. A s\u00faa letra protesta contra Tipper Gore e a censura, un tema recorrente nas canci\u00f3ns de Tool.\nA canci\u00f3n apareceu primeiro nunha cinta demo autotitulada co\u00f1ecida como \"Toolshed\" e \"72826\", sendo gravada a mediados de 1991. Esta versi\u00f3n demo non \u00e9 a mesma que a gravaci\u00f3n de estudio que aparece en \"Opiate\"."}
{"id": "151204", "revid": "5132", "url": "https://gl.wikipedia.org/wiki?curid=151204", "title": "Valladolid C.B.", "text": ""}
{"id": "151205", "revid": "5132", "url": "https://gl.wikipedia.org/wiki?curid=151205", "title": "Manresa E.B.", "text": ""}
{"id": "151206", "revid": "895", "url": "https://gl.wikipedia.org/wiki?curid=151206", "title": "FC Zurich", "text": ""}
{"id": "151207", "revid": "81969", "url": "https://gl.wikipedia.org/wiki?curid=151207", "title": "FC Z\u00fcrich", "text": "O Fussballclub Z\u00fcrich \u00e9 un club de f\u00fatbol su\u00edzo da cidade de Z\u00faric. Fundouse o 1 de agosto de 1896 e actualmente compite na Challenge League su\u00edza. O seu estadio \u00e9 o Letzigrund, que conta cunha capacidade de 25.000 persoas.\nEstadio.\nO FC Z\u00fcrich disputa os seus partidos de local no estadio Letzigrund, constru\u00eddo no ano 1925. En xaneiro de 2005, a UEFA aprobou os plans para a reconstruci\u00f3n do estadio de cara \u00e1 Eurocopa 2008. Neste recinto disput\u00e1ronse 3 encontros desta competici\u00f3n.\nEntre agosto de 2006 e agosto de 2007, debifo \u00e1 remodelaci\u00f3n do seu estadio, o FC Z\u00fcrich tivo que xogar de local no estadio Hardturm, propiedade do seu gran rival da cidade, o Grasshopper-Club Z\u00fcrich. O novo estadio inaugurouse o 30 de agosto de 2007. O 23 de setembro dese ano, o FC Z\u00fcrich e o Grasshopper xogaron o primeiro partido de f\u00fatbol tras a reconstruci\u00f3n.\nA capacidade actual \u00e9 de 25.000 espectadores para partidos de f\u00fatbol, 30.000 para o atletismo e 50.000 para concertos."}
{"id": "151208", "revid": "81969", "url": "https://gl.wikipedia.org/wiki?curid=151208", "title": "BSC Young Boys", "text": "O BSC Young Boys (oficialmente: Berner Sport Club Young Boys 1898) \u00e9 un club deportivo de Berna, Su\u00edza. Fundouse o 14 de marzo de 1898 e actualmente compite na Super Liga su\u00edza. O seu campo \u00e9 o Stade de Suisse, con capacidade para 31\u00a0783 espectadores."}
{"id": "151209", "revid": "88215", "url": "https://gl.wikipedia.org/wiki?curid=151209", "title": "FC Grenchen", "text": "O FC Grenchen \u00e9 un club de f\u00fatbol de Grenchen, Su\u00edza. Fundouse en 1906 e actualmente compite na 1. Liga. O seu campo \u00e9 o estadio Br\u00fchl, con capacidade para 15.100 espectadores."}
{"id": "151210", "revid": "895", "url": "https://gl.wikipedia.org/wiki?curid=151210", "title": "Neuch\u00e2tel Xamax", "text": ""}
{"id": "151211", "revid": "81969", "url": "https://gl.wikipedia.org/wiki?curid=151211", "title": "Neuch\u00e2tel Xamax FC", "text": "O Neuch\u00e2tel Xamax FC \u00e9 un club de f\u00fatbol de Neuch\u00e2tel, Su\u00edza. Fundouse en 1970 e actualmente compite na Super Liga Su\u00edza. O seu campo \u00e9 o Stade de la Maladi\u00e8re, con capacidade para 12.000 espectadores."}
{"id": "151212", "revid": "81969", "url": "https://gl.wikipedia.org/wiki?curid=151212", "title": "Grasshopper Club Z\u00fcrich", "text": "O Grasshopper Club Z\u00fcrich, ou simplemente Grasshoppers (\"Saltamontes\"), \u00e9 un club deportivo da cidade de Z\u00fcrich, Su\u00edza. Fundouse o 1 de setembro de 1886 e actualmente compite na Super Liga Su\u00edza. O seu campo \u00e9 o estadio Letzigrund, con capacidade para 25.000 espectadores."}
{"id": "151213", "revid": "81969", "url": "https://gl.wikipedia.org/wiki?curid=151213", "title": "FC Aarau", "text": " \nO FC Aarau 1902 \u00e9 un club de f\u00fatbol de Aarau, Cant\u00f3n de Argovia, en Su\u00edza. Fundouse en 1902 e a tempada 2010-11 competir\u00e1 na Challenge League (Segunda Divisi\u00f3n de Su\u00edza). O seu campo \u00e9 o Stadion Br\u00fcgglifeld, con capacidade para 9.249 espectadores."}
{"id": "151214", "revid": "89787", "url": "https://gl.wikipedia.org/wiki?curid=151214", "title": "Dous esp\u00edritos", "text": " \nOs dous esp\u00edritos, tam\u00e9n chamados \"berdache\", son nativos (amerindios) que desempe\u00f1an un dos moitos roles de x\u00e9nero mixtos tradicionalmente encontrados entre moitas tribos ind\u00edxenas norteamericanas, pero tam\u00e9n nalg\u00fans pobos suramericanos e centroamericanos.\nDenominaci\u00f3n.\nEn toda a Am\u00e9rica do norte hai moitos termos axeitados para designar a eses individuos nas varias linguas ind\u00edxenas, tales como \"tibasa\" (que significa \"medio muller\" en hopi-navaho), \"mixu'ga\" (\"instru\u00eddo pola l\u00faa\", en lingua omaha) ou \"panaro\" (\"dous sexos\"). O m\u00e1is antigo dos empregados, \"berdache\", \u00e9 un termo xen\u00e9rico empregado principalmente por antrop\u00f3logos pero frecuentemente rexeitado polos amerindios por inapropiado e ofensivo. Isto pode deberse \u00e1 s\u00faa etimolox\u00eda pexorativa, ao ser un pr\u00e9stamo do franc\u00e9s \"bardache\" v\u00eda o espa\u00f1ol \"bardaxa\" ou \"bardaje\"/\"bardaja\", v\u00eda o italiano \"bardasso\" ou \"berdasia\", v\u00eda o \u00e1rabe \"bardaj\", que significa \"rapaz mantido; prostituto\", do persa \"bardaj\".\nO actual termo \"dous esp\u00edritos\" foi acu\u00f1ado en Winnipeg, Canad\u00e1, en 1990, durante a terceira conferencia intertribal anual de amerindios LGTB. \u00c9 un calco da frase ojibwa \"niizh manidoowag\" (dous esp\u00edritos). Foi elixida para distanciar aos pobos amerindios dos non nativos, as\u00ed como das palabras \"berdache\" e \"gai\".\nCaracter\u00edsticas.\nO termo fai referencia \u00e1 coexistencia dun esp\u00edrito masculino e outro feminino vivindo no mesmo corpo. Este termo foi acu\u00f1ado polos homosexuais, bisexuais e transexuais americanos nativos de hoxe para referirse a si mesmos e para describir os papeis tradicionais que reivindican.\nO que os estudosos denominan xenericamente diversidade de x\u00e9nero dos nativos americanos foi unha instituci\u00f3n fundamental na meirande parte dos pobos amerindios. En moitos dos grupos indios hab\u00eda e segue habendo homes e mulleres que combinan o traballo, o comportamento e a vestimenta propia de homes coa propia de mulleres. A meirande parte destas persoas son bioloxicamente homes que adoptan o papel feminino (\u00e9 dicir, pasivo e penetrado) nas relaci\u00f3ns sexuais, polo menos en contextos cerimoniais. Alg\u00fans historiadores discuten esta interpretaci\u00f3n e consideran que os berdaches se diferenciaban doutros homes m\u00e1is polo seu traballo e o seu papel relixioso que pola s\u00faa actividade sexual. Afirman tam\u00e9n que as relaci\u00f3ns sexuais entre un berdache e un home non se poden considerar relaci\u00f3ns homosexuais, posto que os berdaches eran considerados en realidade un terceiro x\u00e9nero, e non homes efeminados, pero, do mesmo modo, a un berdache non lle est\u00e1 permitido formar parella con outro berdache.\nAlg\u00fans individuos \"dous esp\u00edritos\" eran educados no seu rol dende a infancia, sobre todo naqueles pobos que lle conced\u00edan prestixio a este papel, pero na meirande parte dos casos os \"dous esp\u00edritos\" escoll\u00edan libremente este cambio, inspirados nalg\u00fan tipo de sinal sobrenatural, como un so\u00f1o ou unha visi\u00f3n.\nPor volta de 1991, documentouse a presenza de individuos dous esp\u00edritos en m\u00e1is de 130 tribos, en todas as rexi\u00f3ns de Am\u00e9rica do Norte, en todas as culturas nativas."}
{"id": "151215", "revid": "22570", "url": "https://gl.wikipedia.org/wiki?curid=151215", "title": "FC Solothurn", "text": "O FC Solothurn \u00e9 un club de f\u00fatbol da cidade de Solothurn, Su\u00edza. Fundouse o 1 de xullo de 1901 e actualmente compite na 1. Liga (terceiro nivel do f\u00fatbol su\u00edzo). O seu campo \u00e9 o estadio FC Solothurn, con capacidade para 6.300 espectadores."}
{"id": "151216", "revid": "72012", "url": "https://gl.wikipedia.org/wiki?curid=151216", "title": "Tato Abad\u00eda", "text": "Javier Abad\u00eda P\u00e9rez, co\u00f1ecido como Tato Abad\u00eda, nado o 17 de marzo de 1959 en Figueres e finado o 4 de maio de 1999 aos 40 anos en Llan\u00e7\u00e0, Xirona, foi un xogador profesional de baloncesto catal\u00e1n.\nTato Abad\u00eda xogou en diversas equipos do baloncesto estatal, no Joventut de Badalona, onde ga\u00f1ou a Liga e chegou \u00e1s semifinais da Euroliga, no Club Baloncesto Breog\u00e1n de Lugo, no Claret Las Palmas e no Club Baloncesto Granollers. Faleceu por mor dun accidente mentres conduc\u00eda unha moto de gran cilindrada, sendo atopado na marxe da estrada N-260 \u00e1 altura de Llan\u00e7\u00e0."}
{"id": "151217", "revid": "5132", "url": "https://gl.wikipedia.org/wiki?curid=151217", "title": "Javier Abad\u00eda", "text": ""}
{"id": "151218", "revid": "3265", "url": "https://gl.wikipedia.org/wiki?curid=151218", "title": "FC Biel-Bienne", "text": "O FC Biel-Bienne \u00e9 un club de f\u00fatbol de Biel/Bienne, Su\u00edza. O club fundouse en 1896 e actualmente compite na Challenge League. O seu campo \u00e9 o estadio Gurzelen, con capacidade para 15.000 espectadores.\nXogadores.\nCadro actual.\n (\"cedido polo Young Boys\")\n (\"cedido polo Xamax\")\n (\"cedido polo Xamax\")"}
{"id": "151219", "revid": "1505", "url": "https://gl.wikipedia.org/wiki?curid=151219", "title": "FC St. Gallen", "text": "O FC St. Gallen \u00e9 un club de f\u00fatbol de Sankt Gallen, Cant\u00f3n de Sankt Gallen, en Su\u00edza. Fundouse o 19 de abril de 1879 e actualmente compite na Super Liga Su\u00edza. O seu campo \u00e9 o AFG Arena, con capacidade para 20.300 espectadores."}
{"id": "151220", "revid": "5132", "url": "https://gl.wikipedia.org/wiki?curid=151220", "title": "Union Tours Basket M\u00e9tropole", "text": "O Union Tours Basket M\u00e9tropole \u00e9 un club de baloncesto profesional franc\u00e9s con sede na cidade de Tours, Rexi\u00f3n Centro. Fundado no ano 2004, \u00e9 herdeiro do ASPO Tours, club que chegou a ser campi\u00f3n da Ligue Nationale de Basketball en 1976 e 1980. Actualmente xoga na Nationale Masculine 2, cuarta divisi\u00f3n do campionato franc\u00e9s."}
{"id": "151221", "revid": "17467", "url": "https://gl.wikipedia.org/wiki?curid=151221", "title": "ASPO Tours", "text": ""}
{"id": "151222", "revid": "22570", "url": "https://gl.wikipedia.org/wiki?curid=151222", "title": "Barretina", "text": "A barretina \u00e9 un sombreiro catal\u00e1n de la en forma de bolsa, habitualmente de cor vermella ou morada e, \u00e1s veces, cunha franxa negra no extremo, que adoitaba ser o s\u00edmbolo de mari\u00f1eiros e xudeus. A\u00ednda que realmente, deriva do gorro frixio, gorro vermello de gran parecido, utilizado dende 1789 trala revoluci\u00f3n francesa polos republicanos, simbolox\u00eda que pronto se estender\u00eda por Europa e os novos estados suramericanos. O gorro frixio simbolizaba a rep\u00fablica."}
{"id": "151223", "revid": "22570", "url": "https://gl.wikipedia.org/wiki?curid=151223", "title": "FC Chur 97", "text": "O FC Chur 97 \u00e9 un club de f\u00fatbol de Coira, Cant\u00f3n dos Gris\u00f3ns, en Su\u00edza. Fundouse en 1997 e actualmente compite na 1. Liga. O seu campo \u00e9 o estadio Ringstrasse, con capacidade para 1.820 espectadores."}
{"id": "151224", "revid": "81969", "url": "https://gl.wikipedia.org/wiki?curid=151224", "title": "AC Bellinzona", "text": "O AC Bellinzona \u00e9 un club de f\u00fatbol de Bellinzona, Su\u00edza. Fundouse en 1904 e actualmente compite na Super Liga su\u00edza. O seu campo \u00e9 o Stadio Comunale de Bellinzona, con capacidade para 6.000 espectadores."}
{"id": "151226", "revid": "89787", "url": "https://gl.wikipedia.org/wiki?curid=151226", "title": "Sonia Castedo", "text": "Sonia Castedo Ramos, nada en Ribadeo en 1970, \u00e9 unha pol\u00edtica galega, foi alcadesa de Alacant polo Partido Popular do 2008 at\u00e9 o 2014.\nBiograf\u00eda.\nDesde meni\u00f1a reside en Alacant, onde cursou todos os seus estudos. \u00c9 licenciada en Sociolox\u00eda pola Universidade de Alacant. En 1991 foi Beleza da Fogueira do barrio alacantino Princesa Mercedes.\nA s\u00faa traxectoria laboral centrouse na Administraci\u00f3n P\u00fablica Local da cidade desde 1995 cando entrou a formar parte do gabinete de prensa do Concello de Alacant como soporte t\u00e9cnico do mesmo. Desde ent\u00f3n estivo no consistorio ocupando distintos cargos pol\u00edticos.\nPol\u00e9micas e investigaci\u00f3ns da fiscal\u00eda.\nFoi denunciada polo grupo socialista do Concello de Alacant ante a Fiscal\u00eda Anticorrupci\u00f3n por tr\u00e1fico de influencias, prevaricaci\u00f3n, estafa e fraude debido unha actuaci\u00f3n urban\u00edstica no barrio de Benal\u00faa. En abril de 2009, algunhas das denuncias foron arquivadas de maneira definitiva polo fiscal anticorrupci\u00f3n, Felipe Briones; outras foron arquivadas de forma provisional, en espera da decisi\u00f3n sobre todo o caso que tomar\u00e1 o Tribunal Superior de Xustiza da Comunidade Valenciana.\nEn outubro de 2010 a Fiscal\u00eda Anticorrupci\u00f3n acusou a Sonia Castedo de estar implicada na trama de corrupci\u00f3n do Caso Brugal na tramitaci\u00f3n do novo Plan Xeral de Ordenaci\u00f3n Urbana (PXOU) de Alacant, xunto co seu antecesor, o popular Luis D\u00edaz Alperi, e que liderar\u00eda o presidente do H\u00e9rcules C.F. e construtor Enrique Ortiz Selfa. O fiscal imputoulle delitos de suborno, tr\u00e1fico de influencias e revelaci\u00f3n de informaci\u00f3n privilexiada, sinalando que foi retribu\u00edda con agasallos. Sonia Castedo sinalou que \"Ortiz non conseguiu nada do que pediu\", admitindo un dos regalos: unha viaxe en iate \u00e1s Illas Baleares.\nSegundo o revelado pola investigaci\u00f3n policial, na recta final da redacci\u00f3n do PXOU de Alacant, entre maio de 2008 e xu\u00f1o de 2010, as conversaci\u00f3ns entre Enrique Ortiz e Sonia Castedo foron case diarias, o que para a polic\u00eda demostra \"a colaboraci\u00f3n dos responsables de Urbanismo co empresario\".\nO 22 de maio de 2011, Sonia Castedo logrou o mellor resultado na historia de Alacant para o Partido Popular, pasando de 15 a 18 concelleiros (sumou 15.000 votos m\u00e1is). Este resultado mostra que a pesar de que o caso Brugal puido ter afectado a s\u00faa imaxe, non lle pasou ningunha factura nas urnas.\nCon todo, en outubro de 2012 foi imputada polo TSX de Valencia polo ama\u00f1o do Plan de Ordenaci\u00f3n Urbana da cidade de Alacant. En decembro de 2014 presentou a s\u00faa dimisi\u00f3n en relaci\u00f3n cunha imputaci\u00f3n, e foi substitu\u00edda por\u00a0Miguel Valor Peidr\u00f3, at\u00e9 ent\u00f3n tenente de alcalde e concelleiro de Cultura.\nResoluci\u00f3ns xudiciais.\nTras perder o aforamento tanto Castedo como D\u00edaz Alperi, o caso rematou chegando aos xulgados de Alacant que decretaron o arquivo provisional da causa, o 12 de maio de 2016, ao entender o maxistrado que a identificaci\u00f3n precisa dos delitos por parte da acusaci\u00f3n \"non se fixera, porque a transcrici\u00f3n dalgunhas conversaci\u00f3ns non \u00e9 suficiente, nin sequera coa interpretaci\u00f3n que a polic\u00eda poida facer desas conversaci\u00f3ns, que deben servir para iniciar ou dirixir unha investigaci\u00f3n, pero non para continuar e sustentar unha acusaci\u00f3n\u201d.\nEn decembro de 2016, a secci\u00f3n terceira da Audiencia Provincial de Alacant decretou o arquivo definitivo do caso ao conclu\u00edr que non exist\u00edan no sumario \"\"datos concretos que describisen unha actuaci\u00f3n prevaricadora, carente dun m\u00ednimo apoio legal, e que fose imputable a calquera funcionario p\u00fablico\"\u201d. Tampouco apreciou a comisi\u00f3n dos delitos de suborno nin de tr\u00e1fico de influencias. O tribunal desestimou os recursos de apelaci\u00f3n que plantearon a Fiscal\u00eda Anticorrupci\u00f3n, PSPV e mais EU contra o auto de sobresemento provisional.\nEn xaneiro de 2017, o xu\u00edz Manrique Tejada volveu levar a xu\u00edzo a Sonia Castedo por ama\u00f1ar o PXOU de Alacant en favor do empresario Ortiz. En xaneiro de 2018, Castedo negou as declaraci\u00f3ns de Ricardo Costa no xu\u00edzo de G\u00fcrtel no que parec\u00eda vincular \u00e1 exalcaldesa co suposto financiamento do seu partido na Comunidade Valenciana. Finalmente, en xullo de 2021, Sonia Castedo e o resto dos acusados \u200b\u200bdo caso Brugal foron absoltos pola Audiencia Provincial de Alacant. A exalcaldesa tivo duras palabras contra o seu antigo partido (do que foi suspendida da militancia) polo pouco apoio prestado, dende o seu punto de vista."}
{"id": "151227", "revid": "98629", "url": "https://gl.wikipedia.org/wiki?curid=151227", "title": "Smells Like Teen Spirit", "text": "\"Smells Like Teen Spirit\" \u00e9 unha canci\u00f3n do grupo de grunge estadounidense Nirvana. \u00c9 o primeiro tema e sinxelo principal do segundo \u00e1lbum do grupo, \"Nevermind\" (1991), publicado baixo o selo DGC Records. Escrita por Kurt Cobain, Krist Novoselic e Dave Grohl (letras de Cobain, m\u00fasica de Nirvana) e producida por Butch Vig, a canci\u00f3n emprega unha forma de coro-verso onde os principais catro \"riffs\" do coro \u00fasanse tanto na introduci\u00f3n coma no coro para crear unha din\u00e1mica que alterna entre os ritmos altos e baixos. Segundo o propio Cobain, o son desta canci\u00f3n foi modelado inspir\u00e1ndose no son do grupo Pixies.\nO inesperado \u00e9xito da canci\u00f3n a finais de 1991 impulsou a \"Nevermind\" a chegar as primeiras posici\u00f3ns das listas de vendas a comezos de 1992, evento que adoita citarse como o punto no que o rock alternativo entrou no \"mainstream\". Este tema foi o maior \u00e9xito de Nirvana, acadando o n\u00famero seis na lista \"Billboard\" Hot 100 e acadando as primeiras posici\u00f3ns nas listas da industria musical de todo o mundo nos anos 1991 e 1992.\n\"Smells Like Teen Spirit\" recibiu abundantes cr\u00edticas positivas, ademais de ga\u00f1ar dous premios da MTV polo seu v\u00eddeo musical, que se emitiu de forma estensiva nas cadeas musicais. A canci\u00f3n chegou a recibir o cualificativo de \"himno para os mozos ap\u00e1ticos\" da Xeraci\u00f3n X, pero o grupo sentiuse inc\u00f3modo polo \u00e9xito e a atenci\u00f3n que recibiu o tema. Nos anos posteriores \u00e1 morte de Cobain o p\u00fablico xeral e a cr\u00edtica continuou louvando o tema como unha das mellores canci\u00f3ns de t\u00f3dolos tempos."}
{"id": "151228", "revid": "5132", "url": "https://gl.wikipedia.org/wiki?curid=151228", "title": "Pere Pr\u00e1xedes", "text": "Pere Pr\u00e1xedes Ripol, nado o 20 de abril de 1959 en El Prat de Llobregat, Barcelona, \u00e9 un ex xogador e adestrador profesional de baloncesto catal\u00e1n, internacional coas categor\u00edas inferiores da selecci\u00f3n espa\u00f1ola e coa selecci\u00f3n absoluta de Andorra. Cunha altura de 1,96 metros xogaba na posici\u00f3n de aleiro. Despois da s\u00faa retirada como xogador foi adestrador principal e axudante do B\u00e0squet Andorra at\u00e9 1997.\nRetirada.\nPor mor da s\u00faa retirada, o B\u00e0squet Andorra, onde xogou as s\u00faas \u00faltimas seis tempadas, realizou unha homenaxe ao xogador cun encontro amigable entre o propio B\u00e1squet Andorra e o FC Barcelona, o seu primeiro equipo. O resultado do encontro foi de 90 a 82 a favor dos andorranos, daquela en Primeira B, a categor\u00eda inmediatamente inferior \u00e1 liga ACB. Pere Pr\u00e1xedes xogou os cinco primeiros minutos do encontro."}
{"id": "151232", "revid": "56817", "url": "https://gl.wikipedia.org/wiki?curid=151232", "title": "Monkey Gone to Heaven", "text": "\"Monkey Gone to Heaven\" \u00e9 un sinxelo da banda estadounidense de rock alternativo Pixies sacado do seu \u00e1lbum de 1989 \"Doolittle\". O tema foi composto e cantado polo l\u00edder da banda Black Francis e foi producido por Gil Norton.\nLista de canci\u00f3ns.\nTodos os temas compostos por Black Francis."}
{"id": "151234", "revid": "56817", "url": "https://gl.wikipedia.org/wiki?curid=151234", "title": "3's &amp; 7's", "text": "\"3's &amp; 7's\" \u00e9 o segundo sinxelo do \u00e1lbum \"Era Vulgaris\" da banda estadounidense de stoner rock Queens of the Stone Age. Foi editado o 4 de xu\u00f1o do 2007 a trav\u00e9s do selo Interscope estre\u00e1ndose non n\u00famero 19 na lista \"UK top 40 singles\"."}
{"id": "151235", "revid": "56817", "url": "https://gl.wikipedia.org/wiki?curid=151235", "title": "Killing in the Name", "text": "\"Killing in the Name\" \u00e9 un sinxelo da banda estadounidense de rap metal Rage Against the Machine, editado en novembro de 1992 e tirado do seu primeiro \u00e1lbum \"Rage Against the Machine\". O tema acadou o posto 25 nas listas de sinxelos inglesas.\nO tema, composto pouco despois dos graves disturbios de Los \u00c1ngeles de 1992, trata do racismo institucionalizado nas forzas policiais dos Estados Unidos e a conseguinte brutalidade policial en nome da supremac\u00eda branca.\nNo ano 2009, a canci\u00f3n formou parte dunha exitosa campa\u00f1a en Facebook para evitar que a canci\u00f3n ga\u00f1adora do programa \"The X Factor\" acadase o n\u00famero 1 en Nadal no Reino Unido 5 anos consecutivos. \"Killing in the Name\" converter\u00edase no primeiro tema en acadar ese posto s\u00f3 a base de descargas.\nO solo interpretado por Tom Morello para esta canci\u00f3n foi elixido pola revista \"NME\" como o cuarto mellor solo de todos os tempos."}
{"id": "151236", "revid": "56817", "url": "https://gl.wikipedia.org/wiki?curid=151236", "title": "Unmade Bed", "text": "\"Unmade Bed\" \u00e9 un sinxelo promocional da banda estadounidense de rock alternativo Sonic Youth, sacado do seu \u00e1lbum do 2004 \"Sonic Nurse\". Tr\u00e1tase do segundo e derradeiro sinxelo do \u00e1lbum."}
{"id": "151242", "revid": "22570", "url": "https://gl.wikipedia.org/wiki?curid=151242", "title": "Tom\u00e1s Jim\u00e9nez", "text": "Tom\u00e1s Jim\u00e9nez Lara, en Tomelloso, Cidade Real, e un ex xogador profesional de baloncesto espa\u00f1ol. Est\u00e1 tam\u00e9n relacionado co Val de Lemos, equipo de baloncesto da cidade de Monforte de Lemos. Cunha altura de 2,01 metros xogou un ano na liga ACB co Club Baloncesto Breog\u00e1n de Lugo. Ap\u00f3s retirarse do baloncesto adicouse a traballar como avogado en Monforte.\nTraxectoria.\nTom\u00e1s Jim\u00e9nez xogou nos seguintes equipos:"}
{"id": "151249", "revid": "25871", "url": "https://gl.wikipedia.org/wiki?curid=151249", "title": "Le Monde diplomatique", "text": "Le Monde diplomatique, chamado coloquialmente \"Le Diplo\", \u00e9 un xornal franc\u00e9s de periodicidade mensual fundado en maio de 1954 por Hubert Beuve-M\u00e9ry a modo de suplemento para o diario \"Le Monde\". Presenta unha li\u00f1a editorial esquerdista, defendendo outro tipo de globalizaci\u00f3n e posicion\u00e1ndose a prol dos pa\u00edses do Terceiro Mundo.\nHistoria e caracter\u00edsticas.\nEst\u00e1 destinado aos c\u00edrculos diplom\u00e1ticos e \u00e1s grandes organizaci\u00f3ns internacionais. Creouse por iniciativa dun antigo diplom\u00e1tico de orixe h\u00fangara reconvertido a xornalista, Fran\u00e7ois Honti. Hoxe, enm\u00e1rcase como filial cunha redacci\u00f3n independente dentro do grupo La Vie-Le Monde. En 2007, a tiraxe media da edici\u00f3n francesa roldaba os 240 000 exemplares, mentres que a tiraxe global das s\u00faas edici\u00f3ns internacionais impresas acadaba case os dous mill\u00f3ns e medio de exemplares.\nInternacional.\nA partir do final da d\u00e9cada de 1970, \"Le Monde diplomatique\" comezou a ser editado tam\u00e9n f\u00f3ra de Francia. En 2010 o xornal conta con 68 edici\u00f3ns no estranxeiro, en 26 linguas, sendo 35 impresas e 33 electr\u00f3nicas. De 500 mil exemplares en 1996, o total das edici\u00f3ns estranxeiras impresas pasou a 1,4 mill\u00f3n de exemplares en 2005.\nO xornal aborda temas relacionados \u00e1 Europa, \u00e1 Am\u00e9rica Latina e ao Mundo \u00c1rabe. Al\u00e9n dos artigos traducidos da edici\u00f3n francesa, at\u00e9 20% das materias das edici\u00f3ns estranxeiras son elaboradas por redacci\u00f3ns locais.\nRedacci\u00f3n.\nEn 2010, o director da publicaci\u00f3n \u00e9 Serge Halimi (anteriormente o director fora o galego Ignacio Ramonet), sendo o redactor xefe Maurice Lemoine e os seus adxuntos Martine Bulard, Philippe R\u00edo, Anne-C\u00e9cile Robert. As\u00ed mesmo, na redacci\u00f3n figuran Mona Chollet, Alain Gresh, Pierre Rimbert, Dominique Vidal e Laurent Bonelli."}
{"id": "151250", "revid": "1131", "url": "https://gl.wikipedia.org/wiki?curid=151250", "title": "Fre\u00e1s", "text": "O top\u00f3nimo galego Fre\u00e1s pode referirse a:"}
{"id": "151251", "revid": "56817", "url": "https://gl.wikipedia.org/wiki?curid=151251", "title": "O Picouto", "text": "O top\u00f3nimo O Picouto pode referirse a varios lugares de Galicia:"}
{"id": "151252", "revid": "1131", "url": "https://gl.wikipedia.org/wiki?curid=151252", "title": "Pambre", "text": "O top\u00f3nimo galego Pambre pode referirse a:"}
{"id": "151253", "revid": "72012", "url": "https://gl.wikipedia.org/wiki?curid=151253", "title": "Otto Albert Blehr", "text": "Otto Albert Blehr, nado o 1847 en Stange e finado o 1927 en Oslo, foi un xurista e pol\u00edtico primeiro ministro de Noruega entre o 1902 e o 1903 - cando o pa\u00eds formaba unha uni\u00f3n con Suecia, e entre o 1921 e o 1923, despois da independencia."}
{"id": "151254", "revid": "56817", "url": "https://gl.wikipedia.org/wiki?curid=151254", "title": "Articulaci\u00f3n", "text": "Articulaci\u00f3n pode referirse:"}
{"id": "151255", "revid": "89787", "url": "https://gl.wikipedia.org/wiki?curid=151255", "title": "Jos\u00e9 Antonio Figueroa", "text": "Jos\u00e9 Antonio Figueroa Cerdeiri\u00f1a, co\u00f1ecido como Josean Figueroa, nado en Madrid o 14 de marzo de 1943, \u00e9 un adestrador de baloncesto profesional espa\u00f1ol que adestrou entre outros equipos ao Club Baloncesto Breog\u00e1n de Lugo, ao OAR Ferrol, ao Club Ourense Baloncesto, ao Cajabilbao e ao Pamesa Valencia da liga ACB. Foi nomeado adestrador do ano en 1987 pola Asociaci\u00f3n Espa\u00f1ola de Entrandores de Baloncesto (do castel\u00e1n: \"Asociaci\u00f3n Espa\u00f1ola de Adestradores de Baloncesto\")."}
{"id": "151256", "revid": "5132", "url": "https://gl.wikipedia.org/wiki?curid=151256", "title": "Josean Figueroa", "text": ""}
{"id": "151257", "revid": "27155", "url": "https://gl.wikipedia.org/wiki?curid=151257", "title": "Articulaci\u00f3n (anatom\u00eda)", "text": "En anatom\u00eda, unha articulaci\u00f3n \u00e9 o medio de contacto que fai a uni\u00f3n entre dous ou m\u00e1is \u00f3sos pr\u00f3ximos. A parte da anatom\u00eda que se encarga do estudo das articulaci\u00f3ns \u00e9 a artrolox\u00eda.\nAs funci\u00f3ns m\u00e1is importantes das articulaci\u00f3ns son de constitu\u00edr puntos de uni\u00f3n do esqueleto e producir movementos mec\u00e1nicos, proporcion\u00e1ndolle elasticidade e plasticidade ao corpo, ademais de seren lugares de crecemento.\nPara o seu estudo, as articulaci\u00f3ns poden clasificarse atendendo a dous criterios:\nMorfoloxicamente, os diferentes tipos de articulaci\u00f3ns clasif\u00edcanse segundo o tecido que as une en varias categor\u00edas: fibrosas, cartilaxinosas ou sinoviais.\nFisioloxicamente, o corpo humano ten diversos tipos de articulaci\u00f3ns, como a sinartrose (non m\u00f3bil), s\u00ednfise (con movemento monoaxial) e diartrose (maior amplitude ou complexidade de movemento).\nIntroduci\u00f3n.\nO corpo do adulto est\u00e1 formado por 207 \u00f3sos aproximadamente, os cales son r\u00edxidos e serven para protexer os \u00f3rganos brandos do organismo humano. Os \u00f3sos est\u00e1n formados na s\u00faa maior parte por calcio, e \u00e1 s\u00faa vez axudan ao equilibrio deste mineral (homeostase).\nOs \u00f3sos forman o esqueleto, o cal se divide en dous:\nOs \u00f3sos son afectados por diversas enfermidades, igual que os m\u00fasculos.\nOs m\u00fasculos caracter\u00edzanse pola s\u00faa capacidade para contraerse, polo xeral en resposta a un est\u00edmulo nervioso. A unidade b\u00e1sica de todo m\u00fasculo \u00e9 a miofibrila, estrutura filiforme moi pequena formada por prote\u00ednas complexas.\nAs articulaci\u00f3ns son zonas de uni\u00f3n entre os \u00f3sos ou cartilaxes do esqueleto e p\u00f3dense clasificar en base a diversos criterios, como a s\u00faa estrutura ou a s\u00faa funci\u00f3n.\nClasificaci\u00f3n estrutural.\nAs articulacions p\u00f3dense clasificar segundo o tecido do cal est\u00e1n formadas, como se mostra a continuaci\u00f3n:\nSinoviais, diartroses ou m\u00f3biles.\nPermiten realizar unha ampla gama de movementos.\nAs sinoviais div\u00eddense en subarticulaci\u00f3ns:\nArticulaci\u00f3ns multiaxiais: permiten os movementos en 3 ou m\u00e1is eixes:\n Articulaci\u00f3ns biaxiais: permiten movemento ao redor de 2 eixes: \nFibrosas, sinartroses ou inm\u00f3biles.\nEstas articulaci\u00f3ns son uni\u00f3ns de \u00f3sos nas que participa un tecido fibroso, un\u00edndoos. A mobilidade destas articulaci\u00f3ns queda definida pola lonxitude das fibras do tecido. A modo de exemplo cabe citar as articulaci\u00f3ns das costas, as do sacro, as do cranio nas partes da uni\u00f3n entre o parietal, occipital, frontal e temporal, algunhas do noelo e as da pelve.\nMais, as articulaci\u00f3ns da columna non son totalmente inm\u00f3biles, xa que son o suficientemente flexibles como para permitir alg\u00fan movemento e manter o seu papel de soporte da columna vertebral.\nHai 3 tipos de articulaci\u00f3ns fibrosas:\nCartilaxinosas, semiartroses ou semim\u00f3biles.\nEste tipo de articulaci\u00f3ns real\u00edzase entre cartilaxe e \u00f3so, non permiten tanto movemento como as m\u00f3biles. Poden ser sincondroses cando est\u00e1n feitas de cartilaxe hialino ou ben s\u00ednfises cando son de fibrocartilaxe, son de dous tipos:\nClasificaci\u00f3n funcional.\nAs articulaci\u00f3ns tam\u00e9n poden clasificarse funcionalmente, segundo o grao de mobilidade que permitan realizar.\nDiartroses ou articulaci\u00f3ns m\u00f3biles.\nO termo diartrose procede do grego \"d\u00eda\", separaci\u00f3n, e \"arthron\", articulaci\u00f3n. Son as m\u00e1is numerosas no esqueleto. Estas articulaci\u00f3ns caracter\u00edzanse pola diversidade e amplitude dos movementos que lles permiten desempe\u00f1ar aos \u00f3sos. Pos\u00faen cartilaxe articular ou de revestimento en ambas as partes da articulaci\u00f3n. Un exemplo t\u00edpico de diartrose \u00e9 a articulaci\u00f3n glenoumeral, a articulaci\u00f3n que une o \u00famero coa esc\u00e1pula. No contorno da cavidade glenoide \u00e1chase o rodete marxinal ou rodete glenoide. As d\u00faas superficies articulares est\u00e1n unidas pola c\u00e1psula que se fixa ao redor da cavidade glenoide da esc\u00e1pula e do colo anat\u00f3mico do \u00famero. A c\u00e1psula est\u00e1 reforzada exteriormente por ligamentos extracapsulares e interiormente est\u00e1 tapizada pola sinovial.\nOs movementos var\u00edan segundo o tipo de diartrose:\nAnfiartrose ou articulaci\u00f3ns semim\u00f3biles.\nEste tipo de articulaci\u00f3ns mant\u00e9\u00f1ense unidas por unha cartilaxe el\u00e1stica e presentan unha mobilidade escasa, como a uni\u00f3n dos \u00f3sos da pube (s\u00ednfise da pube), que durante o parto realiza un movemento moi amplo, e a articulaci\u00f3n entre os corpos de v\u00e9rtebras adxacentes.\nPodemos diferenciar dous tipos:\nSinartroses ou articulaci\u00f3ns inm\u00f3biles.\nEstas articulaci\u00f3ns mant\u00e9\u00f1ense unidas polo crecemento do \u00f3so, ou por unha cartilaxe resistente. Son articulaci\u00f3ns r\u00edxidas, sen mobilidade, como as que unen os \u00f3sos do cranio, ou cunha mobilidade moi limitada, como a uni\u00f3n distal entre ulna e radio. Subdiv\u00eddense \u00e1 s\u00faa vez en diversos tipos:"}
{"id": "151258", "revid": "6438142", "url": "https://gl.wikipedia.org/wiki?curid=151258", "title": "Ram\u00f3n Carredano", "text": "Ram\u00f3n Carredano Cobas, nado en Noia en 1950 \u00e9 un escritor galego.\nTraxectoria.\nProfesionalmente \u00e9 traballador da banca. Foi cofundador con Xos\u00e9 Agrelo do grupo de teatro Candea. Segue vinculado ao teatro na Escola de Teatro Liceo de Noia. Colabora nas revistas \"Casa da Gram\u00e1tica\" do IES Virxe do Mar de Noia e \"Alameda\" do Liceo de Noia.\nObras.\n\"Kwerty\", 2022"}
{"id": "151259", "revid": "1888", "url": "https://gl.wikipedia.org/wiki?curid=151259", "title": "Xos\u00e9 Agrelo", "text": ""}
{"id": "151267", "revid": "25871", "url": "https://gl.wikipedia.org/wiki?curid=151267", "title": "Lost Dogs", "text": "Lost Dogs \u00e9 un recompilatorio da banda estadounidense de rock alternativo Pearl Jam, editado o 11 de novembro do 2003 a trav\u00e9s do selo Epic Records. O \u00e1lbum foi certificado \"ouro\" pola RIAA nos Estados Unidos.\nTr\u00e1tase dun disco dobre de caras-b e outro material tanto editado como non editado previamente. \"Lost Dogs\" vendeu 89.500 copias na s\u00faa primeira semana e tivo a s\u00faa estrea no n\u00famero 15 da lista \"Billboard 200\"."}
{"id": "151268", "revid": "25871", "url": "https://gl.wikipedia.org/wiki?curid=151268", "title": "Rearviewmirror (Greatest Hits 1991-2003)", "text": "Rearviewmirror (Greatest Hits 1991\u20132003) \u00e9 un recompilatorio de dous discos da banda estadounidense de rock alternativo Pearl Jam, editado o 16 de novembro do 2004 a trav\u00e9s do selo Epic Records."}
{"id": "151270", "revid": "98629", "url": "https://gl.wikipedia.org/wiki?curid=151270", "title": "Axel Pehrsson-Bramstorp", "text": "Axel Alarik Pehrsson-Bramstorp, orixinalmente Axel Alarik Pehrsson, nado en 1883 e finado en 1954, foi un granxeiro e pol\u00edtico, e o primeiro ministro de Suecia entre xu\u00f1o e setembro de 1936.\nTraxectoria.\nNaceu nunha familia de granxeiros, e a\u00ednda que a morte do seu pai fixo imposible que continuase os seus estudos despois dos 14 anos, m\u00e1is tarde supliu esta carencia con alg\u00fans cursos de educaci\u00f3n para adultos nunha \"folkh\u00f6gskola\". A granxa que os seus pais alugaran era con todo dun tama\u00f1o considerable, e na \u00e9poca do seu matrimonio puido comprar a granxa \"Bramstorp\" no mesmo distrito parroquial, mentres que logo asumiu a direcci\u00f3n da granxa paterna e tam\u00e9n dalgunhas outras. Como parlamentario ser\u00eda m\u00e1is co\u00f1ecido como \"Axel Pehrsson de Bramstorp\", ou s\u00f3 como \"Bramstorp\", e en 1937 agregou oficialmente o nome da granxa ao seu apelido familiar.\nMentres cimentaba a s\u00faa riqueza como agricultor, estivo activo en pol\u00edtica social e rexional e en 1918 converteuse en membro da segunda c\u00e1mara do \"Riksdag\" (Parlamento), representando ao Partido Liberal, pero non foi reelecto en 1921. M\u00e1is tarde adheriu ao partido agrario \"Bondef\u00f6rbundet\" (a \"Liga dos Granxeiros\") e foi novamente electo en 1929 como membro da segunda c\u00e1mara, onde permanecer\u00eda at\u00e9 1949. Foi presidente do partido entre 1934 e 1949.\nCando o gabinete social dem\u00f3crata de Per Albin Hansson foi cesado pola maior\u00eda parlamentaria na primavera de 1936, Pehrsson recibiu o mandato do Rei Gustavo V de formar unha coalici\u00f3n de goberno non socialista. Isto resultou imposible, e Pehrsson dirixiu un gabinete monopartidario como primeiro ministro durante tres meses. Como o seu gabinete s\u00f3 permaneceu \u00e1 fronte do pa\u00eds durante o ver\u00e1n, foi chamado \"o goberno de vacaci\u00f3ns\". Pehrsson tam\u00e9n ocupou nese breve per\u00edodo o cargo de ministro de Agricultura; tras as elecci\u00f3ns para a segunda c\u00e1mara en setembro renunciou como primeiro ministro, pero permaneceu como ministro de Agricultura no novo gabinete de Hansson, que era unha coalici\u00f3n de social dem\u00f3cratas e o \"Bondef\u00f6rbundet\". Continuou na mesma posici\u00f3n no gabinete de coalici\u00f3n nacional que se formou, tam\u00e9n baixo o liderado de Hansson, ao estalar a segunda guerra mundial en 1939 e que permaneceu at\u00e9 a fin da guerra en 1945.\nTras a renuncia do gabinete de coalici\u00f3n do per\u00edodo da guerra, Bramstorp mantivo importantes posici\u00f3ns nas organizaci\u00f3ns de agricultores, \u00e1 vez que continuou como presidente do seu partido e membro do Parlamento, ata que a enfermidade o forzou a retirarse en 1949. Foi galardoado co t\u00edtulo de cabaleiro da \"Orde do Seraf\u00edn\" ese mesmo ano, e viviu o resto da s\u00faa vida na s\u00faa granxa."}
{"id": "151273", "revid": "98629", "url": "https://gl.wikipedia.org/wiki?curid=151273", "title": "The Ghost Writer", "text": "The Ghost Writer (\"O escritor pantasma\") \u00e9 un filme de coproduci\u00f3n franco-xermano-brit\u00e1nica dirixido polo director de cine polon\u00e9s nacionalizado franc\u00e9s Roman Polanski e baseado na novela de Robert Harris \"O poder na sombra\". Polanski obtivo por esta pel\u00edcula o \"Oso de prata\" ao mellor director no Festival Internacional de Cine de Berl\u00edn do 2010.\nSinopse.\nUn escritor (Ewan McGregor) \u00e9 contratado por un ex-primeiro ministro brit\u00e1nico (Pierce Brosnan), trala morte en estra\u00f1as circunstancias do seu predecesor, para que lle escriba as s\u00faas memorias, no momento en que o pol\u00edtico \u00e9 acusado polo Tribunal Internacional de Xustiza de amparar detenci\u00f3ns ilegais de sospeitosos de terrorismo e a s\u00faa posterior entrega \u00e1 CIA. Empeza nese momento unha perigosa investigaci\u00f3n na que o escritor pon en perigo a s\u00faa propia vida e a trav\u00e9s da cal Polanski aproveita para tratar a guerra do Iraq dende unha \u00f3ptica diferente, incidindo nas s\u00faas relaci\u00f3ns con opacos movementos pol\u00edticos que se remontan sorprendentemente atr\u00e1s no tempo e que deslexitiman as democracias europeas convencionais."}
{"id": "151275", "revid": "22570", "url": "https://gl.wikipedia.org/wiki?curid=151275", "title": "Golfo de Alasca", "text": "O golfo de Alasca \u00e9 un brazo curvo do oc\u00e9ano Pac\u00edfico na costa sur de Alasca, delimitando polo oeste coa pen\u00ednsula de Alasca e a illa Kodiak, e polo leste co arquip\u00e9lago Alexander, onde se encontra a ba\u00eda Glaciar.\nA ribeira do golfo \u00e9 unha combinaci\u00f3n de bosques, monta\u00f1as e glaciares, como o Malaspina e o Bering. A costa est\u00e1 profundamente accidentada, con enormes entrantes como a Cook Inlet e o Prince William Sound (dous grandes corpos de auga interconectados), ou como tam\u00e9n a ba\u00eda Yakutat ou o Cross Sound.\nMeteoroloxicamente, o golfo \u00e9 un continuo xerador de tormentas. Isto, sumado \u00e1s vastas cantidades de neve e xeo sobre o sur de Alasca, d\u00e1 como resultado as maiores tempestades da zona sur do c\u00edrculo polar \u00e1rtico. Moitas destas tormentas m\u00f3vense cara ao sur polas costas de Columbia Brit\u00e1nica, Washington e Oreg\u00f3n. A maior\u00eda das choivas estacionais do Noroeste do Pac\u00edfico prove\u00f1en do golfo de Alasca."}
{"id": "151276", "revid": "3338", "url": "https://gl.wikipedia.org/wiki?curid=151276", "title": "Golfo de Alaska", "text": ""}
{"id": "151277", "revid": "3338", "url": "https://gl.wikipedia.org/wiki?curid=151277", "title": "Cook Inlet", "text": ""}
{"id": "151279", "revid": "55424", "url": "https://gl.wikipedia.org/wiki?curid=151279", "title": "Chicago Bears", "text": "Os Chicago Bears (do ingl\u00e9s: \"Osos de Chicago\") son un equipo profesional de f\u00fatbol americano de cidade de Chicago (Illinois), que compite na North Division da National Football Conference, unha das d\u00faas divisi\u00f3ns da National Football League. \u00c9 un dos equipos m\u00e1is antigos da liga (o m\u00e1is antigo son os Arizona Cardinals), fundado en Decatur en 1919 (o mesmo ano no que se fundaron os Green Bay Packers) baixo o nome de Decatur Staleys, traslad\u00e1ndose \u00e1 cidade de Chicago en 1921. Xunto cos Arizona Cardinals (orixinalmente de Chicago), \u00e9 unha das d\u00faas \u00fanicas franqu\u00edas que compiten na NFL dende a s\u00faa fundaci\u00f3n."}
{"id": "151281", "revid": "16394", "url": "https://gl.wikipedia.org/wiki?curid=151281", "title": "The ghost writer", "text": ""}
{"id": "151283", "revid": "89787", "url": "https://gl.wikipedia.org/wiki?curid=151283", "title": "New Orleans Saints", "text": "Os New Orleans Saints son equipo profesional de f\u00fatbol americano con sede en Nova Orle\u00e1ns, Luisiana. Os Saints compiten na National Football League (NFL) como club membro da Divisi\u00f3n Sur da National Football Conference (NFC). O equipo foi fundado o 1 de novembro de 1966 por John W. Mecom Jr., David Dixon e a propia cidade de Nova Orle\u00e1ns. O nome do equipo prov\u00e9n da festividade de Todos os Santos, debido ao gran n\u00famero de cat\u00f3licos que viven na cidade, \u00e9 ao himno \"When the Saints Go Marching In\", moi asociado a Nova Orle\u00e1ns. As cores do equipo son o dourado \u00e9 o negro, mentresa que o seu escudo \u00e9 unha flor de lis de trazos sixelos. A franq\u00eda comezou xogando os seus partidos como local no Tulane Stadium, onde permaneceron at\u00e9 1975, ano no que se trasladaron ao Louisiana Superdome (actualmente co\u00f1ecido como Mercedes-Benz Superdome, debido ao patrocinio da compa\u00f1\u00eda alem\u00e1).\nDurante os seus primeiros vinte anos, os Saints non foron un equipo moi competivo, conseguindo un balance de m\u00e1is vitorias que derrotas tan s\u00f3 nas temporadas 1987, onde remataron 12\u22123 clasific\u00e1ndose por vez primeira aos playoffs, e en 1998, onde conseguiron acabar cun rexistro de 10\u20136. Por outra banda, a primeira en playoffs non chegar\u00eda at\u00e9 o ano 2000, cando conseguiron vencer aos St. Louis Rams por 31\u201328. En 2005, o furac\u00e1n Katrina devastou a cidade, convert\u00e9ndose o Superdome en refuxio temporal para os afectados. De feito, o propio estadio sufriu cuantiosos danos. Esta situaci\u00f3n levou a que o equipo tivese que xogar os seus partidos noutras cidades como San Antonio ou Baton Rouge. Finalmente, o Superdome foi arranxado para a temporada seguinte por valor duns 185 mill\u00f3ns de d\u00f3lares. O primeiro partido dos Saints de volta na s\u00faa cidade levou consigo unha gran carga emocional, conseguindo ga\u00f1ar aos seus rivais de divisi\u00f3n, os Atlanta Falcons, por 23\u20133, e conseguindo clasificarse por segunda vez na s\u00faa historia aos playoffs. O seguinte fito hist\u00f3rico da franqu\u00eda foi na temporada 2009, cando o equipo consegue ga\u00f1ar da man de Drew Brees a s\u00faa primeira Super Bowl tras vencer aos Indianapolis Colts por 31\u201317."}
{"id": "151284", "revid": "89787", "url": "https://gl.wikipedia.org/wiki?curid=151284", "title": "Nuova Pallacanestro Gorizia", "text": "O Nuova Pallacanestro Gorizia foi un club de baloncesto italiano con sede na cidade de Gorizia, Fri\u00fal-Venecia Xulia. Fundado no ano 1999, foi o herdeiro da Unione Ginnastica Goriziana, club que participou durante anos na m\u00e1xima categor\u00eda do baloncesto italiano. Desapareceu no ano 2010.\nHistoria.\nA Union Ginnastica Goriziana foi fundada no ano 1868, sendo estabelecida a secci\u00f3n de baloncesto oficialmente en 1934. O equipo consegue chegar en 1952 \u00e1 Serie A, m\u00e1xima categor\u00eda do baloncesto italiano, permanecendo nela durante d\u00faas temporadas. Posteriormente a Goriziana xogar\u00eda outras cinco temporadas na Serie A nos anos 1960 (1961-62, 1963-65, 1966-67, 1969-70) sen conseguir nun permanecer d\u00faas temporadas consecutivas. A partir de 1975 e ar\u00e9 1984, o club alternou continuamente entre a Serie A e a Serie A2, permanecendo a continuaci\u00f3n de na segunda divis\u00f3n at\u00e9 1998. Tras un novo ascenso \u00e1 Serie A, a\u00ednda que consegue manter a categor\u00eda, vende os seus deportivos ao Scavolini Pesaro, pasando a xogar na terceira divis\u00f3n. O equipo comeza o seu cami\u00f1o na Serie B1 cun novo nome: Nuova Pallacanestro Gorizia. Por\u00e9n, os \u00e9xitos deportivos non acompa\u00f1an, e tras descender \u00e1 Serie C en 2010, o propietario do equipo n\u00e9gase a seguir financiando o club, o que propicia a s\u00faa desaparici\u00f3n.\nPatrocinadores.\nAo longo dos anos, debido a motivos de patrocinio, o equipo foi co\u00f1ecido como:"}
{"id": "151285", "revid": "5132", "url": "https://gl.wikipedia.org/wiki?curid=151285", "title": "Pallacanestro Gorizia", "text": ""}
{"id": "151286", "revid": "5132", "url": "https://gl.wikipedia.org/wiki?curid=151286", "title": "Pallacanestro Goriziana", "text": ""}
{"id": "151287", "revid": "5132", "url": "https://gl.wikipedia.org/wiki?curid=151287", "title": "Zoppas Goriziana", "text": ""}
{"id": "151288", "revid": "5132", "url": "https://gl.wikipedia.org/wiki?curid=151288", "title": "U.S. Goriziana", "text": ""}
{"id": "151289", "revid": "5132", "url": "https://gl.wikipedia.org/wiki?curid=151289", "title": "Spl\u00fcgen Brau Gorizia", "text": ""}
{"id": "151290", "revid": "5132", "url": "https://gl.wikipedia.org/wiki?curid=151290", "title": "Patriarca Gorizia", "text": ""}
{"id": "151291", "revid": "5132", "url": "https://gl.wikipedia.org/wiki?curid=151291", "title": "Segafredo Gorizia", "text": ""}
{"id": "151292", "revid": "5132", "url": "https://gl.wikipedia.org/wiki?curid=151292", "title": "Unione Ginnastica Goriziana", "text": ""}
{"id": "151293", "revid": "5132", "url": "https://gl.wikipedia.org/wiki?curid=151293", "title": "Ginnastica Goriziana", "text": ""}
{"id": "151294", "revid": "5132", "url": "https://gl.wikipedia.org/wiki?curid=151294", "title": "San Benedetto Gorizia", "text": ""}
{"id": "151296", "revid": "5132", "url": "https://gl.wikipedia.org/wiki?curid=151296", "title": "CB Tizona", "text": "O Club Baloncesto Tizona, co\u00f1ecido por motivos de patrocinio como UBU Tizona, \u00e9 un club de baloncesto espa\u00f1ol con sede na cidade de Burgos, Castela e Le\u00f3n. Actualmente compite na LEB Prata.\nHistoria.\nO club ten as s\u00faas orixes no Club Deportivo Maristas de Burgos, mais non \u00e9 at\u00e9 o 2001 que se independiza obtendo a actual denominaci\u00f3n, competindo na liga EBA. Despois de tres anos na liga EBA, o CB Atapuerca recibe unha invitaci\u00f3n da FEB para participar na liga LEB 2, conseguindo finalmente chegar \u00e1 LEB Ouro. En 2014 o equipo ref\u00fandase como CB Tizona."}
{"id": "151297", "revid": "17467", "url": "https://gl.wikipedia.org/wiki?curid=151297", "title": "Club Baloncesto Atapuerca", "text": ""}
{"id": "151298", "revid": "17467", "url": "https://gl.wikipedia.org/wiki?curid=151298", "title": "C.B. Atapuerca", "text": ""}
{"id": "151299", "revid": "17467", "url": "https://gl.wikipedia.org/wiki?curid=151299", "title": "CB Atapuerca Burgos", "text": ""}
{"id": "151300", "revid": "17467", "url": "https://gl.wikipedia.org/wiki?curid=151300", "title": "Autocid Ford Burgos", "text": ""}
{"id": "151301", "revid": "17467", "url": "https://gl.wikipedia.org/wiki?curid=151301", "title": "Autocid Burgos", "text": ""}
{"id": "151302", "revid": "17467", "url": "https://gl.wikipedia.org/wiki?curid=151302", "title": "Ford Burgos", "text": ""}
{"id": "151308", "revid": "89787", "url": "https://gl.wikipedia.org/wiki?curid=151308", "title": "Pablo Casado El\u00edcegui", "text": "Pablo Antonio Casado El\u00edcegui, nado en Zamora o 12 de xaneiro de 1944 e finado o 27 de marzo de 2017 nas Palmas de Gran Canaria, foi un arquitecto e adestrador de baloncesto profesional espa\u00f1ol que dirixiu entre outros equipos o Club Baloncesto Breog\u00e1n de Lugo, o Canarias e o Villalba. En 1991 foi ademais director xeral deste club madrile\u00f1o.\nTraxectoria.\nComo xogador de baloncesto, estivo no CB Canarias durante o tempo que fac\u00eda estudos universitarios de arquitectura en Tenerife.\nComo adestrador, empezou nas categor\u00edas inferiores do Estudiantes, e en 1979 xa estivo adestrando os equipos s\u00e9nior do Club Baloncesto Canarias. Nas illas conseguiu dous ascensos \u00e1 m\u00e1xima categor\u00eda do baloncesto espa\u00f1ol. En 1985 fichou polo Breog\u00e1n lugu\u00e9s, a quen adestrou unicamente por unha tempada. En 1986 marchou ao CB Collado Villalba da periferia madrile\u00f1a, onde permaneceu durante seis anos, o \u00faltimo deles ademais como director xeral do club (1992)."}
{"id": "151309", "revid": "5132", "url": "https://gl.wikipedia.org/wiki?curid=151309", "title": "Nino Morales", "text": "Jorge Alberto Morales Nino, co\u00f1ecido como Nino Morales, nado o 20 de novembro de 1960 en Sevilla, Andaluc\u00eda, \u00e9 un ex xogador e adestrador profesional de baloncesto espa\u00f1ol Cunha altura de 1,95 xogaba na posici\u00f3n de ala."}
{"id": "151310", "revid": "25871", "url": "https://gl.wikipedia.org/wiki?curid=151310", "title": "Calipso (l\u00faa)", "text": "Calipso (ou en grego \"\u039a\u03b1\u03bb\u03c5\u03c8\u03ce\") \u00e9 unha l\u00faa de Saturno. Foi descuberta en 1980, a partir de observaci\u00f3ns terrestres, por Dan Pascu, P. Kenneth Seidelmann, William A. Baum, e Douglas G. Currie, e recibiu a designaci\u00f3n provisional de '. Nos meses posteriores quedar\u00edan rexistradas varias aparici\u00f3ns m\u00e1is, coas s\u00faas designaci\u00f3ns temporais inclu\u00eddas: , , , e . En 1983 recibir\u00eda oficialmente o nome de Calipso, procedente da mitolox\u00eda grega. Tam\u00e9n \u00e9 co\u00f1ecido coma ' ou Tetis C.\nCalipso \u00e9 unha l\u00faa co-orbital de Tetis, e est\u00e1 situada no punto de Langrage de cola (retagarda) de Tetis (L5), 60 graos por detr\u00e1s de Tetis. Est\u00e1 relaci\u00f3n foi identificada por primeira vez por Seidelmann \"e o seu equipo\" en 1981. A l\u00faa Telesto reside no outro punto de Langrage (no de vangarda) de Tetis (L4), 60 graos por diante de Tetis. Calipso e Telesto son tam\u00e9n co\u00f1ecidas polo termo \"Troianos de Tetis\", por analox\u00eda cos asteroides Troianos, hai outras d\u00faas l\u00faas troianas m\u00e1is no sistema de sat\u00e9lites de Saturno, Polideuco e Helena, que son troianas de Dione.\nComa outros sat\u00e9lites pequenos de Saturno, Calipso \u00e9 de forma irregular, cuberta de cr\u00e1teres e semella que perdeu parte do material da s\u00faa superficie, xa que moitos cr\u00e1teres amosan un revelo moi suave. A s\u00faa superficie \u00e9 unha das de maior poder de refracci\u00f3n (en lonxitudes de onde visible) dentro do Sistema Solar, cun albedo xeom\u00e9trico de 1,34. Este alto albedo \u00e9 o resultado do \"pulido\" de \"chorro de area\" feito polas part\u00edculas do anel E, un anel feble, composto principalmente de particulas de xeo de auga xeradas polos geysers do polo sur de Encelado ."}
{"id": "151311", "revid": "3471", "url": "https://gl.wikipedia.org/wiki?curid=151311", "title": "Balc\u00e1nico", "text": ""}
{"id": "151312", "revid": "98629", "url": "https://gl.wikipedia.org/wiki?curid=151312", "title": "Telesto (l\u00faa)", "text": "Telesto (ou en grego \"\u03a4\u03b5\u03bb\u03b5\u03c3\u03c4\u03ce\") \u00e9 unha l\u00faa de Saturno. Foi descuberta por Smith, Reitsema, Larson e Fountain no ano 1980, a partir de observaci\u00f3ns terrestres, e foi provisionalmente designada coma '. Nos seguintes meses, ser\u00edan rexistradas varias observaci\u00f3ns m\u00e1is, con designaci\u00f3ns provisionais inclu\u00eddas: , e . En 1983 foi oficialmente bautizado co nome de Telesto, procedente da mitolox\u00eda grega. Tam\u00e9n \u00e9 co\u00f1ecido coma ' ou Tethys B.\nTelesto \u00e9 unha l\u00faa co-orbital de Tetis, e est\u00e1 situada no punto de Langrage de vangarda de Tetis (L4), 60 graos por diante de Tetis. Est\u00e1 relaci\u00f3n foi identificada por primeira vez por Seidelmann \"e o seu equipo\" en 1981. A l\u00faa Calipso reside no outro punto de Langrage (no retagarda ou cola) de Tetis (L5), 60 graos por detr\u00e1s de Tetis. Calipso e Telesto son tam\u00e9n co\u00f1ecidas polo termo \"Troianos de Tetis\", por analox\u00eda cos asteroides Troianos, hai outras d\u00faas l\u00faas troianas m\u00e1is no sistema de sat\u00e9lites de Saturno, Polideuco e Helena, que son troianas de Dione.\nA sonda \"Cassini\" fixo un sobrevoo a longa distancia de Telesto o 11 de outubro do 2005. Sorprendentemente as imaxes revelaron unha superficie moi suave e practicamente sen rastro de cr\u00e1teres de impacto pequenos."}
{"id": "151313", "revid": "12452", "url": "https://gl.wikipedia.org/wiki?curid=151313", "title": "Wi-fi", "text": ""}
{"id": "151315", "revid": "89787", "url": "https://gl.wikipedia.org/wiki?curid=151315", "title": "As ninfeas", "text": "As ninfeas (en franc\u00e9s \"Les nymph\u00e9as\") \u00e9 un ciclo de aproximadamente dunhas trescentas pinturas realizadas en \u00f3leo que executou o pintor franc\u00e9s Claude Monet nas derradeiras d\u00e9cadas da s\u00faa vida, entre 1895 e 1926. Estes lenzos exh\u00edbense actualmente en numerosas pinacotecas de todo o mundo sobre amplos paneis, como o da ilustraci\u00f3n, que mide 219 \u00d7 602\u00a0cm, e que se atopa no Museo da Orangerie das Tuller\u00edas, en Par\u00eds, Francia.\nEstes inmensos paneis representan un encoro con ninfeas.\nMonet pintounos para ficaren pendurados en c\u00edrculo (dentro dun cuarto arredondado) de xeito que crean o efecto do transcorrer dun d\u00eda ou o das catro estaci\u00f3ns que se desvelan ante os ollos do espectador.\nNo Museo da Orangerie est\u00e1n pendurados en d\u00faas habitaci\u00f3ns ovais e suman oito pezas.\nEsta serie de composici\u00f3ns crom\u00e1ticas culminaron co conxunto monumental pintado para estes dous habit\u00e1culos da \"Orangerie\" de Par\u00eds. O 12 de abril de 1922 Monet doou ao estado franc\u00e9s 22 pinturas sobre este tema, que se realizaron entre 1920 e 1926.\nOrixe da obra.\nOs motivos fornec\u00e9ronllos as ninfeas do encoro do seu xard\u00edn en Giverny. Un tempo antes da realizaci\u00f3n destas obras, en 1890, Monet mercara un eido nesa vila. Debido \u00e1 s\u00faa afecci\u00f3n pola cultura e a arte xaponesas, arranxou nel un xard\u00edn de estilo oriental; constru\u00edu unha ponte xaponesa sobre dun encoro ateigado de ninfeas, co\u00f1ecido coma o \u00abxard\u00edn da auga\u00bb. Dende ent\u00f3n e deica o final da s\u00faa vida pintou unha e outra vez estas plantas acu\u00e1ticas. \"As ninfeas\" obtiveron un grande \u00e9xito en 1909 e Monet profundou no estudo desas plantas, con toda unha serie de cadros coma \"Ninfeas no crep\u00fasculo\" (1910), que pode verse na Kunsthaus de Z\u00faric. Este verxel servir\u00edalle \u00e1 vez de refuxio durante os seus derradeiros anos, nos que padeceu de cataratas, e de inspiraci\u00f3n: o artista planeaba decorar unha habitaci\u00f3n circular cunha serie de pinturas sobre as ninfeas .\nA t\u00e9cnica.\nNesta serie de pinturas, Monet tenta representar os diferentes estados do seu xard\u00edn, cambiante coas horas do d\u00eda e coas estaci\u00f3ns. Tenta capturar o efecto da luz que incide sobre o estanque e sobre todo o que o arrodea. Os motivos da serie son a disposici\u00f3n das ninfeas na auga e os reflexos dos salgueiros.\nO autor tenta plasmar o espazo atmosf\u00e9rico e o transcorrer do tempo, polo que os trazos son flu\u00eddos, sen l\u00edmites determinados, elimin\u00e1ndose case por completo as formas. Emprega pinceladas moi soltas e cargadas, superpo\u00f1\u00e9ndoas entre si, e traballa con tonalidades fr\u00edas que contrastan coas cores m\u00e1is c\u00e1lidas das ninfeas."}
{"id": "151318", "revid": "81969", "url": "https://gl.wikipedia.org/wiki?curid=151318", "title": "FC Luzern", "text": "O FC Luzern \u00e9 un club de f\u00fatbol de Lucerna, Su\u00edza. Fundouse en 1901 e actualmente compite na Super Liga Su\u00edza. O seu campo \u00e9 o estadio Allmend, con capacidade para 13.000 espectadores."}
{"id": "151319", "revid": "81969", "url": "https://gl.wikipedia.org/wiki?curid=151319", "title": "FC Lugano", "text": "O Football Club Lugano (co\u00f1ecido como AC Lugano entre 2004 e 2008) \u00e9 un club de f\u00fatbol de Lugano, Su\u00edza. Fundouse o 28 de xullo de 1908 e actualmente compite na Challenge League. O seu campo \u00e9 o estadio Cornaredo, con capacidade para 15.000 espectadores."}
{"id": "151320", "revid": "81969", "url": "https://gl.wikipedia.org/wiki?curid=151320", "title": "FC Sion", "text": "O FC Sion \u00e9 un club de f\u00fatbol de Sion, Su\u00edza. Fundouse en 1909 e actualmente compite na Super Liga Su\u00edza. O seu campo \u00e9 o Stade Tourbillon, con capacidade para 16.500 espectadores.\nViste con camiseta branca, pantal\u00f3n vermello, medias vermellas. O uniforme alternativo \u00e9 unha Camiseta vermella, pantal\u00f3n vermello, medias vermellas.\nPalmar\u00e9s.\n12 vitorias en cantas finais. FC Sion ten a distinci\u00f3n de nunca perder unha final da Copa en Su\u00edza. FC Sion det\u00e9n a marca mundial con 12 vitorias en 12 finais de copa."}
{"id": "151321", "revid": "88215", "url": "https://gl.wikipedia.org/wiki?curid=151321", "title": "FC Baden", "text": "O FC Baden \u00e9 un club de f\u00fatbol de Baden, Su\u00edza. Fundouse en 1897 e actualmente compite na 1. Liga. O seu campo \u00e9 o estadio Esp, con capacidade para 7.000 espectadores."}
{"id": "151325", "revid": "89787", "url": "https://gl.wikipedia.org/wiki?curid=151325", "title": "Zuriqu\u00e9s", "text": "O zuriqu\u00e9s (\"z\u00fcrit\u00fc\u00fctsch\") \u00e9 o dialecto alto alem\u00e1nico que se fala en Z\u00faric.\nDispersi\u00f3n.\nO zuriqu\u00e9s \u00e9, conforme ao n\u00famero dos seus habitantes, a variante do alem\u00e1nico m\u00e1is falada de toda Su\u00edza. A dispersi\u00f3n no alem\u00e1nico non se pode identificar con plena exactitude, os l\u00edmites son aglutinantes. O cant\u00f3n de Z\u00faric \u00e9 a zona de dispersi\u00f3n principal do zuriqu\u00e9s, hai excepci\u00f3ns no norte na zona Weinland e Rafzerfeld, no leste unha zona estreita fronteiriza xunto Frauenfeld que abrangue os municipios de Ellikon e Hagenbuch, e tam\u00e9n no sur o distrito de H\u00f6fe que pertence ao cant\u00f3n Schwyz.\nCaracter\u00edsticas.\nO zuriqu\u00e9s mostra todas as t\u00edpicas caracter\u00edsticas do alem\u00e1nico, o \"ch\" e a \"k\" pron\u00fancianse forzando moito a gorxa, tal e como consegue o iota castel\u00e1n, \"a\" pron\u00fanciase de tal maneira que soa moi baixa, pero a contrario das outras falas do norte de Su\u00edza, a pronunciaci\u00f3n de \"a\" tan baixa non acaba conxunt\u00e1ndose coa \"o\", tanto \u00e9 as\u00ed que chegan a chamarlle \"kako\" ao cacao.\nO zuriqu\u00e9s tivo procesos de intercambio nos que perdeu formas propias e engad\u00edronselle outras, m\u00e1is durante os \u00faltimos dous s\u00e9culos. A fala da cidade foi a que m\u00e1is cambios sufriu debido ao tr\u00e1nsito m\u00e1is elevado que no \u00e1mbito rural (por exemplo mi\u00f1a muller \"miini Frau\" era antes \"mi Frau\"). Xeograficamente p\u00f3dese diferenciar entre dialectos zuriqueses nos seguintes territorios: Cidade, Lago de Z\u00faric, Winterthur, Oberland, Unterland e Amt.\nExemplos rexionais.\nWinterthur"}
{"id": "151326", "revid": "88215", "url": "https://gl.wikipedia.org/wiki?curid=151326", "title": "Juan Carlos I (L-61)", "text": "O Juan Carlos I (L-61), catalogado inicialmente como Buque de Proxecci\u00f3n Estrat\u00e9xica, \u00e9 un novedoso buque de asalto anfibio da Armada Espa\u00f1ola botado o 10 de marzo de 2008 pola empresa espa\u00f1ola Navantia (Ferrol) que recibe o seu nome en honor ao xefe do Estado, o rei Xo\u00e1n Carlos I de Espa\u00f1a. Este buque \u00e9 o de maior tama\u00f1o e tonelaxe que tivo a Armada Espa\u00f1ola en toda a s\u00faa historia.\nCaracter\u00edsticas.\nO \"Juan Carlos I\" \u00e9 un buque de guerra multiprop\u00f3sito, da Armada Espa\u00f1ola, similar aos LHD estadounidenses da Clase \"Wasp\", coa adici\u00f3n do ski-jump a proa para mellorar as capacidades de carga de combustible e armamento dos avi\u00f3ns V/STOL, ademais dun novo sistema de propulsi\u00f3n el\u00e9ctrico de longa autonom\u00eda. O dese\u00f1o foi aprobado en setembro de 2003 en Navantia (Ferrol) e comezou a construci\u00f3n o 20 de maio de 2005.\nA construci\u00f3n do BPE (Buque de Proxecci\u00f3n Estrat\u00e9xica) enc\u00e1drase nun marco hist\u00f3rico de aumento dos orzamentos e a asunci\u00f3n gradual de maiores responsabilidades internacionais por parte de Espa\u00f1a. O novo buque debe desempe\u00f1ar un papel importante na frota. Unha plataforma que ten un rol dual:\nA funci\u00f3n do buque enm\u00e1rcase dentro da estrutura da Frota da Armada nun s\u00f3lido Grupo de Proxecci\u00f3n, con unidades aeronavales e anfibias (as\u00ed como os dous buques de apoio log\u00edstico). Tam\u00e9n se alinea co cambio estrat\u00e9xico da US Navy, ao apostar polas \"brown waters\" e a \"litoral warfare\", abandonando o car\u00e1cter exclusivo que han ter as \"blue and green waters\" e o control de grandes extensi\u00f3ns do oc\u00e9ano. A Armada espa\u00f1ola redefiniu tam\u00e9n a s\u00faa estratexia defin\u00edndose como unha forza que proxecte a s\u00faa poder no litoral e sobre a costa e, presumiblemente, cara ao interior. Por iso faise necesario potenciar as capacidades anfibias con buques modernos e polivalentes para operaci\u00f3ns de paz, anfibias ou humanitarias. Non debe esquecerse que xunto \u00e1 entrada en servizo deste buque realizouse a potenciaci\u00f3n da Infanter\u00eda de Mari\u00f1a Espa\u00f1ola con novas lanchas LCM-1E, veh\u00edculos MOWAG Piranha, m\u00edsiles Spike entre outros.\nDotaci\u00f3n.\nA tripulaci\u00f3n do buque est\u00e1 en torno aos 243 efectivos, con equipos e elementos de axuda para 1200 soldados.\nOperaci\u00f3ns anfibias.\nPos\u00fae un dique inundable con capacidade para aloxar ata catro transportes de desembarco anfibio LCM-1E e catro supercat ou un \"h\u00f3vercraft\" LCAC (landing craft, air cushion). As\u00ed mesmo conta cun hospital con dous quir\u00f3fanos, sala de odontolog\u00eda, enfermer\u00eda, UCI, raios X, laboratorio, farmacia. O garaxe e o hangar est\u00e1n constru\u00eddos en dous niveis de 6000 m\u00b2 e son espazos vers\u00e1tiles, con capacidade para 6000 t de carga cada un:"}
{"id": "151328", "revid": "5863", "url": "https://gl.wikipedia.org/wiki?curid=151328", "title": "Juan Carlos I (L61)", "text": ""}
{"id": "151329", "revid": "22570", "url": "https://gl.wikipedia.org/wiki?curid=151329", "title": "Bulmers (C&amp;C)", "text": "Bulmers Original Vintage Cider \u00e9 unha marca de sidra producida en Irlanda. Para diferenciala da H. P. Bulmer, a sidra inglesa do mesmo nome, f\u00f3ra da rep\u00fablica Irlandesa \u00e9 vendida co nome de Magners Original Irish Cider.\nHistoria.\nA produci\u00f3n comercial de sidra foi iniciada en Clonmel (condado de Tipperary) en 1935, por William Magner, ori\u00fando desa vila. Magner mercou unha horta a en Clonmel a Mr. Phelan, e axi\u00f1a estableceu un negocio boiante. En 1937 uniuse ao produtor de sidra ingl\u00e9s H. P. Bulmer. Dowds Lane, en Clonmel, foi a sede desta crecente empresa.\nEn 1949 Magner retirouse do negocio e o nome de Bulmers sa\u00edu adiante. Dado que H.P. Bulmer manti\u00f1a os dereitos internacionais da marca Bulmers, impediu que a compa\u00f1\u00eda irlandesa exportase a marca.\nEn 1964 o nome da compa\u00f1\u00eda mudou a Showerings (Ireland) Ltd, e axi\u00f1a trasladou o centro de operaci\u00f3ns a un novo complexo en Annerville, a cinco quil\u00f3metros do centro de Clonmel cara ao leste pola estrada N24 a Waterford, aberta en 1965 polo daquela \"Taoiseach\", Se\u00e1n Lemass.\nActualidade.\nHoxe en d\u00eda Irish Bulmers Ltd. emprega a 470 persoas, sendo unha parte substancial da infraestrutura econ\u00f3mica da comunidade de Clonmel. \u00c9 propiedade de Cantrell and Cochrane (C&amp;C), unha das maiores compa\u00f1\u00edas inglesas de bebida.\nA marca Magners.\nO \u00e9xito da sidra Bulmers en Irlanda levou ao nacemento da sidra Magners. O concepto foi orixinalmente desenvolvido por Shane Whelan, que defend\u00eda que o aumento internacional dos \"pubs\" irlandeses creaba un mercado natural para unha bebida propia irlandesa como a Magners. A etiqueta \u00e9 id\u00e9ntica \u00e1 da Bulmers, ag\u00e1s no nome.\nO produto.\nO produto \u00e9 feito de xeito similar tanto para os nomes Bulmers e Magners. Est\u00e1 dispo\u00f1ible en botellas de 330 ml, pinta, 750 ml e litro, e en latas de 500 ml. Ad\u00f3itase servir con xeo. Na maior\u00eda dos bares irlandeses tam\u00e9n est\u00e1 dispo\u00f1ible en barril (ao igual que a Magners nalg\u00fans bares escoceses). Inicialmente s\u00f3 estaba \u00e1 venda en Espa\u00f1a, Irlanda do Norte e Escocia, pero a marca viu aumentar a s\u00faa popularidade nos \u00faltimos anos, e xa est\u00e1 dispo\u00f1ible no Reino Unido, Europa, Australia, Canad\u00e1 e os EUA.\nOutras variedades.\nA comezos do 2007, Bulmers e Magners lanzaron a versi\u00f3n \"light\", unha versi\u00f3n con menos calor\u00edas (92 por cada botella de 330 ml).\nEn marzo de 2009 Bulmers lanzou o mercado unha sidra de pera. En febreiro de 2010, Bulmers lanzou a Bulmers Berry, unha mestura de 17 variedades de maz\u00e1, similar \u00e1 Bulmers orixinal, xunto con grosellas, framboesas e amorodos, cunha gradaci\u00f3n alcoh\u00f3lica do 4,5 %. Est\u00e1 dispo\u00f1ible en botellas de pinta e \"longneck\", e latas de 500 ml nos ultramarinos.\nMercadotecnia.\nA actual campa\u00f1a de televisi\u00f3n para Bulmers en Irlanda (imitada por Magners no mercado internacional) ten anuncios para cada estaci\u00f3n do ano. Comezan cunha toma dun horto en condici\u00f3ns estacionais (barro e neve en inverno, luminoso e verde con ceos asollados en ver\u00e1n), e ent\u00f3n mostran como as persoas gozan coa bebida durante estas estaci\u00f3ns (cun lume morno en inverno, no exterior no sol temperado no ver\u00e1n).\nBeber a sidra con xeo reflicte o movemento cara cervexas fr\u00edas e extra fr\u00edas. O \u00e9xito de Magners levou \u00e1 sidra l\u00edder no mercado do Reino Unido, a Scottish &amp; Newcastle, \u00e1 presentaci\u00f3n da \"Sirrus\", unha versi\u00f3n da s\u00faa sidra Strongbow producida especificamente para ser tomada con xeo. En 2006 relanzaron a Bulmers Orixinal no reino Unido.\nA marca Magners \u00e9 a patrocinadora do torneo de rugby da Magners League, patrocinando os equipos de Irlanda, Gales e Escocia. Magners patrocinou o Brighton Festival Fringe no 2007, e foi un dos principais patrocinadores do Edinburgh Festival Fringe do 2009, e \u00e9 o principal \"sponsor\" do Glasgow International Comedy Festival."}
{"id": "151331", "revid": "25871", "url": "https://gl.wikipedia.org/wiki?curid=151331", "title": "Yuri Shevchuk", "text": "Yuri Yulianovich Shevchuk ou \u042e\u0301\u0440\u0438\u0439 \u042e\u043b\u0438\u0430\u0301\u043d\u043e\u0432\u0438\u0447 \u0428\u0435\u0432\u0447\u0443\u0301\u043a en cir\u00edlico ruso, nado o 16 de maio de 1957 en Yagodnoye, \u00e9 un cantante e compositor sovi\u00e9tico que lidera a banda de m\u00fasica rock \"DDT\", fundada por el canda Vladimir Sigachev."}
{"id": "151334", "revid": "1131", "url": "https://gl.wikipedia.org/wiki?curid=151334", "title": "Magners", "text": ""}
{"id": "151335", "revid": "98629", "url": "https://gl.wikipedia.org/wiki?curid=151335", "title": "Kentelec 8", "text": "O Kentelec 8 foi un ordenador desenvolvido e presentado en 1974. Foi un dos primeiros ordenadores comerciais baseados en microprocesador e o primeiro microordenador dese\u00f1ado e constru\u00eddo en Espa\u00f1a.\nHistoria.\nO ordenador foi desenvolto por Distesa, pertencente a Anaya Editorial, como resultado do interese do grupo pola aplicaci\u00f3n das tecnolox\u00edas a ensinanza. Foi dese\u00f1ado por Manel Puigb\u00f3 Rocafort e un equipo de colaboradores.\nO nome prov\u00e9n de \"Kentel\", o nome orixinal dun panel de probas de montaxes electr\u00f3nicas dese\u00f1ado polo propio Puigb\u00f3, ao que se lle engadiu a abreviatura EC (do ingl\u00e9s \"Electronic Computer\") e un 8, en referencia ao n\u00famero de bits cos que traballaba o procesador.\nO prototipo foi presentado no ano 1974, un ano despois do Micral N franc\u00e9s (o primeiro ordenador comercial baseado en microprocesador) e uns meses antes do Scelbi-8H, precursor da inform\u00e1tica dom\u00e9stica.\nTi\u00f1a altas prestaci\u00f3ns para a \u00e9poca, pero o equipo era caro, o que propiciou que se deixase de fabricar cando se levaban producidas 10 unidades.\nCaracter\u00edsticas.\nO dese\u00f1o orientouse o estudo dos microprocesadores. No panel amosaba diversos datos internos da m\u00e1quina. Inclu\u00eda un teclado hexadecimal e un z\u00f3colo programador de EPROMs. Inicialmente funcionaba cun procesador Intel 8008, que foi substitu\u00eddo posteriormente por un 8080. Como perif\u00e9rico de entrada e sa\u00edda empregaba unha cinta perforada. Posu\u00eda unha memoria de 8 Kb, ampliable a 16 Kb."}
{"id": "151336", "revid": "88215", "url": "https://gl.wikipedia.org/wiki?curid=151336", "title": "Manel Puigb\u00f3", "text": "Manel Puigb\u00f3 Rocafort, nado en Terrassa o 31 de agosto de 1931, e profesor universitario, deportista e investigador inform\u00e1tico, co\u00f1ecido por ser dese\u00f1ador do Kentelec 8.\nA partir dos anos 70 Manel Puigb\u00f3 dese\u00f1ou unha serie de equipos electr\u00f3nicos enfocados maiormente a ensinanza da electr\u00f3nica e a inform\u00e1tica. Destaca o Kentelec 8, por ser o primeiro ordenador comercial baseado en microprocesador dese\u00f1ado en Espa\u00f1a. Tam\u00e9n dese\u00f1ou varias calculadoras dixitais e anal\u00f3xicas, un corrector autom\u00e1tico de exames e diversos equipos enfocados o estudo e an\u00e1lise de circu\u00edtos.\n\u00c9 o tradutor de diverso libros t\u00e9cnicos e manuais e foi docente na Escola T\u00e9cnica Superior de Enxe\u00f1eiros Industriais de Barcelona e na Universidade Polit\u00e9cnica de Catalu\u00f1a. Na actualidade imparte aulas de inform\u00e1tica musical.\nComo deportista foi tres veces campi\u00f3n do mundo de h\u00f3ckey a pat\u00edns, ga\u00f1ou diversas copas de Europa e varios campionatos de Espa\u00f1a e Catalu\u00f1a. Tam\u00e9n ga\u00f1ou dous campionatos de Espa\u00f1a de h\u00f3ckey sobre herba e foi adestrador do equipo dese deporte do F. C. Barcelona."}
{"id": "151342", "revid": "85894", "url": "https://gl.wikipedia.org/wiki?curid=151342", "title": "Guillermo Llorca", "text": "Guillermo Llorca Freire, nado en Ferrol o 28 de marzo de 1950, \u00e9 un historiador e escritor galego, licenciado en Xeograf\u00eda e Historia pola Universidade de Santiago de Compostela. Exerceu como profesor de Xeograf\u00eda e Historia no Instituto Sof\u00eda Casanova de Ferrol ata o ano 2011 no que se xubilou.\nTraxectoria.\nComo historiador ten unha extensa obra de investigaci\u00f3n e divulgaci\u00f3n, amplamente publicada en libros, revistas e xornais. Ten feito tam\u00e9n achegas \u00e1 did\u00e1ctica da Xeograf\u00eda e da Historia, en diversas publicaci\u00f3ns e como conferenciante. Un gran n\u00famero de artigos ilustran nos xornais a s\u00faa vocaci\u00f3n de xornalista. Destaca a s\u00faa gran dedicaci\u00f3n \u00e1 historia de Ferrol. No campo do audiovisual foi director e guionista de varios v\u00eddeos did\u00e1cticos, premiados en diversos certames. A s\u00faa obra no eido da literatura est\u00e1 representada por libros de relatos. Formou parte dos consellos de redacci\u00f3n das revistas \"Concepci\u00f3n Arenal. Ciencias y Humanidades\", \"FerrolAn\u00e1lisis\" e \"Deceme. Revista de Historia e Ciencias Sociais\".\nEntre a s\u00faa extensa obra p\u00f3dense destacar colaboraci\u00f3ns na \"Gran Enciclopedia Gallega\" en temas de Historia e temas relativos a persoeiros ferrol\u00e1ns. Ten publicado artigos nos xornais \"Ferrol Diario\", \"Norte de Galicia\", \"La Voz de Galicia\", \"Diario 16\" e \"Diario de Ferrol\". Investigaci\u00f3ns s\u00faas te\u00f1en aparecido nas revistas \"Cuadernos do Ateneo Ferrol\u00e1n\", \"Galicia 10\", \"Ingenium\", \"FerrolAn\u00e1lisis\" e \"Concepci\u00f3n Arenal\".\nEntre os seus libros, sobre cuesti\u00f3ns hist\u00f3ricas p\u00f3dense citar: \"Ferrol\u00e1ns\", \"Ferrol\u00e1ns en Cuba\", \"Historia da prensa ferrol\u00e1\", \"Los partidos pol\u00edticos en Ferrol durante la II rep\u00fablica\". No eido literario publicou: \"Relatos para ver mundo\", \"O t\u00fanel da Malata e outros relatos do tren\".\nFoi membro fundador, directivo e presidente do Ateneo Ferrol\u00e1n.\nPublicaci\u00f3ns.\nLibros publicados.\nNo eido da investigaci\u00f3n e divulgaci\u00f3n hist\u00f3rica e xeogr\u00e1fica:\nNo eido literario:\nPublicaci\u00f3ns colectivas.\nPublicou, xunto con outros autores, entre outros, os seguintes libros:\nEn revistas.\nEntre estes traballos poder\u00edanse destacar:\nAudiovisuais.\nFoi director e guionista dos seguintes v\u00eddeos documentais:"}
{"id": "151344", "revid": "1987", "url": "https://gl.wikipedia.org/wiki?curid=151344", "title": "The Day I Tried to Live", "text": "\"The Day I Tried to Live\" \u00e9 un sinxelo da banda estadounidense de grunge Soundgarden, editado no ano 1994 e sacado do seu \u00e1lbum \"Superunknown\". Foi composto polo l\u00edder da banda Chris Cornell e acadou o n\u00famero 13 da lista \"Billboard Mainstream Rock Tracks\". Foi inclu\u00eddo no recompilatorio de grandes \u00e9xitos de 1997 \"A-Sides\".\nLista de canci\u00f3ns.\nTodos os temas compostos por Chris Cornell ag\u00e1s onde se indique."}
{"id": "151345", "revid": "98629", "url": "https://gl.wikipedia.org/wiki?curid=151345", "title": "Hormoaning", "text": "Hormoaning \u00e9 un EP da banda estadounidense de grunge Nirvana. Foi editado o 5 de febreiro de 1992 a trav\u00e9s dos selos DGC Records e Geffen Records unicamente en Australia e o Xap\u00f3n, coincidindo coa xira da banda por eses pa\u00edses.\nCatro das canci\u00f3ns de \"Hormoaning\" son versi\u00f3ns que non foron editadas anteriormente. As outras d\u00faas son orixinais de Nirvana e anteriormente apareceran como caras-b de sinxelos de \"Nevermind\"."}
{"id": "151346", "revid": "43327", "url": "https://gl.wikipedia.org/wiki?curid=151346", "title": "Bleach (hom\u00f3nimos)", "text": "Bleach (no ingl\u00e9s: \"lixivia\"), p\u00f3dese referir a:"}
{"id": "151347", "revid": "56817", "url": "https://gl.wikipedia.org/wiki?curid=151347", "title": "Opiate", "text": "Opiate \u00e9 un EP da banda estadounidense de metal progresivo Tool, editado o 10 de marzo de 1992 a trav\u00e9s do selo Zoo Entertainment."}
{"id": "151348", "revid": "5806641", "url": "https://gl.wikipedia.org/wiki?curid=151348", "title": "Carlos Quint\u00e1ns Eiras", "text": "Carlos Lu\u00eds Quint\u00e1ns Eiras, nado en Senande (Mux\u00eda) en 1962, \u00e9 un arquitecto galego.\nTraxectoria.\nObtivo o t\u00edtulo de Arquitecto en 1987 pola Escola T\u00e9cnica Superior de Arquitectura da Coru\u00f1a, onde \u00e9 profesor no departamento de Construci\u00f3ns Arquitect\u00f3nicas dende 1990. Foi profesor de proxectos na Escola Internacional de Arquitectura de Catalu\u00f1a de Barcelona dende o ano 2002 ata o 2005. Codirector da revista \"Tect\u00f3nica\" dende 1995 e codirector da revista \"Obradoiro\" dende 2006, tam\u00e9n da revista Archives dende 2018 .\nFormou parte do estudio \"Quint\u00e1ns Raya Crespo\" cos arquitectos Antonio Raya de Blas e Crist\u00f3bal Crespo Gonz\u00e1lez ata o ano 2002. Le\u00f3n de ouro na Bienal de Venecia no ano 2016. Secretario dende o inicio do premio Enor. Direcci\u00f3n art\u00edstica de 12 miradas. Coordinaci\u00f3n cient\u00edfica de 12miradas."}
{"id": "151353", "revid": "1131", "url": "https://gl.wikipedia.org/wiki?curid=151353", "title": "Ivica Olic", "text": ""}
{"id": "151354", "revid": "88215", "url": "https://gl.wikipedia.org/wiki?curid=151354", "title": "Jos\u00e9 Manuel Reina", "text": "Jos\u00e9 Manuel Reina P\u00e1ez, m\u00e1is co\u00f1ecido como Reina ou Pepe Reina, nado en Madrid o 31 de agosto de 1982, \u00e9 un futbolista espa\u00f1ol. Xoga de porteiro e o seu actual equipo \u00e9 o SS Lazio da Serie A italiana. \u00c9 fillo do porteiro cordob\u00e9s Miguel Reina.\nTam\u00e9n xoga na selecci\u00f3n de f\u00fatbol de Espa\u00f1a, coa que ga\u00f1ou a Copa Mundial de F\u00fatbol en 2010 e as Eurocopas de 2008 e 2012, un triplete in\u00e9dito na historia do f\u00fatbol.\nTraxectoria.\nFC Barcelona.\nNaceu en Madrid, onde o seu pai, Miguel Reina, fixou a s\u00faa residencia tras retirarse no Atl\u00e9tico de Madrid. Comezou a xogar na Escola de F\u00fatbol Madrid Oeste de Boadilla del Monte. En 1995 pasou ao f\u00fatbol base do FC Barcelona, club no que o seu pai desenvolvera a maior parte da s\u00faa carreira profesional. Pasou polos equipos infant\u00eds (1995-96), cadetes (1996-98) e xuven\u00eds (1998-99) ata chegar ao filial en 1999, realizando a pretemporada dese ano co primeiro equipo.\nA tempada 2000-01 empezouna no filial en Segunda Divisi\u00f3n B, pero as sucesivas lesi\u00f3ns dos dous porteiros do primeiro equipo, Richard Dutruel e Francesc Arnau, permit\u00edronlle debutar en Primeira Divisi\u00f3n con tan s\u00f3 18 anos. Foi o 2 de decembro de 2000 nun partido ante o Celta de Vigo que finalizou con empate a tres. Reina saltou ao campo no minuto 49, en substituci\u00f3n do lesionado gardameta franc\u00e9s.\nO t\u00e9cnico, Lorenzo Serra Ferrer, deulle continuidade como titular e Reina disputou esa tempada 19 partidos de liga, ademais de defender o arco azulgrana na Copa da UEFA, onde o seu equipo alcanzou as semifinais.\nA tempada 2001-02 perdeu protagonismo tras a fichaxe do internacional arxentino Roberto Bonano, xogando a metade de encontros oficiais que a anterior campa\u00f1a: 16 (once partidos de Liga, un de Copa do Rei e catro de Liga de Campi\u00f3ns). Ao termo da tempada \u00e9 traspasado por cinco anos ao Villarreal CF, a\u00ednda que o club catal\u00e1n reserv\u00e1base unha opci\u00f3n de recompra.\nVilarreal CF.\nNo seu novo destino rapidamente f\u00edxose coa titularidade e converteuse nun dos puntais dun equipo, polo que ao finalizar a tempada 2002-03 o Villarreal CF decidiu facerse co 100% dos dereitos do xogador, a cambio de seis mill\u00f3ns de euros e o pase de Juliano Belletti ao FC Barcelona.\nNo seu segundo ano en Vila-real o equipo amarelo conquistou a Copa Intertoto -primeiro t\u00edtulo oficial na historia do club-, o que lles permitiu participar na Copa da UEFA, onde alcanzaron as semifinais.\nA tempada 2004-05, ademais de sumar unha nova Copa Intertoto, clasificou ao seu equipo para a Liga de Campi\u00f3ns, un \u00e9xito sen precedentes para o modesto club castellonense, tras finalizar a liga en terceira posici\u00f3n. Esa tempada destapouse como un especialista en parar lanzamentos de penaltis, chegando a deter sete das nove penas m\u00e1ximas que lle chutaron.\nLiverpool FC.\nLogo de tres anos de \u00e9xitos en Villarreal, en xullo de 2005 Rafa Ben\u00edtez decidiu fichalo para o Liverpool FC ingl\u00e9s, que se acababa de proclamar campi\u00f3n de Europa. Pronto desprazou ao banco ao internacional polaco Jerzy Dudek, que fora un dos protagonistas destacados da conquista do t\u00edtulo europeo.\nNo club ingl\u00e9s estableceu unha marca como o gardameta que mantivo a s\u00faa porter\u00eda a cero durante m\u00e1is minutos. No partido de semifinais da Liga de Campi\u00f3ns 2006-07 contra o Chelsea parou tres penaltis de catro que lle tiraron e en Liverpool \u00e9 un heroe. Fixera o mesmo no final da Copa Inglesa contra o West Ham United na tempada 2005-06 para ga\u00f1ar a copa.\nSelecci\u00f3n nacional.\nFoi internacional coa selecci\u00f3n de Espa\u00f1a en once ocasi\u00f3ns (ata agosto de 2008). Antes de debutar coa selecci\u00f3n absoluta, foi internacional en varias das categor\u00edas inferiores de Espa\u00f1a: Sub-16, Sub-17, Sub-18 e Sub-21. Formou parte do combinado espa\u00f1ol que conquistou a medalla de bronce no Mundial Sub-17 de 1997.\nO 17 de agosto de 2005 fixo o seu debut coa selecci\u00f3n absoluta, nun partido amigable contra Uruguai no Molin\u00f3n de Xix\u00f3n.\nFoi un dos integrantes do combinado nacional que participou na Copa Mundial de F\u00fatbol 2006 e, posteriormente, na Eurocopa 2008, onde os espa\u00f1ois se proclamaron campi\u00f3ns. En devandito torneo disputou un partido da primeira fase, ante Grecia, onde o conxunto espa\u00f1ol imp\u00faxose 1-2 aos gregos. Tam\u00e9n integrou o combinado nacional que ga\u00f1ou a Copa Mundial de F\u00fatbol 2010, celebrada en Sur\u00e1frica e a Eurocopa 2012, disputada en Polonia e Ucra\u00edna. Foi o speaker nas celebraci\u00f3ns da Mundial 2010, realizada en Madrid o 12 de xullo de 2010 e da Eurocopa 2012, celebrada o 2 de xullo dese ano tam\u00e9n na capital.\nEstat\u00edsticas.\n\"Actualizado o 16 de maio de 2012.\"\nVida persoal.\nActualmente reside en Liverpool, est\u00e1 casado con Yolanda Ruiz e ten tres fillos, Grecia, Alma e Luca. Adoita viaxar a Madrid e C\u00f3rdoba, onde viven os seus pais.\nPepe destacou sempre pola s\u00faa humildade e solidariedade. \u00c9 considerado o show-man da selecci\u00f3n espa\u00f1ola\nO 1 de xullo de 2012 tras ga\u00f1ar Espa\u00f1a a Eurocopa, Pepe Reina luciu a camiseta do Real Betis Balompi\u00e9, co dorsal 26 e o nome de Miki Roqu\u00e9, xogador b\u00e9tico falecido unha semana antes da final da Eurocopa por un cancro de pelve co que levaba loitando un ano enteiro tras a s\u00faa retirada do f\u00fatbol."}
{"id": "151356", "revid": "839", "url": "https://gl.wikipedia.org/wiki?curid=151356", "title": "Ra\u00fal Albiol", "text": "Ra\u00fal Albiol Tortajada, nado en Vilamarxant (Valencia) o 4 de setembro de 1985, \u00e9 un futbolista espa\u00f1ol. Xoga de defensa central, a\u00ednda que tam\u00e9n pode facelo de centrocampista defensivo e lateral dereito, e o seu club actual \u00e9 o SSC Napoli.\nTam\u00e9n xoga na selecci\u00f3n de f\u00fatbol de Espa\u00f1a, coa que ga\u00f1ou a Copa Mundial de F\u00fatbol en 2010 e as Eurocopas de 2008 e 2012, un triplete in\u00e9dito na historia do f\u00fatbol.\nTraxectoria.\nComezos.\nO seu t\u00edo \u00e9 Jos\u00e9 Luis Albiol Balaguer que tam\u00e9n foi futbolista profesional. Do mesmo xeito que o seu irm\u00e1n Miguel Albiol que \u00e9 futbolista do Real Murcia, formouse nas categor\u00edas inferiores do Ribarroja CF, ata que foi fichado polo Valencia CF para a s\u00faa canteira de f\u00fatbol base. Debutou co primeiro equipo o 24 de setembro de 2003 con dezaoito anos acabados de cumprir nunha eliminatoria da Copa da UEFA ante o AIK Solna, tempada na que o Valencia CF resultou campi\u00f3n do torneo. Por\u00e9n seguiu formando parte do persoal do CD Mestalla, filial do Valencia CF.\nGetafe CF.\nPara adquirir experiencia en Primeira Divisi\u00f3n foi cedido ao Getafe CF na tempada 2004-2005. O 2 de agosto do 2004, durante a viaxe a Xetafe sufriu un accidente de circulaci\u00f3n polo que tivo que ser intervido tras lle diagnosticar politraumatismos dorsal e lumbar, e un derramo interno que obrigou \u00e1 extirpaci\u00f3n do bazo, ademais estivo durante un tempo en coma. Por\u00e9n, a cesi\u00f3n asinouse e a\u00ednda que se chegou a temer pola s\u00faa carreira profesional debutou na liga catro meses despois do accidente.\nIsto foi debido a que o seu adestrador, Quique S\u00e1nchez Flores, sempre confiou nel e, cando fichou polo Valencia CF, esixiu o retorno de Albiol ao seu club de orixe.\nValencia.\nOs inicios de Albiol no Valencia CF foron duros xa que a s\u00faa posici\u00f3n natural no equipo \"che\" ocup\u00e1bana dous xogadores da calidade de Albelda e Baraja polo que o t\u00e9cnico o ali\u00f1ou como lateral dereito. A\u00ednda que cumpr\u00eda correctamente a s\u00faa misi\u00f3n not\u00e1baselle estra\u00f1o na s\u00faa nova posici\u00f3n ata que Quique Flores o recolocou como central, posto do que non se moveu desde ent\u00f3n.\nO 25 de abril de 2006 anunciaba a s\u00faa renovaci\u00f3n co Valencia CF ata o 2011. O Real Madrid estivo moi interesado en facerse cos seus servizos, pero o xogador preferiu renovar polo Valencia CF a pesar de que a oferta merengue era moi superior. Posu\u00eda unha cl\u00e1usula de rescisi\u00f3n de 60 mill\u00f3ns de euros. Na tempada 2006-2007, ata os cuartos de final da Liga de Campi\u00f3ns, disputou todos os minutos cunha actuaci\u00f3n impresionante nos oitavos de final contra o Inter de Mil\u00e1n, onde o Valencia CF pasou de rolda.\nTerminou a tempada 2006-07 sendo titular indiscutible e sendo o xogador que m\u00e1is minutos tivo entre as competici\u00f3ns da Liga, a Copa do Rei e a Liga de Campi\u00f3ns nas demarcaci\u00f3ns de central e mediocentro defensivo.\nReal Madrid.\nEn xu\u00f1o de 2009 fichouno o Real Madrid pola cifra de 15 mill\u00f3ns de euros, como parte do proxecto do novo presidente Florentino P\u00e9rez, que regresou \u00e1 presidencia do Real Madrid o 1 de xu\u00f1o de 2009.\nO xoves 2 de xullo reallizouse a s\u00faa presentaci\u00f3n no Estadio Santiago Bernab\u00e9u \u00e1s 21.00 horas ante unhas 9.000 persoas. Ra\u00fal recib\u00eda a camiseta co dorsal 18, n\u00famero que levou Rub\u00e9n de la Red, declarando Ra\u00fal que se aquel volvese outra vez ao equipo, devolver\u00edalle o dorsal.\nO primeiro gol coa camiseta do Real Madrid anotouno nun encontro de Liga de Campi\u00f3ns fronte ao Olympique de Marsella o 8 de decembro de 2009 adiantando ao conxunto branco 1-2. O partido finalizar\u00eda 1-3 a favor do conxunto merengue. \nSelecci\u00f3n nacional.\nTras ser internacional sub-21, o 5 de outubro de 2007 \u00e9 chamado por primeira vez para unha convocatoria coa selecci\u00f3n espa\u00f1ola para disputar un partido da fase de clasificaci\u00f3n da Eurocopa 2008. Debuta o 13 de outubro de 2007 no partido contra Dinamarca en Aarhus (Dinamarca), con resultado 1-3 a favor dos espa\u00f1ois.\nO 14 de xu\u00f1o de 2008 debuta nunha fase final da Eurocopa ao substitu\u00edr a Carles Puyol no partido que Espa\u00f1a ga\u00f1ou a Suecia por un resultado de 2-1. Posteriormente xogar\u00eda de titular no \u00faltimo encontro da fase de grupos ante Grecia, partido que concluir\u00eda con vitoria espa\u00f1ola por 2 a 1.\nO 29 de xu\u00f1o de 2008 no Estadio Ernst Happel de Viena, Albiol proclamar\u00edase xunto aos seus compa\u00f1eiros de selecci\u00f3n campi\u00f3n da Eurocopa 2008.\nEn 2010, o 11 de xullo, proclamouse campi\u00f3n da Copa Mundial de F\u00fatbol coa selecci\u00f3n espa\u00f1ola en Sur\u00e1frica."}
{"id": "151357", "revid": "1131", "url": "https://gl.wikipedia.org/wiki?curid=151357", "title": "Pedro Romero", "text": "Pedro Romero Mart\u00ednez, nado en Ronda (provincia de M\u00e1laga) o 19 de novembro de 1754 e finado en Ronda o 10 de febreiro de 1839, foi un toureiro espa\u00f1ol, co\u00f1ecido tam\u00e9n como \"O infalible\". Os seus av\u00f3, pai e tres irm\u00e1ns tam\u00e9n foron toureiros. \u00c9 atribu\u00eddo ao seu av\u00f3, Francisco Romero, ser o primeiro en utilizar a muleta e o estoque.\nPedro Romero foi rival dos toureiros Pepe-Hillo e Joaqu\u00edn Rodr\u00edguez Costillares. Francisco Montes Paquiro foi o seu disc\u00edpulo."}
{"id": "151358", "revid": "98629", "url": "https://gl.wikipedia.org/wiki?curid=151358", "title": "CB Granollers", "text": "O Club B\u00e0squet Granollers \u00e9 un club profesional de baloncesto da cidade de Granollers, Catalu\u00f1a. Foi fundado en 1932, sendo uns dos clubs m\u00e1is antigos de Espa\u00f1a. Na actualidade compite na Primeira Divisi\u00f3n, quinta categor\u00eda do baloncesto espa\u00f1ol. En 1977, con Vicente Sanjuan no banco, o club conseguiu o ascenso \u00e1 m\u00e1xima categor\u00eda, na que permaneceu at\u00e9 1993. Nos \u00faltimos anos na elite, concretamente desde 1989, o club fusionouse co RCD Espanyol de baloncesto, pasando a denominarse Grupo IFA Granollers.\nHistoria.\nAo longo da s\u00faa historia o Granollers tivo diversas denominaci\u00f3ns en funci\u00f3n da empresa que o patrocinou. Entre 1977 e 1982 foi denominado \"Areslux Club B\u00e0squet\", entre 1983 e 1988 \"Cacaolat Club B\u00e0squet\". En 1989 o club fusionouse co RCD Espanyol de baloncesto, pasando a denominarse \"Grupo IFA Granollers\". En 1991 abandonou a direcci\u00f3n do club a empresa Unipublic e creouse a entidade Granollers Esportiu B\u00e0squet.\nOs anos 80 foron os mellores anos na historia do club. Na tempada 1982-1983 conseguiu a terceira posici\u00f3n na Liga Espa\u00f1ola de Baloncesto, con xogadores m\u00edticos como Joan Creus, Xabier Mendiburu ou Slab Jones e con Chus Codina de adestrador. Na 1984-1985 obtivo o quinto posto na Liga ACB, o que lle deu a oportunidade de disputar a Copa Kora\u0107 da tempada 1985-1986, na que foi eliminado en cuartos de final. O Granollers xogou na Copa Kora\u0107 contra equipos da categor\u00eda do Caserta do brasileiro \u00d3scar Schmidt ou o Partizan de Belgrado. Desta \u00e9poca continuaban Mendiburu e Creus, ademais do aleiro Juan Ram\u00f3n Fern\u00e1ndez, ou os norteamericanos Charles Bradley e Victor Anger.\nEsa mesma tempada foi subcampi\u00f3n da Copa Pr\u00edncipe de Asturias de baloncesto, perdendo a final ante o Estudiantes, por 82-89. O cambio de denominaci\u00f3n da entidade como \"Grupo IFA Granollers\" provocou tam\u00e9n un aumento do orzamento, mais non as\u00ed nos resultados. Incorpor\u00e1ronse xogadores como Santi Abad, Manel Bosch e \u00d3scar Cervantes, pero os obxectivos non se cumpriron. Deuse a casualidade que no ano 1991 o Club Basquet Granollers contaba nas s\u00faas filas co campi\u00f3n ACB de triplas 1991, \u00d3scar Cervantes e o campi\u00f3n de mates NBA e da ACB Kenny Sky Walker. O club tivo que renunciar por temas econ\u00f3micos \u00e1 liga ACB en 1993 e caeu nas categor\u00edas m\u00e1is baixas da Federaci\u00f3n Catal\u00e1 de Baloncesto pas\u00e1ndose a chamar Club B\u00e0squet Granollers. Desde a temporada 2002\u221203 at\u00e9 a 2013\u201314 compite na Liga EBA, campa\u00f1a esta \u00faltima na que descende \u00e1 Primeira Divisi\u00f3n, quinta categor\u00eda do balonces espa\u00f1ol, e na que se mant\u00e9n desde aquela.\nPatrocinios.\nPor motivos de patrocinio, o club tivo diversos nomes ao longo da s\u00faa historia:\nHistorial.\nO seguinte \u00e9 o historial do club na m\u00e1xima categor\u00eda.\nAl\u00e9n do amosado, o club tan participado nas seguintes categor\u00edas:"}
{"id": "151359", "revid": "5132", "url": "https://gl.wikipedia.org/wiki?curid=151359", "title": "Club B\u00e0squet Granollers", "text": ""}
{"id": "151360", "revid": "5132", "url": "https://gl.wikipedia.org/wiki?curid=151360", "title": "C.B. Granollers", "text": ""}
{"id": "151361", "revid": "5132", "url": "https://gl.wikipedia.org/wiki?curid=151361", "title": "Granollers EB", "text": ""}
{"id": "151362", "revid": "5132", "url": "https://gl.wikipedia.org/wiki?curid=151362", "title": "Granollers Esportiu B\u00e0squet", "text": ""}
{"id": "151363", "revid": "5132", "url": "https://gl.wikipedia.org/wiki?curid=151363", "title": "Granollers E.B.", "text": ""}
{"id": "151364", "revid": "5132", "url": "https://gl.wikipedia.org/wiki?curid=151364", "title": "Areslux Granollers", "text": ""}
{"id": "151365", "revid": "5132", "url": "https://gl.wikipedia.org/wiki?curid=151365", "title": "Cacaolat Granollers", "text": ""}
{"id": "151366", "revid": "5132", "url": "https://gl.wikipedia.org/wiki?curid=151366", "title": "Grupo IFA Granollers", "text": ""}
{"id": "151367", "revid": "5132", "url": "https://gl.wikipedia.org/wiki?curid=151367", "title": "Club Baloncesto Granollers", "text": ""}
{"id": "151374", "revid": "56817", "url": "https://gl.wikipedia.org/wiki?curid=151374", "title": "Sir Raleigh", "text": "Sir Raleigh \u00e9 unha ra antropom\u00f3rfica da saga de videoxogos de PlayStation 2 Sly Raccoon. A s\u00faa \u00fanica aparici\u00f3n foi na primeira entrega da saga.\nHistoria.\nDe nova, esta rica ra , aburr\u00edase da s\u00faa vida de luxo e privilexio, por capricho probou coa pirater\u00eda e deuse conta de que lle gustaba, no xogo era o maquinista da Banda dos Cinco Malvados. Raleigh \u00e9 o primeiro xefe ao que o protagonista debe enfrontarse para recuperar o libro sagrado da s\u00faa familia o Thievius Racconus."}
{"id": "151375", "revid": "23204", "url": "https://gl.wikipedia.org/wiki?curid=151375", "title": "Concatedral de Santa Mar\u00eda de Vigo", "text": "A Concatedral-Bas\u00edlica de Santa Mar\u00eda de Vigo \u00e9 un templo cat\u00f3lico situado na cidade de Vigo. Desde 1959 ten a consideraci\u00f3n de concatedral, compartindo a s\u00e9 catedralicia da diocese de Tui-Vigo coa catedral de Tui, e, dende 2020, tam\u00e9n a de bas\u00edlica.\nFoi constru\u00edda entre 1816 e 1834, substitu\u00edndo a antiga colexiata, danada trala explosi\u00f3n dunha polvoreira en 1809.\nO actual edificio foi dese\u00f1ado por Melchor de Prado y Mari\u00f1o, membro da Real Academia de San Fernando. O seu estilo principal \u00e9 o neocl\u00e1sico, se ben as torres son barrocas.\nHistoria.\nOs primeiros rexistros da existencia dun templo vigu\u00e9s baixo a advocaci\u00f3n de Santa Mar\u00eda datan do s\u00e9culo XII. Nun documento de 1156 o bispo Paio Mendes e o seu cabido rep\u00e1rtense as parroquias da diocese de Tui. Noutro documento de 1170 o rei Fernando II de Galiza outorga a igrexa ao bispado como compensaci\u00f3n por outros territorios tomados para a coroa. Tam\u00e9n aparece mencionada en distintos documentos dos mosteiros de Mel\u00f3n e Oia.\nA ese templo seguiulle outro de estilo g\u00f3tico, constru\u00eddo a finais do s\u00e9culo XIV e finalizado en 1403, que conservaba varias capelas e os transeptos do anterior. O 11 de xu\u00f1o de 1497 constitu\u00eduse como colexiata, sendo o seu primeiro prior Jaime Gonz\u00e1lez de Pedroso. En 1589 a igrexa foi saqueada polo pirata Francis Drake. Cara a 1680 efect\u00faanse numerosas reformas no templo. En 1809 explotou unha polvoreira pr\u00f3xima, situado no castelo do Castro. A igrexa sufriu graves danos, polo que tivo que proxectarse unha nova.\nO proxecto foi encargado ao santiagu\u00e9s Melchor de Prado y Mari\u00f1o, que o presentou en 1811, se ben non se iniciaron as obras at\u00e9 1816 debido \u00e1 Guerra da Independencia Espa\u00f1ola. Tam\u00e9n se achatou o terreo para crear a pequena praza dianteira. As obras remataron en 1838, coa construci\u00f3n do tabern\u00e1culo e os altares laterais.\nArquitectura.\nIgrexa antiga.\nO templo g\u00f3tico, existente entre o s\u00e9culo XV e o XIX, estaba formado por unha nave central e unha serie de naves laterais coroadas con b\u00f3vedas de cantar\u00eda. O t\u00edmpano de entrada representaba a Anunciaci\u00f3n m\u00e1is a Adoraci\u00f3n do Magos. O altar maior estaba formado por un retablo dourado que representaba a Santa Trindade e a Asunci\u00f3n da Virxe coroado por un crucifixo de vidro. Detr\u00e1s do altar hab\u00eda un pequeno nicho ou camar\u00edn cunha imaxe da Virxe. No sagrario estaban representados os doce ap\u00f3stolos e os anxos. A ambos os dous lados do altar maior hab\u00eda dous altares laterais, dos que destacaba o de San Bieito, de ouro e alabastro, no que un altorrelevo representaba o \"Via crucis\" e que estaba acompa\u00f1ado de numerosas figuras de personaxes relixiosos. Este altar fora doado polo arcebispado de Londres, polo que estaba coroado polo escudo de Inglaterra. O outro altar lateral estaba dedicado a Santa Catarina e San Sebasti\u00e1n, e nel tam\u00e9n estaban representados a Quinta Angustia, Santo Amaro e a Madalena.\nA ambos os dous lados da nave principal situ\u00e1base unha serie de capelas laterais decoradas con pinturas murais. A capela de Santa Ana ti\u00f1a tres esculturas de pedra de Santa Ana, Santo Ant\u00f3n e San Roque. A capela do Rosario ti\u00f1a imaxes de madeira do Rosario e de San Marti\u00f1o.\nA capela de San Marti\u00f1o ti\u00f1a imaxes de San Marti\u00f1o, San Pedro e Santiago, unha estatua de San Brais e o altar da Resurrecci\u00f3n. Hab\u00eda unha capela dedicada ao seu patrocinador, Gregorio de Pa\u00e7os, na que estaban representados Santa Ana, San Miguel, Santo Ant\u00f3n e San Gregorio. A capela do Anxo Custodio acoll\u00eda un retablo cos doce ap\u00f3stolos e maila Virxe e un altar adicado \u00e1 Madalena. Outra capela estaba dedicada a San Bertomeu, San Xo\u00e1n e Santiago, cunha imaxe de Santo Estevo.\nDentro do templo tam\u00e9n destacaban a cantar\u00eda perpia\u00f1o do coro e o \u00f3rgano.\nNo exterior, a igrexa estaba coroada por unha \u00fanica torre de planta cadrada que ti\u00f1a no alto un reloxo de camp\u00e1, as\u00ed como d\u00faas camp\u00e1s grandes e d\u00faas pequenas.\nNo centro do adro hab\u00eda unha oliveira centenaria, que sobreviviu at\u00e9 o s\u00e9culo XIX, que chegou a converterse nun s\u00edmbolo da cidade. A actual oliveira de Vigo sa\u00edu dun esgallo desta. En outubro de 2016, o Concello de Vigo plantou novamente unha oliveira bicentenaria ao car\u00f3n da colexiata de Santa Mar\u00eda, no lugar onde estivo orixinalmente a que deu nome \u00e1 cidade.\nIgrexa actual.\nO actual templo destaca pola s\u00faa robustez, e de feito foi pensado como posible praza forte, dado o contexto de recente finalizaci\u00f3n da Guerra de Independencia.\nA estrutura do edificio presenta unha planta rectangular: o altar est\u00e1 flanqueado por d\u00faas sancrist\u00edas, e aos seus p\u00e9s aparece a nave principal, que ten aos seus lados unha serie de capelas laterais situadas baixo d\u00faas naves m\u00e1is estreitas paralelas \u00e1 central. Aos p\u00e9s desta enc\u00f3ntrase o p\u00f3rtico, desde cuxos laterais se accede \u00e1s torres. As b\u00f3vedas central e laterais, de can\u00f3n, est\u00e1n sustentadas sobre filas de columnas toscanas de porte sobrio coroadas por capiteis d\u00f3ricos. A marxe entre o altar e a nave central est\u00e1 definida por un \u00fanico arco. O altar maior, decorado con mosaicos de Padr\u00f3s, que rememoran feitos da Guerra da Independencia, est\u00e1 presidido polo Cristo da Vitoria, de gran devoci\u00f3n en Vigo.\nA fachada presenta un esquema sinxelo e sim\u00e9trico. No centro sit\u00faase unha ampla e \u00fanica portada baixo o front\u00f3n, ambos os dous franqueados a cada lado polas d\u00faas torres, \u00fanico elemento barroco que contrasta coa sobriedade neocl\u00e1sica do resto do conxunto."}
{"id": "151376", "revid": "53322", "url": "https://gl.wikipedia.org/wiki?curid=151376", "title": "Kastom\u00e4", "text": "Kastom\u00e4 \u00e9 un grupo de rock galego da Terra de Ordes formado no 2000."}
{"id": "151377", "revid": "23204", "url": "https://gl.wikipedia.org/wiki?curid=151377", "title": "Pedro Armend\u00e1riz", "text": "Pedro Gregorio Armend\u00e1riz Hastings, nado en Churubusco (Cidade de M\u00e9xico) o 9 de maio de 1912 e finado nos \u00c1nxeles o 18 de xu\u00f1o de 1963, foi un actor da chamada \"\u00c9poca de Ouro do cinema mexicano\", ademais de traballar tam\u00e9n en Hollywood e en Europa.\nTraxectoria.\nEra fillo do mexicano Pedro Armend\u00e1riz Garc\u00eda-Conde e a estadounidense Adela Hastings. Viviu cos seus pais en Texas e estudou en California, onde rematou a s\u00faa carreira de enxe\u00f1ar\u00eda na Escola Polit\u00e9cnica de California.\nAo acabar os seus estudos mudouse \u00e1 Cidade de M\u00e9xico, onde se empregou como ferrocarrileiro, gu\u00eda de turistas e xornalista da revista biling\u00fce \"M\u00e9xico Real\". Foi descuberto polo director de cine Miguel Zacar\u00edas cando Pedro recitaba o mon\u00f3logo de \"Hamlet\" a unha turista estadounidense. Filmou a s\u00faa primeira pel\u00edcula aos 22 anos e, desde aquela, actuou en ducias de filmes alternando o cine mexicano co estadounidense. Foi o actor favorito de Emilio Fern\u00e1ndez, con quen realizar\u00eda algunhas das s\u00faas mellores pel\u00edculas como \"Soy puro mexicano\" (1941), \"Flor Silvestre\" (1942), \"Mar\u00eda Candelaria\" (1943), \"Bugambilia\" (1945), \"Enamorada\" (1946) ou \"La Perla\" (1947), alternando con figuras tan m\u00edticas como Dolores del R\u00edo e Mar\u00eda F\u00e9lix. Tam\u00e9n participou en produci\u00f3ns de Francia, Espa\u00f1a, Italia e Inglaterra. En Hollywood, foi co\u00f1ecido polo seu traballo en filmes como \"Fort Apache\" (1948), e ten actuado \u00e1s ordes de directores como John Ford, John Huston ou Michael Curtiz.\nEn 1956 participou na pel\u00edcula \"The Conqueror\" producida por Howard Hughes. Esta foi rodada no estado norteamericano de Utah nunha \u00e9poca na cal o goberno norteamericano realizaba probas nucleares no veci\u00f1o estado de Nevada. 91 das 220 persoas involucradas na produci\u00f3n da pel\u00edcula enfermaron de c\u00e1ncer e 46 destas morreron a consecuencia desta enfermidade, entre elas, os actores John Wayne (cancro de est\u00f3mago e pulm\u00f3n), Susan Hayward (cancro de cerebro), Agnes Moorehead (cancro de pulm\u00f3n), John Hoyt (cancro de pulm\u00f3n). Ademais destes, o director da pel\u00edcula, Dick Powell (cancro de gl\u00e1ndulas linf\u00e1ticas) tam\u00e9n finou. Pedro Armend\u00e1riz empezou a sufrir dores na cadeira e anos despois atop\u00f3uselle cancro. Ao saber da s\u00faa mortal enfermidade e que ti\u00f1a met\u00e1stase, durante a s\u00faa estancia no hospital da Universidade de California nos \u00c1nxeles (UCLA) Pedro optou polo suicidio cun tiro no peito o 18 de xu\u00f1o de 1963."}
{"id": "151378", "revid": "7802", "url": "https://gl.wikipedia.org/wiki?curid=151378", "title": "Libra manesa", "text": ""}
{"id": "151379", "revid": "7802", "url": "https://gl.wikipedia.org/wiki?curid=151379", "title": "Libra da illa de Man", "text": ""}
{"id": "151381", "revid": "98629", "url": "https://gl.wikipedia.org/wiki?curid=151381", "title": "Nuova AMG Sebastiani Basket Rieti", "text": "O Nuova AMG Sebastiani Basket, tam\u00e9n co\u00f1ecido como NSB e Nuova Sebastiani Basket, foi un equipo profesional de baloncesto italiano, fundado en 1998 na cidade de Rieti (no Lacio) e desaparecido en 2010, un ano despois de trasladarse a N\u00e1poles. Estaba considerado como o sucesor do AMG Sebastiani Basket, equipo que ga\u00f1ou a Copa Kora\u0107 en 1980.\nHistoria.\nO club \u00e9 considerado o sucesor do antigo AMG Sebastiani Basket Rieti, equipo que competiu na Serie A nos anos 1970 e 1980, chegando a ga\u00f1ar a Copa Kora\u0107 en 1980. En 2009, o club trasladouse dende Rieti a N\u00e1poles, mais foi exclu\u00eddo da liga en abril de 2010 por problemas econ\u00f3micos.\nNomes.\nO club, dependendo do patrocinador, foi co\u00f1ecido cos seguintes nomes:"}
{"id": "151383", "revid": "5132", "url": "https://gl.wikipedia.org/wiki?curid=151383", "title": "Solsonica Rieti", "text": ""}
{"id": "151384", "revid": "5132", "url": "https://gl.wikipedia.org/wiki?curid=151384", "title": "Brina Rieti", "text": ""}
{"id": "151385", "revid": "5132", "url": "https://gl.wikipedia.org/wiki?curid=151385", "title": "Althea Rieti", "text": ""}
{"id": "151386", "revid": "5132", "url": "https://gl.wikipedia.org/wiki?curid=151386", "title": "Arrigoni Rieti", "text": ""}
{"id": "151387", "revid": "5132", "url": "https://gl.wikipedia.org/wiki?curid=151387", "title": "Ferrarelle Rieti", "text": ""}
{"id": "151388", "revid": "5132", "url": "https://gl.wikipedia.org/wiki?curid=151388", "title": "Acqua Fabia Rieti", "text": ""}
{"id": "151389", "revid": "5132", "url": "https://gl.wikipedia.org/wiki?curid=151389", "title": "Binova Rieti", "text": ""}
{"id": "151390", "revid": "5132", "url": "https://gl.wikipedia.org/wiki?curid=151390", "title": "Cottorella Rieti", "text": ""}
{"id": "151391", "revid": "5132", "url": "https://gl.wikipedia.org/wiki?curid=151391", "title": "American Eagle Rieti", "text": ""}
{"id": "151392", "revid": "5132", "url": "https://gl.wikipedia.org/wiki?curid=151392", "title": "Ippodromi d'Italia Rieti", "text": ""}
{"id": "151393", "revid": "5132", "url": "https://gl.wikipedia.org/wiki?curid=151393", "title": "Corsatris Rieti", "text": ""}
{"id": "151394", "revid": "5132", "url": "https://gl.wikipedia.org/wiki?curid=151394", "title": "Dentigomma Rieti", "text": ""}
{"id": "151395", "revid": "5132", "url": "https://gl.wikipedia.org/wiki?curid=151395", "title": "Sebastiani Rieti", "text": ""}
{"id": "151396", "revid": "5132", "url": "https://gl.wikipedia.org/wiki?curid=151396", "title": "Noi Sport Monte Terminillo Rieti", "text": ""}
{"id": "151397", "revid": "5132", "url": "https://gl.wikipedia.org/wiki?curid=151397", "title": "NSB Napoli", "text": ""}
{"id": "151398", "revid": "5132", "url": "https://gl.wikipedia.org/wiki?curid=151398", "title": "AMG Sebastiani Basket Rieti", "text": ""}
{"id": "151399", "revid": "5132", "url": "https://gl.wikipedia.org/wiki?curid=151399", "title": "Virtus Rieti", "text": ""}
{"id": "151400", "revid": "5132", "url": "https://gl.wikipedia.org/wiki?curid=151400", "title": "Martos Napoli", "text": ""}
{"id": "151401", "revid": "5132", "url": "https://gl.wikipedia.org/wiki?curid=151401", "title": "AMG Sebastiani Rieti", "text": ""}
{"id": "151402", "revid": "5132", "url": "https://gl.wikipedia.org/wiki?curid=151402", "title": "NSB Rieti", "text": ""}
{"id": "151403", "revid": "10599", "url": "https://gl.wikipedia.org/wiki?curid=151403", "title": "Pepe Reina", "text": ""}
{"id": "151404", "revid": "17467", "url": "https://gl.wikipedia.org/wiki?curid=151404", "title": "Copa Mundial de F\u00fatbol 2006", "text": ""}
{"id": "151405", "revid": "22570", "url": "https://gl.wikipedia.org/wiki?curid=151405", "title": "Helena (l\u00faa)", "text": "Helena (ou en grego \"\u1f19\u03bb\u03ad\u03bd\u03b7\") \u00e9 unha l\u00faa de Saturno. Foi descuberta por Pierre Laques e Jean Lecacheux no ano 1980, a patir de observaci\u00f3ns terrestres feitas no Observatorio Pic du Midi, e recibiu a designaci\u00f3n temporal . No ano 1988 foi oficialmente bautizada co nome de Helena de Troia, quen era neta de Cronus (Saturno) na mitolox\u00eda grega. A l\u00faa tam\u00e9n \u00e9 co\u00f1ecida coma e Dione B, xa que esta l\u00faa \u00e9 co-orbital da l\u00faa Dione e esta situada no punto de Langrage de vangarda (L4). \u00c9 unha das catro l\u00faas troianas que existen no sistema de sat\u00e9lites de Saturno, as outras tres son: Calipso, Telesto e Polideuco, a outra troiana de Dione.\nExploraci\u00f3n.\nA imaxes de Helena tomadas m\u00e1is de preto son da sonda Cassini, que sobrevoou a l\u00faa a unha distancia de 1800\u00a0km o 3 de marzo do 2010.\nV\u00e9xase tam\u00e9n.\nLigaz\u00f3ns externas.\n&lt;br&gt;"}
{"id": "151406", "revid": "336", "url": "https://gl.wikipedia.org/wiki?curid=151406", "title": "Pedro Pardo de Cela", "text": ""}
{"id": "151407", "revid": "23204", "url": "https://gl.wikipedia.org/wiki?curid=151407", "title": "Alto alem\u00e1nico", "text": "O alto alem\u00e1nico \u00e9 un grupo de dialectos do alem\u00e1nico que se fala nun territorio que abarca partes de Su\u00edza, Liechtenstein, algo do sur de Baden en Alema\u00f1a, a parte francesa do sur de Alsacia en Sundgau e tam\u00e9n algunhas rexi\u00f3ns de Vorarlberg en Austria. Unha caracter\u00edstica significativa para diferencialo do baixo alem\u00e1nico \u00e9 a pronuncia de &lt;k&gt; (/k/) a &lt;ch&gt; (/\u03c7/), exemplos son \"Kind\" (neno) e \"Kopf\" (cabeza), que chegan a ser \"Chind\" e \"Chopf\"."}
{"id": "151412", "revid": "197", "url": "https://gl.wikipedia.org/wiki?curid=151412", "title": "O mar na cultura popular galega", "text": "A seguir rec\u00f3llese a presenza do mar na cultura popular galega, na etnograf\u00eda e na literatura de transmisi\u00f3n oral. Incl\u00faense tam\u00e9n conceptos directamente relacionados como barcos, pesca e mari\u00f1eiros.\nCrenzas.\nOs mari\u00f1eiros cren que o mar est\u00e1 vivo e que hai que telo contento para que estea da parte dun. Por iso os mari\u00f1eiros pontevedreses, cando saen pescar f\u00f3ra da r\u00eda, bot\u00e1banlle un pan de millo a modo de pago .\nO mar \u00e9 sagrado, polo que o demo non se pode meter nel. Crese que cando o demo ten fame pode pedirlles comida \u00f3s mari\u00f1eiros, pero sempre o fai desde a beira, sen entrar na auga. En moitos pobos da costa, bend\u00edn o mar para aumentar a pesca .\nNunca sobra utilizar distintos signos e amuletos para protexe-lo barco e os propios mari\u00f1eiros dos perigos que corren no mar, as\u00ed como para propiciar unha boa pesca. As\u00ed, hai quen grava na madeira da barca ou dos remos (mesmo na porta da casa) o \"risco de Salom\u00f3n\" ou a \"estrela de David\", estrelas de cinco ou seis puntas respectivamente. Entre os amuletos utilizados no mar est\u00e1n os co\u00f1ecidos cornos de carneiro ou ferraduras, cun n\u00famero impar de buratos; tam\u00e9n ramas de ruda ou de acevi\u00f1o.\nNing\u00fan patr\u00f3n levar\u00eda nunca un cura a bordo, a\u00ednda que no sa\u00edse a pescar . Cando a muller anda coa menstruaci\u00f3n non debe tocar o comp\u00e1s ou agulla de marear, pois deixar\u00eda de marcar correctamente , pero, pola contra, cando se remataba de facer unha rede, propici\u00e1base a boa sorte na pesca bot\u00e1ndolle por riba un pouco de vi\u00f1o ou deit\u00e1ndose sobre ela unha muller .\nAndando no mar non se pode falar -mesmo nin mencionar- de cregos nin de raposas, por crer que facelo era de mal agoiro e pod\u00eda provocar un \"capote\" (\u00e9 dicir, un lance nulo) ou incluso un accidente mar\u00edtimo; se se daba o caso de que era necesario citalos no curso dun conto ou dalg\u00fan sucedido, recorr\u00edase a denominaci\u00f3ns eufem\u00edsticas do estilo de \"o xa me entendes\", \"quen ti xa sabes\", \"o das ma\u00f1as\" etc. Outros etn\u00f3grafos incl\u00faen entre os temas tab\u00fa as cobras, os zapateiros e mailos xastres . Tampouco se pode asubiar a bordo, porque disque atrae a treboada .\nOutra crenza recollida nos portos de mar \u00e9 que os que est\u00e1n a morrer, fanno no momento de subir a marea, que ven recoller as almas dos mari\u00f1eiros . Estas almas emb\u00e1rcanse para cruzar o mar e iren \u00f3 al\u00e9n, e mesmo se fala dun mar subterr\u00e1neo.\nO mar na medicina popular.\nXa na Apocalipse se designaba o mar como morada do Mal, e de a\u00ed v\u00e9n o recurso dos menci\u00f1eiros galegos de botar \u00f3 mar as enfermidades (o Mal que provoca as enfermidades). Mari\u00f1o Ferro recolleu moitos ensalmos para distintas enfermidades que remataban ordenando \u00f3 Mal que marche \u00f3 mar :\nNoutros casos, a curaci\u00f3n pasa por realizar diferentes rituais e recolle-los obxectos utilizados ou os restos para botalos \u00f3 mar, na crenza de que con eles se elimina a causa do mal. As\u00ed, para cura-lo mal de aire pr\u00e9ndese lume e af\u00famase a persoa enferma, e logo rec\u00f3llese ben a cinsa toda e b\u00f3tase \u00f3 mar.\nCando a curaci\u00f3n se fai no interior, lonxe do mar, hai quen asegura maior efectividade se o ritual se realiza nun lugar desde o que se vexa o mar . Por Fisterra admiten un mal de aire causado polo pai tras deitarse coa nai: para curalo hai que leva-lo meni\u00f1o \u00f3 cume dun monte desde onde se vexa o mar, deitalo no chan e sacha-la herba que delimite o seu corpo. Logo l\u00e9vanse os terr\u00f3ns \u00e1 casa e qu\u00e9imanse.\nA auga do mar t\u00e9n virtude para distintos remedios. \u00c9 com\u00fan o rito de \"tomar as nove ondas\", que non s\u00f3 se cre que serve para alcanzar o embarazo, sen\u00f3n que tam\u00e9n o seguen aquelas rapazas que sospeitan estar enfeitizadas ou padecer doenzas desco\u00f1ecidas. O rito consiste en recibir por riba do corpo nove ondas consecutivas, a\u00ednda que se cre que as verdadeiramente efectivas son sete. contadas a partir da terceira ."}
{"id": "151413", "revid": "89787", "url": "https://gl.wikipedia.org/wiki?curid=151413", "title": "Domus Aurea", "text": "A Domus Aurea (literalmente, en lat\u00edn, \"Casa de Ouro\"), era un grandioso palacio constru\u00eddo polo emperador Ner\u00f3n en Roma tras o grande incendio do ano 64. Ocupaba, segundo se calculou, ao redor de 50 hect\u00e1reas entre os outeiros do Palatino e o Esquilino.\nHistoria e caracter\u00edsticas.\nOs seus luxos inclu\u00edan incrustaci\u00f3ns de ouro, pedras preciosas e marfil, e c\u00f3ntase que os teitos dalg\u00fans sal\u00f3ns ti\u00f1an comportas por onde se guindaban flores e perfumes durante as festas ofrecidas por Ner\u00f3n.\nInacabada \u00e1 morte de Ner\u00f3n e danada polo incendio do 104, a \"Domus Aurea\" foi cuberta con cascallos por orde do emperador Traxano, unha medida que a longo prazo asegurou a s\u00faa conservaci\u00f3n ao evitar a habitual pillaxe de materiais valiosos que afectou a outros edificios como o Coliseo. Polo menos unha parte das estancias do palacio permaneceu desco\u00f1ecida at\u00e9 o s\u00e9culo XV, cando se achou casualmente o acceso a unha das b\u00f3vedas soterradas baixo terra. As decoraci\u00f3ns murais descubertas ent\u00f3n foron a inspiraci\u00f3n do motivo de grutescos que se fixo habitual no Renacemento. A palabra \"grutesco\" deriva de \"gruta\", en alusi\u00f3n \u00e1s ru\u00ednas subterr\u00e1neas da \"Domus\".\nOs restos atopados nas posteriores escavaci\u00f3ns amosan un bo estado de conservaci\u00f3n, e as s\u00faas pinturas son particularmente fermosas. Con todo, limitaci\u00f3ns orzamentarias impediron durante d\u00e9cadas a conservaci\u00f3n axeitada do conxunto, que sufriu fendas e humidades que fac\u00edan perigar a s\u00faa sustentaci\u00f3n e que desaconsellaban o acceso do p\u00fablico.\nPor causa das devanditas fendas e a filtraci\u00f3n de auga, o 30 de marzo de 2010 parte do teito, ao redor de 60 metros cadrados, dunha das galer\u00edas do complexo afundiuse, inda que no intre do colapso non hab\u00eda turistas no sitio.\nSuetonio conta que Ner\u00f3n ao entrar por primeira vez na s\u00faa Domus \u00c1urea, exclamou:"}
{"id": "151414", "revid": "1308", "url": "https://gl.wikipedia.org/wiki?curid=151414", "title": "Vitrubio", "text": ""}
{"id": "151415", "revid": "15490", "url": "https://gl.wikipedia.org/wiki?curid=151415", "title": "John Flaxman", "text": "John Flaxman, nado o 6 de xullo de 1755 en York e finado o 7 de decembro de 1826, foi un escultor, ilustrador e debuxante ingl\u00e9s. Tivo un papel moi destacado no movemento neocl\u00e1sico en Inglaterra.\nTraxectoria.\nEstudou na Royal Academy School de Londres. No per\u00edodo entre 1775 a 1787 realizou para o reputado ceramista Josiah Wedgwood delicados relevos decorativos, inspirados en vasos e vasillas gregas e romanas. Dende 1787 at\u00e9 1794 Flaxman viviu en Roma, onde produciu en 1973 debuxos con gran finura nas s\u00faas li\u00f1as de temas \u00e9picos dos poemas hom\u00e9ricos A Il\u00edada e A Odisea.\nRegresou a Londres en 1794, realizando notables ilustraci\u00f3ns do antigo dramaturgo grego Esquilo e unha serie inspirada no Inferno do Dante. Tam\u00e9n esculpiu numerosos monumentos, entre os que se destacan o de William Murray, Primeiro earl de Mansfield (1801; na Abad\u00eda de Westminster)."}
{"id": "151416", "revid": "1308", "url": "https://gl.wikipedia.org/wiki?curid=151416", "title": "Mic\u00e9nica", "text": ""}
{"id": "151417", "revid": "5863", "url": "https://gl.wikipedia.org/wiki?curid=151417", "title": "Ana Acu\u00f1a", "text": "Ana Acu\u00f1a Trabazo, nada en Mar\u00edn o 22 de febreiro de 1971, \u00e9 unha profesora e investigadora galega.\nTraxectoria.\nDoutora en Filolox\u00eda Galega pola Universidade de Santiago de Compostela, \u00e9 profesora de Lingua e Literatura na Facultade de Ciencias da Educaci\u00f3n e do Deporte de Pontevedra, da Universidade de Vigo.\nColaborou en \"Grial\", \"Verba\", \"A Trabe de Ouro\". Pertence ao consello de redacci\u00f3n da revista \"Madrygal. Revista de Estudios Gallegos\".\nTam\u00e9n coordinou o Programa para Maiores no Campus de Pontevedra da Universidade de Vigo.\nEn 2020 foi comisaria con Alfonso V\u00e1zquez Monxard\u00edn da exposici\u00f3n \"Galicia, de N\u00f3s a n\u00f3s\" na Cidade da Cultura de Santiago.\nInvestigaci\u00f3n.\nLi\u00f1as principais: Literatura popular; literatura galega contempor\u00e1nea.\nInvestigadora do grupo\u00a0GAELT\u00a0(FG3) da Universidade de Vigo.\nInvestigadora dos proxectos"}
{"id": "151418", "revid": "1131", "url": "https://gl.wikipedia.org/wiki?curid=151418", "title": "Victoriano Garc\u00eda Mart\u00ed", "text": "Victoriano Garc\u00eda Mart\u00ed, nado na Pobra do Carami\u00f1al en 1881 e finado en Santiago de Compostela o 7 de xullo de 1966, foi un soci\u00f3logo e escritor galego en lingua castel\u00e1.\nTraxectoria.\nDescendente de catal\u00e1ns afincados en Galicia e fillo de m\u00e9dico, fixo pr\u00e1cticas no despacho de Eduardo Dato, licenci\u00e1ndose en Dereito pola Universidade de Santiago de Compostela e doutoradose en Madrid. Obtivo unha pensi\u00f3n para realizar estudos de sociolox\u00eda na Universidade da Sorbona con \u00c9mile Durkheim e Henri Bergson. En Par\u00eds relacionouse con Izabela Lutoslawska e Sof\u00eda Casanova. Dedicouse \u00e1 actividade xornal\u00edstica, comezando a publicar as s\u00faas obras. Colaborou en \"El Liberal\" co pseud\u00f3nimo El Duque de \u00c9l e noutros xornais como \"Noticiero de Vigo\", \"Eco de Galicia\", \"Ultreya\", \"Lar\", \"Airi\u00f1os\", \"Galicia en Madrid\", \"Mundo Gallego\", \"Alfar\" e \"Bolet\u00edn da Real Academia Galega\". En 1965 foi nomeado membro correspondente da Real Academia Espa\u00f1ola e tam\u00e9n foi correspondente e membro de honra da Real Academia Galega.\nPouco antes de morrer residiu en Santiago de Compostela e na Pobra do Carami\u00f1al.\nObra.\nSelecci\u00f3n:"}
{"id": "151419", "revid": "23204", "url": "https://gl.wikipedia.org/wiki?curid=151419", "title": "Buffalo Bills", "text": "Os Buffalo Bills son un equipo profesional de f\u00fatbol americano que compite con base na cidade de Buffalo, Nova York. Forman parte da National Football League (NFL) como membro da American Football Conference (NFC) na s\u00faa Divisi\u00f3n Leste. O equipo xoga os seus partidos como local no New Era Field, situado na localidade de Orchard Park. Os Bills son o \u00fanico equipo da NFL que xoga os seus partidos como local no Estado de Nova York, xa que os New York Giants e os New York Jets exercen como locais no MetLife Stadium, situado en East Rutherford, Nova Jersey.\nHistoria.\nFoi fundado en 1959, a\u00ednda que ata 1960 non comezou a competir na American Football League, competici\u00f3n na que xogou ata a s\u00faa fusi\u00f3n definitiva coa National Football League, pasando a competir na actual competici\u00f3n xurdida desta fusi\u00f3n.\nAo longo da s\u00faa historia conseguiu dous t\u00edtulos de liga, \u00e1mbolos dous competindo na AFL (o primeiro en 1964 e o segundo en 1965) e proclamouse campi\u00f3n de conferencia e divisi\u00f3n en varias ocasi\u00f3ns, chegando a ser campi\u00f3n de conferencia en catro tempadas consecutivas nos anos '90 e outras catro veces de divisi\u00f3n entre os \u00faltimos dous anos dos '80 e os primeiros dos '90.\nMalia ter xogado os play-offs en numerosas ocasi\u00f3ns nas d\u00e9cadas dos '80 e dos '90, non conseguiu alzarse co campionato en ningunha ocasi\u00f3n, dende o troco de s\u00e9culo os Bills non conseguiron clasificarse para os play-offs."}
{"id": "151420", "revid": "89787", "url": "https://gl.wikipedia.org/wiki?curid=151420", "title": "\u00c1guas de S\u00e3o Pedro", "text": "\u00c1guas de S\u00e3o Pedro \u00e9 unha cidade do estado de S\u00e3o Paulo (Brasil), situada a 184\u00a0km da cidade de S\u00e3o Paulo. Ten como principal atractivo as s\u00faas fontes de auga mineral para consumo e tam\u00e9n para ba\u00f1os medicinais."}
{"id": "151422", "revid": "54334", "url": "https://gl.wikipedia.org/wiki?curid=151422", "title": "D\u00eda Internacional dos Nenos V\u00edtimas Inocentes de Agresi\u00f3n", "text": "O D\u00eda internacional dos nenos v\u00edtimas inocentes de agresi\u00f3n \u00e9 unha celebraci\u00f3n promovida pola Asemblea Xeral das Naci\u00f3ns Unidas que acontece cada 4 de xu\u00f1o.\nDescrici\u00f3n.\nFoi establecido o 19 de agosto de 1982 e o prop\u00f3sito do d\u00eda \u00e9 reco\u00f1ecer a dor que sofren os nenos en todo o mundo que son v\u00edtimas de malos tratos f\u00edsicos, mentais e emocionais.\nResoluci\u00f3n da ONU.\n\"ES-7/8. D\u00eda Internacional dos nenos v\u00edtimas inocentes da agresi\u00f3n\"\n\"A Asemblea Xeral,\"\n\"Examinando a cuesti\u00f3n de Palestina na continuaci\u00f3n do seu s\u00e9timo per\u00edodo extraordinario de sesi\u00f3ns de emerxencia,\"\n\"Consternada ante o gran n\u00famero de nenos palestinos e libaneses que foron v\u00edtimas inocentes dos actos de agresi\u00f3n de Israel,\"\n\"Decide conmemorar, o d\u00eda 4 xu\u00f1o de cada ano, o D\u00eda Internacional dos nenos v\u00edtimas inocentes da agresi\u00f3n.\"\n\"31\u00aa sesi\u00f3n plenaria\"\n\"19 agosto de 1982\" "}
{"id": "151423", "revid": "54334", "url": "https://gl.wikipedia.org/wiki?curid=151423", "title": "D\u00eda Internacional dos nenos v\u00edtimas de agresi\u00f3ns", "text": ""}
{"id": "151425", "revid": "98629", "url": "https://gl.wikipedia.org/wiki?curid=151425", "title": "Green Bay Packers", "text": "Os Green Bay Packers son un equipo profesional de f\u00fatbol americano con sede na cidade de Green Bay, Wisconsin. Forman parte da National Football League (NFL) como membros da National Football Conference (NFC) na s\u00faa Divisi\u00f3n Norte. Son a terceira franqu\u00eda m\u00e1is vella da NFL, xa que se fundou e comezou a xogar en 1919. Al\u00e9n diso, os Packers son o \u00fanico equipo equipo profesional das grandes ligas estadounidenses estabelecido no pa\u00eds sen \u00e1nimo de lucro e que pertence a unha comunidade de persoas e non a un \u00fanico propietario. O seu estadio local \u00e9 o Lambeau Field, recinto inaugurado en 1957 con capacidade para 81.435 espectadores.\nOs Packers son o \u00faltimo vestixio dos \"equipos de pequenas cidades\" com\u00fans durante as d\u00e9cadas de 1920 e 1930. Fundados en 1919 por Earl \"Curly\" Lambeau e George Whitney Calhoun, a franqu\u00eda recolle a testemu\u00f1a doutros equipos semiprofesionais de Green Bay fundados a partir de 1896. Entre 1919 e 1920 os Packers competiron contra outros equipos semiprofesionais dos arredores de Wisconsin e en xeral do Medio Oeste norteamericano. Pouco m\u00e1is tarde, en 1921, o club \u00fanese \u00e1 American Professional Football Association (APFA), a antecesora da actual NFL. A\u00ednda que Green Bay \u00e9, de lonxe, o mercado deportivo m\u00e1is pequeno do deporte profesional estadounidense (a cidade apenas supera os 100.000 habitantes), a s\u00faa base local de fans e medios de comunicaci\u00f3n est\u00e9ndese 200 quil\u00f3metros ao sur at\u00e9 Milwaukee, onde chegaron a xogar partidos como locais entre 1933 e 1994.\nA nivel deportivo, o equipo ga\u00f1ou o campionato de liga en 13 ocasi\u00f3ns, o que sup\u00f3n o maior n\u00famero de t\u00edtulos da historia da NFL. Dos trece, nove foron conseguidos antes da instauraci\u00f3n da Super Bowl e, por tanto, catro corresponden a trofeos da mesma. Os Packers ga\u00f1aron as d\u00faas primeiras Super Bowls da historia en 1967 e 1968, sendo o \u00fanico equipo en derrotar \u00e1s franqu\u00edas da American Football League (AFL) antes da fusi\u00f3n da AFL coa NFL. De feito, o trofeo da competici\u00f3n recibe o nome de Trofeo Vince Lombardi na honra do adestrador que guiou aos de Wisconsin aos dous t\u00edtulos. As s\u00faas outras d\u00faas Super Bowls chegaron en 1997 (XXXI) e 2011 (XLV). Os Packers mante\u00f1en unha longa rivalidade cos Chicago Bears, Minnesota Vikings e Detroit Lions, todos equipos da Divisi\u00f3n Norte da NFC. De feito, a rivalidade entre os de Chicago e os de Green Bay \u00e9 unha das m\u00e1is antigas da NFL, xa que data de 1921.\nHistoria.\nFundaci\u00f3n e primeiros anos.\nOs Packers foron fundados na cidade de Green Bay, Wisconsin, o 11 de agosto de 1919 polos ex xogadores e rivais do instituto Earl \"Curly\" Lambeau e George Whitney Calhoun. Lambeau solicitou fondos para uniformes na empresa para a que traballaba: a Indian Packing Company. A compa\u00f1\u00eda deulle 500 d\u00f3lares para que comprasen os uniformes e o equipamento necesario coa condici\u00f3n de que o equipo levase o seu nome como patrocinador. No primeiro artigo de prensa onde se nomea ao equipo, este \u00e9 chamado \"the Indians\", con todo, en referencias posteriores xa aparece o nome de \"Packers\". Os Packers son o equipo que m\u00e1is temporadas xogou na s\u00faa cidade fundacional da historia da NFL.\nO equipo non competiu en ligas profesionais at\u00e9 1921, cando se lles garantiu un posto na nova liga nacional de f\u00fatbol americano, a cal fora fundada o ano anterior. O ano anterior, a Indian Packing Company foi adquirida por Acme Packing Company, empresa que seguiu apoiando ao equipo. As\u00ed, o equipo xoga a s\u00faa primeira temporada na American Professional Football Association (APFA) co nome de \"Acme Packers\". Con todo, a franqu\u00eda foi suspendida ao final da temporada cando se descubriu que utilizaran xogadores universitarios nun partido. O home que denunciou ao equipo ante a liga foi George Halas dos Chicago Staleys, equipo que ao ano seguinte pasa a ser co\u00f1ecido como Chicago Bears. Este incidente foi o que deu comezo \u00e1 longa rivalidade entre Packers e Bears. Lambeau apelou \u00e1 liga e finalmente permitiron que a franqu\u00eda fose reintegrada despois de pagar unha multa de 50 d\u00f3lares. Al\u00e9n diso, outros problemas amezaron con aumentar a d\u00e9beda do equipo, moitos problemas financeiros, os cales levaron a que a franqu\u00eda fose confiscada durante un ano. Tras encontrar o apoio de varios empresarios locais, Lambeau recuperou o equipo e a licenza para competir o ano seguinte. Estes patrocinadores, co\u00f1ecidos como os \"Hungry Five\", formaron en 1923 a Green Bay Football Corporation, a cal a\u00ednda contin\u00faa a dirixir o equipo.\nDespois de pasar sen pena nin gloria durando a maior parte da d\u00e9cada de 1920, os Packers comezaron a constru\u00edr un ga\u00f1ador tras asinar a tres futuros membros do Sal\u00f3n da Fama: \"Johnny Blood\" McNally, Cal Hubbard e Mike Michalske. Os Packers ga\u00f1aron o seu primeiro campionato da NFL en 1929 cun rexistro de 12-0-1, a \u00fanica tempada invicta na historia da franqu\u00eda, guiados por unha f\u00e9rrea defensa que rexistrou oito partidos sen deixar anotar ning\u00fan punto aos rivais e sendo o seu \u00fanico partido sen ga\u00f1ar un empate ante os Frankford Yellow Jackets. Os Packers puideron defender con \u00e9xito o seu t\u00edtulo en 1930, ga\u00f1ando 10-3-1, e en 1931 cunha marca de 12-2. Os Packers case ga\u00f1aron o cuarto campionato consecutivo en 1932, con 10-3-1, mais terminaron segundos detr\u00e1s dos Chicago Bears.\nEn 1933 baixaron o nivel en 1933 e 1934, sendo a primeira a s\u00faa primeira tempada con m\u00e1is derrotas que vitorias en 1933 (5-7). Con todo, Curly Lambeau foi capaz de constru\u00edr outro equipo de elite durante estas tempadas, asinando m\u00e1is dun futuro do Sal\u00f3n da Fama como Clarke Hinkle, Arnie Herber, e m\u00e1is notablemente, o receptor Don Hutson en 1935. Hutson chegou a Green Bay dende o equipo de Alabama e liderou durante a s\u00faa carreira a liga en recepeci\u00f3n durante oito temporadas, al\u00e9n de intercepeci\u00f3ns en 1940 cando xogou de defensa. Durante os seguintes dez anos os Packers foron o perenne campi\u00f3n da NFL. En 1936 o equipo domina a liga cun r\u00e9cord de 10-1-1, vencendo aos Boston Redskins por 21-6 na final. En 1938 perden ante os New York Giants (17-23), mais ao ano seguinte toman o desquite e ga\u00f1an por 27-0, repetindo de novo en 1944 ante os Giants (14-7). Os Packers mativ\u00e9ronse no alto da clasificaci\u00f3n grazas a Hutson, Hinkle, Herber, outro futuro membro do Sal\u00f3n da Fama como Tony Canadeo, e outros xogadores como Cecil Isbell, Ted Fritsch, Buckets Goldenberg e Russ Letlow.\nTras o retiro de Hutson o equipo pasou a obter resultados moito peores nas seguintes tempadas, con rexistros de 12-10-1 nos anos 1947 e 1948, e 3-9 no 1949. Curly Lambeau deixa o equipo trala tempada de 1949. Os seguintes adestradores Gene Ronzani e Lisle Blackbourn non conseguiron acadar volver \u00e1 senda dos bos resultados, incluso coa estrea dun novo estadio no ano 1957. A xeira de malos resultados tocar\u00eda fondo en 1958 \u00e1s ordes do adestrador Ray McLean, marcando o peor rexistro da historia da franqu\u00eda con 1\u201310\u20131.\nA chegada de Vince Lombardi.\nDespois da nefasta temporada 1958, os Packers contrataron o 2 de febreiro de 1959 coma adestrador e director xeral a Vince Lombardi, antigo coordinador ofensivo dos New York Giants. Baixo a gu\u00eda de Lombardi os Packers ga\u00f1aron cinco t\u00edtulos de campi\u00f3ns nun per\u00edodo de sete anos, inclu\u00edndo vitorias nas d\u00faas primeiras Super Bowls. Nesta \u00e9poca a li\u00f1a ofensiva dos Packers tivo a varios xogadores de sona, coma Bart Starr, Jim Taylor, Carroll Dale, Paul Hornung, Forrest Gregg e Jerry Kramer; mentres que na defensa destacaron Willie Davis, Henry Jordan, Willie Wood, Ray Nitschke, Dave Robinson e Herb Adderley.\nA primeira tempada dos Packers de Lombardi comezou o 27 de setembro de 1959, conseguindo a vitoria por 9\u20136 fronte aos Chicago Bears en Green Bay. Tras ga\u00f1ar os primeiros tres partidos, os Packers perderon os cinco seguintes, ga\u00f1ando despois os seus \u00faltimos catro partidos da tempada. O rexistro de 7\u20135 deste ano representou a primeira tempada en positivo dos Packers desde 1947, o que foi suficiente para que o \"novato\" Lombardi ga\u00f1ara o premio de Adestrador do ano da NFL. Na seguinte tempada os Packers, liderados polos 176 puntos de Paul Hornung, ga\u00f1aron o t\u00edtulo da NFL Oeste e xogando a final contra os Eagles en Filadelfia. Con todo, o equipo perde o partido por catro puntos de diferenza.\nAo ano seguinte, os Packers volven xogar polo campionato, esta vez ante os New York Giants. Os de Green Bay anotaron 24 puntos no segundo cuarto, inclu\u00edndo 19 por parte de Paul Hornung, quen estaba de permiso especial do ex\u00e9rcito, levando aos Packers a ga\u00f1ar, cun resultado de 37-0, o seu primeiro campionato dende 1944. Os Packers conseguiron outro gran resultado na tempada de 1962, comezando cun balance de 10\u20130, para finalizar cun r\u00e9cord final de 13\u20131. Pola s\u00faa consistencia, os Packers, representados na figura de Lombardi, chegaron a ser portada na revista \"Time\" do 21 de decembro de 1962. Nesa tempada os Packers enfront\u00e1ronse aos Giants nun disputado partido de final de campionato. Finalmente os Packers vencen cun resultado de 16-7 liderados polos pateos de Jerry Kramer e as carreiras de Jim Taylor.\nTras dous anos de ausencia nas finais, os Packers volveron xogar a final en 1965 despois de vencer aos Indianapolis Colts nos playoff polo t\u00edtulo da Conferencia Oeste. Con todo, non foi un partido sinxelo, xa que necesitar\u00edan dunha pr\u00f3rroga para acabar vencendo por 13\u201310. Xa na final, Hornung e Taylor lideraron a vitoria por 23-12 ante os Cleveland Browns, os cales vi\u00f1an de ser os actuais campi\u00f3ns da NFL. Este t\u00edtulo supuxo o terceiro campionato ga\u00f1ado baixo a gu\u00eda de Lombardi e o noveno en total. En 1966 os Packers ga\u00f1aron a primeira edici\u00f3n da Super Bowl liderados polo quarterback MVP dese ano Bart Starr. Para chegar ao partido tiveron que eliminar antes aos Dallas Cowboys no campionato de conferencia (34\u201327), para despois vencer na gran final os Kansas City Chiefs por 35\u201310.\nA tempada de 1967 foi a \u00faltima de Lombardi coma adestrador dos Packers. Na final de conferencia, volveron a enfrontarse aos Cowboys. Este partido \u00e9 co\u00f1ecido como o \"Ice Bowl\" (\"O Partido do Xeo\"), xa que se acadaron no Lambeau Field temporaturas de \u221226\u00a0\u00b0C cunha sensaci\u00f3n t\u00e9rmica de \u221244\u00a0\u00b0C. Considerado un dos partidos m\u00e1is destac\u00e1beis da historia, os de Green Bay volveron ga\u00f1ar, esta vez cun resultado de 21-17. A continuaci\u00f3n os Packers ga\u00f1an a Super Bowl II cun resultado de 33\u201314 contra os Oakland Raiders. Lombardi renunciou coma adestrador tras o partido, sendo Phil Bengtson o seu sucesor no posto. Lombardi permaneceu coma director xeral unha tempada, mais deixou o equipo definitivamente en 1969 para converterse en adestrador e dono en minor\u00eda dos Washington Redskins. Tras a morte inesperada de Lombardi o 3 de setembro de 1970, a NFL pasou a denominar ao trofeo da Super Bowl \"Trofeo Vince Lombardi\" en reco\u00f1ecemento aos seus \u00e9xitos. Al\u00e9n dese reco\u00f1ecemento, a cidade de Green Bay p\u00faxolle o seu nome a avenida onde se atopa o Lambeau Field en 1968.\nDurante aproximadamente un cuarto de s\u00e9culo despois da sa\u00edda de Lombardi, os Packers tiveron relativamente pouco \u00e9xito. En vinte e catro temporadas desde 1968 at\u00e9 1991, tan s\u00f3 conseguiron en cinco acabar con m\u00e1is vitorias que derrotas. De feito, tan s\u00f3 chegaron d\u00faas veces a playoffs, cun r\u00e9cord de 1-2 neles. Ese per\u00edodo viu cinco adestradores distintos: Phil Bengtson, Dan Devine, Bart Starr, Forrest Gregg e Lindy Infante, dous deles (Starr e Gregg) estrelas durante durante a era Lombardi. Cada un deles conseguiu un peor r\u00e9cord que o seu predecesor. A nivel administrativo o equipo tomou decisi\u00f3n pouco acertadas, como por exemplo a decisi\u00f3n de Dan Devine de intercambiar de cinco roldas do Draft de 1975 e 1976 (d\u00faas primeiras, d\u00faas segundas e unha terceira) cos Rams en troques do quarterback John Hadl, o cal s\u00f3 estivo temporada e media na franqu\u00eda. Outra mala decisi\u00f3n sucedeu no draft de 1989, onde seleccionaron ao li\u00f1a ofensiva Tony Mandarich como n\u00famero dous por diante de xogadores como Barry Sanders, Deion Sanders ou Derrick Thomas. O rendemento de Mandarich non foi o esperado da s\u00faa posici\u00f3n no draft, o que lle valeu para que a ESPN o nomease coma o terceiro \"maior desastre deportivo\" dos \u00faltimos 25 anos.\nChega Brett Favre.\nTras os continuos fiascos dos \u00faltimos vinte e cinco anos, en 1991 o club contrata como director xeral a Ron Wolf, d\u00e1ndolle a franqu\u00eda o control total das operaci\u00f3ns do equipo ao comezo da temporadada. Ao ano seguinte, en 1992, Wolf contratou ao coordinador ofensivo dos San Francisco 49ers Mike Holmgren como o seu novo adestrador e seguidamente adquiriu os dereitos do quarterback de segundo ano dos Atlanta Falcons Brett Favre a cambio dunha primeira rolda do Draft. Tras catro partidos de liga, a lesi\u00f3n de Don Majkowski contra os Cincinnati Bengals leva ao posto de t\u00edtular a Favre, conseguindo ademais a vitoria para o seu equipo. Titular no seguinte partido ante os Pittsburgh Steelers, xa non volver\u00eda a perder a titularidade at\u00e9 o final da tempada de 2007. Debido a isto, pos\u00fae o r\u00e9cord de m\u00e1is titularidades consecutivas dun quarterback na NFL con 297 partidos.\nNo primeiro ano de Holmgren e Frave os Packers acadaron un rexistro de 9\u20137. Tras acabar a temporada, contrataron para reforzar a defensa ao axente libre Reggie White. Nas seguintes d\u00faas tempadas os de Green Bay conseguiron chegar \u00e1 segunda rolda dos playoffs, perdendo en ambas ocasi\u00f3ns ante os Dallas Cowboys. En 1995, os Packers ga\u00f1aron o campionato da Divisi\u00f3n Central da NFC por primeira vez dende 1972. Nos playoffs, tras unha vitoria en casa por 37\u201320 contra os Atlanta Falcons, os Packers gan\u00e1ronlle aos San Francisco 49ers por 27\u201317 en San Francisco chegando as\u00ed \u00e1 final da Conferencia NFC. Con todo, os Cowboys interpux\u00e9ronse de novo, ga\u00f1ando os texanos por 38\u201327.\nTras quedar \u00e1s portas do t\u00edtulo, ao ano seguinte os Packers volven m\u00e1is fortes e acadan un rexistro de 13\u20133 en tempada regular, asegurando a vantaxe de campo para todos os seus partidos de playoffs. O seu dominio foi tal que foron o mellor ataque, con Favre como l\u00edder; a mellor defensa, con Reggie White \u00e1 cabeza, e os mellores equipos especiais, con Desmond Howard anotando varios touchdowns de retorno. Nos playoffs, tras ga\u00f1arlle aos 49ers por 35\u201314 e aos Panthers por 30\u201313, no que ser\u00eda co\u00f1ecido como o \"Ice Bowl 2\", os Packers chegaron \u00e1 Super Bowl por primeira vez en 29 anos. Xa na final, os de Green Bay venceron aos New England Patriots por 35\u201321, con Desmond Howard nomeado MVP do partido. Este campionato supuxo o d\u00e9cimo segundo t\u00edtulo da NFL da franqu\u00eda.\nAo ano seguinte, os Packers repetiron de novo o rexistro de 13\u20133 en tempada regular. Nos playoffs, repetiron co seu ga\u00f1aron o seu segundo campionato da NFC consecutivo despois de vencer aos Tampa Bay Buccaneers por 21\u20137 e aos San Francisco 49ers por 23\u201310. Os Packers chegaban as\u00ed como favoritos \u00e1 Super Bowl XXXII, mais finalmente perder\u00edan ante os Denver Broncos de John Elway por 31\u201324. Na seguinte temporada, os Packers conseguiron un balance de 11\u20135, xogando contra os San Francisco 49ers na primeira rolda dos playoffs. Este era a cuarta vez consecutiva que os dous equipos se enfrontaban nas eliminatorias, sa\u00edndo os Packers vencedores nas tres anteriores. Con todo, esta vez a situaci\u00f3n mudar\u00eda cando na \u00faltima xogada do partido os 49ers ga\u00f1an cun touchdown de Terrell Owens a pase de Steve Young. Tras o partido Mike Holmgren deixa o equipo para converterse en vicepresidente, director xeral e adestrador en xefe dos Seattle Seahawks, levando consigo a maior\u00eda do cadro t\u00e9cnico. Nos seguintes anos de 1999 e 2000 o equipo non acadou os mesmos bos resultados que nos anos anteriores.\nTras xogar baixo o mando de Ray Rhodes na temporada de 199, no ano 2000 Mike Sherman foi contratado coma adestrador en xefe, conseguindo ese ano un rexistro de 9\u20137. Sherman asumiu as tarefas de director xeral e adestrador en xefe en 2001 tras a retirada do anterior director xeral. Os resultados melloraron entre 2001 e 2004 grazas a boas actuaci\u00f3ns de Brett Favre, Ahman Green e dos xogadores da li\u00f1a ofensiva, por\u00e9n, o equipo non conseguiu bos resultados nos playoffs. Isto levou a que no ano 2005 Sherman fose destitu\u00eddo como director xeral, seguindo, iso si, coma adestrador xefe. Para suplilo no cargo, os Packers contrataron a o at\u00e9 daquela vicepresidente de operaci\u00f3ns dos Seattle Seahawks, Ted Thompson. Tras acadar un rexistro de 4\u201312 nesa tempada, Thompson despediu a Sherman e contratou un novo adestrador xefe, Mike McCarthy, o cal fora anteriormente coordinador ofensivo dos San Francisco 49ers e dos New Orleans Saints.\nCoa chegada de McCarthy, os Packers ga\u00f1an dez dos seus primeiros once partidos, acadando un balance final de 13\u20133. Isto serviulles para evitar a rolda de \"Wildcard\" dos playoffs. Un dos maiores contribuidores a este rexistro foi o running back Ryan Grant, o cal conseguiu conseguiu 956 iardas e 8 touchdowns nos \u00faltimos dez partidos da tempada regular. O equipo ga\u00f1ou a rolda do playoff divisional aos Seattle Seahawks por 42\u201320, mais perdeu na final de conferencia contra os New York Giants por 23-20. Este ser\u00eda o \u00faltimo partido de Brett Favre como xogador dos Packers.\nA era de Aaron Rodgers.\nOs Packers comezaron a tempada de 2008 con Aaron Rodgers substitu\u00edndo a Brett Favre como quarteback titular. Rodgers fora escollido polos Packers na primeira rolda do Draft de 2005, estando desde aquela \u00e1 sombra de Favre. No seu primeiro ano Rodgers conseguiu unhas boas estat\u00edsticas persoais, conseguindo m\u00e1is de 4.000 iardas de pase e 28 touchdowns. Por\u00e9n, o gran n\u00famero de xogadores lesionados na defensa afectou aos resultados do equipo, o cal finalizou cun balance de 6\u201310. Ao final da tempada oito adestradores asistentes foron despedidos, inclu\u00edndo a Bob Sanders, o coordinador defensivo, que foi sucedido no posto por Dom Capers.\nNo Draft de 2009 os Packers escolleron a B.J. Raji do Boston College na s\u00faa primeira rolda do draft e, tras un troco, escolleron tam\u00e9n na primeira rolda ao linebacker Clay Matthews III da Universidade de Southern California. Coa contribuci\u00f3n doutros xogadores novos como Brad Jones na defensa e James Jones, Brandon Jackson, Jermichael Finley e Jordy Nelson no ataque, o equipo fai un balance de 11\u20135 tras ga\u00f1ar sete dos \u00faltimos oito encontros, e consegue unha praza de wildcard no playoff. Al\u00e9n diso, Rodgers converteuse no primeiro quarterback da historia da NFL en conseguir polo menos 4.000 iardas de pase en cada unha das s\u00faas primeiras d\u00faas tempadas coma titular. En cnato \u00e1 defensa, o cornerback Charles Woodson ga\u00f1ou o premio ao Xogador defensivo do ano tras facer 9 intercepci\u00f3ns, provocar 4 fumbles, conseguir 3 touchdowns, 74 tackles e 2 sacks. Con todo, os Packers remataron ese ano cunha derrota nos playoffs contra os Arizona Cardinals por 51\u201345.\nAo ano seguinte o equipo sufriu unha gran cantidade de lesi\u00f3ns, chegando a ter dezaseis xogadores na lista de lesionados ao final da mesma. Entre eles estaban sete xogadores titulares: Ryan Grant (RB), Jermichael Finley (TE), Nick Barnett (LB), Morgan Burnett (SS), Brandon Chillar (LB), Mark Tauscher (T) e Brad Jones (LB). Por\u00e9n, o equipo sobrep\u00faxose e acadou os playoffs cun balance de 10\u20136, ocupando o sexto no posto da NFC. No primeiro partido de playoff eliminaron os Philadelphia Eagles por 21\u201316, mentres que na rolda divisional ga\u00f1aron aos Atlanta Falcons por 48\u201321. Na Final de Conferencia agardaban os seus grandes rivais, os Chicago Bears. Por\u00e9n, os de Green Bay conseguen ga\u00f1ar a domicilio no Soldier Field por 21-14, chegando as\u00ed \u00e1 Super Bowl XLV. Xa no partido final, disputado o 6 de febreiro de 2011, o equipo ga\u00f1a aos Pittsburgh Steelers de Ben Roethlisberger por 31\u201325, sendo Aaron Rodgers nomeado o MVP do partido.\nTras ga\u00f1ar a Super Bowl, ao ano seguinte os Packers conseguiron un balance de 15\u20131 na tempada regular, marcando un r\u00e9cord para a franqu\u00eda. Por\u00e9n, perderon na segunda rolda dos playoffs ante os New York Giants por 37-20. Ao ano seguinte o balance ser\u00eda peor (11-5), m\u00e1is iso non evitou que xogasen de novo os playoffs. Na rolda wildcard venceron aos Minnesota Vikings por 24-10, mais xa na rolda provisional perden antes os 49ers por 45-31 fronte aos San Francisco 49ers. No ano 2013 o balance non mellora, conseguindo un 8-7-1 e perdendo de novo ante os de San Francisco (20-23) na primeira rolda dos playoffs. Ao ano seguinte os Packers conseguen a s\u00faa vitoria n\u00famero 700 na NFL, nun partido correspondente \u00e1 cuarta xornada contra os Bears. Finalmente o r\u00e9cord foi de 12-4, acadando o segundo posto de clasificaci\u00f3n para os Playoffs da NFC. Na rolda divisional vencen aos Cowboys por 26-21, chegando de novo \u00e1 final de conferencia. Al\u00ed agardaban os Seattle Seahawks de Russell Wilson. O partido, xogado no CenturyLink Field de Seattle, acaba cun axustado empate a 22. Con todo, na pr\u00f3rroga un pase de 35 iardas de Wilson a Jermaine Kearse termina coas aspiraci\u00f3ns dos Packers que ca\u00edan por 26-22. En 2015, tras acadar un rexistro de 10-6, o volve aos playoffs, onde derrota na rolda de wildcard aos Washington Redskins. Con todo, esta vez non conseguen acadar a final de conferencia ao perder na rolda divisional por 26-20 ante os Arizona Cardinals.\nLogo e uniformes.\nCoa necesidade de vestir ao seu novo equipo, o fundador Curly Lambeau solicitou fondos \u00e1 s\u00faa empresa, a Indian Packing Company. Esta ofreceulle 500 d\u00f3lares para uniformes e equipamento en troco de chamar ao equipo como a compa\u00f1\u00eda. Nun primeiro artigo de prensa o equipo foi referido como \"the Indians\", por\u00e9n, coa chegada do primeiro partido xa se adoptara o nome de \"Packers\". Cando Indian Packing foi adquirida en 1920 por Acme Packing Company, Acme continuou apoiando ao equipo, o cal xogou a s\u00faa primeira temporada na NFL co nome de \"Acme Packers\" tecido nas s\u00faas camisolas. Lambeau, como exalumno da Universidade de Notre Dame, adoptou as cores da instituci\u00f3n, azul escuro e dourado, para o seu equipo. Como resultado, os primeiros Packers eran co\u00f1ecidos como os \"Bays\", os \"Blues\" (do ingl\u00e9s: \"Azuis\") ou, ocasionalmente, \"the Big Bay Blues\".\nSobre 1950, os de Green Bay mudaron as s\u00faas cores a verde e dourado. O azul mari\u00f1o seguiu a ser a cor secundaria do equipo, a\u00ednda que paseni\u00f1amente foi desaparecendo. A actual combinaci\u00f3n de camisolas verde bosque ou brancas con pantal\u00f3ns dourados foi adoptada aproximadamente coa chegada de Vince Lombardi en 1959. Con todo, para celebrar o 75\u00ba aniversario da NFL en 1994, os Packers volveron, ao igual que moitos equipos da liga, a vestir uniformes cl\u00e1sicos, portando de novo as cores azul e dourada. O equipo volver\u00eda a vestir uniformes cl\u00e1sicos durante dous partidos de Acci\u00f3n de Grazas ante os Detroit Lions, o primeiro en 2001, co uniforme azul dos anos 1930, e o segundo en 2003 cunha reproduci\u00f3n do uniforme verde e dourado dos anos 1960 (o cal s\u00f3 ti\u00f1a pequenas modificaci\u00f3n con respecto os actuais).\nEn 1951 o equipo deixou de utilizar cascos de coiro, adoptando os de plastico dourado desde aquela. O logotipo da \"G\" ovalada foi engadido en 1961 cando Lombardi solicitou ao encargado de material do equipo, Gerald \"Dad\" Braisher, dese\u00f1ar un logo. Braisher encargou a tarefa ao seu asistente, un estudante de arte da Universidade de St. Norbert chamado John Gordon. Satisfeitos co dese\u00f1o da letra \"G\" con forma de bal\u00f3n de f\u00fatbol americano, presentaronlle o seu dese\u00f1o a Lombardi, o cal o aprobou. O ex xogador dos New York Giants e analista deportivo Tiki Barber declarou sen ning\u00fan tipo de proba que a letra \"G\" provi\u00f1a da palabra \"greatness\" (do ingl\u00e9s: \"grandeza\") Outros medios de comunicaci\u00f3n publicaron artigos utilizando como fonte as falsas informaci\u00f3ns de Barber. O Director Adxunto de Relaci\u00f3ns P\u00fablicas e Comunicaci\u00f3ns dos Packers declarou ao respecto: \"Non hai nada na nosa historia que suxira a veracidade diso. O arquiveiro do Salon da Fama dos Packers dixo o mesmo\". Antes de 1961 o equipo xa usara varios logotipos diferentes, mais o \"G\" \u00e9 o \u00fanico deles que apareceu no casco. A\u00ednda que os dereitos de marca sobre o logo pertencen aos Packers, te\u00f1en concedido permiso limitado a outras instituci\u00f3ns para utilizar logotipos semellantes, como por exemplo as Universidades de Georgia e Grambling State.\nMentres que moitos equipos da NFL adoitan levar unifomes completamente brancos brancos a comezos de temporada debido \u00e1 capacidade desta cor de reflectir os raios de sol, os Packers s\u00f3 o fixeron en 1989 durante os dous primeiros partidos de liga. Con todo, o equipo volveu vestir completamente de branco en 2016 ante os Chicago Bears debido ao \"NFL Color Rush\", un evento onde os dous equipos te\u00f1en que levar uniformes monocromos. Al\u00e9n dos cl\u00e1sicos uniformes verde e branco, os Packers tam\u00e9n pos\u00faen xerseis dourados con n\u00fameros en verde. Estes, a\u00ednda que de moito \u00e9xito \u00e1 hora de vender camisolas, nunca foron utilizados en partido oficial polo club.\nEstadio.\nDespois das s\u00faas primeiras temporadas nos estadios Bellevue Park e Hagemeister Park, os Packers utilizaron o City Stadium desde 1925 at\u00e9 1956. \u00c9 pois, nese estadio, onde os de Green Bay ga\u00f1aron os seus primeiros seis t\u00edtulos de campi\u00f3n da NFL. Nos anos 1950, un recinto con 25.000 asentos de madeira estaba consideraba anticuado, polo que a NFL ameazou con trasladar a franqu\u00eda a Milwaukee a non ser que conseguisen un mellor estadio. A cidade respondeu constru\u00edndo un novo City Stadium con capacidade para 32.150 espectadores, sendo o primeiro estadio da historia constru\u00eddo exclusivamente para un equipo da NFL. O estadio foi inaugurado para a temporada 1957. Pouco tempo despois mudou o seu nome a Lambeau Field na honra de Curly Lambeau, o cal acababa de falecer.\nAmpliado at\u00e9 en sete ocaci\u00f3n antes do fin da d\u00e9cada de 1990, a capacidade do Lambeau Field acadara os 60.890 espectadores. En 2003 o estadio sufriu unha nova gran renovaci\u00f3n co obxectivo de ampliar a capacidade, modernizar as instalaci\u00f3ns e engadir un atrio. Por\u00e9n, a\u00ednda coa nova capacidade de 72.928 espectadores, a demanda de entradas supera de sobra a oferta, xa que a franqu\u00eda leva vendendo todas as entradas dispo\u00f1\u00edbeis de forma consecutiva desde 1960. De feito, hai unha lista de espera de 86.000 persoas para poder facer cun abono de temporada dos Packers.\nAl\u00e9n de Green Bay, os Packers te\u00f1en xogado partidos como local en Milwaukee desde 1933, inclu\u00edndo dous ou tres partidos por temporada no County Stadium desde 1953 at\u00e9 1994. De feito, o County Stadium fora constru\u00eddo para promover a mudanza permanente dos Packers a Milwaukee. A franqu\u00eda sempre traballou para facer medrar a s\u00faa base de seguidores en Milwaukee e arredores.\nXogadores.\nMembros do Hall of Fame.\nOs Packers son o segundo equipo con m\u00e1is membros do Pro Football Hall of Fame con vinte e catro, sendo tan s\u00f3 superados polos Chicago Bears (con 27).\nDorsais retirados.\nAo longo da s\u00faa historia os Packers retiraron formalmente cinco dorsais. Estes cinco xogadores forman parte do Sal\u00f3n da Fama da NFL e os seus dorsais am\u00f3sanse na zona norte do estadio Lambeau Field as\u00ed coma no seu atrio. O 3 de agosto de 2014, os Packers anunciaron a retirada do dorsal n\u00famero 4 de Brett Favre ao terminar a tempada de 2014 e a induci\u00f3n de Favre no Sal\u00f3n da Fama dos Packers en 2015.\nT\u00edtulos.\nT\u00edtulos de liga.\nOs Packers pos\u00faen 13 t\u00edtulos de campi\u00f3ns absolutos, tres da primeira \u00e9poca da NFL, oito da \u00e9poca da NFL anterior \u00e1 Super Bowl e \nCampionatos da NFL.\nEntre 1920 e 1932, o t\u00edtulo da NFL non se decid\u00eda a partido \u00fanico, sen\u00f3n que se decid\u00eda segundo a posici\u00f3n obtida nunha liga. Os Packers ga\u00f1aron tres campionatos deste tipo.\nCampionatos Pre-Super Bowl.\nEntre 1933 e 1969, a NFL celebrou un partido para decidir o seu campi\u00f3n. Os Packers ga\u00f1aron oito campionatos da NFL deste tipo. Desde 1966 at\u00e9 1969, ao partido polo t\u00edtulo da NFL lle segu\u00eda un enfrontamento co campi\u00f3n da American Football League (Super Bowl). Debido a isto, o campi\u00f3n da NFL nese per\u00edodo non est\u00e1 considerado campi\u00f3n absoluto.\nT\u00edtulos da Superbowl.\nA partir de 1966, a NFL comezou a celebrar a Super Bowl. Os Packers pos\u00faen catro t\u00edtulos deste tipo.\nCampionatos da NFC (Conferencia).\nOs Packers pos\u00faen tres t\u00edtulos da Conferencia Nacional (NFC).\nCampionatos de Divisi\u00f3n.\nOs Packers ga\u00f1aron dezaoito t\u00edtulos de Divisi\u00f3n dentro da NFC."}
{"id": "151426", "revid": "56817", "url": "https://gl.wikipedia.org/wiki?curid=151426", "title": "Live at Lollapalooza 2007", "text": "Live at Lollapalooza 2007 \u00e9 un \u00e1lbum en directo da banda estadounidense de rock alternativo Pearl Jam edeitado exclusivamente a trav\u00e9s de iTunes o d\u00eda 18 de setembro do 2007.\nO \u00e1lbum cont\u00e9n a actuaci\u00f3n de Pearl Jam o d\u00eda 5 de agosto do 2007 no festival \"Lollapalooza\" en Chicago, Illinois. Os seus beneficios est\u00e1n destinados \u00e1 fundaci\u00f3n da cadea VH1 Save the Music Foundation."}
{"id": "151431", "revid": "56817", "url": "https://gl.wikipedia.org/wiki?curid=151431", "title": "Immortality", "text": "\"Immortality\" \u00e9 un sinxelo da banda estadounidense de rock alternativo Pearl Jam, editado o 6 de xu\u00f1o de 1995 coma terceiro sinxelo do seu \u00e1lbum \"Vitalogy\". A pesar de estar acreditado a todos os membros de Pearl Jam, foi composta principalmente polo seu vocalista Eddie Vedder. O tema acadou o posto 10 na lista \"Billboard Mainstream Rock Tracks\" e inclu\u00eduse no recompilatorio de grandes \u00e9xitos do ano 2004 \"rearviewmirror (Greatest Hits 1991-2003)\".\nListaxeo de canci\u00f3ns.\nTodos os temas compostos Dave Abbruzzese, Jeff Ament, Stone Gossard, Mike McCready e Eddie Vedder."}
{"id": "151438", "revid": "89787", "url": "https://gl.wikipedia.org/wiki?curid=151438", "title": "Cesc F\u00e0bregas", "text": "Francesc \"Cesc\" F\u00e0bregas i Soler, nado en Arenys de Mar (Barcelona) o 4 de maio de 1987, \u00e9 un futbolista catal\u00e1n. Xoga de centrocampista no Como, da Serie B de Italia.\nTam\u00e9n xoga na selecci\u00f3n de f\u00fatbol de Espa\u00f1a, coa que ga\u00f1ou a Copa Mundial de F\u00fatbol en 2010 e as Eurocopas de 2008 e 2012, un triplete in\u00e9dito na historia do f\u00fatbol.\nTraxectoria.\nIniciou a s\u00faa carreira nas categor\u00edas inferiores do FC Barcelona, fichando polo Arsenal en 2003, cando o mediocampista catal\u00e1n s\u00f3 ti\u00f1a dezaseis anos. As lesi\u00f3ns de varios centrocampistas na tempada 2004-05 abr\u00edronlle as portas da titularidade, que Cesc non abandonar\u00eda. As espectaculares actuaci\u00f3ns que realizou co Arsenal fixeron que estea considerado como un dos centrocampistas m\u00e1is completos do mundo.\nNo plano internacional, a carreira de Cesc dentro da selecci\u00f3n espa\u00f1ola comezou aos dezasete anos no mundial sub-17 de 2003, disputado en Finlandia. En 2006 o seleccionador Luis Aragon\u00e9s convocouno por primeira vez para a selecci\u00f3n absoluta, coa que disputou o mundial de 2006 e a eurocopa de 2008, onde o combinado estatal acadou a vitoria.\nO 11 de xullo de 2010 proclamouse campi\u00f3n da Copa Mundial de F\u00fatbol coa selecci\u00f3n espa\u00f1ola en Sur\u00e1frica.\nO 14 de agosto de 2011 confirmouse a s\u00faa fichaxe polo FC Barcelona, despois de varios anos de espera.\nClubs.\n\"Actualizado o 28 de abril de 2010\""}
{"id": "151440", "revid": "15490", "url": "https://gl.wikipedia.org/wiki?curid=151440", "title": "Javi Mart\u00ednez", "text": "Javier Mart\u00ednez Aginaga, nado o 2 de setembro de 1988 en Estella (Navarra), \u00e9 un futbolista espa\u00f1ol. Xoga de defensa ou centrocampista e o seu actual equipo \u00e9 o Qatar Sports Club\nTam\u00e9n xogou na selecci\u00f3n de f\u00fatbol de Espa\u00f1a, coa que ga\u00f1ou a Copa Mundial de F\u00fatbol en 2010 e a Eurocopa de 2012, dous dos tres t\u00edtulos do triplete conseguido pola selecci\u00f3n entre 2008 e 2012, in\u00e9dito na historia do f\u00fatbol.\nDestaca polo seu poderoso f\u00edsico, que lle permite realizar con eficacia a presi\u00f3n e roubo de bal\u00f3n, sen\u00f3n tam\u00e9n incorporarse ao ataque desde a segunda li\u00f1a.\nTraxectoria.\nInicios.\nComezou xogando ao f\u00fatbol con cinco anos, en Logro\u00f1o, localidade natal do seu pai, cando se apuntou \u00e1s categor\u00edas infant\u00eds do equipo rioxano CD Berceo, onde estivo d\u00faas tempadas. Despois pasou \u00e1s categor\u00edas inferiores do CD Logro\u00f1\u00e9s onde estivo outras d\u00faas tempadas, antes de incorporarse ao CD Arenas da s\u00faa localidade, Aiegi, por motivos de comodidade.\nXogou despois no Club Deportivo Izarra antes de comezar como futbolista profesional na canteira de Osasuna. \nNa 2005-06, o adestrador Cuco Ziganda, o seu principal valedor, subiulle ao Osasuna Promesas, convert\u00e9ndose as\u00ed no xogador mais novo da Segunda Divisi\u00f3n B.\nNo ver\u00e1n de 2006, o Athletic Club f\u00edchao pagando a s\u00faa cl\u00e1usula de rescisi\u00f3n de 6 mill\u00f3ns de euros, unha cifra bastante alta tendo en conta a mocidade do xogador e a inexperiencia en Primeira Divisi\u00f3n. Foi recomendado polo propio Ziganda, base\u00e1ndose en que v\u00eda nel unha aposta de futuro e unha promesa futbol\u00edstica.\nAthletic.\nNa s\u00faa primeira tempada en Primeira Divisi\u00f3n xogou 35 partidos e anotou 3 goles. A pesar de debutar \u00e1 temper\u00e1 idade de 17 anos, Javi Mart\u00ednez foi unha das poucas noticias agradables do Athletic durante a tempada 2006-07, convert\u00e9ndose nunha peza b\u00e1sica no centro do campo, onde demostrou unha gran madurez e un elevado nivel de adaptaci\u00f3n, xa que chegou a xogar ata con 4 compa\u00f1eiros distintos (Ander Murillo, Andoni Iraola, Pablo Orbaiz e Ustaritz Aldekoaotalora) debido \u00e1 praga de lesi\u00f3ns que arrasou ao club nese momento.\nNa s\u00faa segunda tempada, coa chegada do adestrador Joaqu\u00edn Caparr\u00f3s e os reforzos de Gorka Iraizoz, Aitor Ocio, I\u00f1aki Mu\u00f1oz, David Cu\u00e9llar e David L\u00f3pez, ademais da irrupci\u00f3n de Markel Susaeta desde o Bilbao Athletic, Javi Mart\u00ednez explotou como futbolista.\nSelecci\u00f3n nacional.\nFoi internacional nas Categor\u00edas inferiores da selecci\u00f3n de f\u00fatbol de Espa\u00f1a. Foi campi\u00f3n de Europa sub19 no ano 2007, e foi capit\u00e1n da selecci\u00f3n espa\u00f1ola sub-21, coa que foi campi\u00f3n da Eurocopa en 2011.\nFoi inclu\u00eddo na lista dos 30 preseleccionados para representar a Espa\u00f1a no Mundial de Sur\u00e1frica de 2010, e posteriormente confirmado entre os 23 xogadores definitivos.\nXogou por primeira vez o 29 de maio de 2010 durante 15 minutos no partido amigable contra Arabia Saudita substitu\u00edndo a Xavi.\nO seu debut no Mundial de Sur\u00e1frica 2010 produciuse o d\u00eda 25 de xu\u00f1o de 2010, no \u00faltimo partido da fase de grupos que enfronto acEspa\u00f1a contra Chile e no que o conxunto de Del Bosque xog\u00e1base o pase a oitavos de final. Javi entrou no minuto 72 substitu\u00edndo a Xabi Alonso. Espa\u00f1a ga\u00f1ou por 2 goles a 1 e pasou como primeira de grupo aos oitavos de final. Finalmente, tras derrotar a Portugal, Paraguai e Alema\u00f1a, coroouse campi\u00f3n do mundo xunto \u00e1 selecci\u00f3n espa\u00f1ola de f\u00fatbol vencendo a Holanda na final por 0-1."}
{"id": "151442", "revid": "88215", "url": "https://gl.wikipedia.org/wiki?curid=151442", "title": "Jes\u00fas Navas", "text": "Jes\u00fas Navas Gonz\u00e1lez, nado en Los Palacios y Villafranca (Sevilla) o 21 de novembro de 1985, \u00e9 un futbolista espa\u00f1ol. Actualmente xoga de extremo dereito e mediapunta no Sevilla FC.\nFoi internacional coa selecci\u00f3n espa\u00f1ola, coa que ga\u00f1ou a Copa Mundial de F\u00fatbol en 2010 e a Eurocopa de 2012, dous dos tres t\u00edtulos do triplete conseguido pola selecci\u00f3n entre 2008 e 2012, in\u00e9dito na historia do f\u00fatbol.\nTraxectoria.\nUD Los Palacios.\nA carreira futbol\u00edstica de Jes\u00fas Navas comezou na s\u00faa vila, no equipo local, a Uni\u00f3n Deportiva Los Palacios onde se formou como xogador e conseguiu chamar a atenci\u00f3n de Pablo Blanco, t\u00e9cnico do Sevilla FC.\nSevilla Atl\u00e9tico.\nJes\u00fas Navas chegou ao Sevilla Atl\u00e9tico con 16 anos. Xogou 10 partidos co filial sen marcar na tempada 2002-03. Ao ano seguinte obtivo a confianza do adestrador e chegou a disputar 22 partidos en liga, marcando en tres ocasi\u00f3ns. Navas promet\u00eda, e como resultado do seu gran xogo a tan nova idade chegou o ascenso ao primeiro equipo, o Sevilla F\u00fatbol Club, no que xogou en 5 ocasi\u00f3ns antes de que terminase a tempada.\nSevilla FC.\nNa tempada 2004-05, Jes\u00fas Navas continuou no filial para ga\u00f1ar m\u00e1is experiencia. Pero tras 4 partidos o adestrador requiriu os seus servizos para o primeiro equipo. Xogou 23 partidos en liga e marcou en d\u00faas ocasi\u00f3ns. O 4 de maio de 2005 asinou unha renovaci\u00f3n do seu contrato \u00e1 alza motivada polo seu bo xogo que lle liga ao club ata 2010.\nNa tempada 2005-06, o Sevilla ga\u00f1ou a s\u00faa primeira Copa da UEFA e Navas xogou os 12 partidos, inclu\u00edda a final contra o Middlesbrough. En agosto de 2006 recibiu unha oferta do Chelsea pero rexeitouna. Na liga, Navas estivo constantemente nas listas de mellores xogadores, entrando no 'Top 50' da Revista Don Bal\u00f3n.\nNas tres seguintes tempadas, Navas continuou tendo regularidade no Sevilla, sendo ademais o m\u00e1ximo asistente e marcando nove goles. Constribu\u00edu no t\u00edtulo da Copa do Rei na tempada 2007-08, e tam\u00e9n no terceiro posto acadado na liga a seguinte tempada.\nNa tempada 2009-10, Navas xogou m\u00e1is de 50 partidos oficiais e marcou en partidos decisivos, como o partido da \u00faltima xornada contra o Almer\u00eda, no que o Sevilla quitou do cuarto posto ao Mallorca co seu triunfo por 3-2. O 19 de maio de 2010 pechou a conta goleadora do seu equipo co 2-0 na final da Copa do Rei contra o Atl\u00e9tico de Madrid.\nA tempada 2010-11 estivo marcada polas s\u00faas lesi\u00f3ns e disputou menos da metade dos partidos do Sevilla. O 13 de marzo de 2011 marcou de cabeza en casa o empate a un contra o FC Barcelona, no que foi o \u00fanico gol que marcou na tempada.\nSelecci\u00f3n nacional.\nFoi internacional coa Selecci\u00f3n de f\u00fatbol sub-21 de Espa\u00f1a.\nDurante a s\u00faa etapa no Sevilla FC o xogador foi requirido por Luis Aragon\u00e9s para formar parte da Selecci\u00f3n espa\u00f1ola absoluta. A ansiedade impediulle incorporarse a algunhas concentraci\u00f3ns pero grazas \u00e1 axuda dos psic\u00f3logos do club, xa non volveu producirse.\nO 14 de novembro de 2009 Navas debuta coa Selecci\u00f3n de Espa\u00f1a, xunto ao seu compa\u00f1eiro Diego Perotti (que xogaba contra el), nun partido amigable ante Arxentina. Nese partido, Espa\u00f1a imp\u00faxose por 2-1.\nO 20 de maio de 2010 foi convocado para o Mundial de Sur\u00e1frica. E o 3 de xu\u00f1o marca o seu primeiro gol ante Corea do Sur (1-0) que d\u00e1 a vitoria nun partido de preparaci\u00f3n para o Mundial. O 11 de xullo de 2010 proclamouse campi\u00f3n da Copa Mundial de F\u00fatbol coa selecci\u00f3n espa\u00f1ola en Sur\u00e1frica.\nNavas tam\u00e9n foi seleccionado para xogar a Eurocopa 2012, onde apareceu en varios partidos nas segundas partes. O 18 de xu\u00f1o de 2012 marcou no minuto 87 o \u00fanico gol do partido contra Croacia, o \u00faltimo da fase de grupos que clasificaba a Espa\u00f1a como primeira. O 1 de xullo de 2012 proclamouse campi\u00f3n de Europa coa selecci\u00f3n espa\u00f1ola.\nSelecci\u00f3n andaluza.\nFoi convocado en numerosas ocasi\u00f3ns pola Selecci\u00f3n de Andaluc\u00eda, onde ata chegou a marcar un gol desde o medio do campo ante a selecci\u00f3n do Xap\u00f3n.\nEstat\u00edsticas.\n\"Actualizado o 20 de xu\u00f1o de 2012.\""}
{"id": "151443", "revid": "10599", "url": "https://gl.wikipedia.org/wiki?curid=151443", "title": "Javier Mart\u00ednez Aginaga", "text": ""}
{"id": "151444", "revid": "23204", "url": "https://gl.wikipedia.org/wiki?curid=151444", "title": "Andr\u00e9s Iniesta", "text": "Andr\u00e9s Iniesta Luj\u00e1n, nado en Fuentealbilla (Albacete) o 11 de maio de 1984, \u00e9 un futbolista espa\u00f1ol. Xoga de centrocampista e o seu equipo actual \u00e9 o Vissel Kobe da J1 League. Ata o 2018 foi internacional coa selecci\u00f3n espa\u00f1ola de f\u00fatbol.\nDe 2006 a 2018 xogou na selecci\u00f3n de f\u00fatbol de Espa\u00f1a, coa que ga\u00f1ou a Copa Mundial de F\u00fatbol en 2010, sendo o autor do \u00fanico gol da vitoria na final, e as Eurocopas de 2008 e 2012, un triplete in\u00e9dito na historia do f\u00fatbol. Na edici\u00f3n de 2012 foi elixido o mellor xogador da Eurocopa.\nTraxectoria.\nAndr\u00e9s Iniesta naceu no seo dunha familia traballadora. Con oito anos, os seus pais inscrib\u00edrono \u00e1s probas de acceso \u00e1s categor\u00edas inferiores do Albacete Balompi\u00e9. Tras superar devanditas probas, pasou a formar parte do equipo. En 1996, con doce anos, participou no torneo infantil de Brunete. Tras a s\u00faa destacada actuaci\u00f3n, en setembro dese mesmo ano fichou polo Futbol Club Barcelona e trasladou a s\u00faa residencia a La Masia. Con 16 anos e a\u00ednda nas categor\u00edas inferiores, o mozo manchego foi chamado por Lorenzo Serra Ferrer para adestrar co primeiro persoal do club. Con 18 anos trasladouse a vivir a Sant Feliu de Llobregat e a s\u00faa familia, que a\u00ednda viv\u00eda en Fuentealbilla, tam\u00e9n se trasladou con el.\nMilitou d\u00faas tempadas no Barcelona B ata que, na tempada 2002\u201303, debutou no primeiro equipo da man do adestrador Louis van Gaal. Durante d\u00faas tempadas, a 2002-03 e 2003\u201304, combinou os partidos do filial barcelonista con alg\u00fans partidos do primeiro equipo.\nNa tempada 2004\u201305 pasou a formar parte definitivamente do persoal do primeiro equipo, e participou moi activamente na consecuci\u00f3n do t\u00edtulo de campi\u00f3n da Liga espa\u00f1ola de f\u00fatbol. A pesar de que non foi titular habitual no once de Frank Rijkaard, afac\u00eda ser o primeiro xogador en sa\u00edr ao campo nas segundas partes. De feito, s\u00f3 se perdeu un partido de liga e foi Iniesta, participando en 37 encontros, o xogador do equipo que disputou m\u00e1is partidos esa tempada, xunto a Samuel Eto'o. \n&lt;ref name=\"estad\u00edsticas 04/05\"&gt;&lt;/ref&gt;\nO 17 de maio de 2006 participou na final da Liga de Campi\u00f3ns celebrada no Stade de France de Par\u00eds que enfrontou ao FC Barcelona e ao Arsenal FC. Andr\u00e9s Iniesta tivo un papel destacado, a\u00ednda que xogou como suplente, os outros secundarios foron Henrik Larsson e Juliano Belletti, este \u00faltimo acabar\u00eda marcando o gol da vitoria. Entrou ao campo cando o seu equipo perd\u00eda 1-0, pero o Bar\u00e7a remontou ese resultado adverso coa participaci\u00f3n activa dos tres cambios nas xogadas de gol. Ese partido finalizou cun 2-1 a favor do FC Barcelona que conseguiu por segunda vez na s\u00faa historia devandito torneo.\nDebutou co dorsal 34 cando a\u00ednda formaba parte do filial. Xa como membro do primeiro persoal colleu o n\u00famero 24, pero o 19 de xu\u00f1o de 2007 outorg\u00f3uselle o 8, deixado por Ludovic Giuly. Este dorsal xa o levou nas categor\u00edas inferiores.\nO 25 de xaneiro de 2008 Iniesta renovou co FC Barcelona ata o 30 de xu\u00f1o de 2014, aumentando a s\u00faa cl\u00e1usula de rescisi\u00f3n desde os 60 mill\u00f3ns de euros ata os 150 mill\u00f3ns. Mostra do seu maior peso no equipo, a tempada 2008-09 foi elixido cuarto capit\u00e1n, por detr\u00e1s de Carles Puyol, Xavi Hern\u00e1ndez e V\u00edctor Vald\u00e9s. O 12 de xaneiro de 2009 f\u00edxose p\u00fablica a lista final do Xogador Mundial da FIFA 2008 na que Iniesta figuraba como noveno mellor xogador do ano.\nO 6 de maio de 2009 Iniesta marcou un dos goles m\u00e1is importantes da s\u00faa carreira ata ese momento, o que clasificou ao FC Barcelona para a final da Liga de Campi\u00f3ns. Sucedeu no estadio Stamford Bridge de Londres contra o Chelsea FC, que \u00eda ga\u00f1ando por 1 a 0, empatando no minuto 93 e decantando a eliminatoria a favor do Bar\u00e7a por gol de visitante. O 27 de maio Iniesta foi titular na final da Champions League, asistindo a Samuel Eto'o no primeiro gol na que foi a s\u00faa segunda Champions League.\nSelecci\u00f3n espa\u00f1ola.\nIniesta, tras ser convocado en 2 ocasi\u00f3ns para xornadas de convivencia organizadas polo seleccionador nacional Luis Aragon\u00e9s, o 15 de maio de 2006 foi finalmente inclu\u00eddo na lista dos xogadores que participaron no Mundial de Alema\u00f1a. Debutou na selecci\u00f3n e no torneo no terceiro partido sendo titular ante Arabia Saudita.\nNo entanto, o maior \u00e9xito de Iniesta coa selecci\u00f3n espa\u00f1ola conseguiuno como titular durante a Eurocopa 2008 de Austria e Su\u00edza. Andr\u00e9s foi o \u00fanico xogador do conxunto espa\u00f1ol que disputou todos os encontros de inicio. O 29 de xu\u00f1o de 2008 no Estadio Ernst Happel de Viena, Iniesta proclamouse, como os seus 22 compa\u00f1eiros, campi\u00f3n da Eurocopa de selecci\u00f3ns, xogando contra Alema\u00f1a (1-0 gol de Fernando Torres). A pesar dun inicio frouxo foi crecendo ao longo do torneo, e foi elixido un dos 23 integrantes do equipo ideal do torneo pola UEFA, ademais de mellor xogador da semifinal ante Rusia. Iniesta quedou f\u00f3ra da convocatoria de Vicente del Bosque para a Copa FIFA Confederaci\u00f3ns 2009 debido \u00e1 reca\u00edda dunha lesi\u00f3n muscular sufrida semanas antes.\nNo ano 2010 participou no Mundial de Sur\u00e1frica, marcando un gol na fase inicial e o definitivo na final contra Holanda, que deu a Espa\u00f1a o primeiro t\u00edtulo de campioa do mundo.\nTam\u00e9n foi internacional nas categor\u00edas inferiores. No ano 2001, foi titular nas selecci\u00f3ns espa\u00f1ola que ga\u00f1aron tanto a Eurocopa sub-16 como a Eurocopa sub-19. En 2003 xogou a final do Campionato do Mundo xuvenil da FIFA nos Emiratos \u00c1rabes Unidos, e foi elixido membro do \"Equipo das Estrelas\" do torneo. Posteriormente foi elixido capit\u00e1n do equipo Sub-21.\nHomenaxes.\nDesde o 18 de xullo de 2008 pos\u00fae unha r\u00faa co seu nome na s\u00faa vila natal, Fuentealbilla.\nObra.\nEn 2009 presentou o seu libro \"Un a\u00f1o en el para\u00edso\" escrito xunto aos xornalistas de Ona FM Sique Rodr\u00edguez e Dani Sanabre."}
{"id": "151445", "revid": "10599", "url": "https://gl.wikipedia.org/wiki?curid=151445", "title": "Andr\u00e9s Iniesta Luj\u00e1n", "text": ""}
{"id": "151446", "revid": "98629", "url": "https://gl.wikipedia.org/wiki?curid=151446", "title": "Juan Mata", "text": "Juan Manuel Mata Garc\u00eda, nado en Burgos o 28 de abril de 1988, \u00e9 un futbolista espa\u00f1ol. Xoga de centrocampista e o seu equipo actual \u00e9 o Manchester United.\nTam\u00e9n xoga na selecci\u00f3n de f\u00fatbol de Espa\u00f1a, coa que ga\u00f1ou a Copa Mundial de F\u00fatbol en 2010 e a Eurocopa de 2012, dous dos tres t\u00edtulos do triplete conseguido pola selecci\u00f3n entre 2008 e 2012, in\u00e9dito na historia do f\u00fatbol.\nTraxectoria.\nMata naceu en Burgos (onde nese momento xogaba o seu pai), a\u00ednda que \u00e9 de familia asturiana e el consid\u00e9rase como tal. Aos tres anos de idade regresou a Oviedo. Comezou a xogar ao f\u00fatbol en La Fresneda, logo formou parte do Juventud Estadio, equipo ovetense, ata que con 12 anos foise ao Real Oviedo. A pesar da s\u00faa idade xa apuntaba xeitos debido a t\u00e9cnica, \u00e1 s\u00faa velocidade e aos seus goles e driblins, caracter\u00edsticas que lle valeron para que, tras pasar tres anos no equipo asturiano, fichase polas categor\u00edas inferiores do Real Madrid con 15 anos. Debutou no Cadete A e foi subindo banzos cada tempada, logo o Xuvenil C e finalmente o Xuvenil A na tempada 2005-2006 e co que ga\u00f1ou a liga e a Copa de Campi\u00f3ns Xuvenil.\nEse mesmo ano disputou tam\u00e9n o Campionato Europeo Sub-19 coa selecci\u00f3n espa\u00f1ola, no que se proclamou campi\u00f3n e anotou 4 goles, pechando as\u00ed unha campa\u00f1a espectacular. Isto valeulle para dar o salto ao Real Madrid Castilla sen nin sequera ter que pasar polo Real Madrid C.\nNa tempada 2006-07 Juan Mata xogou no Real Madrid Castilla. A s\u00faa posici\u00f3n no campo trasladouse \u00e1 banda esquerda, actuando como extremo, a\u00ednda que sen perder o seu olfacto de cara ao gol xa que terminou como o segundo m\u00e1ximo goleador do filial con 10 goles tras o dianteiro Negredo.\nMata en 2007 chega ao Valencia CF onde ao principio non conta para o adestrador dese momento (Quique S\u00e1nchez Flores) pero tras a marcha deste, chega Ronald Koeman o cal conta con el. A s\u00faa achega \u00e9 moi destacada na Copa do Rei con 4 goles en partidos tan decisivos como nas semifinal contra o FC Barcelona en Mestalla ou os goles no Vicente Calder\u00f3n na final e en cuartos de final.\nNa tempada 2008-09 empezou como titular nun Valencia CF que fixo o mellor arranque ligueiro da s\u00faa historia. Participou activamente con 6 goles na liga e marcando alg\u00fans importantes como en Mestalla contra o Osasuna o cal valeu 3 puntos. En competici\u00f3n europea estreouse marcando un gol de cabeza na Copa da UEFA contra o Rosenborg. Durante a campa\u00f1a 2008-09 marcou un total de 12 goles en liga, 1 en Copa do Rei e outro m\u00e1is na Copa da UEFA. Tam\u00e9n destacou polas s\u00faas asistencias nas tres competici\u00f3ns que axudaron ao equipo a acabar en sexta posici\u00f3n. Foi xunto a David Villa o mellor do Valencia CF nesa tempada.\nA tempada 2009-10 empeza para el marcando o primeiro gol do equipo contra o Sevilla FC a pase de Ever Banega, un gol que permitiu ao Valencia CF encarrilar o partido, un partido que ao final pechou Pablo Hern\u00e1ndez co 2-0 a pase do mesmo Banega. Nesta tempada herda o dorsal n\u00famero 10 que fora portado por Miguel \u00c1ngel Angulo, durante moit\u00edsimas tempadas, e doutros xogadores destacados na historia do club ch\u00e9 como Kempes ou Guillot. Nesta tempada marca 32 goles en competici\u00f3ns oficiais e 4 m\u00e1is coa Selecci\u00f3n.\nSelecci\u00f3n espa\u00f1ola.\nFoi internacional coa Selecci\u00f3n espa\u00f1ola Sub-19, coa que ga\u00f1ou o Campionato Europeo de 2006 disputado en Polonia, protagonizando unha grande actuaci\u00f3n e marcando 4 goles na fase final, sendo o segundo m\u00e1ximo goleador do equipo por detr\u00e1s de Alberto Bueno. No Mundial sub-20 do Canad\u00e1 anotou un importante gol contra Zambia na primeira fase.\nFoi convocado por primeira vez coa absoluta por Vicente del Bosque para un amigable contra Chile a\u00ednda que non debutou. O seu primeiro gol coa Selecci\u00f3n foi no partido de clasificaci\u00f3n para o Mundial 2010, onde Mata lucindo o seu novo dorsal o n\u00famero \"13\" marcou un gol no minuto 90 ante Estonia a un gran pase de Cazorla (3-0 para Espa\u00f1a) Devandita convocatoria repetiuse de face ao dobre enfrontamento contra Turqu\u00eda, dentro da fase de clasificaci\u00f3n para o mundial de 2010. Participou alg\u00fans minutos na Copa Confederaci\u00f3ns. Foi 9 veces internacional, marcando 7 goles.\nO 11 de xullo de 2010 proclamouse campi\u00f3n da Copa Mundial de F\u00fatbol coa selecci\u00f3n espa\u00f1ola en Sur\u00e1frica."}
{"id": "151449", "revid": "25871", "url": "https://gl.wikipedia.org/wiki?curid=151449", "title": "Lago Winnipegosis", "text": "O Lago Winnipegosis \u00e9 un extenso lago (5.370\u00a0km\u00b2) localizado no centro de Norteam\u00e9rica, na provincia de Manitoba, Canad\u00e1, a uns 300\u00a0km ao noroeste de Winnipeg. \u00c9 o und\u00e9cimo maior lago do Canad\u00e1.\nDe forma alongada, con 195\u00a0km de lonxitude, \u00e9 o segundo lago maior dos tres grandes lagos de Manitoba central, sendo os outros dous o Lago Winnipeg, o maior, e o Lago Manitoba. Os tres sit\u00faanse sobre a base do prehist\u00f3rico Lago Glacial Agassiz.\nA cunca fluvial do lago cobre 49.825\u00a0km\u00b2 dos estados de Manitoba e Saskatchewan. R\u00edos tributarios son Red Deer, Woody e Swan. O lago desauga a trav\u00e9s do R\u00edo Water Hen cara o Lago Manitoba, e as\u00ed forma parte das bac\u00edas do Lago Winnipeg, do R\u00edo Nelson, e da Ba\u00eda de Hudson.\nO nome do lago procede do de Lago Winnipeg, cun diminutivo de sufixo.\nNas marxes do lago pod\u00e9monos encontrar as localidades de Camperville e Winnipegosis."}
{"id": "151450", "revid": "89787", "url": "https://gl.wikipedia.org/wiki?curid=151450", "title": "Ph\u1ea1m V\u0103n \u0110\u1ed3ng", "text": "Pham Van Dong ,\"Ph\u1ea1m V\u0103n \u0110\u1ed3ng\", nado en Mo Duc o 1 de marzo de 1906, finado en Hanoi o 29 de abril de 2000, foi un pol\u00edtico vietnamita e ex-Primeiro Ministro de Vietnam do Norte e do Vietnam reunificado.\nTraxectoria.\nEn 1926 viaxa a Guangzhou (no sur da China) para asistir a un curso de adestramento dirixido por Nguyen Ai Quoc (Ho Chi Minh) para logo ser admitido na Asociaci\u00f3n Xuvenil Revolucionaria de Vietnam (predecesora do Partido Comunista de Vietnam).\nEn 1929 traballa para a asociaci\u00f3n e \u00e9 arrestado polos franceses, sendo sentenciado a 10 anos de cadea, que cumpre at\u00e9 1936, cando se lle d\u00e1 a amnist\u00eda.\nEn xeral, Pham Van Dong foi considerado como un destacado comunista e l\u00edder nacionalista; un dos m\u00e1is fieis disc\u00edpulos de Ho Chi Minh e unha das maiores figuras da Guerra de Vietnam. Co\u00f1eceuse como un pol\u00edtico que tratou de manter unha posici\u00f3n neutral nos diversos conflitos dentro do partido, particularmente despois da unificaci\u00f3n de Vietnam en 1975.\nFoi Primeiro Ministro de Vietnam do Norte entre 1955 e 1976 e tam\u00e9n Primeiro Ministro de Vietnam entre 1976 e 1987.\nFaleceu o 29 de abril do 2000."}
{"id": "151453", "revid": "5863", "url": "https://gl.wikipedia.org/wiki?curid=151453", "title": "Condados dos Estados Unidos", "text": ""}
{"id": "151454", "revid": "3338", "url": "https://gl.wikipedia.org/wiki?curid=151454", "title": "Pham Van Dong", "text": ""}
{"id": "151457", "revid": "89787", "url": "https://gl.wikipedia.org/wiki?curid=151457", "title": "Polideuco (l\u00faa)", "text": "Polideuco (ou en grego \"\u03a0\u03bf\u03bb\u03c5\u03b4\u03b5\u03cd\u03ba\u03b7\u03c2\") pequena l\u00faa de Saturno que \u00e9 co-orbital con Dione e est\u00e1 situada no punto de Langrage de cola (retagarda) de Dione (L5). O seu di\u00e1metro est\u00e1 estimado en 3,5\u00a0km.\nPolydeuco foi descuberto polo Equipo de Imaxes da Cassini o 24 de outubro do 2004, a partir de imaxes tomadas o 21 de outubro dese mesmo ano e recibiu a designaci\u00f3n temporal de S/2004\u00a0S\u00a05. Procuras posteriores en fotograf\u00edas tomadas con anterioridade pola propia Cassini amosaban a Polideuco en imaxes do 9 de abril do 2004. Polideuco tam\u00e9n \u00e9 co\u00f1ecido coma Saturno\u00a0XXXIV.\nDas catro l\u00faas troianas do sistema de sat\u00e9lites de Saturno, Polideuco \u00e9 a que est\u00e1 m\u00e1is afastada do seu punto de Langrage. A libraci\u00f3n desta l\u00faa l\u00e9vaa a estar afastada do punto L5 31,4\u00b0 na direcci\u00f3n contraria a Dione, e 26,1\u00b0 en direcci\u00f3n cara Dione nun per\u00edodo de 790,931 d\u00edas (en comparaci\u00f3n con L5 que est\u00e1 60\u00b0 por detr\u00e1s de Dione). A libraci\u00f3n desta l\u00faa \u00e9 unha clara evidencia da simetr\u00eda neste tipo de \u00f3rbitas entre o afastamento e achegamento da l\u00faa a Dione. No curso dun ciclo, o radio orbital de Polydeuco var\u00eda \u00b1 7660 kms respecto do de Dione.\nO nome de Polideuco foi aprobado polo Grupo de Traballo no Sistema de Nomenclatura Planetaria da UAI o 21 de xaneiro do 2005. Na mitolox\u00eda grega, Polideuco ou P\u00f3llux, era o irm\u00e1n xemelgo de Castor, fillo de Zeus e Leda."}
{"id": "151461", "revid": "2865", "url": "https://gl.wikipedia.org/wiki?curid=151461", "title": "R\u00edo Xuvia", "text": ""}
{"id": "151475", "revid": "85894", "url": "https://gl.wikipedia.org/wiki?curid=151475", "title": "Rue McClanahan", "text": "Rue McClanahan, nada o 21 de febreiro de 1934 en Healdton (Oklahoma) e finada o 3 de xu\u00f1o de 2010 en Nova York, foi unha actriz estadounidense.\nTraxectoria.\nO papel que lle deu fama mundial foi o de \"Blanche Devereaux\" na serie de televisi\u00f3n \"The Golden Girls\" (en Espa\u00f1a \"Las chicas de oro\"). Xunto con ela protagonizaban a serie as actrices Beatrice Arthur (\"Dorothy Zbornak\"), Betty White (\"Rose Nylund\") e Estelle Getty (\"Sophia Petrillo\")."}
{"id": "151477", "revid": "1987", "url": "https://gl.wikipedia.org/wiki?curid=151477", "title": "Recesindes, Caranto\u00f1a, Vimianzo", "text": "Recesindes \u00e9 un lugar da parroquia do Caranto\u00f1a no concello coru\u00f1\u00e9s de Vimianzo na comarca da Terra de Soneira. Ti\u00f1a 61 habitantes no ano 2018 segundo datos do Instituto Nacional de Estad\u00edstica dos cales eran 27 homes e 34 mulleres."}
{"id": "151478", "revid": "85894", "url": "https://gl.wikipedia.org/wiki?curid=151478", "title": "Campolongo, Carn\u00e9s, Vimianzo", "text": "Campolongo \u00e9 un lugar da parroquia do Carn\u00e9s no concello coru\u00f1\u00e9s de Vimianzo na comarca da Terra de Soneira. Ti\u00f1a 31 habitantes no ano 2018 segundo datos do Instituto Nacional de Estad\u00edstica dos cales eran 18 homes e 13 mulleres."}
{"id": "151479", "revid": "5726854", "url": "https://gl.wikipedia.org/wiki?curid=151479", "title": "Carn\u00e9s, Carn\u00e9s, Vimianzo", "text": "Carn\u00e9s \u00e9 un lugar da parroquia do Carn\u00e9s no concello coru\u00f1\u00e9s de Vimianzo na comarca da Terra de Soneira. Ti\u00f1a 181 habitantes no ano 2018 segundo datos do Instituto Nacional de Estad\u00edstica dos cales eran 85 homes e 96 mulleres."}
{"id": "151485", "revid": "89787", "url": "https://gl.wikipedia.org/wiki?curid=151485", "title": "Cant\u00eds de M\u00f8n", "text": "Os cant\u00eds de M\u00f8n ou M\u00f8ns Klint son unha atracci\u00f3n tur\u00edstica natural localizada ao longo da costa oriental da illa dinamarquesa de M\u00f8n, na rexi\u00f3n de Selandia, con sa\u00edda ao Mar B\u00e1ltico. Os s de xiz est\u00e9ndese por arredor de 6 quil\u00f3metros.\nCaracter\u00edsticas.\nAlg\u00fas dos cant\u00eds chegan a ter unha ca\u00edda de 120 metros sobre o mar. A contorna M\u00f8ns Klint consiste en bosques ba\u00f1ados por lagoas entre os que destaca a monta\u00f1a de Aborrebjerg que, cunha altura de 143 metros, \u00e9 un dos puntos m\u00e1is altos de toda Dinamarca. Os penedos e parques adxacente est\u00e1n protexidos como reserva natural. M\u00f8ns Klint \u00e9 un destino turi\u00edtico bastante popular en toda Europa, con centenares de miles de visitantes ao ano. Hai cami\u00f1os marcados claramente para os pe\u00f3ns, motociclistas e ciclistas. A praia desta zona non \u00e9 de area sen\u00f3n de pedra."}
{"id": "151487", "revid": "89787", "url": "https://gl.wikipedia.org/wiki?curid=151487", "title": "Vordingborg", "text": "Vordingborg \u00e9 un municipio de Dinamarca, localizado no sur de Selandia, no condado de Storstrom. Ten unha \u00e1rea de 176\u00a0km\u00b2 e unha poboaci\u00f3n de 20.226 habitantes, segundo o censo de 2003."}
{"id": "151488", "revid": "132", "url": "https://gl.wikipedia.org/wiki?curid=151488", "title": "Forraje", "text": "Forraje \u00e9 unha banda de rock galego procedente da Pobra do Carami\u00f1al.\nTen un estilo semellante ao de Extremoduro ou Marea.\nHistoria.\nFormouse no decembro de 1998 co nome de \"Arrebato\", e tocaban en locais e festas da s\u00faa vila e contorna, at\u00e9 que catro anos m\u00e1is tarde, por motivos legais, mudaron o nome polo de Forraje, nome co que se co\u00f1ece actualmente, pasando brevemente polo nome de \"Redada\".\nFoi no ano 2003 cando gravaron o seu primeiro \u00e1lbum, \"Estoy Que Muerdo\", co contou coa axuda do cantante e o guitarrista de Marea. Tam\u00e9n tiveron outras colaboraci\u00f3ns destacables como a do vocalista de Barricada, El Drogas, entre outras. Tres anos m\u00e1is tarde, no 2006, sae o que ser\u00eda o seu segundo traballo, \"Diario de un Alma Rota\". O seu terceiro disco ch\u00e1mase \"Retales de vino y luna\", posto \u00e1 venda o 17 de febreiro de 2009."}
{"id": "151493", "revid": "1505", "url": "https://gl.wikipedia.org/wiki?curid=151493", "title": "David Monteagudo", "text": "David Monteagudo, nado en Viveiro en 1962, \u00e9 un escritor galego en lingua castel\u00e1.\nTraxectoria.\nFillo dunha mestra de Paradela, viviu durante cinco anos en aldeas galegas e asturianas preto de Galicia, traslad\u00e1ndose despois a Catalu\u00f1a.\nA s\u00faa primeira novela \"Fin\" converteuse nun \u00e9xito en 2009."}
{"id": "151497", "revid": "98629", "url": "https://gl.wikipedia.org/wiki?curid=151497", "title": "Lago Manitoba", "text": "O Lago Manitoba \u00e9 un extenso lago (4.624\u00a0km\u00b2) da zona central de Norteam\u00e9rica, na provincia canadense de Manitoba. Est\u00e1 a uns 75\u00a0km ao noroeste da capital da provincia, Winnipeg, a 51\u00ba0' Norte e 98\u00ba45' Oeste.\nO lago, de forma irregular, ten arredor de 200\u00a0km de lonxitude, e \u00e9 o m\u00e1is pequeno dun grupo de tres lagos -os outros dous son o Lago Winnipeg (o de maior tama\u00f1o) e o Lago Winnipegosis-, os cales son restos do que antigamente foi o Lago Glacial Agassiz. Cont\u00e9n unha illa de certo tama\u00f1o e outras tantas menores.\nRecibe achegas do Lago Winnipegosis polo noroeste a trav\u00e9s do r\u00edo Waterhen, e drena polo seu nordeste para o Lago Winnipeg a trav\u00e9s do R\u00edo Dauphin. \u00c9 parte da cunca hidrogr\u00e1fica do R\u00edo Nelson e da Ba\u00eda de Hudson.\nO extremo sur do lago, 24\u00a0km ao norte da localidade de Portage la Prairie, acaba no Delta Marsh, unha zona importante para as aves migratorias.\nAlgunhas das comunidades nas beiras do lago son Fairford, Steep Rock, St. Laurent, e Amaranth.\nHistoricamente as ribeiras do lago foron habitadas polos Assiniboine Cree, unha tribo alg\u00f3nquica. Foi dado a co\u00f1ecer para os europeos aproximadamente a mediados da d\u00e9cada de 1730 por Pierre Gaultier de Varennes. El, canda seus fillos, viaxaron desde Fort La Reine e exploraron a zona, o r\u00edo Saskatchewan e as s\u00faas proximidades. Establec\u00e9ronse diversos fortes tanto en Saskatchewan como no lago Cedar. Tam\u00e9n foi parte da ruta de comercio de peles cara a Ba\u00eda de Hudson\nA verba prov\u00e9n da palabra da lingua cree \"manitou-wapow\", ou da lingua anishinaabe \"manitou-bah\", significando ambas \"estreitos de Manitou\", un top\u00f3nimo referente ao que hoxe se lle chama The Narrows, no centro do lago. Os primeiros exploradores franceses denominaron o corpo de auga como \"Lac des Prairies\".\nExiste a lenda de que no lago existiu o monstro Manipogo.\nO lago \u00e9 un dos principais lugares de Manitoba para a industria pesqueira."}
{"id": "151499", "revid": "23204", "url": "https://gl.wikipedia.org/wiki?curid=151499", "title": "Cree (hom\u00f3nimos)", "text": "Cree p\u00f3dese referir a:"}
{"id": "151500", "revid": "23204", "url": "https://gl.wikipedia.org/wiki?curid=151500", "title": "Pobo cree", "text": "Os cree forman un grupo nativo norteamericano de m\u00e1is de 200.000 individuos, o que o converte nun dos maiores grupos do Canad\u00e1. Viven no Quebec, Ontario, Manitoba, Saskatchewan e Alberta. A maior\u00eda dos cree eran indios dos bosques orientais, mentres que os que viven en Saskatchewan e o sur de Alberta, eran indios das pradeiras.\nHistoria.\nA banda do Grande Oso, en Saskatchewan, foi a \u00faltima banda dos indios das chairas en entrar nunha reserva e o \u00fanico grupo en manter un conflito violento coas autoridades canadenses. Moitos dos actuais caudillos canadenses nativos, como Ovide Mercredi, xefe da Asemblea das Primeiras Naci\u00f3ns do Canad\u00e1, son \"cree\".\nNo Quebec, tras unha longa loita contra os gobernos provinciais e federais, os cree que viven na \u00e1rea da ba\u00eda de James aceptaron unha compensaci\u00f3n financeira pola confiscaci\u00f3n da parte da illa que quedou inundada polo magno proxecto hidroel\u00e9ctrico do norte do Quebec. Utilizaron parte dos fondos para mercar unha compa\u00f1\u00eda a\u00e9rea, sendo os cree o \u00fanico pobo indio que pos\u00faa li\u00f1as a\u00e9reas propias. En 1980 opux\u00e9ronse con \u00e9xito \u00e1 construci\u00f3n da segunda fase do proxecto hidroel\u00e9ctrico da ba\u00eda de James.\nDebido ao gran n\u00famero de falantes da lingua cree, esta ten actualmente un certo uso. En cree publ\u00edcanse revistas, libros e xornais e incluso util\u00edzase en programas inform\u00e1ticos."}
{"id": "151501", "revid": "12452", "url": "https://gl.wikipedia.org/wiki?curid=151501", "title": "Mosteiro de San Salvador de Cines", "text": ""}
{"id": "151502", "revid": "89787", "url": "https://gl.wikipedia.org/wiki?curid=151502", "title": "Euxenita", "text": "A euxenita ou euxenita-(Y) \u2014o seu correcto nome mineral\u00f3xico\u2014 \u00e9 a forma mineral dun \u00f3xido m\u00faltiple de f\u00f3rmula qu\u00edmica (Y,Ca,Ce,U,Th)(Nb,Ta,Ti)2O6. O seu nome prov\u00e9n do grego \u03b5\u1f54\u03be\u03b5\u03bd\u03bf\u03c2 (\"hospitalario\"), en alusi\u00f3n ao gran n\u00famero de elementos raros que cont\u00e9n.\nPropiedades.\nDe color variable, que vai da negro \u00e1 verde oliva, a euxenita \u00e9 un mineral de brillo graxo ou aceitoso que cristaliza no sistema ortorr\u00f3mbico. Ten dureza 6,5 na escala de Mohs, comparable \u00e1 da pirita.\nNa s\u00faa composici\u00f3n son elementos esenciais, ademais do os\u00edxeno, o itrio e o niobio; o contido deste \u00faltimo \u00e9 do 33,16 %. A euxenita tam\u00e9n incl\u00fae elementos como calcio, t\u00e1ntalo, cerio e titanio, sendo a s\u00faa f\u00f3rmula emp\u00edrica Y0.7Ca0.2Ce0.12(Ta0.2)2(Nb0.7)2(Ti0.1)O6. En menor medida pode conter uranio e torio, sendo un mineral altamente radioactivo.\n\u00c9 soluble en \u00e1cido fluorh\u00eddrico e \u00e1cido sulf\u00farico e dis\u00f3lvese facilmente en hidr\u00f3xido pot\u00e1sico. Cando se quenta non funde, pero crepita e brilla.\nMorfolox\u00eda e formaci\u00f3n.\nA euxenita pode presentar morfolox\u00eda granular ou masiva; neste \u00faltimo caso, os cristais, uniformemente indistinguibles, forman grandes masas.\nPode sufrir o proceso de metamictizaci\u00f3n, coa que se destruir\u00eda a estrutura cristalina como consecuencia do dano producido por radiaci\u00f3n.\nAt\u00f3pase en pegmatitas gran\u00edticas e en areas negras detr\u00edticas.\nDep\u00f3sitos.\nOs dep\u00f3sitos son escasos, localiz\u00e1ndose o tipo nomenclatural en J\u00f8lster (Sogn og Fjordane, Noruega).\nNeste mesmo pa\u00eds existen dep\u00f3sitos en Krager\u00f8 (Telemark), na illa de Hidra (Vest-Agder) e en Evje og Horness e Iveland (Aust-Agder). F\u00f3ra de Europa caben destacar os dep\u00f3sitos que hai en Madagascar \u2014en Ankazobe (Atananarivo)\u2014 as\u00ed como nos Estados Unidos \u2014en Arizona, Colorado, Idaho e Wyoming\u2014.\nOutros \u00f3xidos.\nOutros \u00f3xidos importantes son a casiterita e a magnetita."}
{"id": "151503", "revid": "6939", "url": "https://gl.wikipedia.org/wiki?curid=151503", "title": "M\u00f8ns Klint", "text": ""}
{"id": "151504", "revid": "23204", "url": "https://gl.wikipedia.org/wiki?curid=151504", "title": "Distrito de Toledo", "text": "O Distrito de Toledo (en ingl\u00e9s, Toledo District) \u00e9 un dos seis distritos nos que se divide o territorio de Belize. Toledo \u00e9 o m\u00e1is meridional de todos os distritos. Limita polo norte cos distritos de Cayo e Stann Creek; polo po\u00f1ente, co departamento guatemalteco de Pet\u00e9n; polo oriente, co Mar Caribe; e polo sur, co departamento guatemalteco de Izabal.\nA capital de Toledo \u00e9 Punta Gorda, unha pequena poboaci\u00f3n localizada na costa do Mar Caribe. O distrito de Toledo ten unha superficie de 4.649\u00a0km\u00b2 e unha poboaci\u00f3n de aproximadamente 28.000 habitantes.\nA segunda maior cidade do distrito \u00e9 Silver Creek.\nHistoria.\nToledo foi o escenario no que se desenvolveron varias cidades maias importantes no Per\u00edodo Cl\u00e1sico de Mesoam\u00e9rica. Entre elas hai que citar a Nim Li Punit, Lubaant\u00fan e Uxbenk\u00e1. Ao conclu\u00edr o per\u00edodo cl\u00e1sico da cultura maia, varias das cidades desa civilizaci\u00f3n foron abandonadas no medio de desordes, como parecen demostrar as estelas inconclusas atopadas na zona arqueol\u00f3xica de Nim Li Punit. Cando foron abandonadas, as poboaci\u00f3ns maias foron cubertas pola espesa selva do sur de Belize, e non se soubo moito m\u00e1is delas at\u00e9 despois do s\u00e9culo XX, cando se desenvolveron proxectos arqueol\u00f3xicos co prop\u00f3sito de co\u00f1ecer o pasado precolombiano da rexi\u00f3n. Durante os s\u00e9culos posteriores e antes da chegada dos espa\u00f1ois, o territorio foi ocupado polo grupo maiense manche ch'ol.\nOs espa\u00f1ois ocuparon a rexi\u00f3n durante os s\u00e9culos XVI e XVII, combatendo contra os ind\u00edxenas, que presentaran grande resistencia. A partir do s\u00e9culo XVIII, os brit\u00e1nicos colonizaron Belize, ao que despois se co\u00f1eceu co nome de Honduras Brit\u00e1nica. At\u00e9 a chegada dos gar\u00edfunas \u2014grupo mestizo produto da mestura de ind\u00edxenas caribes con escravos africanos, deportado das Antillas Menores baixo o control do Reino Unido\u2014, Toledo permaneceu practicamente despoboado, posto que os ingleses expulsaran aos indios ch'ol cara Pet\u00e9n.\nNo s\u00e9culo XX a inmigraci\u00f3n de ind\u00edxenas guatemaltecos a Toledo \u2014pertencentes as etnias kekch\u00ed e mop\u00e1n\u2014 foi un factor que contribu\u00edu a que, actualmente, unha significativa parte da poboaci\u00f3n toledana sexa de orixe maia."}
{"id": "151505", "revid": "85894", "url": "https://gl.wikipedia.org/wiki?curid=151505", "title": "A Casi\u00f1a, Carn\u00e9s, Vimianzo", "text": "A Casi\u00f1a \u00e9 un lugar da parroquia do Carn\u00e9s no concello coru\u00f1\u00e9s de Vimianzo na comarca da Terra de Soneira. Ti\u00f1a 28 habitantes no ano 2018 segundo datos do Instituto Nacional de Estad\u00edstica dos cales eran 12 homes e 16 mulleres."}
{"id": "151506", "revid": "56817", "url": "https://gl.wikipedia.org/wiki?curid=151506", "title": "A Casi\u00f1a", "text": "O top\u00f3nimo galego A Casi\u00f1a pode referirse a:"}
{"id": "151507", "revid": "85894", "url": "https://gl.wikipedia.org/wiki?curid=151507", "title": "A Devesa, Carn\u00e9s, Vimianzo", "text": "A Devesa \u00e9 un lugar da parroquia do Carn\u00e9s no concello coru\u00f1\u00e9s de Vimianzo na comarca da Terra de Soneira. Ti\u00f1a 51 habitantes no ano 2018 segundo datos do Instituto Nacional de Estad\u00edstica dos cales eran 22 homes e 29 mulleres."}
{"id": "151509", "revid": "1987", "url": "https://gl.wikipedia.org/wiki?curid=151509", "title": "Montecelos, Carn\u00e9s, Vimianzo", "text": "Montecelos \u00e9 un lugar da parroquia do Carn\u00e9s no concello coru\u00f1\u00e9s de Vimianzo na comarca da Terra de Soneira. Ti\u00f1a 93 habitantes no ano 2018 segundo datos do Instituto Nacional de Estad\u00edstica dos cales eran 44 homes e 49 mulleres."}
{"id": "151510", "revid": "85894", "url": "https://gl.wikipedia.org/wiki?curid=151510", "title": "Moreira, Carn\u00e9s, Vimianzo", "text": "Moreira \u00e9 un lugar da parroquia do Carn\u00e9s no concello coru\u00f1\u00e9s de Vimianzo na comarca da Terra de Soneira. Ti\u00f1a 43 habitantes no ano 2018 segundo datos do Instituto Nacional de Estad\u00edstica dos cales eran 19 homes e 24 mulleres."}
{"id": "151511", "revid": "1987", "url": "https://gl.wikipedia.org/wiki?curid=151511", "title": "Cerb\u00e1n, Castrelo, Vimianzo", "text": "Cerb\u00e1n \u00e9 un lugar da parroquia de Castrelo no concello coru\u00f1\u00e9s de Vimianzo na comarca da Terra de Soneira. Ti\u00f1a 29 habitantes no ano 2018 segundo datos do Instituto Nacional de Estad\u00edstica dos cales eran 14 homes e 15 mulleres."}
{"id": "151512", "revid": "85894", "url": "https://gl.wikipedia.org/wiki?curid=151512", "title": "Lavandeira, Castrelo, Vimianzo", "text": "Lavandeira \u00e9 un lugar da parroquia de Castrelo no concello coru\u00f1\u00e9s de Vimianzo na comarca da Terra de Soneira. Segundo o Instituto Nacional de Estad\u00edstica en 2018 ti\u00f1a 64 habitantes (33 homes e 31 mulleres)."}
{"id": "151517", "revid": "1987", "url": "https://gl.wikipedia.org/wiki?curid=151517", "title": "Frederick Reines", "text": "Frederick Reines, nado en Nova Jersey o 16 de marzo de 1918 e finado o 26 de agosto de 1998, foi un f\u00edsico estadounidense.\nTraxectoria.\nGa\u00f1ou, canda Clyde Cowan, o Premio Nobel de F\u00edsica en 1995 pola codetecci\u00f3n do antineutrino no experimento do neutrino. \u00c9 considerado o \u00fanico cient\u00edfico na historia intimamente asociado co descubrimento e a subseguinte investigaci\u00f3n dunha part\u00edcula elemental."}
{"id": "151518", "revid": "1131", "url": "https://gl.wikipedia.org/wiki?curid=151518", "title": "Oricon", "text": "Oricon (\"\u682a\u5f0f\u4f1a\u793e\u30aa\u30ea\u30b3\u30f3\", \"Kabushiki-gaisha Orikon\"), estabelecida en 1999, \u00e9 a empresa de participaci\u00f3n \u00e1 cabeza dun grupo corporativo xapon\u00e9s que fornece estat\u00edstica e informaci\u00f3n sobre a m\u00fasica e a industria da m\u00fasica no Xap\u00f3n."}
{"id": "151519", "revid": "1888", "url": "https://gl.wikipedia.org/wiki?curid=151519", "title": "John Strutt - 3rd Baron Rayleigh", "text": ""}
{"id": "151520", "revid": "1888", "url": "https://gl.wikipedia.org/wiki?curid=151520", "title": "Louis - 7th duc de Broglie", "text": ""}
{"id": "151522", "revid": "1888", "url": "https://gl.wikipedia.org/wiki?curid=151522", "title": "Tsung -Dao Lee", "text": ""}
{"id": "151524", "revid": "23204", "url": "https://gl.wikipedia.org/wiki?curid=151524", "title": "Premio Don Bal\u00f3n", "text": "O Premio \"Don Bal\u00f3n\" foi un premio futbol\u00edstico individual que desde 1976 ata 2010 concedeu cada ano a revista deportiva espa\u00f1ola \"Don Bal\u00f3n\" aos mellores da Liga espa\u00f1ola de f\u00fatbol. Os premios conced\u00edanse cada ver\u00e1n, en funci\u00f3n das puntuaci\u00f3ns xornal\u00edsticas dadas aos futbolistas, adestradores e \u00e1rbitros ao longo de cada un dos partidos da \u00faltima tempada futbol\u00edstica, de setembro a xu\u00f1o."}
{"id": "151525", "revid": "12452", "url": "https://gl.wikipedia.org/wiki?curid=151525", "title": "Sin -Itiro Tomonaga", "text": ""}
{"id": "151526", "revid": "1888", "url": "https://gl.wikipedia.org/wiki?curid=151526", "title": "Murray Gell -Mann", "text": ""}
{"id": "151533", "revid": "98629", "url": "https://gl.wikipedia.org/wiki?curid=151533", "title": "Carlo Rubbia", "text": "Carlo Rubbia, nado o 31 de marzo de 1934 en Gorizia, \u00e9 un f\u00edsico de part\u00edculas italiano e inventor.\nTraxectoria.\nGa\u00f1ou o Premio Nobel de F\u00edsica en 1984 polo seu liderado da CERN no tocante ao descubrimento das part\u00edculas W e Z."}
{"id": "151542", "revid": "1987", "url": "https://gl.wikipedia.org/wiki?curid=151542", "title": "Ernst Ruska", "text": "Ernst August Friedrich Ruska, nado en Heidelberg o 25 de decembro de 1906 e finado en Berl\u00edn o 25 de maio de 1988, foi un f\u00edsico alem\u00e1n.\nTraxectoria.\nEn 1931 constru\u00edu o primeiro microscopio electr\u00f3nico e en 1986 ga\u00f1ou o Premio Nobel de F\u00edsica precisamente por aquela achega, sendo o premio compartido con Gerd Binnig e Heinrich Rohrer, polo dese\u00f1o do microscopio de efecto t\u00fanel."}
{"id": "151543", "revid": "56817", "url": "https://gl.wikipedia.org/wiki?curid=151543", "title": "Herbert Kroemer", "text": "Herbert Kroemer, nado en Weimar o 25 de agosto de 1928, \u00e9 un f\u00edsico alem\u00e1n nacionalizado estadounidense.\nTraxectoria.\nRecibiu o Premio Nobel de F\u00edsica no ano 2000, co gallo do desenvolvemento heteroestrutural de semicondutores usando optoelectr\u00f3nica de alta velocidade."}
{"id": "151547", "revid": "1093", "url": "https://gl.wikipedia.org/wiki?curid=151547", "title": "Indio", "text": "A palabra indio \u00e9 polis\u00e9mica e pode referirse a:"}
{"id": "151548", "revid": "23204", "url": "https://gl.wikipedia.org/wiki?curid=151548", "title": "Josquin des Pr\u00e9s", "text": "Josquin Des Pr\u00e9s, derivado do flamengo \"\"Josken\", diminutivo de \"Xos\u00e9\"\", latinizado Josquinus Pratensis, nado entre os anos 1450 e 1455 e finado o 27 de agosto de 1521, foi un compositor franco-flamengo do Renacemento, considerado o m\u00e1is famoso compositor europeo entre Guillaume Dufai e Giovanni Pierluigi da Palestrina. Tr\u00e1tase da figura central da escola musical flamenga."}
{"id": "151549", "revid": "5863", "url": "https://gl.wikipedia.org/wiki?curid=151549", "title": "San Tom\u00e9 de Nogueira, Meis", "text": "San Tom\u00e9 de Nogueira \u00e9 unha parroquia que se localiza no concello pontevedr\u00e9s de Meis na comarca do Saln\u00e9s. Segundo o INE en 2016 ti\u00f1a 655 habitantes (326 homes e 329 mulleres), o mesmo n\u00famero ca en 2008.\nTransporte.\nA parroquia est\u00e1 atravesada pola PO-531 (Pontevedra-Vilagarc\u00eda de Arousa), e nela nace a PO-300, que segue cara a Cambados.\nPatrimonio.\nO exterior da igrexa non presenta nada de interese, pero no interior pos\u00fae unhas pinturas g\u00f3ticas (do s\u00e9culo XVI) que representan a Anunciaci\u00f3n, no centro da \u00e1bsida; a Adoraci\u00f3n dos Reis Magos, no lado da Ep\u00edstola (a\u00ednda que a imaxe de Melchor foi destru\u00edda para abrir un arco); e o Nacemento de Xes\u00fas, no lado do Evanxeo. Na b\u00f3veda repres\u00e9ntase o sol e a l\u00faa."}
{"id": "151551", "revid": "85894", "url": "https://gl.wikipedia.org/wiki?curid=151551", "title": "Torneiros, Pol", "text": "San Lourenzo de Torneiros \u00e9 unha parroquia do concello de Pol na comarca de Meira, na provincia de Lugo. No ano 2007 ti\u00f1a 97 habitantes (47 homes e 50 mulleres), os mesmos ca no ano anterior."}
{"id": "151552", "revid": "104156", "url": "https://gl.wikipedia.org/wiki?curid=151552", "title": "R\u00edo Tormes", "text": "O r\u00edo Tormes \u00e9 un curso fluvial de Castela e Le\u00f3n, que verte as s\u00faas augas na marxe esquerda do r\u00edo Douro, logo dun percorrido de 247,1\u00a0km.\nPercorrido.\nO Tormes nace na Fuente Tormella, na serra de Gredos, mo concello de Navarredonda de Gredos, provincia de \u00c1vila, a uns 1.500 msnm. No seu curso alto \u00e9 un t\u00edpico r\u00edo de monta\u00f1a que atravesa un terreo abrupto formado por rochas gran\u00edticas. Atravesa primeiramente a provincia de \u00c1vila, para entrar a continuaci\u00f3n na de Salamanca, onde ba\u00f1a a capital. No seu tramo final o Tormes serve de l\u00edmite entre a provincia de Salamanca e a de Zamora, para desaugar finalmente no r\u00edo Douro, entre Villarino e Fermoselle, e xusto en fronte da localidade portuguesa de Bemposta.\nConca e r\u00e9xime.\nA conca do Tormes abrangue unha \u00e1rea de 7.096\u00a0km\u00b2. O r\u00e9xime do r\u00edo \u00e9 de tipo R\u00e9xime pluvio-nival|pluvio-nival, como todos os afluentes maiores do Douro. O caudal medio do Tormes \u00e9 de 28,36 m\u00b3/s, na estaci\u00f3n de capacidade de Salamanca.\nEncoros.\nComoquer que as caracter\u00edsticas h\u00eddricas do Tormes non aseguraban o abastecemento de auga para as poboaci\u00f3ns da conca na \u00e9poca estival, a fins da d\u00e9cada de 1960, ergueuse o encoro de Santa Teresa, cerca de Guijuelo, cunha capacidade de 496 mill\u00f3ns de m\u00b3, que regulaban a provisi\u00f3n de auga no ver\u00e1n e controlaba a grandes cheas invernais. Preto da uni\u00f3n co Douro, levantouse o encoro de Almendra con 2.648 hm\u00b3 de capacidade.\nLocalidades que atravesa.\nDesde a fonte at\u00e9 a s\u00faa desembocadura o Tormes, pasa polas seguintes localidades de importancia, como Hoyos del Espino, El Barco de \u00c1vila, Guijuelo, Alba de Tormes, Santa Marta de Tormes, Salamanca e Ledesma.\nDatos medioambientais.\nNo seu curso alto presenta unha flora de tipo atl\u00e1ntico (\"Quercus pyrenaica\", \"Alnus glutinosa\") e a persistencia de bosques galer\u00eda, esta vexetaci\u00f3n transf\u00f3rmase en mediterr\u00e1nea unha vez abandona a serra, xunto coa s\u00faa degradaci\u00f3n (garriga). Dentro da propia fauna fluvial, na que destacaron tradicionalmente as troitas, c\u00f3mpre indicar a introduci\u00f3n do salm\u00f3n do Danubio (\"Hucho hucho\"), augas abaixo do encoro de Santa Teresa, nos anos da d\u00e9cado de 1960. Por\u00e9n a especie necesita actuaci\u00f3ns de repoboamento cada certo tempo. Entre as aves adventicias que apareceron nas \u00faltimas d\u00e9cadas adoita salientarse a presenza de diversos tipos de gaivotas, que se alimentan de residuos org\u00e1nicos das poboaci\u00f3ns das beiras.\nNo seu tramo inferior o Tormes discorre por parte do Parque Nacional dos Arribes do Douro."}
{"id": "151553", "revid": "98629", "url": "https://gl.wikipedia.org/wiki?curid=151553", "title": "George Porter", "text": "George Porter, Bar\u00f3n Porter de Luddenham, OM, FRS, nado o 6 de decembro de 1920 en Stainforth (Inglaterra) e finado o 31 de agosto de 2002 en Canterbury (Inglaterra), foi un qu\u00edmico e profesor de universidade ingl\u00e9s galardoado co Premio Nobel de Qu\u00edmica do ano 1967.\nTraxectoria.\nNaceu en Stainforth, condado de Yorkshire. Realizou os seus estudos de qu\u00edmica na Universidade de Leeds onde se licenciou. Durante a segunda guerra mundial alistouse na Mari\u00f1a Real Brit\u00e1nica como voluntario e ao terminar esta estivo axudando a Ronald George Wreyford Norrish da Universidade de Cambridge. Posteriormente traballa como profesor na Universitat de Shefield e como \"chanceler\" da Universidade de Leicester entre 1984 e 1995.\nMembro da Royal Society de Londres, da que foi presidente entre 1985 e 1990. En 1972 recibe a Orde do Imperio Brit\u00e1nico de mans da ra\u00ed\u00f1a Isabel II do Reino Unido, en 1989 foille concedida a Orde do m\u00e9rito, en 2002 trasl\u00e1dase \u00e1 s\u00faa residencia de Canterbury, situada no condado de Kent.\nInvestigaci\u00f3n cient\u00edfica.\nInicia a s\u00faa carreira cient\u00edfica \u00e1 beira de Ronald Norrish, realizando estudos sobre as reacci\u00f3ns qu\u00edmicas que se realizan a gran velocidade. Realizou traballos sobre as part\u00edculas de clorina e o equilibrio entre \u00e1tomos e mol\u00e9culas.\nEn 1967 foi galardoado co Premio Nobel de Qu\u00edmica \"polas s\u00faas investigaci\u00f3ns sobre as reacci\u00f3ns qu\u00edmicas extremadamente r\u00e1pidas, que son causadas por destruci\u00f3n do equilibrio debido a un curto impulso enerx\u00e9tico\", premio que comparte co brit\u00e1nico Ronald Norrish e o alem\u00e1n Manfred Eigen."}
{"id": "151554", "revid": "23204", "url": "https://gl.wikipedia.org/wiki?curid=151554", "title": "Val Sagrado dos Incas", "text": "O Val Sagrado dos Incas, nos Andes peruanos, est\u00e1 composto por numerosos r\u00edos que descenden por pequenos vales; pos\u00fae numerosos monumentos arqueol\u00f3xicos e poboados ind\u00edxenas. O principal r\u00edo \u00e9 o Urubamba.\nEste val foi moi apreciado polos Incas debido \u00e1s s\u00faas especiais cualidades xeogr\u00e1ficas e clim\u00e1ticas. Foi un dos principais puntos de produci\u00f3n pola riqueza das s\u00faas terras e o lugar onde se produce o mellor gran de millo no Per\u00fa.\nSituaci\u00f3n xeogr\u00e1fica.\nO Val Sagrado dos Incas est\u00e1 comprendido entre os poboados de P\u00edsac e Ollantaytambo, paralelo ao r\u00edo Vilcanota ou Wilcamayu ('r\u00edo sagrado'). P\u00f3dese acceder a el a partir da cidade de Cuzco.\nCompo\u00f1en este val os seguintes lugares:"}
{"id": "151555", "revid": "336", "url": "https://gl.wikipedia.org/wiki?curid=151555", "title": "Val Sagrado", "text": ""}
{"id": "151556", "revid": "88215", "url": "https://gl.wikipedia.org/wiki?curid=151556", "title": "Trofeo Zarra", "text": "O Trofeo Zarra \u00e9 un premio outorgado anualmente polo xornal deportivo espa\u00f1ol \"Marca\" aos m\u00e1ximos goleadores espa\u00f1ois de Primeira e Segunda Divisi\u00f3n da Liga espa\u00f1ola de f\u00fatbol. O premio instaurouse a tempada 2005/06 en honra ao goleador do Athletic Club de Bilbao e da selecci\u00f3n espa\u00f1ola Telmo Zarra, falecido ese mesmo ano.\nDo mesmo xeito que o Trofeo Pichichi, non ten en conta as actas arbitrais, sen\u00f3n as apreciaci\u00f3ns propias do diario \"Marca\".\nPrimeira Divisi\u00f3n.\nEn negra os xogadores que ga\u00f1aron o Trofeo Pichichi o mesmo ano.\nSegunda Divisi\u00f3n.\nEn letra grosa os xogadores que ga\u00f1aron o Trofeo Pichichi o mesmo ano."}
{"id": "151564", "revid": "89787", "url": "https://gl.wikipedia.org/wiki?curid=151564", "title": "Lista de m\u00fasculos do corpo humano", "text": "Esta \u00e9 unha lista de m\u00fasculos da anatom\u00eda humana. Existen aproximadamente 650 m\u00fasculos esquel\u00e9ticos nun ser humano. O n\u00famero exacto \u00e9 dif\u00edcil de determinar porque as diferentes fontes (libros especializados) agrupan os m\u00fasculos de maneira diferente."}
{"id": "151567", "revid": "2074", "url": "https://gl.wikipedia.org/wiki?curid=151567", "title": "Gran Muralla da China", "text": ""}
{"id": "151568", "revid": "2074", "url": "https://gl.wikipedia.org/wiki?curid=151568", "title": "Chich\u00e9n-Itz\u00e1", "text": ""}
{"id": "151569", "revid": "1131", "url": "https://gl.wikipedia.org/wiki?curid=151569", "title": "Organizaci\u00f3n Hidrogr\u00e1fica Internacional", "text": "A Organizaci\u00f3n Hidrogr\u00e1fica Internacional (en ingl\u00e9s \"International Hydrographic Organization\", en franc\u00e9s \"Organisation hydrographique internationale\") \u00e9 unha organizaci\u00f3n intergobernamental consultiva e t\u00e9cnica de hidrograf\u00eda, establecida por un acordo asinado en M\u00f3naco o 3 de maio de 1967 que entrou en vigor en 1970.\nA OHI concreta unha cooperaci\u00f3n iniciada a comezos do s\u00e9culo XX entre os Estados que dispo\u00f1\u00edan de capacidade para realizar levantamentos hidrogr\u00e1ficos e de publicar as s\u00faas propias cartas mari\u00f1as. No 2006, a Organizaci\u00f3n Hidrogr\u00e1fica Internacional con sede central en M\u00f3naco, estaba composta por 77 membros.\nObxectivos.\n\u00c9 o organismo coordinador dos Servizos Hidrogr\u00e1ficos, oficialmente acreditados polos seus respectivos gobernos e os seus obxectivos son:"}
{"id": "151571", "revid": "56817", "url": "https://gl.wikipedia.org/wiki?curid=151571", "title": "Albariza", "text": "O top\u00f3nimo galego Albariza pode referirse a:"}
{"id": "151572", "revid": "1131", "url": "https://gl.wikipedia.org/wiki?curid=151572", "title": "A Albariza", "text": ""}
{"id": "151573", "revid": "56817", "url": "https://gl.wikipedia.org/wiki?curid=151573", "title": "Aquelabanda", "text": "O top\u00f3nimo galego Aquelabanda pode referirse a:"}
{"id": "151575", "revid": "1131", "url": "https://gl.wikipedia.org/wiki?curid=151575", "title": "Cardal", "text": "O top\u00f3nimo galego Cardal pode referirse a:"}
{"id": "151576", "revid": "1888", "url": "https://gl.wikipedia.org/wiki?curid=151576", "title": "O Retorno", "text": "Co top\u00f3nimo O Retorno podemos referirnos a varios lugares de Galicia:"}
{"id": "151579", "revid": "1987", "url": "https://gl.wikipedia.org/wiki?curid=151579", "title": "Roalo, Castrelo, Vimianzo", "text": "Roalo \u00e9 un lugar da parroquia de Castrelo no concello coru\u00f1\u00e9s de Vimianzo na comarca da Terra de Soneira. Ti\u00f1a 67 habitantes no ano 2018 segundo datos do Instituto Nacional de Estad\u00edstica dos cales eran 32 homes e 35 mulleres."}
{"id": "151580", "revid": "85894", "url": "https://gl.wikipedia.org/wiki?curid=151580", "title": "Vilaseco, Castrelo, Vimianzo", "text": "Vilaseco \u00e9 un lugar da parroquia de Castrelo no concello coru\u00f1\u00e9s de Vimianzo na comarca da Terra de Soneira. Ti\u00f1a 88 habitantes no ano 2018 segundo datos do Instituto Nacional de Estad\u00edstica dos cales eran 44 homes e 44 mulleres."}
{"id": "151581", "revid": "85894", "url": "https://gl.wikipedia.org/wiki?curid=151581", "title": "Cures, Cereixo, Vimianzo", "text": "Cures \u00e9 un lugar da parroquia de Cereixo no concello coru\u00f1\u00e9s de Vimianzo na comarca da Terra de Soneira. Ti\u00f1a 109 habitantes no ano 2018 segundo datos do Instituto Nacional de Estad\u00edstica dos cales eran 49 homes e 60 mulleres."}
{"id": "151582", "revid": "85894", "url": "https://gl.wikipedia.org/wiki?curid=151582", "title": "A Esquipa, Cereixo, Vimianzo", "text": "A Esquipa \u00e9 un lugar da parroquia de Cereixo no concello coru\u00f1\u00e9s de Vimianzo na comarca da Terra de Soneira. Ti\u00f1a 85 habitantes no ano 2018 segundo datos do Instituto Nacional de Estad\u00edstica dos cales eran 43 homes e 42 mulleres."}
{"id": "151583", "revid": "56817", "url": "https://gl.wikipedia.org/wiki?curid=151583", "title": "A Esquipa", "text": "O top\u00f3nimo galego A Esquipa p\u00f3dese referir a:"}
{"id": "151584", "revid": "85894", "url": "https://gl.wikipedia.org/wiki?curid=151584", "title": "Porto de Cereixo, Cereixo, Vimianzo", "text": "Porto de Cereixo \u00e9 un lugar da parroquia de Cereixo no concello coru\u00f1\u00e9s de Vimianzo na comarca da Terra de Soneira. Ti\u00f1a 56 habitantes no ano 2018 segundo datos do Instituto Nacional de Estad\u00edstica dos cales eran 33 homes e 23 mulleres."}
{"id": "151585", "revid": "98629", "url": "https://gl.wikipedia.org/wiki?curid=151585", "title": "Membro superior", "text": "A extremidade superior ou membro superior ref\u00edrese ao ombreiro, brazo, antebrazo e man, no ser humano e noutros b\u00edpedes.\nCaracter\u00edsticas.\nComposta por cerca de trinta \u00f3sos articulados entre si, a extremidade superior do corpo humano est\u00e1 constitu\u00edda, a partir do pescozo, polo ombro (articulaci\u00f3n), brazo, c\u00f3bado (articulaci\u00f3n), antebrazo, pulso (articulaci\u00f3n), man e dedos (estes coas articulaci\u00f3ns, tam\u00e9n chamadas n\u00f3s).\nNos primates, os brazos est\u00e1n adaptados non s\u00f3 para trepar axilmente, sen\u00f3n tam\u00e9n para actividades m\u00e1is complexas, principalmente respecto \u00e1 manipulaci\u00f3n de obxectos. A articulaci\u00f3n do ombreiro permite o movemento dos brazos nun plano case completamente circular, en canto que a presenza de dous \u00f3sos no antebrazo (o ulna e o radio) que poden rodar un \u00f3 redor do outro permite unha gama extra de movementos, que non se dan na maior parte dos vertebrados.\n\u00d3sos do membro superior.\nNo membro superior \u00e1chanse os seguintes \u00f3sos:\nArticulaci\u00f3ns.\nNo membro superior sit\u00faanse varias articulaci\u00f3ns, cuxo obxectivo \u00e9 proporcionar mobilidade para a man. No ombreiro f\u00f3rmase unha complexa articulaci\u00f3n, constitu\u00edda por tres uni\u00f3ns:\nAs tres articulaci\u00f3ns mante\u00f1en estable o ombreiro e permiten m\u00faltiples movementos.\nEntre o brazo e o antebrazo \u00e1chase o c\u00f3bado, na que participan o \u00f3so radio, o c\u00fabito e o \u00famero. A ep\u00edfise inferior umeral cont\u00e9n un c\u00f3ndilo e unha tr\u00f3clea. Ao lado do c\u00f3ndilo (epic\u00f3ndilo) e ao lado da tr\u00f3clea (epitr\u00f3clea) ins\u00edrense numerosos m\u00fasculos do antebrazo. O c\u00f3ndilo art\u00e9llase co radio e a tr\u00f3clea co c\u00fabito.\nO radio e o c\u00fabito art\u00e9llanse entre si, permitindo os movementos de pronaci\u00f3n e supinaci\u00f3n. Hai d\u00faas articulaci\u00f3ns radiocubitais en cada membro superior, unha superior e outra inferior.\nA ep\u00edfise distal ou inferior do radio e do c\u00fabito art\u00e9llase co carpo, formando a articulaci\u00f3n do pulso. Radio e c\u00fabito constit\u00faen unha cavidade condiloide, e os oito \u00f3sos dos carpo forman un c\u00f3ndilo. Pola s\u00faa banda, os \u00f3sos do carpo, distribu\u00eddos en d\u00faas fileiras de catro (proximal e distal), art\u00e9llanse entre si formando as articulaci\u00f3ns intercarpais e a aarticulaci\u00f3n mediocarpal.\nPor debaixo, o carpo art\u00e9llase cos cinco \u00f3sos do metacarpo, mediante as articulaci\u00f3ns carpometacarpianas. O metacarpo forma o esqueleto da palma da man. Os \u00f3sos metacarpais art\u00e9llanse entre si, a trav\u00e9s das articulaci\u00f3ns intermetacarpais.\nO metacarpo art\u00e9llase inferiormente coas falanxes, que forman o esqueleto dos dedos, a trav\u00e9s das articulaci\u00f3ns metacarpofal\u00e1nxicas e entre si mediante as articulaci\u00f3ns interfal\u00e1nxicas da man.\nVascularizaci\u00f3n.\nVascularizaci\u00f3n arterial.\nA vascularizaci\u00f3n arterial do membro superior prov\u00e9n da arteria subclavia, que \u00e9 unha rama da aorta no lado esquerdo e do tronco braquiocef\u00e1lico arterial no lado dereito. Ao entrar na axila, a subclavia cambia de nome para chamarse arteria axilar. A trav\u00e9s da axila, entra no brazo, dando lugar a s\u00faa rama terminal, a arteria umeral. A umeral d\u00e1 lugar a unha rama grande, a arteria umeral fonda, que discorre pola parte posterior do brazo. A arteria umeral fonda abastece o \u00famero dende atr\u00e1s e forma un plexo arterial en torno ao c\u00fabito. A arteria umeral d\u00e1 lugar a d\u00faas ramas terminais, a arteria radial e a arteria cubital, ambas no antebrazo.\nA arteria radial discorre pola parte externa ou lateral do antebrazo, por encima do \u00f3so radio, mentres que a arteria cubital discorre por dentro, por encima do c\u00fabito. Ao longo do seu traxecto dan lugar a varias pequenas ramas, para nutrir os \u00f3sos e os m\u00fasculos da rexi\u00f3n.\nAs arterias entran na man a trav\u00e9s do pulso. A este nivel, son vasos de calibre m\u00e1is reducido e pasan polo arco do carpo, onde poden sufrir compresi\u00f3ns. Da arteria radial deriva o arco palmar arterial fondo da man, mentres que da arteria cubital deriva o arco palmar arterial superficial da man. Ambos arcos arteriais est\u00e1n conectados entre si por pequenas ramas.\nDos arcos arteriais derivan pequenas ramas cara aos dedos, que son as arterias dixitais palmares com\u00fans.\nVascularizaci\u00f3n venosa.\nO sistema venoso do membro superior consta dunha parte superficial e doutra fonda. Ambas comezan na man, nas veas dixitais dorsais e veas dixitais palmares. Na man e no pulso f\u00f3rmanse varios arcos venosos, un superficial e outro fondo. Drenan cara ao antebrazo, a veas fondas (vea radial, vea cubital e vea braquial) e a veas superficiais (vea cef\u00e1lica, vea cef\u00e1lica acesoria, vea mediana cubital, vea mediana antebraquial, vea bas\u00edlica). As veas do antebrazo drenan nas veas do brazo ou contin\u00faan por el. Finalmente rematan na vea axilar, na vea subescapular ou na vea circunflexa escapular, que transportan o sangue cara \u00e1 vea cava superior e finalmente ao coraz\u00f3n.\nVasculatura linf\u00e1tica.\nA drenaxe linf\u00e1tica comeza na man, a trav\u00e9s de pequenos vasos linf\u00e1ticos, que no antebrazo discorren cara ao c\u00f3bado, acompa\u00f1ando a diversas veas, coma a cef\u00e1lica ou a mediana. Drenan nos ganglios linf\u00e1ticos epitrocleares, nos ganglios linf\u00e1ticos deltoidopectorais e nos ganglios linf\u00e1ticos axilares. Dende o c\u00f3bado, percorren o brazo, ata a axila. Alg\u00fans drenan nos ganglios linf\u00e1ticos cervicais fondos. Outros derivan a linfa cara ao tronco linf\u00e1tico subclavio, que a deposita no sistema venoso, na vea xugular interna ou na vea subclavia.\nInnervaci\u00f3n.\nA innervaci\u00f3n do membro superior procede do plexo braquial, a trav\u00e9s dos nervios espi\u00f1ais cervicais e primeiro nervio tor\u00e1cico. Do plexo braquial derivan numerosas ramas colaterais, o nervio tor\u00e1cico longo, o nervio dorsal da esc\u00e1pula, o nervio subclavio e o nervio supraescapular. Tras o paso pola axila, o plexo div\u00eddese en tres fasc\u00edculos, medial, lateral e posterior. Do fasc\u00edculo medial deriva o nervio pectoral medial, o nervio cut\u00e1neo medial do brazo, o nervio cut\u00e1neo medial do antebrazo e o nervio cubital. Do fasc\u00edculo lateral derivan o nervio pectoral lateral e o nervio musculocut\u00e1neo. Os fasc\u00edculos medial e lateral forman o nervio mediano, que contin\u00faa cara ao antebrazo. Do fasc\u00edculo posterior do plexo braquial derivan o nervio subescapular superior e o inferior, o nervio toracodorsal e o nervio axilar.\nDo tronco secundario posterior deriva o nervio radial, que se dirixe cara ao antebrazo. Nel d\u00e1 lugar a diversas ramas sensitivas e motoras. Unha rama sensitiva acede \u00e1 man a trav\u00e9s do arco do carpo. A rama terminal posterior innerva diversos m\u00fasculos da man.\nO nervio mediano tras pasar polo antebrazo, entra na man a trav\u00e9s das corredoiras flexoras, polo tanto, distrib\u00faese pola palma da man."}
{"id": "151586", "revid": "336", "url": "https://gl.wikipedia.org/wiki?curid=151586", "title": "Extremidade superior", "text": ""}
{"id": "151587", "revid": "98629", "url": "https://gl.wikipedia.org/wiki?curid=151587", "title": "Membro", "text": "A palabra membro pode referirse a calquera persoa, animal ou vexetal pertencente a un grupo ou comunidade (grupo de persoas que te\u00f1en alg\u00fan tipo de v\u00ednculo, no caso das persoas, ou biocenose, no caso dos animais e vexetais). \nAdemais, pode referirse:"}
{"id": "151588", "revid": "85894", "url": "https://gl.wikipedia.org/wiki?curid=151588", "title": "Tufi\u00f3ns, Cereixo, Vimianzo", "text": "Tufi\u00f3ns \u00e9 un lugar da parroquia de Cereixo no concello coru\u00f1\u00e9s de Vimianzo na comarca da Terra de Soneira. Segundo o Instituto Nacional de Estad\u00edstica en 2018 ti\u00f1a 194 habitantes (94 homes e 100 mulleres)."}
{"id": "151589", "revid": "85894", "url": "https://gl.wikipedia.org/wiki?curid=151589", "title": "Vilar, Cereixo, Vimianzo", "text": "Vilar \u00e9 un lugar da parroquia de Cereixo no concello coru\u00f1\u00e9s de Vimianzo na comarca da Terra de Soneira. Ti\u00f1a 46 habitantes no ano 2018 segundo datos do Instituto Nacional de Estad\u00edstica dos cales eran 20 homes e 26 mulleres.\nEn Vilar naceu Avelina Mouzo Leis, unha das dez supercentenarias de Galicia."}
{"id": "151592", "revid": "23204", "url": "https://gl.wikipedia.org/wiki?curid=151592", "title": "Kampala", "text": "Kampala \u00e9 a capital de Uganda, en \u00c1frica central e cunha poboaci\u00f3n de 1\u00a0208\u00a0544 habitantes, segundo o censo de 2002, \u00e9 a maior aglomeraci\u00f3n urbana do pa\u00eds. Est\u00e1 situada no distrito hom\u00f3nimo, a unha altura de 1.189 metros sobre o nivel do mar. A cidade goza dun clima amornado pola s\u00faa altitude, a pesar da s\u00faa proximidade ao ecuador terrestre.\nAs s\u00faas actividades econ\u00f3micas m\u00e1is destacables son a industria, en especial a mobiliaria e a maquinaria, as\u00ed como a exportaci\u00f3n de produtos agr\u00edcolas como caf\u00e9, algod\u00f3n, t\u00e9 e azucre.\nExiste un aeroporto internacional en Entebbe, a uns 35 quil\u00f3metros de distancia, as\u00ed como un porto sobre a beira do Lago Vitoria a 10 quil\u00f3metros, Port Bell.\nNo sector de Makarere Hill pode acharse o campus principal da Universidade de Makarere, un dos principais centros de estudos superiores de \u00c1frica central e oriental. Kampala \u00e9 tam\u00e9n a sede do Banco de Desenvolvemento da \u00c1frica Oriental.\nDe acordo coa enquisa do bienio 2004-05 realizada polo Ministerio de Sa\u00fade, Kampala pos\u00fae o maior \u00edndice de infecci\u00f3n por VIH. O 9\u00b42% dos adultos \u00e1chase infectado, taxa que se dispara ao 47% en canto aos traballadores sexuais ref\u00edrese.\nOrixe do nome.\nAntes da chegada dos brit\u00e1nicos, o Kabaka ou rei de Buganda elixira a zona que se converter\u00eda en Kampala como un dos seus refuxios de caza. A zona est\u00e1 formada de outeiros onduladas e exuberantes zonas h\u00famidas. \u00c9 unha zona de cr\u00eda ideal para varios ant\u00edlopes -particularmente o impala. Cando os brit\u00e1nicos chegaron \u00e1 zona cham\u00e1rona os Outeiros dos Impala (\"Hills of the Impala\" en ingl\u00e9s).\nA lingua dos baganda, o luganda, adoptou moitas palabras do ingl\u00e9s debido \u00e1 interacci\u00f3n dos seus falantes cos brit\u00e1nicos. Desta forma, os baganda traduciron \"os Outeiros dos Impala\" como \"Kasozi ka Empala\" -\"Kasozi\" significa \"outeiro\", \"ka\" significa \"de\" e \"empala\" significa \"impala\". Ao falar en lugand\u00e9s, as palabras \"ka\" e \"empala\" pron\u00fancianse xuntas, como unha soa palabra, \"Kaampala\". Pronto, cando o kabaka \u00eda cazar os baganda dic\u00edan \"Kabaka agenze e \"ka Empala\"\", que significa, \"O kabaka foi a Ka'mpala\". O nome Kampala axi\u00f1a foi adoptado.\nHistoria.\nKampala expandiuse ao redor dun forte constru\u00eddo por Frederick Lugard en 1890 para a Compa\u00f1\u00eda Brit\u00e1nica da \u00c1frica Oriental. En 1962, Kampala substitu\u00edu a Entebbe como capital nacional. Gran parte da cidade foi destru\u00edda en 1979 tras o derrocamento do goberno ditatorial de Idi Amin e a subseguinte guerra civil.\nPatrimonio da Humanidade.\nAs Tumbas dos reis de Buganda en Kasubi localizadas no outeiro de Kasubi da capital, foron inclu\u00eddas no Patrimonio da Humanidade da Unesco no ano 2001."}
{"id": "151593", "revid": "56817", "url": "https://gl.wikipedia.org/wiki?curid=151593", "title": "Vilas", "text": "O termo Vilas pode referirse a:"}
{"id": "151596", "revid": "5714802", "url": "https://gl.wikipedia.org/wiki?curid=151596", "title": "Cruzeiro Esporte Clube", "text": "O Cruzeiro Esporte Clube \u00e9 un club de f\u00fatbol brasileiro da cidade de Belo Horizonte, en Minas Xerais. Foi fundado en 1921 e compite no Brasileir\u00e3o S\u00e9rie B."}
{"id": "151597", "revid": "6522830", "url": "https://gl.wikipedia.org/wiki?curid=151597", "title": "Clube Atl\u00e9tico Mineiro", "text": "O Clube Atl\u00e9tico Mineiro \u00e9 un club de f\u00fatbol brasileiro da cidade de Belo Horizonte, capital do estado de Minas Xerais. Foi fundado en 1908 e compite na S\u00e9rie A e no Campionato Mineiro."}
{"id": "151598", "revid": "92340", "url": "https://gl.wikipedia.org/wiki?curid=151598", "title": "Marcelino Salgueiro", "text": "Marcelino Salgueiro Rodr\u00edguez, nado en Santiago de Compostela en 1940, \u00e9 un m\u00e9dico e escritor galego.\nTraxectoria.\nFoi forense e m\u00e9dico na Estrada. Profesionalmente exerce como pneum\u00f3logo. A s\u00faa tese de doutoramento foi \"La Curva \"Washin\" de helio, su utilidad en el estudio de la distribuci\u00f3n ventilatoria en sujetos normales no fumadores y fumadores\". Como escritor, entre outros traballos, publicou a novela \"O escrutador\"."}
{"id": "151602", "revid": "5863", "url": "https://gl.wikipedia.org/wiki?curid=151602", "title": "Waldo A. Insua", "text": "Waldo A. Insua (bautizado Ubaldo Modesto \u00c1lvarez e Insua), nado na Estrada o 10 de xu\u00f1o de 1856 e finado en Madrid o 10 de agosto de 1938, foi un avogado, escritor e xornalista galego.\nTraxectoria.\nColaborou cos xornais \"El Diario de Santiago\" e \"El Heraldo Gallego\" con s\u00f3 14 anos. En 1873, con 17 anos, publicou alg\u00fans poemas na \"Revista Galaica\". Por\u00e9n, os seus artigos m\u00e1is comprometidos, nos que denunciaba o sistema pol\u00edtico da Restauraci\u00f3n borb\u00f3nica en Espa\u00f1a, apareceron na \"Gaceta de Galicia\".\nO contido destes artigos forzaron a s\u00faa marcha a Cuba en 1877. Matriculouse na Universidade da Habana, obtivo a licenciatura en Dereito e traballou durante dez anos como escrib\u00e1n no Xulgado de primeira instancia do Distrito de Bel\u00e9n (A Habana). Posteriormente abriu o seu propio bufete. Fundou o semanario \"El Eco de Galicia\", ocupou cargos directivos no Centro Gallego de La Habana e atrib\u00faeselle a fundaci\u00f3n do xornal \"La Aurora del Yumur\u00ed\" en Matanzas.\nIniciador de sociedades galegas na Habana, \u00c1lvarez Insua constitu\u00edu un dos principais valedores do rexionalismo galego en Cuba. Foi vicepresidente e socio de m\u00e9rito dunha entidade que en pouco tempo foi a pedra angular da sociedade galega na illa. Desde \"El Eco de Galicia\" denunciou de forma p\u00fablica as manobras do C\u00edrculo de Hacendados de La Habana para traer de Galiza traballadores en termos parecidos aos da escravitude. Viaxaba con relativa frecuencia ao pa\u00eds e regresou definitivamente en 1898, despois do Tratado de Par\u00eds e a explosi\u00f3n do acoirazado USS Maine. Asentouse na Coru\u00f1a e o 4 de febreiro de 1899 foi elixido presidente da Liga Gallega da cidade.\nEn novembro de 1899 trasladouse a Madrid, onde se dedicou \u00e1 avogac\u00eda e foi secretario do Centro Gallego de Madrid. Colaborou na prensa madrile\u00f1a, principalmente en \"El Pa\u00eds\", \"El Liberal\", \"La Ilustraci\u00f3n Gallega y Asturiana\", \"La Esfera\" e \"Blanco y Negro\", e seguiu escribindo para xornais da Habana, Buenos Aires e o estradense \"El Emigrado\".\nUnha r\u00faa da Estrada leva o seu nome.\nVida persoal.\nCasou en Cuba con Sara Escobar de Cisneros, adoptou o fillo desta Alberto Ins\u00faa e foi pai de seis fillos, entre eles Sara Ins\u00faa."}
{"id": "151603", "revid": "12452", "url": "https://gl.wikipedia.org/wiki?curid=151603", "title": "Waldo \u00c1lvarez Ins\u00faa", "text": ""}
{"id": "151604", "revid": "1410", "url": "https://gl.wikipedia.org/wiki?curid=151604", "title": "Falanxe (\u00f3sos)", "text": "As falanxes son os \u00f3sos que forman os dedos das mans e p\u00e9s dos vertebrados tetr\u00e1podes.\nNo ser humano, cada dedo ten tres falanxes, excepto o polgar e o \"hallux\" (o \"dedo gordo do p\u00e9\"), que te\u00f1en s\u00f3 dous. \nAs falanxes te\u00f1en nomes diferentes, conforme a s\u00faa posici\u00f3n:\nNos outros vertebrados, principalmente nos ungulados, o n\u00famero de falanxes pode estar reducido, ou algunhas falanxes fundidas."}
{"id": "151605", "revid": "1131", "url": "https://gl.wikipedia.org/wiki?curid=151605", "title": "El Eco de Galicia (A Habana)", "text": "El Eco de Galicia (Revista semanal de ciencias, arte y literatura) foi un xornal galego editado na Habana desde 1878 ata 1902.\nHistoria e caracter\u00edsticas.\nFoi o primeiro gran xornal galego na emigraci\u00f3n. O primeiro n\u00famero sa\u00edu o 8 de marzo de 1878. O seu nacemento e evoluci\u00f3n est\u00e1n vencellados ao seu director, Waldo A. Ins\u00faa, que foi o iniciador do Centro Gallego de La Habana desde as p\u00e1xinas do xornal. Entre xullo e outubro de 1901 estivo dirixido por Eduardo N\u00fa\u00f1ez Sarmiento.\n\"El Eco de Galicia\" era un xornal escrito en castel\u00e1n, con colaboraci\u00f3ns literarias en galego. Ti\u00f1a informaci\u00f3n sobre a vida societaria galega en Cuba (Centro Gallego e Sociedad de Beneficencia de Naturales de Galicia), noticias locais de Galicia e publicidade dos principais negocios galegos da Habana.\nOs seus derradeiros n\u00fameros edit\u00e1ronse en 1902. Foi substitu\u00eddo por \"Galicia\"."}
{"id": "151607", "revid": "1888", "url": "https://gl.wikipedia.org/wiki?curid=151607", "title": "El Eco de Galicia", "text": "El Eco de Galicia foi o nome de varias publicaci\u00f3ns:"}
{"id": "151612", "revid": "5863", "url": "https://gl.wikipedia.org/wiki?curid=151612", "title": "El Eco de Galicia (Buenos Aires)", "text": "El Eco de Galicia foi un xornal publicado en Buenos Aires entre 1892 e 1926.\nHistoria e caracter\u00edsticas.\nFoi fundado por Xos\u00e9 Mar\u00eda Cao Luaces o 7 de febreiro de 1892. Desde a s\u00faa fundaci\u00f3n foi o \u00f3rgano dos residentes galegos na Arxentina. Tam\u00e9n estivo dirixido por Manuel Castro L\u00f3pez.\nA publicaci\u00f3n ti\u00f1a un forte contido rexionalista. Desde as p\u00e1xinas de \"El Eco de Galicia\", Cao buscaba a refundaci\u00f3n do Centro Galego de Bos Aires. Propuxo a utilizaci\u00f3n da redacci\u00f3n do xornal como Ateneo Art\u00edstico e Literario mentres non se constitu\u00edse o Centro Galego. Entre os seus colaboradores figurou Xes\u00fas San Lu\u00eds Romero.\nCesou a s\u00faa publicaci\u00f3n en 1926."}
{"id": "151613", "revid": "23204", "url": "https://gl.wikipedia.org/wiki?curid=151613", "title": "Vea", "text": "No sistema circulatorio, unha vea (do lat\u00edn \"v\u0113na, -ae\") \u00e9 un vaso sangu\u00edneo que leva sangue en direcci\u00f3n ao coraz\u00f3n. Os vasos que cargan sangue para f\u00f3ra do coraz\u00f3n denom\u00ednase arterias.\nO estudo das veas e as doenzas das veas co\u00f1\u00e9cese co nome de flebolox\u00eda (dos elementos \"flebo-\", do grego \u03c6\u03bb\u03ad\u03c8, \u03c6\u03bb\u03b5\u03b2\u03cc\u03c2 \"phl\u00e9ps, phleb\u00f3s\", \"vea\", \"vaso sangu\u00edneo\", e \"-lox\u00eda\", do grego \u03bb\u03cc\u03b3\u03bf\u03c3 \"l\u00f3gos\", \"palabra\", \"tratado\") e \u00e9 unha disciplina que ven sendo desenvolvida a trav\u00e9s dunha variedade de cient\u00edficos de diferentes \u00e1reas. A \"American Medical Association\" adicionou a flebolox\u00eda \u00e1 s\u00faa lista de especialidades m\u00e9dicas auto-designadas.\nFunci\u00f3n.\nAs veas serven para levar o ox\u00edxeno dos \u00f3rganos de volta ao coraz\u00f3n. Na circulaci\u00f3n sist\u00e9mica o sangue oxixenado \u00e9 bombeado para as arterias polo ventr\u00edculo esquerdo at\u00e9 os m\u00fasculos e \u00f3rganos do corpo, onde os seus nutrientes e gases son trocados nos capilares, entrando nas veas contendo restos celulares e di\u00f3xido de carbono. O sangue pobre en ox\u00edxeno \u00e9 recollido polas veas e levado at\u00e9 o atrio dereito do coraz\u00f3n, que transfere sangue para o ventr\u00edculo dereito, onde \u00e9 ent\u00f3n bombeado para as arterias pulmonares e finalmente aos pulm\u00f3ns. Na circulaci\u00f3n pulmonar as veas pulmonares traen o sangue oxixenado dos pulm\u00f3ns para o atrio esquerdo, que desemboca no ventr\u00edculo esquerdo, completando o ciclo da circulaci\u00f3n sangu\u00ednea.\nO retorno do sangue para o coraz\u00f3n \u00e9 auxiliado pola acci\u00f3n do bombeamento de m\u00fasculos esquel\u00e9ticos, que axudan a manter extremamente baixa a presi\u00f3n sangu\u00ednea do sistema venoso.\nAnatom\u00eda.\nA maior\u00eda das veas pos\u00faen v\u00e1lvulas unidireccionais, chamadas v\u00e1lvulas venosas, para previr o contrafluxo causado pola gravidade. Este sistema est\u00e1 constitu\u00eddo dun m\u00fasculo de esf\u00ednter ou de d\u00faas ou tres dobras membranosas. As veas tam\u00e9n pos\u00faen unha fina camada externa de col\u00e1xeno, que axuda a manter a presi\u00f3n sangu\u00ednea e evita a acumulaci\u00f3n de sangue. A cavidade interna na cal o sangue fl\u00fae ch\u00e1mase luz. As veas est\u00e1n envolvidas por m\u00fasculos lisos que axudan a manter o fluxo sangu\u00edneo para a aur\u00edcula dereita.\nAs paredes das veas son menos resistentes e m\u00e1is delgadas que as das arterias, mais presentan tres capas. Cando non transportan sangue perden a s\u00faa forma de cilindro.\nDebido a unha falla no bombeamento m\u00fasculo-esquel\u00e9tico poden aparecer desmaios. Longos per\u00edodos en p\u00e9 poden resultar en acumulaci\u00f3n de sangue nas pernas, con presi\u00f3n sangu\u00ednea moi baixa para levar o sangue para arriba, at\u00e9 o coraz\u00f3n. Choques neurox\u00e9nicos e hipovol\u00e9micos poden tam\u00e9n causar desmaios. Neses casos os m\u00fasculos lisos envolvendo as veas t\u00f3rnanse frouxos e pre\u00e9nchense con sangue, absorbendo unha gran cantidade do volume total de sangue, mantendo o sangue afastado do cerebro e provocando e causando perdas de consciencia.\nDoenzas com\u00fans.\nDoenzas com\u00fans das veas incl\u00faen veas varicosas (que son tratadas con l\u00e1sers e ultras\u00f3n) e trombose venosa profunda.\nVeas importantes e sistemas venosos.\nAs veas pulmonares cargan sangue relativamente oxixenado dos pulm\u00f3ns para o coraz\u00f3n. A vea cava superior e a vea cava inferior cargan sangue relativamente pobre en ox\u00edxeno das circulaci\u00f3ns sist\u00e9micas superior e inferior, respectivamente.\nUn sistema porta venoso \u00e9 unha serie de veas ou v\u00e9nulas que se conectan directamente a dous leitos capilares. Exemplos de sistemas como ese incl\u00faen o vea porta hep\u00e1tica e o sistema porta hipofisario.\nInterese m\u00e9dico.\nAs veas \u00fasanse medicamente como puntos de acceso para a circulaci\u00f3n sangu\u00ednea, permitindo a retirada de sangue para exames, e permitindo a infusi\u00f3n de flu\u00eddos, electr\u00f3litos, nutrici\u00f3n e medicamentos. Iso pode facerse cunha inxecci\u00f3n usando unha xiringa, ou inserindo un cat\u00e9ter (tubo flex\u00edbel).\nSe un cat\u00e9ter intravenoso ten de ser inserido, para a maior\u00eda das finalidades real\u00edzase nunha vea perif\u00e9rica (unha vea pr\u00f3xima \u00e1 superficie da pel na man ou brazo, ou menos utilizado, na perna). Alg\u00fans flu\u00eddos altamente concentrados ou medicamentos irritantes deben flu\u00edr para dentro das largas veas centrais, que son \u00e1s veces utilizadas cando o acceso perif\u00e9rico non se pode obter. Os cat\u00e9teres poden ser administrados na vea cava superior para estes usos: crese que unha utilizaci\u00f3n por un longo per\u00edodo de tempo ser\u00e1 necesaria, un punto permanente extra pode ser inserido cirurxicamente.\nA localizaci\u00f3n precisa das veas \u00e9 moito m\u00e1is vari\u00e1bel de persoa para persoa do que a das arterias.\nCor das veas.\nNa luz, o sangue aparenta ser vermello porque a maior\u00eda das cores \u00e9 absorbida polo pigmento cargador de ox\u00edxeno hemoglobina (Hb), excepto o vermello, que reflicte no sangue. Se un filtro que bloquea a cor reflectida \u00e9 posicionado entre o sangue e os ollos dun observador, a cor percebida muda. No caso dos humanos, a pel serve como un filtro para a cor vermella, e a cor remanescente acaba sendo verde. O espectro de cor exacto \u00e9 determinado polos niveis relativos de ferro oxixenado (HbO) e di\u00f3xido de carbono (CO2) no sangue. Altas taxas de ox\u00edxeno reflicten a cor vermella e altas taxas de CO2 reflicten a cor azul, que mesturada coa cor amarelada da graxa e/ou pel acaba aparecendo verde."}
{"id": "151616", "revid": "25871", "url": "https://gl.wikipedia.org/wiki?curid=151616", "title": "Claudio Villa", "text": "Claudio Villa, pseudonimo de Claudio Pica, alcumado \"Il reuccio\", nado en Roma o 1 de xaneiro de 1926 e finado en Padua o 7 de febreiro de 1987, foi un cantante e actor italiano. Occasionalmente tam\u00e9n fixo labores de cantautor, con 35 canci\u00f3ns rexistradas co seu nome."}
{"id": "151617", "revid": "98629", "url": "https://gl.wikipedia.org/wiki?curid=151617", "title": "Dissident", "text": "\"Dissident\" \u00e9 un sinxelo da banda estadounidense de rock alternativo Pearl Jam, editado en 1994 e sacado do seu segundo \u00e1lbum \"Vs.\". O tema acadou o n\u00famero tres da lista \"Billboard Mainstream Rock Tracks\" e foi inclu\u00eddo no recompilatorio de grande \u00e9xitos do ano 2004 \"rearviewmirror (Greatest Hits 1991-2003)\".\nLista de canci\u00f3ns.\nTodos os temas compostos por Dave Abbruzzese, Jeff Ament, Stone Gossard, Mike McCready e Eddie Vedder ag\u00e1s onde se indique."}
{"id": "151618", "revid": "137483", "url": "https://gl.wikipedia.org/wiki?curid=151618", "title": "Paris Saint-Germain FC", "text": "O Paris Saint-Germain Football Club, m\u00e1is co\u00f1ecido como PSG, \u00e9 un club de f\u00fatbol franc\u00e9s, da cidade de Par\u00eds. Foi fundado en 1970 e xoga na Ligue 1 francesa.\nEstivo presente en Primeira Divisi\u00f3n desde 1974, e obtivo no seu palmar\u00e9s dous t\u00edtulos de Liga, oito Copas de Francia, tres Copas de Liga e unha Recopa de Europa.\nHistoria.\nEn 1970 o equipo ref\u00fandase, xa que o antigo club, o \"Stade Saint-Germain\" fundado en 1904, desapareceu. O novo equipo ch\u00e1mase \"Paris FC\", e un ano m\u00e1is tarde debuta na Ligue 1 francesa. M\u00e1is adiante o equipo c\u00e1mbiase o nome polo de Paris Saint-Germain Football Club. O club volveu ascender \u00e1 Ligue 1, categor\u00eda na que permaneceu desde ent\u00f3n.\nO equipo ga\u00f1a o seu primeiro t\u00edtulo, a Copa de Francia en 1982, e en 1986 consegue o seu primeiro t\u00edtulo de Liga.\nEn 1996 o club consegue o seu primeiro t\u00edtulo internacional, a Recopa de Europa, 5 anos despois, o PSG consegue levantar a s\u00faa segunda coroa europea, a Copa Intertoto, nunha emocionante final, na que tras empatar 0-0 na ida, logrou marcar un gol na visita ao Brescia italiano, que ao final terminou en empate, d\u00e1ndolle ao PSG o seu segundo t\u00edtulo europeo, pola diferenza de goles f\u00f3ra de casa.\nAs s\u00faas \u00faltimas tempadas na Liga foron bastante pobres e decepcionantes. Na tempada 2006-07 estivo a piques de descender \u00e1 Ligue 2, pero grazas a unha importante remontada nas \u00faltimas datas finalizou no posto 15 salvando a categor\u00eda. Na tempada seguinte tam\u00e9n estivo ao bordo de perder a categor\u00eda, pero se recuperou nos 4 \u00faltimos partidos sacando 2 vitorias e 2 empates e finalizando 16\u00ba. Unha loita na cal outros 2 equipos estiveron involucrados por non obter a terceira cota \u00e1 Ligue 2 (18\u00aa posici\u00f3n), Toulouse e Lens, este \u00faltimo terminar\u00eda descendendo.\nEstadio.\nO PSG xoga como local desde xullo de 1974 no estadio Parc des Princes, inaugurado o 18 de xullo de 1897. Antigamente hab\u00eda un vel\u00f3dromo no seu interior. O estadio actual foi inaugurado en 1972. O arquitecto que o dese\u00f1ou foi Roger Taillibert e na actualidade conta cunha capacidade de 48.712 persoas."}
{"id": "151619", "revid": "10599", "url": "https://gl.wikipedia.org/wiki?curid=151619", "title": "Paris Saint-Germain", "text": ""}
{"id": "151620", "revid": "98629", "url": "https://gl.wikipedia.org/wiki?curid=151620", "title": "Escola Municipal de Artes e Oficios de Vigo", "text": "A Escola Municipal de Artes e Oficios de Vigo (EMAO), tam\u00e9n co\u00f1ecida como Universidade Popular, \u00e9 un organismo aut\u00f3nomo dependente do Concello de Vigo, adicado a formaci\u00f3n gratu\u00edta disciplinas e oficios art\u00edsticos.\nHistoria.\nA escola foi fundada en 1885 pola Sociedade de Socorros Mutuos La Cooperativa, por iniciativa do seu residente de honra e exministro Eduardo Chao, e foi inaugurado o 26 de setembro de 1886. O seu obxectivo era o de facilitar a educaci\u00f3n de mulleres e obreiros e outros colectivos que ti\u00f1an dif\u00edcil acceso a instruci\u00f3n elemental. En 1888, co fin de facilitar o financiamento do centro, entregou a titularidade da escola ao concello vigu\u00e9s. En 1890 (en 1897 segundo outras fontes), Jos\u00e9 Garc\u00eda Barb\u00f3n encargou o arquitecto Michel Pacewicz o dese\u00f1o dun edificio que albergara a escola, que se inaugurou en 1900. O edificio posteriormente foi doado a cidade a condici\u00f3n de que o ensino al\u00ed impartido fose gratu\u00edto e que o concello da cidade xestionase o edificio. Tam\u00e9n doou unha biblioteca de 5.000 volumes que se situou no edificio.\nNos primeiros anos a formaci\u00f3n impartida inclu\u00eda aritm\u00e9tica, xeometr\u00eda, debuxo lineal e art\u00edstico, esterotom\u00eda e m\u00fasica para os homes; para as mulleres as materias eran caligraf\u00eda, aritm\u00e9tica, tenedur\u00eda, corte e confecci\u00f3n.\nAta o franquismo a instituci\u00f3n continuou coa s\u00faa filosof\u00eda, pero posteriormente adoptou o seu programa o ensino regrado, e m\u00e1is adiante ampliou a s\u00faa oferta a novas expresi\u00f3ns art\u00edsticas e a novas necesidades formativas.\nA partir dos anos 70 a Escola pasou a chamarse Universidade Popular de Vigo, seguindo modelos do momento, pero no ano 2003 recuperou a s\u00faa denominaci\u00f3n orixinal, o que lle obrigou a adaptar o seu curriculum oficial as directrices deste tipo de centros. Dende 1998 ata 2002 o edificio foi pechado por reformas, e as s\u00faas aulas foron trasladadas, sen que se interrompera a actividade.\nCurr\u00edculo formativo.\nActualmente, dentro do ensino regrado e homologado oficialmente est\u00e1n os ciclos superiores de cer\u00e1mica art\u00edstica, encadernaci\u00f3n art\u00edstica, gravado, t\u00e9cnicas de estampaci\u00f3n e serigraf\u00eda. Dentro do ensino regrado, pero non homologado con t\u00edtulo oficial, imp\u00e1rtese cun plan id\u00e9ntico os ciclos formativos de construci\u00f3n artesanal de instrumentos musicais, coas especialidades de zanfona, gaita e luther\u00eda antiga.\nFora do ensino profesional imp\u00e1rtense aulas de pintura, debuxo, escultura e talla, moda, ourivar\u00eda, artes gr\u00e1ficas, repuxado en coiro e encaixe de palillos. A instituci\u00f3n tam\u00e9n tenta impartir cursos relacionados con oficios tradicionais galegos, e cursos intensivos relacionados coa filosof\u00eda do centro.\nEnsinanza musical.\nOs estudos musicais te\u00f1en grande importancia dentro do curr\u00edculo do centro. En 1996 nace o Conservatorio de M\u00fasica tradicional, dirixido por Rodrigo Roman\u00ed. Dentro deste conservatorio incl\u00faense cursos de interpretaci\u00f3n musical, construci\u00f3ns de instrumentos ou tecnolox\u00edas aplicadas a m\u00fasica. No ano 2008 o Conservatorio pasa a chamarse e-Trad (Escola Municipal de M\u00fasica Folk e Tradicional de Vigo), que engloba toda a proposta educativa sobre m\u00fasica tradicional.\nNa escola tam\u00e9n xurdiron outras iniciativas importantes. En 1984 naceu a Banda de Gaitas Xarabal, que integra na s\u00faa formaci\u00f3n un gran n\u00famero de instrumentos, en resposta a variedade formativa do centro. O Grupo Did\u00e1ctico de Instrumentos Musicais Populares Galegos tam\u00e9n naceu no seo da instituci\u00f3n. Dito grupo organiza concertos did\u00e1cticos e ten editado un disco coa mesma intenci\u00f3n divulgativa.\nNo ano 2001 xorde tam\u00e9n dentro do seo a escola a orquestra de folk contempor\u00e1neo SonDeSeu, unha orquestra folk contempor\u00e1nea."}
{"id": "151621", "revid": "81969", "url": "https://gl.wikipedia.org/wiki?curid=151621", "title": "Hamburger SV", "text": "O Hamburger Sport-Verein \u00e9 un club de f\u00fatbol da cidade de Hamburgo, en Alema\u00f1a. Foi fundado o 29 de setembro de 1887 e xoga na Bundesliga. Na actualidade conta cuns 70.000 socios.\nHistoria.\nO Hamburger naceu o 1 de xu\u00f1o de 1919 froito da fusi\u00f3n do SC Germania (1887) e o Hamburger FC. O seu primeiro t\u00edtulo nacional foi a Liga no ano 1922, a\u00ednda que esta non foi oficial. Conquistou 7 t\u00edtulos da Bundesliga (a \u00faltima en 1983), e tam\u00e9n ga\u00f1ou 3 t\u00edtulos da Copa de Alema\u00f1a. Tam\u00e9n ga\u00f1ou t\u00edtulos internacionais, como a Recopa de Europa, en 1977 e a Copa de Europa en 1983. Despois ga\u00f1ou a Copa Intertoto en 2005 e 2007. \u00c9 o \u00fanico club que disputou todas as edici\u00f3ns da Bundesliga desde que esta comezou en 1963.\nXogadores.\nCadro 2017/18.\n\"Actualizado a febreiro de 2018.\"\n "}
{"id": "151622", "revid": "10599", "url": "https://gl.wikipedia.org/wiki?curid=151622", "title": "Hamburgo SV", "text": ""}
{"id": "151623", "revid": "81969", "url": "https://gl.wikipedia.org/wiki?curid=151623", "title": "Rosenborg Ballklub", "text": "O Rosenborg Ballkub, tam\u00e9n co\u00f1ecido polas siglas RBK, \u00e9 un club de f\u00fatbol da cidade de Trondheim, en Noruega.\nO palmar\u00e9s do club \u00e9 o m\u00e1is extenso do f\u00fatbol noruegu\u00e9s, onde pos\u00fae a marca de 13 campionatos da liga norueguesa ga\u00f1ados consecutivamente (desde 1992 a 2004).\nHistoria.\nO club foi fundado o d\u00eda 19 de maio de 1917 co nome de \"Odd\". Con todo os inicios para o equipo non foron f\u00e1ciles, e ata o ano 1967 non conseguiron facerse un oco na elite do f\u00fatbol noruegu\u00e9s, conseguindo o seu primeiro campionato de liga.\nAs\u00ed deu inicio a unha \u00e9poca de 7 anos nos que se alternaba na primeira e a segunda posici\u00f3n do campionato. Con todo, o club volveu perder protagonismo, permanecendo 13 anos sen alzarse coa liga, desde 1971 a 1985.\nEn 1992 dar\u00eda comezo ao seu longo refacho de triunfos, truncada en 2005 polo V\u00e5lerenga IF, cun decepcionante s\u00e9timo posto logo de ser o gran dominador durante trece anos. Esta marca de vitorias consecutivas \u00e9 o segundo m\u00e1is longo no mundo, superado polo Skonto Riga let\u00f3n (14 ligas entre 1991 e 2004).\nAta o ano 2004 o Rosenborg posu\u00eda a marca de participaci\u00f3ns consecutivas na fase final de grupos da Liga de Campi\u00f3ns da UEFA (oito participaci\u00f3ns desde 1995 a 2002). En 2004 o Manchester United conseguiu a s\u00faa novena participaci\u00f3n seguida."}
{"id": "151624", "revid": "209", "url": "https://gl.wikipedia.org/wiki?curid=151624", "title": "Universidade Popular de Vigo", "text": ""}
{"id": "151625", "revid": "10599", "url": "https://gl.wikipedia.org/wiki?curid=151625", "title": "Rosenborg BK", "text": ""}
{"id": "151627", "revid": "785", "url": "https://gl.wikipedia.org/wiki?curid=151627", "title": "Sueiro G\u00f3mez de Soutomaior", "text": "Sueiro G\u00f3mez de Soutomaior, (nalgunhas publicaci\u00f3ns aparece como Suero G\u00f3mez de Sotomayor e mesmo Soro G\u00f3mez de Soutomaior) nado en Rianxo cara a 1417 e finado en Pontevedra cara a 1490, foi un destacado arist\u00f3crata do reino de Galiza durante o s\u00e9culo XV, herdeiro dunha li\u00f1axe que se remonta polo menos ao seu tatarav\u00f3, o grande almirante e adiantado galego Paio G\u00f3mez Chari\u00f1o. Fillo de Paio G\u00f3mez de Soutomaior, ostentou o t\u00edtulo de mariscal de Castela. Viviu nun tempo convulso, con graves tensi\u00f3ns entre os diferentes nobres e os irmandi\u00f1os. Foi se\u00f1or das fortalezas e terras de Rianxo, Lanta\u00f1o, San Tom\u00e9, Portonovo, Vilamaior, O Carril e A Insua e das terras de Posmarcos, Tabeir\u00f3s, Cela e Sobr\u00e1n. Serviu a Xo\u00e1n II e en 1445 f\u00edxose cargo da defensa das vilas de Pontevedra e Vilanova de Arousa.\nTestou en Vilanova en 1485 e foi enterrado en San Domingos de Pontevedra. O seu sartego, cuberto coa s\u00faa escultura xacente, cunha herm\u00e9tica armadura e espada entre as mans , estivo exposto nas Ru\u00ednas de San Domingos ata que foi trasladado \u00f3 Edificio Castelao do Museo de Pontevedra. \nTraxectoria.\nFillo de Paio G\u00f3mez de Soutomaior e Maior de Mendoza (sobri\u00f1a do arcebispo Lope de Mendoza), naceu cara ao ano 1417 sendo primo do famoso \"Pedro Madruga\"; casou con Leonor Vasques de Insua.\nEn 1451 enfrontouse co arcebispado de Santiago de Compostela polas rendas da igrexa de Santo Adri\u00e1n de Vilari\u00f1o, Cambados.\nO 7 de outubro de 1458 Bernal Y\u00e1\u00f1ez de Moscoso, Pedro Berm\u00fadez de Montaos, Sueiro G\u00f3mez de Soutomaior e Lope P\u00e9rez de Moscoso x\u00fantanse con outros no Mosteiro de San Paio de Antealtares acordando auxiliarse mutuamente no mellor servizo real, en realidade coa intenci\u00f3n de arrebatar o se\u00f1or\u00edo temporal de Santiago ao arcebispo Rodrigo de Luna, ausente por estar nas guerras na fronteira do Reino de Granada.\nNo ano 1459 o conde de Trast\u00e1mara Pedro \u00c1lvarez Osorio pon cerco ao Castelo da Rocha Forte. Asedio no que participan Bernal Y\u00e1\u00f1ez de Moscoso, Sueiro G\u00f3mez de Soutomaior e Lope P\u00e9rez de Mendoza, que cercaron a fortaleza, como narra Antonio L\u00f3pez Ferreiro e \"abrieron fosos, levantaron empalizadas, montaron trabucos el m\u00e1quinas para lanzar piedras y construyeron otros aparatos b\u00e9licos\".\nGuerra Irmandi\u00f1a.\nDurante a Gran Guerra Irmandi\u00f1a, Sueiro foi un dos nobres que combateu o movemento irmandi\u00f1o, o mesmo que pretend\u00eda reducir o poder nobiliario sobre os campesi\u00f1os e sobre os fidalgos pouco favorecidos economicamente. Esta postura antiirmandi\u00f1a ser\u00e1 a que o leve a xurar o 3 de novembro de 1470, un pacto contra o arcebispo Fonseca e Acevedo, a marquesa de Astorga e a Irmandade, e na que participan con el, outros sete altos nobres do reino: Pedro \u00c1lvarez Osorio, Xo\u00e1n de Z\u00fa\u00f1iga, Sancho de Ulloa, Pedro Alvares de Soutomaior, Lopes Sanches de Moscoso, Diego de Andrade e Diego de Lemos.\nComo consecuencia deste pacto, hab\u00eda tomar partido na batalla de Altamira (acontecida o 13 de xu\u00f1o de 1471), dentro da coalici\u00f3n de nobres do reino formada por Gomes Peres das Mari\u00f1as, Diego de Andrade, Pedro \u00c1lvarez de Soutomaior e Pero Pardo de Cela, entre outros, que tentaba acabar coas revoltas antise\u00f1oriais. Desde a vitoria contra os ex\u00e9rcitos irmandi\u00f1os de Afonso de Lanz\u00f3s e do arcebispo Fonseca e dos seus aliados, Sueiro autoproclamouse \"marechal\".\nEn 1475, fai homenaxe \"en manos de vos, Esteban de Junqueras\" a Fonseca.\nGuerra civil castel\u00e1.\nDurante a Guerra de Sucesi\u00f3n castel\u00e1 na que se disputaba a lexitimidade entre Isabel e Xoana, alcumada polos seus inimigos \"a Beltranexa\", Sueiro non chegou a posicionarse politicamente, po\u00f1\u00e9ndose no bando neutral, a\u00ednda que sen opo\u00f1erse \u00e1 integraci\u00f3n do Reino de Galiza na coroa portuguesa, como dote da infanta Xoana.\nDescendencia.\nDo matrimonio con Leonor V\u00e1zquez de Insua tivo unha filla: In\u00e9s de Mendoza e Soutomaior que casou con Garc\u00eda de Caama\u00f1o."}
{"id": "151628", "revid": "89787", "url": "https://gl.wikipedia.org/wiki?curid=151628", "title": "Henry Way Kendall", "text": "Henry Way Kendall, nado o 9 de decembro de 1926 en Boston (Massachusetts) e finado o 15 de febreiro de 1999 en Wakulla Springs State Park (Florida), foi un f\u00edsico norteamericano.\nTraxectoria.\nEstudou a carreira no Instituto de Tecnolox\u00eda de Massachusetts (MIT). Recibiu o Premio Nobel de F\u00edsica en 1990 canda Jerome Isaac Friedman e Richard Edward Taylor pola demostraci\u00f3n da existencia do modelo dos quarks na f\u00edsica de part\u00edculas."}
{"id": "151629", "revid": "5863", "url": "https://gl.wikipedia.org/wiki?curid=151629", "title": "Melvin Schwartz", "text": "Melvin Schwartz, nado en Nova York o 2 de novembro de 1932 e finado en Twin Falls o 28 de agosto de 2006, foi un f\u00edsico estadounidense.\nTraxectoria.\nCompartiu o Nobel de F\u00edsica de 1988 con Leon Max Lederman e Jack Steinberger. Quitou o bacharelato en 1953 e rematou o doutoramento en 1958 na Universidade de Columbia, onde o profesor Isidor Isaac Rabi era o xefe do departamento de f\u00edsica. Schwartz converteuse nese mesmo ano en profesor asistente en Columbia."}
{"id": "151631", "revid": "72012", "url": "https://gl.wikipedia.org/wiki?curid=151631", "title": "Jack Steinberger", "text": "Jack Steinberger, nado como Hans Jakob Steinberger en Bad Kissingen o 25 de maio de 1921 e finado en Xenebra o 12 de decembro de 2020, foi un f\u00edsico estadounidense de orixe alem\u00e1.\nTraxectoria.\nSteinberger naceu en Bad Kissingen en Baviera, Alema\u00f1a, pero, de orixe xudeu, abandonouna aos 13 anos debido ao incremento do sentimento antisemita e o espertar nazi. Emigrou aos Estados Unidos, onde se graduou na Universidade de Chicago. Durante a segunda guerra mundial traballou no laboratorio de radiaci\u00f3n do MIT. Con posterioridade volveu a Chicago a traballar en f\u00edsica te\u00f3rica, mais baixo a gu\u00eda de Enrico Fermi seguiu a desenvolver investigaci\u00f3ns en radiaci\u00f3n c\u00f3smica, o que o levou \u00e1 f\u00edsica dos neutrinos. En 1968 emigrou a Su\u00edza para traballar no CERN como F\u00edsico S\u00e9nior, onde comezou a investigar na violaci\u00f3n CP e realizou inn\u00fameras experiencias sobre neutrinos e a s\u00faa dispersi\u00f3n, sendo considerado polo desenvolvemento experimental do modelo est\u00e1ndar de f\u00edsica. Entre 1980 e 1990 foi a cabeza visible do experimento ALEPH, encadrado no LEP (Large Electron\u2013Positron Collider).\nUnha vez xubilado, continuou coa s\u00faa presenza no CERN ata superar os 90 anos, supervisando os experimentos NA31, NA48 e NA62.\nO premio Nobel.\nRecibiu o Nobel de F\u00edsica de 1988, conxuntamente con Leon Max Lederman e Melvin Schwartz, 'polo m\u00e9todo do feixe de neutrinos e a demostraci\u00f3n da estrutura dobrete dos lept\u00f3ns a traverso do descubrimento do neutrino mu\u00f3nico' (1962). Estes experimentos foron realizados no Sincrotr\u00f3n de Gradiente Alterno -Alternating Gradient Synchrotron (AGS)- no Brookhaven National Accelerator Laboratory da Universidade de Columbia.\nO traballo premiado levou a descubertas que abriron novas oportunidades na investigaci\u00f3n da estrutura e din\u00e1mica m\u00e1is internas da materia. O traballo levou a solucionar dous grandes obst\u00e1culos para progresos posteriores nas forzas d\u00e9biles. Un deles foi que de xeito previo non hab\u00eda un m\u00e9todo de estudo experimental no campo de forzas d\u00e9biles a altas enerx\u00edas. O outro, foi solucionado pola descuberta de que hab\u00eda ao menos, dous tipos de neutrinos, un relacionado co electr\u00f3n e o outro co mu\u00f3n.\nO importe do seu premio Nobel doouno \u00e1 New Trier High School, escola da que foi alumno."}
{"id": "151632", "revid": "25871", "url": "https://gl.wikipedia.org/wiki?curid=151632", "title": "Light Years", "text": "\"Light Years\" \u00e9 un sinxelo da banda estadounidense de rock alternativo Pearl Jam, editado o 18 de xullo do 2000 como segundo sinxelo do seu \u00e1lbum \"Binaural\". O tema acadou o posto 17 na lista \"Billboard Mainstream Rock Tracks\" e foi inclu\u00eddo no recompilatorio de grandes \u00e9xitos do ano 2004 \"rearviewmirror (Greatest Hits 1991-2003)\".\nLista de canci\u00f3ns.\nTodos os temas compostos por Eddie Vedder ag\u00e1s onde se indique."}
{"id": "151639", "revid": "25871", "url": "https://gl.wikipedia.org/wiki?curid=151639", "title": "Richard Clayderman", "text": "Richard Clayderman, nado como Philippe Pag\u00e8s o 28 de decembro de 1953 en Par\u00eds, \u00e9 un pianista franc\u00e9s. Leva vendidos m\u00e1is de 90 mill\u00f3ns de discos e outros soportes de son en todo o mundo. Decote \u00e9 catalogado como pianista de m\u00fasica lixeira."}
{"id": "151641", "revid": "5312", "url": "https://gl.wikipedia.org/wiki?curid=151641", "title": "Aeroescorregador", "text": "O aeroescorregador, h\u00f3vercraft ou autoesvarador \u00e9 un veh\u00edculo que se apoia nun colch\u00f3n de aire que reduce as forzas de fricci\u00f3n, sendo capaz de atravesar diversos tipos de solo as\u00ed como de desprazarse na superficie da auga. Foi inventado en 1953 polo inventor brit\u00e1nico Christopher Cockerell, quen foi condecorado polo seu traballo como enxe\u00f1eiro en 1969."}
{"id": "151642", "revid": "6939", "url": "https://gl.wikipedia.org/wiki?curid=151642", "title": "Hovercraft", "text": ""}
{"id": "151643", "revid": "56817", "url": "https://gl.wikipedia.org/wiki?curid=151643", "title": "Chill out", "text": "Chill out (tam\u00e9n chamado chillout, chill-out, ou simplemente chill), \u00e9 un x\u00e9nero musical cuxo nome en ingl\u00e9s significa relaxarse. Xurdiu a mediados da d\u00e9cada 1990 como termo para definir a varios estilos musicais caracter\u00edsticos por unha composici\u00f3n suave e m\u00fasica lenta, a\u00ednda que hoxe en d\u00eda int\u00e9grase dentro da m\u00fasica electr\u00f3nica."}
{"id": "151644", "revid": "98629", "url": "https://gl.wikipedia.org/wiki?curid=151644", "title": "Nothing as It Seems", "text": "\"Nothing as It Seems\" \u00e9 un sinxelo da banda estadounidense de rock alternativo Pearl Jam. Escrita polo baixista Jeff Ament, \"Nothing as It Seems\" foi editada o 25 de abril do 2000 como primeiro sinxelo do \u00e1lbum \"Binaural\". O tema acadou o n\u00famero tres da lista \"Billboard Mainstream Rock Tracks\" e aparece no recompilatorio de grandes \u00e9xitos do 2004 \"rearviewmirror (Greatest Hits 1991-2003)\"."}
{"id": "151645", "revid": "1131", "url": "https://gl.wikipedia.org/wiki?curid=151645", "title": "Caf\u00e9 del Mar", "text": "Caf\u00e9 del Mar \u00e9 un establecemento hostaleiro de Eivisa, situado a car\u00f3n da praia de Sant Antoni de Portmany, co\u00f1ecido pola selecci\u00f3n de m\u00fasica chill out que reproduce \u00f3 solpor.\nHistoria.\nConstru\u00eddo a partir dunha idea de Ram\u00f3n G. Broto, Carlos Andrea e Jos\u00e9 Les e dese\u00f1ado polo arquitecto catal\u00e1n Lluis G\u00fcell, inaugurouse o 20 de xu\u00f1o de 1980. O local explota comercialmente unha idea sinxela: desfrutar en silencio do ser\u00e1n da ba\u00eda de Cal\u00f3 des Moro mentres se escoita boa m\u00fasica e se toma unha copa.\nDende 1994, Caf\u00e9 del Mar edita cada ano \u00e1lbums chill out, lounge, ambient, chill house e balearic beats coa s\u00faa selecci\u00f3n musical que reflicte o ambiente de Eivissa. Tras producilos baixo distintos selos discogr\u00e1ficos no 1999 rexistraron Caf\u00e9 del Mar Music a partir do cal sacaron as novas compilaci\u00f3ns de Chill house.\nCaf\u00e9 del Mar ten un programa de radio na emisora Europa FM de contido Chill Out que se emite venres e s\u00e1bados, entre as 3 e as 6 da madrugada."}
{"id": "151647", "revid": "3338", "url": "https://gl.wikipedia.org/wiki?curid=151647", "title": "Enxe\u00f1er\u00eda xeot\u00e9cnica", "text": ""}
{"id": "151648", "revid": "55340", "url": "https://gl.wikipedia.org/wiki?curid=151648", "title": "Cadela de frade", "text": "A cadela de frade, forcadela, bicha sara, cadela ou rapacarallas (\"Forficula auricularia\") \u00e9 unha especie de insecto pertencente \u00e1 orde dos derm\u00e1pteros (\"Dermaptera\").\nCultura popular.\nExiste a crenza popular de que se introduce polas orellas dos humanos (ao que debe un dos seus nomes franceses \"pince-oreille\", \"pinza da orella\")."}
{"id": "151649", "revid": "634", "url": "https://gl.wikipedia.org/wiki?curid=151649", "title": "Cadela-frade", "text": ""}
{"id": "151650", "revid": "634", "url": "https://gl.wikipedia.org/wiki?curid=151650", "title": "Forficula auricularia", "text": ""}
{"id": "151651", "revid": "23204", "url": "https://gl.wikipedia.org/wiki?curid=151651", "title": "Zack Snyder", "text": "Zack Snyder, nado en Green Bay, Wisconsin (Estados Unidos) o 1 de marzo de 1966, \u00e9 un director de cine estadounidense.\n\u00c9 reco\u00f1ecido pola s\u00faa opera prima, un \"remake\" da pel\u00edcula \"Dawn of the Dead\" de George A. Romero, e tam\u00e9n pola s\u00faa segunda obra, \"300\", adaptaci\u00f3n do c\u00f3mic de Frank Miller. Despois do \u00e9xito do seu segundo proxecto, far\u00eda \"Watchmen\"."}
{"id": "151652", "revid": "5863", "url": "https://gl.wikipedia.org/wiki?curid=151652", "title": "Ella Fitzgerald", "text": "Ella Jane Fitzgerald, co\u00f1ecida como Ella Fitzgerald e alcumada Lady Ella e The First Lady of Song (\"A primeira dama da canci\u00f3n\"), nada en Newport News (Virxinia) o 25 de abril de 1917 e finada en Beverly Hills (California) o 15 de xu\u00f1o de 1996, foi unha cantante estadounidense de jazz. Non obstante esta condici\u00f3n b\u00e1sica de jazzista, o repertorio musical de Ella Fitzgerald \u00e9 moi amplo e incl\u00fae swing, blues, bossa nova, samba, gospel, calipso, canci\u00f3ns de Nadal, pop etc.\nCanda Billie Holiday e Sarah Vaughan, est\u00e1 considerada como a cantante m\u00e1is importante e influente da historia do jazz (e, en xeral, da canci\u00f3n mel\u00f3dica popular). Estaba dotada dunha voz cun rango vocal de tres oitavas, destacando a s\u00faa precisa e di\u00e1fana vocalizaci\u00f3n e a s\u00faa capacidade de improvisaci\u00f3n, sobre todo no scat, t\u00e9cnica que desenvolveu nos anos corenta e do que logo xurdiu o bop. Nos anos cincuenta sentou c\u00e1tedra coa s\u00faa concepci\u00f3n da canci\u00f3n mel\u00f3dica, en paralelo \u00e1 obra de Frank Sinatra, coas s\u00faas versi\u00f3ns dos temas dos grandes compositores da canci\u00f3n popular estadounidense (os \"songbooks\" de Duke Ellington, Cole Porter, Johnny Mercer etc.). O \u00fanico reparo que se lle puxo ao seu talento interpretativo era a certa incapacidade para adaptarse emocionalmente a letras con contido dram\u00e1tico.\nGa\u00f1ou 13 Premios Grammy, e foi galardoada coa Medalla Nacional das Artes e a Medalla Presidencial da Liberdade dos Estados Unidos.\nTraxectoria.\nCreceu en Yonkers, Nova York, nunha situaci\u00f3n de pobreza permanente. Seu pai, William Fitzgerald, condutor de tren, abandonou a s\u00faa nai Temperance (Tempie) Fitzgerald, lavandeira, cando Ella era moi cativa. As d\u00faas traslad\u00e1ronse a Yonkers (Nova York), xunto co mozo de Tempie, Joseph Da Silva, co que ter\u00eda unha filla en 1923, Frances Fitzgerald.\nEn 1932, a nai de Ella faleceu tras un grave accidente de tr\u00e1fico. Despois de estar con Da Silva durante un breve tempo, s\u00faa t\u00eda Virginia f\u00edxose cargo dela. Pouco despois, Da Silva morrer\u00eda dun ataque card\u00edaco, polo que Frances tivo que ir tam\u00e9n vivir con Ella e a s\u00faa t\u00eda. Este ambiente dram\u00e1tico condicionou o comportamento de Ella, que tivo frecuentes problemas co absentismo escolar e incluso coa polic\u00eda, o que a levou a ser internada nun reformatorio, de onde tratou de escapar varias veces, as\u00ed como tam\u00e9n da s\u00faa casa.\nXa de meni\u00f1a gust\u00e1balle bailar e cantar nun club escolar e no coro da \"Bethany African Methodist Episcopal Church\". Aprendeu a tocar o piano, escoitaba atentamente a radio e estudou todas as gravaci\u00f3ns que sa\u00edan de Louis Armstrong e as Boswell Sisters.\nEn 1932 trasladouse a Nova York para vivir cun t\u00edo, e logo na \"State Training School For Girls\" de Nova York, unha especie de hospicio. En 1934 abandonouno.\nInicio como cantante.\nDebutou como cantante aos 16 anos, en 1934, no \"Harlem Apollo Theater\" de Nova York, ga\u00f1ando o concurso \"Amateur Night Shows\" coa canci\u00f3n \"Judy\", interpretada ao estilo do seu \u00eddolo Connee Boswell. Tras unha breve colaboraci\u00f3n coa banda de Tiny Bradshaw, Ella conseguiu entrar na orquestra de Chick Webb, convencida por un dos asistentes \u00e1s noites do Apollo, Benny Carter.\nComezou a cantar coa banda de Chick Webb en 1935, no \"Savoy Ballroom\" de Harlem. O cr\u00edtico George T. Simon escribiu na revista \"Metronome\" en xaneiro de 1936: \u00abAqu\u00ed temos \u00e1 n\u00famero un de 1936... Ella Fitzgerald... a xoia de 17 anos que canta no \"Harlem' Savoy Ballroom\" coa estupenda orquestra de Chick Webb, coa s\u00faa grande aptitude natural para o canto... unha das mellores... non hai raz\u00f3n para pensar que non chegue a ser a mellor dentro dun tempo\u00bb. En 1937, a metade dos temas da banda contaban xa coa voz de Ella. Gravou unha serie de \u00e9xitos con eles, inclu\u00edndo \"If You Can't Sing It, You'll Have to Swing It\", pero non foi at\u00e9 a gravaci\u00f3n da s\u00faa versi\u00f3n da nana \"A Tisket A Tasket\" en 1938 cando alcanzou directamente a fama. Durante esta etapa, Fitzgerald era esencialmente unha cantante de pop e swing que daba o mellor de si nas baladas. Ti\u00f1a unha fermosa voz, pero nin improvisaba nin practicaba a\u00ednda o scat.\nEfectuou numerosas gravaci\u00f3ns con Louis Armstrong, Count Basie, Duke Ellington e en solitario.\nCando Chick Webb faleceu en 1939, a banda continuou a s\u00faa xira baixo o nome de, \"Ella Fitzgerald and Her Famous Orchestra\". Mais uns anos m\u00e1is tarde, dado o esforzo que supu\u00f1a dirixir a orquestra e cantar a diario, disolveu a formaci\u00f3n.\nCarreira en solitario.\nComezou a s\u00faa carreira en solitario en 1941, cantou con the Ink Spots, Louis Jordan e The Delta Rhythm, e en 1946 empezou a cantar con regularidade nos concertos de Norman Granz \"Jazz at the Philharmonic\" (JAP), convert\u00e9ndose Granz no seu representante. Produciuse un gran cambio no estilo de Ella durante este per\u00edodo. Estivo de xira coa banda de Dizzy Gillespie e adoptou o bebop como parte do seu estilo, e empezou a inclu\u00edr fragmentos de scat nas s\u00faas interpretaci\u00f3ns. As s\u00faas gravaci\u00f3ns de \"Lady Be Good\", \"How High the Moon\" e \"Flying Home\" durante 1945-1947 fix\u00e9ronse moi populares e a s\u00faa estatura como unha das primeiras voces do jazz asentouse. Durante un tempo (10 de decembro de 1947 - 28 de agosto de 1953), estivo casada co baixista Ray Brown, con quen adoptou un neno, e usaba o seu tr\u00edo como acompa\u00f1ante. As series de duetos co pianista Ellis Larkins en 1950 e 1954 lev\u00e1rona a interpretar composici\u00f3ns de George Gershwin, como far\u00eda nun dos seus \"songbooks\".\nTras aparecer no filme de 1955 \"Canci\u00f3n triste de Pete Kelly\", Ella asinou co selo Verve de Norman Granz e durante varios anos gravar\u00eda os famosos \"Song Books\" dos grandes compositores estadounidenses de m\u00fasica popular: Cole Porter, os Gershwins, Rodgers &amp; Hart, Duke Ellington, Harold Arlen, Jerome Kern e Johnny Mercer. Estes, coa excepci\u00f3n dos discos sobre Ellington, non foron as s\u00faas interpretaci\u00f3ns m\u00e1is jazz\u00edsticas, pois Ella apeg\u00e1base \u00e1 melod\u00eda e \u00eda acompa\u00f1ada dunha grande orquestra de corda. En 1960 grava o seu concerto en Berl\u00edn, que se converte nun dos discos m\u00e1is importante de Verve.\nFitzgerald gravou para Capitol e Reprise entre 1967 e 1970. Nos seus \u00faltimos anos, Fitzgerald volveu con Granz para formar parte da s\u00faa nova compa\u00f1\u00eda, Pablo. A s\u00faa colaboraci\u00f3n comezou cun gran concerto en 1972, o \"Santa Monica Civic concert\", e seguiu toda a d\u00e9cada con discos orientados plenamente ao jazz, cantando con Count Basie, Federico Parra, Oscar Peterson e Joe Pass, entre outros.\nXa cega a consecuencia da diabetes que padec\u00eda, en 1993 perd\u00eda as s\u00faas pernas, e un tempo despois falec\u00eda en Beverly Hills. Os seus restos at\u00f3panse no Cemiterio de Inglewood Park de en Inglewood, unha cidade na periferia dos \u00c1nxeles."}
{"id": "151654", "revid": "98629", "url": "https://gl.wikipedia.org/wiki?curid=151654", "title": "Made in Japan (Siniestro Total)", "text": "Made in Japan \u00e9 o d\u00e9cimo \u00e1lbum da banda viguesa Siniestro Total editado en setembro do ano 1993 a trav\u00e9s do selo BMG-Ariola. Este \u00e1lbum marca a primeira colaboraci\u00f3n de Siniestro Total co produtor Joe Hardy (ZZ Top, Georgia Satelites, Jef Healey), co cal ve\u00f1en traballando ata a actualidade. Este tam\u00e9n ser\u00eda o derradeiro \u00e1lbum da banda con Miguel Costas, que a abandonar\u00eda en xaneiro de 1994."}
{"id": "151655", "revid": "56817", "url": "https://gl.wikipedia.org/wiki?curid=151655", "title": "Who You Are (Pearl Jam)", "text": "\"Who You Are\" \u00e9 un sinxelo da banda estadounidense de rock alternativo Pearl Jam. Con letra escrita polo vocalista Eddie Vedder e a m\u00fasica composta polo bater\u00eda Jack Irons e o guitarrista Stone Gossard, \"Who You Are\" foi editado o 30 de xullo de 1996 coma primeiro sinxelo do seu \u00e1lbum \"No Code\". A canci\u00f3n acadou a cima da lista \"Billboard Modern Rock Tracks\" e foi n\u00famero 31 na \"Billboard Hot 100\".\nO tema foi inclu\u00eddo no recompilatorio de grandes \u00e9xitos de Pearl Jam \"rearviewmirror (Greatest Hits 1991-2003)\", editado no ano 2004. Neste \u00e1lbum \"Who You Are\" ten un pequeno cambio na letra. Na vez de \"circumstance, clapping hands\", di \"avalanche, falling fast.\"\nA canci\u00f3n apareceu na banda sonora da pel\u00edcula de 1998 \"Chicago Cab\", e tam\u00e9n no cap\u00edtulo \"The Long Blue Line\" da serie \"Cold Case\", emitido no ano 2009."}
{"id": "151656", "revid": "22570", "url": "https://gl.wikipedia.org/wiki?curid=151656", "title": "Steve Hewitt", "text": "Steven James Hewitt, nado en Northwich (Cheshire) o 22 de marzo de 1971, \u00e9 un m\u00fasico ingl\u00e9s, bater\u00eda da banda Placebo entre mediados de 1996 e outubro do 2007, cando abandonou o grupo debido a diferenzas musicais, sendo substitu\u00eddo por Steve Forrest.\nAntes de unirse Placebo Hewitt foi membro de varias bandas coma Electric Crayons, K-Klass, The Mystic Deckchairs, Boo Radleys e Breed. Tam\u00e9n traballou como m\u00fasico de sesi\u00f3n. Entrou en Placebo substitu\u00edndo a Robert Schultzberg."}
{"id": "151657", "revid": "23204", "url": "https://gl.wikipedia.org/wiki?curid=151657", "title": "David Lovering", "text": "David Lovering, nado en Burlington (Massachusetts) o 6 de decembro de 1961, \u00e9 un m\u00fasico e ilusionista estadounidense. \u00c9 co\u00f1ecido sobre todo polo seu traballo como bater\u00eda na banda de rock alternativo Pixies, \u00e1 cal se uniu no ano 1986. Despois da separaci\u00f3n do grupo en 1993 Lovering tocou a bater\u00eda en varios proxectos, coma The Martinis, Cracker, Nitzer Ebb e Tanya Donelly. Tam\u00e9n ten unha carreira de ilusionista onde \u00e9 co\u00f1ecido coma The Scientific Phenomenalist; realizando experiementos cient\u00edficos no escenario. Cando os Pixies reun\u00edronse no 2004 Lovering volveu como o seu bater\u00eda.\nA s\u00faa primeira bater\u00eda foi unha Gretsch e usouna durante o primeiro ano que estivos cos Pixies. Reemprazouna por unha Tama Artstar II despois de \"Come on Pilgrim\". Esta foi substitu\u00edda por unha Pearl e na actualidade toca cunha Gretsch.\nTraxectoria.\nAprendeu a tocar a bater\u00eda durante a s\u00faa adolescencia e uniuse \u00e1 banda de marcha do seu instituto. Na s\u00faa entrada do anuario do instituto Lovering escribiu os s\u00faas principais aspiraci\u00f3ns: estar nunha banda de rock, ser enxe\u00f1eiro el\u00e9ctrico e xirar con Rush, a s\u00faa banda favorita. Despois de graduarse, Lovering estudou enxe\u00f1er\u00eda el\u00e9ctrica no Wentworth Institute of Technology en Boston. Conseguiu un traballo nunha tenda da cadea RadioShack co seu amigo John Murphy, e, despois de graduarse en Wentworth cun t\u00edtulo de grao en 1982, traballou fabricando l\u00e1seres e continuou tocando a bater\u00eda en bandas locais como Iz Wizard e Riff Raff.\nPixies.\nEn 1985 Lovering asistiu \u00e1 voda de Murphy e Kim Deal. En xaneiro de 1986 Deal foi contratada para tocar o baixo na recentemente creada Pixies, unha banda de rock alternativo fundada por Charles \"Black Francis\" Thompson e Joey Santiago. Murphy suxer\u00edulle a Lovering que fixese unha audici\u00f3n coa banda, que a\u00ednda non ti\u00f1a bater\u00eda. Lovering deixara de tocar a bater\u00eda nese tempo e nun principio non quedara impresionado pola interpretaci\u00f3n das canci\u00f3ns do tr\u00edo. Por\u00e9n, despois de tocar xuntos uniuse a eles."}
{"id": "151658", "revid": "98629", "url": "https://gl.wikipedia.org/wiki?curid=151658", "title": "Natasha Shneider", "text": "Natasha Shneider, nada en Moscova o 22 de maio de 1956 e finada nos \u00c1nxeles (California) o 2 de xullo do 2008, foi unha m\u00fasica rusa, que destacou como teclista e vocalista da banda Eleven, onde tocaba tam\u00e9n o seu marido Alain Johannes. Tocou tam\u00e9n o baixo nos tres primeiros \u00e1lbums da banda.\nShneider e o seu marido contribu\u00edron no \u00e1lbum de Queens of the Stone Age \"Songs for the Deaf\" e un\u00edronse \u00e1 banda durante a xira de promoci\u00f3n do \u00e1lbum de 2005 \"Lullabies to Paralyze\". Tam\u00e9n compuxeron, interpretaron e produciron con Chris Cornell para o seu traballo en solitario de 1999 \"Euphoria Morning\", e formaron parte da s\u00faa banda na xira posterior.\nShneider tam\u00e9n actuou en d\u00faas pel\u00edculas, facendo os papeis da cosmonauta rusa Irina Yakunina no filme \"2010\" (1984), e da estudante de intercambio polaca Wanda Yakubovska en \"Spiker\" (1986). Fixo tam\u00e9n papeis secundarios nas series de televisi\u00f3n \"Miami Vice\" e \"Hill Street Blues\"."}
{"id": "151660", "revid": "23204", "url": "https://gl.wikipedia.org/wiki?curid=151660", "title": "Bombtrack", "text": "\"Bombtrack\" \u00e9 un sinxelo da banda estadounidense Rage Against the Machine, sacada do seu \u00e1lbum de estrea \"Rage Against the Machine\" e editado o 20 de xu\u00f1o de 1993. O tema aparece no filme de Oliver Stone \"Asasinos natos\"."}
{"id": "151661", "revid": "56817", "url": "https://gl.wikipedia.org/wiki?curid=151661", "title": "The Last Song", "text": "\"The Last Song\" \u00e9 unha cara-b do sinxelo \"Thirty-Three\" da banda estadounidense de rock alternativo The Smashing Pumpkins. Composta por Billy Corgan \u00e9 a \u00fanica cara-b composta despois de que se completase o \u00e1lbum \"Mellon Collie and the Infinite Sadness\". Despois de barallar a posibilidade de inclu\u00edr o tema no seguinte \u00e1lbum de The Smashing Pumpkins, Corgan decidiu que a canci\u00f3n ti\u00f1a o esp\u00edrito de \"Mellon Collie\" e deb\u00eda ser un tema extra deste."}
{"id": "151662", "revid": "109216", "url": "https://gl.wikipedia.org/wiki?curid=151662", "title": "Jim Sclavunos", "text": "Jim Sclavunos \u00e9 un bater\u00eda, percusionista, produtor e escritor estadounidense de ascendencia grega e italiana.\nSclavunos foi unha peza fundamental na escena musical \"underground\" de Nova York, axudando a po\u00f1er en marcha o vital movemento No Wave (tocando en Teenage Jesus and the Jerks e 8 Eyed Spy), antes de unirse a Sonic Youth e The Cramps. Na actualidade ten o seu propio grupo The Vanity Set, e tam\u00e9n act\u00faa con Nick Cave in both The Bad Seeds e Grinderman. Jim tam\u00e9n tocou con artistas como Tav Falco's Panther Burns, Lydia Lunch ou Alice Texas entre outros.\nM\u00e1is al\u00e1 do seu traballo como m\u00fasico, Jim Sclavunos ten producido a un amplo rango de bandas como Gogol Bordello, The Horrors, The Jim Jones Revue ou Black Moth. Fixo ademais varias remesturas, tanto pola s\u00faa conta como con Silver Alert (xunto co seu compa\u00f1eiro de The Vanity Set Peter Mavrogeorgis)."}
{"id": "151663", "revid": "23204", "url": "https://gl.wikipedia.org/wiki?curid=151663", "title": "Prison Sex", "text": "\"Prison Sex\" \u00e9 un sinxelo da banda estadounidense de metal progresivo Tool. Foi editado no ano 1993 coma primeiro sinxelo do seu \u00e1lbum de estrea \"Undertow\".\nV\u00eddeo musical.\nO v\u00eddeo para \"Prison Sex\" foi creado coa t\u00e9cnica de animaci\u00f3n \"stop motion\", e foi dirixido polo guitarraista Adam Jones (que ti\u00f1a experiencia previa en direcci\u00f3n art\u00edstica e animaci\u00f3n, inclu\u00eddo o traballo cos dinosauros de \"Jurassic Park\"). O v\u00eddeo foi retirado da MTV debido ao seu contido perturbador. \"Prison Sex\" foi nomeada nos MTV Music Video Awards de 1995 na categor\u00eda de Mellores efectos especiais."}
{"id": "151665", "revid": "23204", "url": "https://gl.wikipedia.org/wiki?curid=151665", "title": "Alex Proyas", "text": "Alex Proyas, nado en Exipto o 23 de setembro de 1963, \u00e9 un director de cine, escritor e produtor australiano. De pais gregos, \u00e1 idade de tres anos trasladouse coa s\u00faa familia a Sydney.\nTraxectoria.\nO seu primeiro traballo como director foi un proxecto de adaptaci\u00f3n ao cine da obra de banda dese\u00f1ada \"The Crow\" co actor Brandon Lee, o cal morreu nun accidente durante a rodaxe, s\u00f3 a oito d\u00edas de terminar o mesmo, en marzo de 1993. Logo da s\u00faa morte, Alex prop\u00faxose finalizar o filme coma homenaxe ao actor, para o que usou dobres e efectos especiais que lle permitisen acabar a pel\u00edcula. \"The Crow\" foi finalmente estreada en maio de 1994 con grande \u00e9xito de cr\u00edtica.\nEn 1998, escribiu e dirixiu a pel\u00edcula de ciencia ficci\u00f3n e suspense \"Dark City\", con malos resultados de vendas a pesar de obter gran cantidade de premios. En 2004 dirixiu \"I, Robot\", baseada na obra hom\u00f3nima de Isaac Asimov, con Will Smith como actor principal. A pel\u00edcula foi un \u00e9xito comercial pero obtivo divisi\u00f3n de opini\u00f3ns nas cr\u00edticas."}
{"id": "151668", "revid": "1131", "url": "https://gl.wikipedia.org/wiki?curid=151668", "title": "Sela (hom\u00f3nimos)", "text": "O termo sela pode referirse a:"}
{"id": "151669", "revid": "25871", "url": "https://gl.wikipedia.org/wiki?curid=151669", "title": "Sela", "text": "A sela \u00e9 unha estrutura de soporte amarrada ao dorso dunha cabalgadura (cabalos, camelos, asnos etc.) onde senta a persoa que a conduce. O tipo m\u00e1is com\u00fan empr\u00e9gase para montar cabalos.\nPor extensi\u00f3n, ch\u00e1mase tam\u00e9n sela ao asento da bicicleta."}
{"id": "151670", "revid": "336", "url": "https://gl.wikipedia.org/wiki?curid=151670", "title": "Sabela de Castela", "text": ""}
{"id": "151671", "revid": "5132", "url": "https://gl.wikipedia.org/wiki?curid=151671", "title": "Mens Sana Basket Siena", "text": ""}
{"id": "151672", "revid": "59564", "url": "https://gl.wikipedia.org/wiki?curid=151672", "title": "Luz Pichel", "text": "Luz Pichel Gonz\u00e1lez, nada en Al\u00e9n (Lal\u00edn) o 10 de maio de 1947, \u00e9 unha poeta galega.\nTraxectoria.\nEstuda Filolox\u00eda Rom\u00e1nica na Universidade de Santiago de Compostela. En 1970 trasl\u00e1dase a Madrid onde remata os estudos, establec\u00e9ndose al\u00ed. Foi profesora de Lingua e Literatura Espa\u00f1ola nos Institutos de Ense\u00f1anza Secundaria Herrera Oria, Vega del Jarama e catedr\u00e1tica no IES \u00c1gora de Alcobendas, onde se prexubilou en 2007. Poeta en lingua castel\u00e1, en 1990 obtivo o I Premio Internacional de Poes\u00eda Ciudad de Santa Cruz de la Palma co seu primeiro poemario \"El p\u00e1jaro mudo\", e en 2004 o XXIV Premio Hispanoamericano de Poes\u00eda \u201cJuan Ram\u00f3n Jim\u00e9nez\u201d."}
{"id": "151674", "revid": "5373005", "url": "https://gl.wikipedia.org/wiki?curid=151674", "title": "Denver Broncos", "text": "Os Denver Broncos son un equipo profesional de f\u00fatbol americano con sede na cidade de Denver, Colorado. O equipo compite na AFC Oeste, unha das divisi\u00f3ns da American Football Conference (AFC) da National Football League (NFL). Os Broncos comezaron a s\u00faa andaina no f\u00fatbol profesional en 1960 como membros fundadores da American Football League (AFL). Posteriormente, en 1970, pasaron a formar parte da NFL por mor da fusi\u00f3n das d\u00faas grandes ligas estadounidenses da \u00e9poca: a AFL (da que eran membros) e a propia NFL. A franqu\u00eda \u00e9 propiedade do Fideicomiso Pat Bowlen. Desde o ano 2001 xogan os seus partidos como local no Sports Authority Field at Mile High, estadio con capacidade para 76.125 espectadores.\nA defensa de 1977 ga\u00f1ouse o alcume de \"Orange Crush\" e \u00e9 considerada unha das mellores de t\u00f3dolos tempos. No 2009, cumpriu 50 anos de historia. Ao longo da s\u00faa historia, os Broncos protagonizaron algunhas das m\u00e1is intensas rivalidades da NFL cos Oakland Raiders. Os San Diego Chargers, Kansas City Chiefs e Cleveland Browns tam\u00e9n son rivais dos Broncos."}
{"id": "151676", "revid": "5132", "url": "https://gl.wikipedia.org/wiki?curid=151676", "title": "Minnesota Vikings", "text": "Os Minnesota Vikings son un equipo profesional de f\u00fatbol americano da cidade de Minneapolis, no estado de Minnesota. O equipo compite na North Division da National Football Conference, unha das divisi\u00f3ns da National Football League, liga \u00e1 que pertence dende o seu nacemento en 1961. Ao longo da s\u00faa historia ga\u00f1ou unicamente un t\u00edtulo de liga (1969) antes da fusi\u00f3n das d\u00faas ligas profesionais de f\u00fatbol (a American Football League e a National Football League), a pesar dos seus 20 t\u00edtulos de divisi\u00f3n e os 4 de conferencia."}
{"id": "151677", "revid": "98629", "url": "https://gl.wikipedia.org/wiki?curid=151677", "title": "Ensaios in vitro para a avaliaci\u00f3n da toxicidade", "text": "Os estudos in vitro ocupan un lugar moi relevante no contexto dos m\u00e9todos alternativos na investigaci\u00f3n da toxicidade, xa que constit\u00faen a alternativa m\u00e1is salientable aos estudos in vivo, repol\u00e1ndoos nalgunhas ocasi\u00f3ns.\nValidaci\u00f3n e aceptaci\u00f3n dos m\u00e9todos in vitro.\nActualmente adm\u00edtese a utilidade dos resultados obtidos por procedementos in vitro na investigaci\u00f3n b\u00e1sica dos mecanismos toxicol\u00f3xicos. Para que os datos subministrados por un m\u00e9todo in vitro poidan ser usados para o rexistro dun novo composto qu\u00edmico requ\u00edrese que o seu protocolo fora previamente validado cientificamente e aprobado polas autoridades reguladoras.\nCompo\u00f1entes dos modelos experimentais de toxicidade in vitro.\nUn m\u00e9todo in vitro consta de dous compo\u00f1entes fundamentais: un substrato biol\u00f3xico e un (ou varios) indicador de toxicidade. O substrato biol\u00f3xico \u00e9 o material, xeralmente org\u00e1nico, sobre o que se aplica in vitro o xenobi\u00f3tico e cuxas reacci\u00f3ns ante o est\u00edmulo se pretende extrapolar ao ser humano. Estas alteraci\u00f3ns m\u00eddense mediante os denominados indicadores de toxicidade, que son os par\u00e1metros que se valoran para cuantificar as modificaci\u00f3ns producidas na estrutura ou fisiolox\u00eda dos compo\u00f1entes do substrato do ensaio. O valor predictivo do modelo experimental depender\u00e1 da boa conxunci\u00f3n entre o substrato biol\u00f3xico e os indicadores de toxicidade aplicados.\nPrincipais substratos biol\u00f3xicos empregados in vitro.\nEmpr\u00e9ganse principalmente embri\u00f3ns de roedores e de aves (ovos fecundados) para examinar as alteraci\u00f3ns no desenvolvemento e a diferenciaci\u00f3n. \n\u00dasanse f\u00edgado, cerebro, hip\u00f3fise, \u00edleo etc., tanto \u00edntegros como en toros. \nDeterminados \u00f3rganos como o f\u00edgado, ril e p\u00e1ncreas poden manterse en \u00f3ptimas condici\u00f3ns mediante sistemas de perfusi\u00f3n continua o que facilita os estudos de captaci\u00f3n e secreci\u00f3n de substancias.\nOs explantes son pequenas pezas de tecido, tomadas de animais de calquera idade, cuxas c\u00e9lulas interaccionan entre si e crecen en cultivo durante semanas ou meses mantendo a estrutura do \u00f3rgano.\nSe as c\u00e9lulas procedentes de tecidos fetais se disocian e cultivan nun medio sometido a axitaci\u00f3n constante, estas reagr\u00fapanse formando microagregados nos que se restaura a arquitectura tridimensional orixinal. A diferenciaci\u00f3n \u00e9 m\u00e1is completa que nun crecemento en monocapa e a reproducibilidade \u00e9 mellor que nos explantes.\nAs c\u00e9lulas cult\u00edvanse tras ser disociadas e o crecemento do cultivo prod\u00facese en monocapa. A reproducibilidade dos estudos \u00e9 maior e pode realizarse sobre c\u00e9lulas individualizadas durante longo tempo.\nEmpr\u00e9ganse c\u00e9lulas de orixe animal ou humano que se adaptaron a vivir en cultivo. Estas c\u00e9lulas te\u00f1en unha vida infinita (son capaces de multiplicarse in vitro durante per\u00edodos ilimitados) e convert\u00e9ndose nunha li\u00f1a celular establecida. O seu mantemento \u00e9 sinxelo e os resultados son moi reproducibles.\nA experimentaci\u00f3n cunha fracci\u00f3n subcelular illada presenta a vantaxe de evitar interacci\u00f3ns tisulares, celulares e con outros org\u00e1nulos e enzimas, polo que resulta moi axeitada para comprobar efectos espec\u00edficos sobre estruturas subcelulares.\nIndicadores de toxicidade in vitro.\nPara cuantificar o grao de toxicidade que un determinado substrato biol\u00f3xico sofre trala acci\u00f3n dun t\u00f3xico establ\u00e9cense unha serie de marcadores. Estes marcadores son variaci\u00f3ns que se producen no funcionamento e na morfolox\u00eda do substrato biol\u00f3xico empregado na an\u00e1lise. \nTendo en conta que estas an\u00e1lises son in vitro os substratos biol\u00f3xicos dos que vai facer uso son os tecidos, as c\u00e9lulas, os compo\u00f1entes celulares e as biomol\u00e9culas, coma prote\u00ednas por exemplo.\nOs principais indicadores son:\n1. Modificaci\u00f3ns na morfolox\u00eda celular e tisular.\nEntre outros efectos t\u00f3xicos podemos atopar por exemplo: variaci\u00f3ns no tama\u00f1o e na forma celular, nas uni\u00f3ns e mecanismos de contacto entre c\u00e9lulas, no n\u00facleo e nucl\u00e9olos etc. Estas modificaci\u00f3ns ponse de manifesto mediante unha serie de t\u00e9cnicas coma a microscop\u00eda \u00f3ptica e electr\u00f3nica, a resonancia magn\u00e9tica nuclear ou a citrometr\u00eda de fluxo.\n2. Morte celular.\nEste efecto t\u00f3xico p\u00f3dese avaliar observando como act\u00faan as c\u00e9lulas fronte a determinados colorantes. As\u00ed s\u00f3 as c\u00e9lulas vivas son capaces de expulsar o azul trip\u00e1n, ou de absorber o vermello neutro. Avaliando a adhesi\u00f3n das c\u00e9lulas a superficie do cultivo tam\u00e9n se poden distinguir c\u00e9lulas vivas de mortas xa que a adhesi\u00f3n \u00e9 unha propiedade das c\u00e9lulas sas e vivas.\n3. Incapacidade de divisi\u00f3n.\nA perda desta funci\u00f3n vital para a c\u00e9lula pode ocorrer trala exposici\u00f3n a un t\u00f3xico. Para poder medir isto rec\u00f3rrese o reconto directo do n\u00famero de c\u00e9lulas ou indirectamente avaliando o incremento do ADN total.\n4. Variaci\u00f3ns no metabolismo celular.\nComo resultado da interacci\u00f3n cun t\u00f3xico unha c\u00e9lula pode ver modificado o seu metabolismo. Podemos citar como exemplos a variaci\u00f3n dos niveis de substancias vitais para o funcionamento celular (ATP, i\u00f3ns, glutati\u00f3n, e outros.); a alteraci\u00f3n das reacci\u00f3ns metab\u00f3licas que interve\u00f1en en funci\u00f3ns enerx\u00e9ticas e a capacidade de s\u00edntese de macromol\u00e9culas coma os \u00e1cidos nucleicos e as prote\u00ednas.\nPara a avaliaci\u00f3n destes efectos hai que recorrer a:\n5. Alteraci\u00f3ns das membranas celulares.\nTendo en conta que as membranas son un entramado bioquimicamente complexo, formado maioritariamente por l\u00edpidos e prote\u00ednas. A toxicidade sobre estas expl\u00edcase atendendo a dous procesos: as alteraci\u00f3ns na s\u00edntese de l\u00edpidos e prote\u00ednas e a un dano fisicoqu\u00edmico directo sobre a membrana por parte dos radicais libres de os\u00edxeno que provocar\u00e1n a peroxidaci\u00f3n lip\u00eddica desta, co correspondente dano estrutural. Atendendo a isto, a avaliaci\u00f3n da toxicidade sobre a membrana recaer\u00e1 na an\u00e1lise da s\u00faa fisiolox\u00eda e estrutura, da permeabilidade i\u00f3nica, e dos sistemas de transporte, mediante procedementos coma a captaci\u00f3n de colorantes.\n6. Interferencias na comunicaci\u00f3n intercelular.\nA comunicaci\u00f3n celular, neste caso est\u00e1 referida \u00f3 intercambio de mol\u00e9culas a trav\u00e9s dos complexos de uni\u00f3n e p\u00f3dese avaliar mediante t\u00e9cnicas coma o electroacoplamento e a inxecci\u00f3n de colorantes.\n7. Toxicidades espec\u00edficas.\nHai efectos t\u00f3xicos que son caracter\u00edsticos de \u00f3rganos concretos e por tanto requ\u00edrense procedementos especiais para avaliar estas toxicidades. Son exemplos representativos:\nPrincipais aplicaci\u00f3ns dos ensaios in vitro.\nAs aplicaci\u00f3ns deste tipo de test est\u00e1n en continuo desenvolvemento e incl\u00faen test de irritaci\u00f3n ocular, test de irritaci\u00f3n/corrosi\u00f3n/sensibilizaci\u00f3n cut\u00e1nea, carcinox\u00e9nese/mutax\u00e9nese (o test de Ames \u00e9 o m\u00e1is cl\u00e1sico), test de toxicidade reprodutiva e do desenvolvemento, hepatotoxicidade, neutoxicidade etc\u2026 Por\u00e9n a\u00ednda faltan alternativas para a avaliaci\u00f3n da toxicidade sist\u00e9mica a longo prazo. Existe unha grande presi\u00f3n sobre os cient\u00edficos para o desenvolvemento e validaci\u00f3n destes m\u00e9todos xa que existe lexislaci\u00f3n que establece que a experimentaci\u00f3n animal para a avaliaci\u00f3n de produtos cosm\u00e9ticos estar\u00e1 prohibida a partir do ano 2013."}
{"id": "151678", "revid": "1131", "url": "https://gl.wikipedia.org/wiki?curid=151678", "title": "Cyberia", "text": "Cyberia \u00e9 un videoxogo de acci\u00f3n creado por Xatrix Entertainment en 1994 para PC, e posteriormente, en 1996 foi portado \u00e1s videoconsolas Sega Saturn e PlayStation.\nCaracter\u00edsticas.\nNo xogo p\u00f3dese escoller en ocasi\u00f3ns d\u00faas opci\u00f3ns, a que se escolla alterar\u00e1 o desenvolvemento do xogo. \u00c9 un videoxogo un pouco dif\u00edcil polo tipo de puzzles que hai que resolver onde non todo \u00e9 forza bruta e disparos se non pensar un pouco e usar as ferramentas precisas para sa\u00edr do apuro cando este se presente. A pesar de todo isto, ao acabar o xogo dar\u00e9monos conta de que non \u00e9 tan longo. O Videoxogo ten alg\u00fans contras, por exemplo, que a configuraci\u00f3n do rato est\u00e1 por defecto inversa e non se pode trocar, ou que \u00e9 dif\u00edcil disparar aos inimigos en movemento cando se est\u00e1 a manexar un \"Blackbird\"."}
{"id": "151681", "revid": "5749", "url": "https://gl.wikipedia.org/wiki?curid=151681", "title": "Ailanthus altissima", "text": ""}
{"id": "151682", "revid": "5749", "url": "https://gl.wikipedia.org/wiki?curid=151682", "title": "Cercis siliquastrum", "text": ""}
{"id": "151683", "revid": "123801", "url": "https://gl.wikipedia.org/wiki?curid=151683", "title": "Kansas City Chiefs", "text": "Os Kansas City Chiefs son un equipo profesional de f\u00fatbol americano que compite na National Football League e ten a s\u00faa base na cidade de Kansas City, no estado de Missouri.\nHistoria.\nDenominados orixinalmente \"Dallas Texans\", a franqu\u00eda foi fundada en 1960 por Lamar Hunt como membro da American Football League (AFL). En 1963 o equipo se traslada a Kansas City, sendo renomeados co seu nome actual. De 1960 ata 1969, os Kansas City Chiefs foron un dos equipos de maior \u00e9xito da AFL, ga\u00f1ando o campionato de liga en tres ocasi\u00f3ns (1963, 1966, 1969). Os Chiefs ostentan o r\u00e9cord de ser o segundo equipo da AFL (logo dos New York Jets) en derrotar a un equipo da NFL na AFL-NFL World Championship Game, cando derrotaron aos Minnesota Vikings no que hoxe co\u00f1ecemos coma Super Bowl IV. No ano 2019 os Chiefs conseguiron a s\u00faa segunda Super Bowl ap\u00f3s derrotar aos San Francisco 49ers por 31\u221220. O MVP do encontro foi o quarterback Patrick Mahomes, quen conseguiu facer 26 pases de 42 intentos para 286 iardas (dous touchdowns, d\u00faas intercepci\u00f3ns) e correr 29 iardas (un touchdown). "}
{"id": "151684", "revid": "336", "url": "https://gl.wikipedia.org/wiki?curid=151684", "title": "Xogos Ol\u00edmpicos de Pequ\u00edn 2008", "text": ""}
{"id": "151686", "revid": "1888", "url": "https://gl.wikipedia.org/wiki?curid=151686", "title": "Cecilio Acosta", "text": "Cecilio Acosta, nado o 1 de febreiro de 1818 en San Diego de Los Altos e finado o 8 de xullo 1881 en Caracas, foi un educador e publicista venezolano.\nTraxectoria.\nDe ideolox\u00eda democr\u00e1tica liberal, op\u00faxose ao r\u00e9xime de ditadura. O seu pensamento \u00e9 unha s\u00edntese dos valores cristi\u00e1ns e os do humanismo laico. Autor de numerosos escritos pedag\u00f3xicos \"Cosas sabidas y cosas por saberse\", pol\u00edticos \"Los partidos pol\u00edticos\" e sociais \"Caridad, o cooperaci\u00f3n de todos al bien de todos\" etc. Distinguiuse na redacci\u00f3n do C\u00f3digo Penal venezolano."}
{"id": "151687", "revid": "23204", "url": "https://gl.wikipedia.org/wiki?curid=151687", "title": "Primeira divisi\u00f3n espa\u00f1ola 2010/11", "text": "A tempada 2010/11 da Primeira Divisi\u00f3n Espa\u00f1ola de f\u00fatbol foi a 80\u00aa edici\u00f3n desta competici\u00f3n. Comezou o 28 de agosto de 2010 e finalizou o 22 de maio de 2011. O FC Barcelona proclamouse campi\u00f3n por terceira tempada consecutiva e logrou a 21\u00aa liga da s\u00faa historia, con d\u00faas xornadas a\u00ednda por disputarse. O \u00fanico representante galego foi o Deportivo da Coru\u00f1a, que acabou perdendo a categor\u00eda, e houbo un \u00fanico \u00e1rbitro galego, o ascendido ese mesmo ano Ignacio Iglesias Villanueva.\nOs azulgrana sentenciaron o seu terceiro t\u00edtulo consecutivo na xornada 36\u00aa, conseguindo 96 puntos, a segunda mellor marca da s\u00faa historia. Barcelona, Real Madrid e Valencia clasif\u00edcanse de xeito directo para a Liga de Campi\u00f3ns, e o Villarreal, que xogar\u00e1 a rolda previa. O Sevilla e o Athletic Club clasif\u00edcanse para a UEFA Europa League, que tam\u00e9n xogou o Atl\u00e9tico de Madrid a\u00ednda que xogando unha rolda previa. Por outro lado, Deportivo da Coru\u00f1a, H\u00e9rcules e Almer\u00eda perderon a categor\u00eda.\nEquipos e estadios.\nTomaron parte na competici\u00f3n vinte equipos. Real Valladolid, CD Tenerife e Xerez CD, descendidos a tempada anterior, foron substitu\u00eddos por Real Sociedad, H\u00e9rcules CF e Levante UD.\nSistema de competici\u00f3n.\nA Primeira Divisi\u00f3n de Espa\u00f1a 2010/11 foi organizada pola Liga Nacional de F\u00fatbol Profesional (LFP).\nComo en tempadas precedentes, consta dun grupo \u00fanico integrado por vinte clubs de toda a xeograf\u00eda espa\u00f1ola. Seguindo un sistema de liga, os vinte equipos enfr\u00f3ntanse todos contra todos en d\u00faas ocasi\u00f3ns -unha en campo propio e outra en campo contrario- sumando un total de 38 xornadas. A orde dos encontros dec\u00eddese por sorteo antes de empezar a competici\u00f3n.\nA clasificaci\u00f3n establecerse con arranxo aos puntos obtidos en cada enfrontamento, a raz\u00f3n de tres por partido ga\u00f1ado, un por empatado e ning\u00fan en caso de derrota. Se ao finalizar o campionato dous equipos igualasen a puntos, os mecanismos para desempatar a clasificaci\u00f3n ser\u00edan os seguintes: \nSe o empate a puntos \u00e9 entre tres ou m\u00e1is clubs, os sucesivos mecanismos de desempate previstos polo regulamento son os seguintes: \nEfectos da clasificaci\u00f3n.\nO equipo que m\u00e1is puntos some ao final do campionato ser\u00e1 proclamado campi\u00f3n de liga e obter\u00e1 o dereito autom\u00e1tico a participar na fase de grupos da seguinte edici\u00f3n da Liga de Campi\u00f3ns da UEFA, xunto co subcampi\u00f3n e o terceiro clasificado; o cuarto disputar\u00e1 a rolda previa para acceder \u00e1 fase de grupos.\nO quinto e o sexto clasificado obter\u00e1n o dereito a participar na pr\u00f3xima UEFA Europa League.\nOs tres \u00faltimos equipos descender\u00e1n directamente \u00e1 Segunda Divisi\u00f3n. Para substitu\u00edlos ascender\u00e1n de Segunda os dous primeiros clasificados, xunto co ga\u00f1ador dunha promoci\u00f3n que disputar\u00e1n os clasificados entre o terceiro e sexto posto.\nResultados.\nOs horarios corresponden \u00e1 CET (Hora Central Europea) UTC+1 en horario est\u00e1ndar e UTC+2 en horario de ver\u00e1n.\nDistinci\u00f3ns.\nTrofeo Pichichi.\nO Trofeo Pichichi \u00e9 o premio outorgado anualmente polo diario deportivo Marca ao m\u00e1ximo goleador da Primeira divisi\u00f3n da Liga espa\u00f1ola de f\u00fatbol. Cabe sinalar, que os goles deste trofeo non se contabilizan segundo as actas arbitrais, sen\u00f3n segundo o criterio do diario Marca, polo que non te\u00f1en validez oficial e poden non coincidir coa cifra de goles contabilizada pola LFP.\nCristiano Ronaldo conseguiu, con 41 goles, o seu primeiro Pichichi, batendo ademais a marca hist\u00f3rica de Hugo S\u00e1nchez e Telmo Zarra, que conseguiron 38 nunha mesma tempada.\nTrofeo Zarra.\nO Trofeo Zarra \u00e9 un premio outorgado polo diario deportivo Marca ao m\u00e1ximo goleador espa\u00f1ol da tempada. Do mesmo xeito que o Trofeo Pichichi, non ten en conta as actas arbitrais, sen\u00f3n as apreciaci\u00f3ns propias do diario Marca.\n\u00c1lvaro Negredo, que marcou 7 goles nas \u00faltimas catro xornadas, arrebatou o Trofeo Zarra ao seu hist\u00f3rico ga\u00f1ador, David Villa.\nTrofeo Zamora.\nO Trofeo Zamora \u00e9 o t\u00edtulo outorgado desde o ano 1959 polo diario deportivo Marca, ao porteiro de f\u00fatbol menos goleado da Primeira Divisi\u00f3n. Para optar ao premio \u00e9 necesario disputar 60 minutos en, como m\u00ednimo, 28 partidos.\nV\u00edctor Vald\u00e9s logrou o seu terceiro Zamora consecutivo e cuarto da s\u00faa carreira, co segundo mellor coeficiente da historia da Liga.\nXogadores.\nMercado de traspasos.\nA crise econ\u00f3mica marcou o mercado de ver\u00e1n da tempada 2010/11. Os clubs de Primeira Divisi\u00f3n gast\u00e1ronse un total 262 mill\u00f3ns de euros en fichaxes, practicamente a metade do investido a tempada anterior. Deste xeito, o campionato espa\u00f1ol caeu ao terceiro posto das ligas europeas en canto a investimento en traspasos, por detr\u00e1s da Premier League inglesa (435 mill\u00f3ns de euros) e a Serie A italiana (327 mill\u00f3ns de euros).\nDebido \u00e1 delicada situaci\u00f3n econ\u00f3mica dos clubs espa\u00f1ois, a maior\u00eda optaron por reforzarse mediante cesi\u00f3ns (23%) e fichaxes a custo cero (39%). O maior dispendio en contrataci\u00f3ns volveu realizalo, un ano m\u00e1is, o Real Madrid, con 78 mill\u00f3ns de euros, seguido de cerca polo FC Barcelona, con 71,5 mill\u00f3ns, dos que 40 foron investidos en David Villa, o traspaso m\u00e1is caro da tempada en Espa\u00f1a. Por detr\u00e1s dos dous \"grandes\" quedaron os investimentos realizados polo Valencia CF (26,7 mill\u00f3ns), o Atl\u00e9tico de Madrid (22,8 mill\u00f3ns) e o M\u00e1laga CF (17,1 mill\u00f3ns), que realizou o maior investimento da s\u00faa historia tras ser adquirido polo xeque qatar\u00ed Abdullah ben Nasser Al Thani. No apartado de vendas, o Valencia CF situouse como o club europeo que m\u00e1is beneficios obtivo co traspaso de futbolistas. Os levantinos, que venderon a tres campi\u00f3ns do mundo -David Villa, David Silva e Carlos Marchena- ingresaron 84 mill\u00f3ns grazas aos traspasos.\nA diferenza do sucedido no mercado de ver\u00e1n, no inverno disparouse o investimento respecto da tempada anterior: 32 mill\u00f3ns de euros en traspasos, catro veces m\u00e1is do gastado en 2010. A maior parte deste desembolso foi realizado entre o M\u00e1laga CF e o Atl\u00e9tico de Madrid, con 11,5 e 11,3 mill\u00f3ns de euros, respectivamente. Por segundo ano consecutivo os colchoneiros realizaron a fichaxe m\u00e1is cara do mercado invernal, ao pagar 7 mill\u00f3ns pola contrataci\u00f3n do brasile\u00f1o Elias."}
{"id": "151689", "revid": "1131", "url": "https://gl.wikipedia.org/wiki?curid=151689", "title": "Estadi Ciutat de Val\u00e8ncia", "text": "O Estadi Ciutat de Val\u00e8ncia \u00e9 un estadio de f\u00fatbol da cidade de Valencia, no que xoga os seus partidos oficiais o Levante Uni\u00f3n Deportiva. At\u00f3pase situado na R\u00faa San Vicente de Pa\u00fal, 44, no barrio de Orriols.\nFoi inaugurado en 1969 baixo a presidencia de Antonio Rom\u00e1n e cambiou de nome varias veces, antes do actual o seu nome era o de Nou Estadi. O Levante UD xogaba os seus partidos anteriormente no campo de Vallejo.\nO campo ten unha capacidade de 25.354 espectadores. As dimensi\u00f3ns do terreo de xogo son de 107 x 68 metros.\nZonas do estadio.\nActualmente no estadio hai 8 zonas diferenciadas para os espectadores desde onde se poden presenciar os partidos. Estas son: \nNovo estadio.\nO Levante UD presentou ao ministro de Administraci\u00f3ns P\u00fablicas, Jordi Sevilla, un proxecto dun novo estadio de 40.000 espectadores, rodeado de auga, xunto \u00e1 nova d\u00e1rsena da Copa do Am\u00e9rica. O Estado, que \u00e9 a quen pertence o chan, non rexeita de entrada a idea e empraza ao club a desenvolver o plan para logo da Copa do Am\u00e9rica, \"cando se constit\u00faa a nova sociedade estatal\" que xestionar\u00e1 o porto de Valencia.\nO novo estadio estar\u00e1 rodeado de mar por tres dos seus catro lados, cun aparcadoiro subterr\u00e1neo para 3.000 coches e xunto \u00e1 base do Desaf\u00edo espa\u00f1ol. O proxecto est\u00e1 dirixido por Alejandro Escribano, o mesmo arquitecto do Nou Mestalla. Os terreos est\u00e1n ocupados actualmente polo grupo naval Boluda, que est\u00e1 disposto a trasladar os seus estaleiros ao porto de Sagunt. O club pretende unha permuta dos terreos, propiedade do Estado, para edificar o seu novo campo sen custo alg\u00fan, contando as\u00ed mesmo co visto e prace do Concello de Valencia.\nO proceso que levar\u00eda a cabo ser\u00eda o seguinte: pola venda do seu antigo estadio en Orriols por un valor de 165 mill\u00f3ns de euros, que depende da recualificaci\u00f3n das instalaci\u00f3ns actuais. Con esa venda custear\u00edase a construci\u00f3n do novo estadio no novo terreo, constru\u00eddo sobre terreo p\u00fablico. O club prev\u00e9, doutra banda, que a explotaci\u00f3n comercial do estadio sexa encargada \u00e1 empresa multinacional Area que xa xestiona outros recintos."}
{"id": "151690", "revid": "81969", "url": "https://gl.wikipedia.org/wiki?curid=151690", "title": "PSV Eindhoven", "text": "O PSV Eindhoven, que ten por nome oficial Philips Sport Vereniging, \u00e9 un club de f\u00fatbol da cidade de Eindhoven, nos Pa\u00edses Baixos.\nFoi fundado en 1913 e xoga na Eredivisie da liga neerlandesa de f\u00fatbol. \u00c9 un dos tres \"grandes\" do f\u00fatbol neerland\u00e9s, xunto ao Ajax \u00c1msterdan e o Feyenoord Rotterdam.\nHistoria.\nFoi fundado oficialmente o 31 de agosto de 1913 ao final dunha gran festa de deporte de Philips, esta festa f\u00edxose coa intenci\u00f3n de celebrar a independencia holandesa do dominio franc\u00e9s. O PSV Eindhoven desenvolveuse como club profesional de f\u00fatbol e ao longo da s\u00faa historia contou con xogadores como Ruud Gullit, Ronald Koeman, Mark van Bommel, Mateja Ke\u017eman, Rom\u00e1rio, Andr\u00e9 Ooijer, Ronaldo, Phillip Cocu, Eric Gerets, Jaap Stam, Ruud van Nistelrooy, Arjen Robben, Jefferson Farf\u00e1n e Patrick Kluivert. \nO grande \u00e9xito do club fundouse a trav\u00e9s das achegas de xogadores como Willy van der Kuijlen, os irm\u00e1ns Van der Kerkhof e January van Beveren, quen ga\u00f1aron a Copa da UEFA en 1978 ao derrotar na final ao Bastia de Francia. Os \u00e9xitos internacionais do PSV volveron no ano 1988 cando, adestrado por Guus Hiddink e cun equipo que contaba con xogadores como Ronald Koeman, Eric Gerets, Soren Lerby e Wim Kieft; o PSV ga\u00f1ou a Copa de Europa derrotando na final ao Benfica de Portugal e deixando no cami\u00f1o ao franc\u00e9s Girondins de Bordeos e ao Real Madrid. Logo dese triunfo, o PSV Eindhoven xogou a Copa Intercontinental ante o Nacional de Montevideo, que a perdeu ante o club charr\u00faa.\nNa actualidade demostra o seu poder tanto nas competici\u00f3ns locais que nas internacionais, a\u00ednda que na Liga de Campi\u00f3ns da UEFA, o club mostrou unha boa cara, chegando \u00e1s semifinais en 2005, caendo por diferenza de goles ante o AC Milan. \nNos \u00faltimos anos, PSV Eindhoven demostrou ser o mellor equipo da Liga Holandesa, xa que neste per\u00edodo foi o que ga\u00f1ou m\u00e1is t\u00edtulos, inclu\u00eddas 4 ligas consecutivas. Ademais, marcou un fito dentro do f\u00fatbol holand\u00e9s: \u00e9 o \u00fanico club en ga\u00f1ar 4 t\u00edtulos consecutivos de liga en d\u00faas ocasi\u00f3ns.\nEstadio.\nO estadio de PSV ch\u00e1mase en neerland\u00e9s \"Philips Stadion\" e ten capacidade para 35.000 espectadores. Foi inaugurado o mesmo d\u00eda de fundaci\u00f3n do club (31 de agosto de 1913)."}
{"id": "151691", "revid": "23204", "url": "https://gl.wikipedia.org/wiki?curid=151691", "title": "Anselmo L\u00f3pez Carreira", "text": "Anselmo L\u00f3pez Carreira, nado en Vigo en 1951, \u00e9 un historiador e profesor galego.\nTraxectoria.\nLicenciado (1976) e doutorado (1994) en Historia pola Universidade de Santiago de Compostela. Catedr\u00e1tico de Historia no IES Mar\u00eda Soli\u00f1o de Cangas, logo de ter traballado en Celanova, Ver\u00edn, Santiago, Barcelona e Hannover. \u00c9 tam\u00e9n profesor titor da UNED en Ourense, catedr\u00e1tico de secundaria e historiador ligado ao Instituto Padre Sarmiento de Estudos Galegos.\nAnselmo L\u00f3pez \u00e9 autor dunha ampla obra ensa\u00edstica de investigaci\u00f3n hist\u00f3rica, centrada na historia medieval de Galicia. Tam\u00e9n \u00e9 coautor de varias historias xerais de Galicia (1979, 1991, 1996 e 1997). Foi o encargado do asesoramento hist\u00f3rico do xogo de rol en vivo \"\" (2006-2008) e comisariou a exposici\u00f3n \"Da Terra de Lemos ao Reino de Galicia\", inaugurada en Ourense en febreiro de 2009.\nEn 2022 foi o comisario cient\u00edfico do I Congreso Internacional sobre o Reino Medieval de Galicia, organizado pola Deputaci\u00f3n da Coru\u00f1a e celebrado do 19 ao 22 de setembro no Museo do Pobo Galego.\nVida persoal.\nEstivo casado coa poeta Chus Pato, coa que tivo d\u00faas fillas: a historiadora da arte Sabela L\u00f3pez Pato e a tradutora Catuxa L\u00f3pez Pato."}
{"id": "151693", "revid": "98629", "url": "https://gl.wikipedia.org/wiki?curid=151693", "title": "Feyenoord Rotterdam", "text": "O Feyenoord Rotterdam \u00e9 un equipo de f\u00fatbol dos Pa\u00edses Baixos, da cidade de Rotterdam. Foi fundado en 1908 e xoga na primeira divisi\u00f3n da liga holandesa, a Eredivisie.\n\u00c9 o club m\u00e1is popular de Holanda e o terceiro en canto a t\u00edtulos obtidos tras o Ajax \u00c1msterdan e o PSV Eindhoven, ademais de ser o primeiro club holand\u00e9s en conquistar a Copa Intercontinental, a Copa de Europa e a Copa da UEFA.\nPos\u00fae unha rivalidade hist\u00f3rica co Ajax, e cos seus veci\u00f1os do Sparta Rotterdam.\nHistoria.\nO Feyenoord Rotterdam fundouse o 19 de xullo de 1908, e a s\u00faa primeira liga conseguiuna en 1924.\nEn 1970 logrou a s\u00faa primeira e, ata o momento \u00fanica, Copa de Europa, vencendo na final ao Celtic FC, por 2-1, con xogadores do talle de Van Duivenbode, Rinus Israel, Willem Van Hanegem, Ove Kindvall, entre outros, nomes que se repetiron cando en 1974 lograron a s\u00faa primeira Copa da UEFA. Previamente lograron a \u00fanica Copa Intercontinental, tam\u00e9n en 1970.\nPasaron 28 anos para que, en 2002, o cadro de Rotterdam alz\u00e1sese coa s\u00faa segunda Copa da UEFA, cun triunfo sobre o Borussia Dortmund, por 3-2, e cunha xeraci\u00f3n de futbolistas como Pierre van Hooijdonk, Robin van Persie, Jon Dahl Tomasson e outros. Con todo, o punto negro da s\u00faa carreira en competici\u00f3ns europeas prod\u00facese na Copa da UEFA. Nesta competici\u00f3n, precisamente na tempada 2006-07, o club sufriu a descualificaci\u00f3n do torneo, debido \u00e1 violencia excesiva dos seus afeccionados, que culminou con desfeitas na cidade francesa de Nancy, a pesar de que o cadro neerland\u00e9s perdeu por 3-0 ante o equipo desa cidade, o AS Nancy.\nLogo dese grolo amargo para a directiva da instituci\u00f3n e os afeccionados, o conxunto de Rotterdam puxo todo o seu esforzo para volver ao m\u00e1ximo nivel, cousa que se viu frustrada novamente ao finalizar a liga 2007-08 cun mediocre sexto lugar. Con todo, o peche de tempada serviu para salvar as roupas co t\u00edtulo de Copa dom\u00e9stica, logo de 9 anos sen logros a nivel local.\nPor outra banda, hai que resaltar que este equipo \u00e9 o que m\u00e1is fan\u00e1ticos pos\u00fae nos Pa\u00edses Baixos, cun nivel de popularidade moi alto a pesar dos magros resultados que cultivou nas \u00faltimas tempadas.\nFeyenoord \u00e9 o conxunto da clase traballadora, aquela xente que se identifica co porto de Rotterdam, a diferenza do seu cl\u00e1sico rival, o Ajax, reco\u00f1ecido por ser da elite holandesa.\nEstadio.\nO estadio onde o Feyenoord xoga os seus partidos como local \u00e9 o Stadion Feijenoord tam\u00e9n co\u00f1ecido como \"De Kuip\" (\"A ba\u00f1eira\"). No momento da s\u00faa inauguraci\u00f3n, en 1930, dispu\u00f1a de 64.000 localidades. Algunhas ampliaci\u00f3ns levar\u00edanlle a unha capacidade de 69.000 no ano 1949, pero coa adaptaci\u00f3n \u00e1s normas da UEFA, actualmente disp\u00f3n de espazo para 51.577 espectadores, todos eles sentados.\nXogadores.\nCadro actual.\n \"(cedido polo Anderlecht)\""}
{"id": "151695", "revid": "98629", "url": "https://gl.wikipedia.org/wiki?curid=151695", "title": "Antonio Alcal\u00e1 Galiano", "text": "Antonio Alcal\u00e1 Galiano, nado en 1789 e finado en 1865, foi un pol\u00edtico, orador e escritor espa\u00f1ol.\nTraxectoria.\nDeputado a Cortes durante o Trienio liberal de 1820-1823, presidiu a sesi\u00f3n na que se declarou a incapacidade de Fernando VII. Emigrado e Inglaterra, regresou a Espa\u00f1a en 1834. En 1837 afiliouse ao partido moderado, e foi ministro de Mari\u00f1a nun goberno presidido por Ist\u00fariz e de Fomento noutro presidido por Narv\u00e1ez.\nDeixou d\u00faas obras autobiogr\u00e1ficas de valor hist\u00f3rico e literario: \"Recuerdos de un anciano\" (1878) e \"Memorias\" (1886). O seu pr\u00f3logo a \"El moro exp\u00f3sito\", do duque de Rivas, est\u00e1 considerado como o primeiro manifesto do romanticismo espa\u00f1ol. Influ\u00eddo polo pensamento pol\u00edtico ingl\u00e9s, tendeu cara a unha pol\u00edtica pragmatista e unha ideolox\u00eda de tipo liberal."}
{"id": "151699", "revid": "5132", "url": "https://gl.wikipedia.org/wiki?curid=151699", "title": "Lokomotiv Rostov", "text": ""}
{"id": "151700", "revid": "5132", "url": "https://gl.wikipedia.org/wiki?curid=151700", "title": "A.IR. Avellino", "text": ""}
{"id": "151701", "revid": "5132", "url": "https://gl.wikipedia.org/wiki?curid=151701", "title": "Cirio Avellino", "text": ""}
{"id": "151702", "revid": "5132", "url": "https://gl.wikipedia.org/wiki?curid=151702", "title": "De Vizia Avellino", "text": ""}
{"id": "151703", "revid": "5132", "url": "https://gl.wikipedia.org/wiki?curid=151703", "title": "Scandone Avellino", "text": ""}
{"id": "151704", "revid": "5132", "url": "https://gl.wikipedia.org/wiki?curid=151704", "title": "Pasta Baronia Avellino", "text": ""}
{"id": "151705", "revid": "5132", "url": "https://gl.wikipedia.org/wiki?curid=151705", "title": "Select Avellino", "text": ""}
{"id": "151706", "revid": "5132", "url": "https://gl.wikipedia.org/wiki?curid=151706", "title": "Nicorolli Avellino", "text": ""}
{"id": "151707", "revid": "5132", "url": "https://gl.wikipedia.org/wiki?curid=151707", "title": "S S Felice Scandone", "text": ""}
{"id": "151708", "revid": "5132", "url": "https://gl.wikipedia.org/wiki?curid=151708", "title": "S. S. Felice Scandone", "text": ""}
{"id": "151709", "revid": "5132", "url": "https://gl.wikipedia.org/wiki?curid=151709", "title": "SS Felice Scandone", "text": ""}
{"id": "151710", "revid": "5132", "url": "https://gl.wikipedia.org/wiki?curid=151710", "title": "Societ\u00e0 Sportiva Felice Scandone", "text": ""}
{"id": "151711", "revid": "5132", "url": "https://gl.wikipedia.org/wiki?curid=151711", "title": "Felice Scandone Basket Avellino", "text": ""}
{"id": "151712", "revid": "5132", "url": "https://gl.wikipedia.org/wiki?curid=151712", "title": "S.S. Felice Scandone Basket Avellino", "text": ""}
{"id": "151713", "revid": "5132", "url": "https://gl.wikipedia.org/wiki?curid=151713", "title": "Societa Sportiva Felice Scandone", "text": ""}
{"id": "151714", "revid": "5132", "url": "https://gl.wikipedia.org/wiki?curid=151714", "title": "Basket Avellino", "text": ""}
{"id": "151715", "revid": "5132", "url": "https://gl.wikipedia.org/wiki?curid=151715", "title": "AIR Avellino", "text": ""}
{"id": "151716", "revid": "5132", "url": "https://gl.wikipedia.org/wiki?curid=151716", "title": "CSI Avellino", "text": ""}
{"id": "151717", "revid": "5132", "url": "https://gl.wikipedia.org/wiki?curid=151717", "title": "Polisportiva Irpina", "text": ""}
{"id": "151718", "revid": "27155", "url": "https://gl.wikipedia.org/wiki?curid=151718", "title": "Chelonioidea", "text": ""}
{"id": "151719", "revid": "27155", "url": "https://gl.wikipedia.org/wiki?curid=151719", "title": "Dermochelyidae", "text": ""}
{"id": "151726", "revid": "1131", "url": "https://gl.wikipedia.org/wiki?curid=151726", "title": "Palasport Giacomo Del Mauro", "text": "O Palasport Giacomo Del Mauro, co\u00f1ecido tam\u00e9n como PalaDelMauro \u00e9 un pavill\u00f3n polideportivo situado na cidade de Avellino, na rexi\u00f3n da Campania, en Italia. Con capacidade para 5.100 espectadores, foi remodelado en 2008. Alberga os encontros como local do Air Avellino, equipo que compite na Lega Basket Serie A, m\u00e1xima competici\u00f3n do baloncesto italiano. Tam\u00e9n foi usado en partidos da Euroliga e tam\u00e9n polo Divani&amp;Divani Avellino, o principal equipo de voleibol da cidade."}
{"id": "151728", "revid": "5132", "url": "https://gl.wikipedia.org/wiki?curid=151728", "title": "Palasport Del Mauro", "text": ""}
{"id": "151729", "revid": "5132", "url": "https://gl.wikipedia.org/wiki?curid=151729", "title": "PalaDelMauro", "text": ""}
{"id": "151730", "revid": "98629", "url": "https://gl.wikipedia.org/wiki?curid=151730", "title": "Investigaci\u00f3n e desenvolvemento", "text": "A expresi\u00f3n investigaci\u00f3n e desenvolvemento, tam\u00e9n co\u00f1ecida polas siglas I+D, ref\u00edrese segundo o \"Manual de Frascati\" da Organizaci\u00f3n para a Cooperaci\u00f3n e Desenvolvemento Econ\u00f3mico \u00f3 \"conxunto de traballos creativos levados a cabo de modo sistem\u00e1tico co fin de incrementa-lo volume de co\u00f1ecementos, inclu\u00edndo co\u00f1ecementos do home, a cultura e a sociedade, as\u00ed como o uso desta suma de co\u00f1ecementos para idear novas aplicaci\u00f3ns.\"\nIntroduci\u00f3n.\nO dese\u00f1o e desenvolvemento de novos produtos constit\u00fae un factor clave na supervivencia dunha empresa. Nunha industria en constante cambio tanto a nivel tecnol\u00f3xico como de competencia, as empresas v\u00e9nse na obriga de revisar o dese\u00f1o e rango dos seus produtos para seguiren a ser competitivas.\nUn sistema levado pola mercadotecnia \u00e9 aquel que pon as necesidades do consumidor por diante e s\u00f3 produce bens que poidan ser competitivos no mercado. Para isto, real\u00edzanse estudos de mercado que definir\u00e1n cales son as necesidades e cales os produtos que poden satisfacelas. Pola contra, se o desenvolvemento est\u00e1 impulsado pola tecnolox\u00eda, ent\u00f3n os produtos que chegar\u00e1n \u00f3 mercado son aqueles que as empresas sexan capaces de realizar. Neste \u00faltimo caso, os produtos son desenvoltos pola propia empresa polo que o proceso de produci\u00f3n des\u00e9\u00f1ase da forma m\u00e1is eficiente posible e os produtos resultantes son tecnicamente superiores, polo que pos\u00faen unha vantaxe propia no mercado final. Este \u00e9 o obxectivo da investigaci\u00f3n e desenvolvemento no seo da industria.\nA I+D ten un significado econ\u00f3mico especial, amais do propio significado a nivel de desenvolvemento cient\u00edfico e tecnol\u00f3xico, xa que o investimento neste mecanismo reflicte de forma xeral o desexo dunha administraci\u00f3n p\u00fablica ou organizaci\u00f3n de deixar a un lado os produtos unicamente comerciais para mellorar os resultados e retornos futuros.\nTipos de actividades.\nSegundo o \"Manual de Frascati\", consid\u00e9rase que a I+D engloba tres tipos de actividades: investigaci\u00f3n b\u00e1sica, investigaci\u00f3n aplicada e desenvolvemento tecnol\u00f3xico.\nInvestigaci\u00f3n b\u00e1sica.\nTam\u00e9n co\u00f1ecida como investigaci\u00f3n fundamental. Consiste en traballos orixinais, experimentais ou te\u00f3ricos, que se emprenden principalmente para obter novos co\u00f1ecementos sobre os fundamentos dos fen\u00f3menos e dos feitos observables, sen estar dirixida a unha aplicaci\u00f3n ou utilizaci\u00f3n determinada.\nPor norma xeral, os resultados da investigaci\u00f3n b\u00e1sica non se po\u00f1en \u00e1 venda, sen\u00f3n que se publican en revistas cient\u00edficas os dif\u00fandense directamente entre os organismos ou persoas interesadas.\nInvestigaci\u00f3n aplicada.\nTam\u00e9n co\u00f1ecida como investigaci\u00f3n industrial. \u00d3 igual ca no caso da investigaci\u00f3n fundamental, consiste en traballos orixinais emprendidos coa finalidade de adquirir novos co\u00f1ecementos, a\u00ednda que neste caso est\u00e1 dirixida cara a un obxectivo pr\u00e1ctico espec\u00edfico.\nPodemos considerar que a investigaci\u00f3n aplicada empr\u00e9ndese para determinar os usos posibles dos resultados da investigaci\u00f3n b\u00e1sica, ou para determinar novos m\u00e9todos ou formas de acadar obxectivos espec\u00edficos predeterminados.\nPor norma xeral, os resultados desta investigaci\u00f3n acaban sendo reco\u00f1ecidos a trav\u00e9s dunha patente.\nDesenvolvemento tecnol\u00f3xico.\nConsiste en traballos sistem\u00e1ticos que aproveitan os co\u00f1ecementos existentes obtidos mediante investigaci\u00f3n e/ou experiencia pr\u00e1ctica, e est\u00e1n dirixidos \u00e1 produci\u00f3n de novos materiais, produtos ou dispositivos; \u00e1 posta en marcha de novos procesos, sistemas e servizos, ou \u00e1 mellora substancial dos xa existentes."}
{"id": "151731", "revid": "5132", "url": "https://gl.wikipedia.org/wiki?curid=151731", "title": "Pala Del Mauro", "text": ""}
{"id": "151733", "revid": "1131", "url": "https://gl.wikipedia.org/wiki?curid=151733", "title": "I+D", "text": ""}
{"id": "151740", "revid": "27155", "url": "https://gl.wikipedia.org/wiki?curid=151740", "title": "Arqueas", "text": "As arqueas (Archaea, do grego \u1f00\u03c1\u03c7\u03b1\u1fd6\u03b1 'os antigos') son un grupo de microorganismos unicelulares de morfolox\u00eda procari\u00f3tica (sen n\u00facleo nin, en xeral, org\u00e1nulos membranosos internos), que forman un dos tres grandes dominios dos seres vivos, e que son diferentes das bacterias.\nNo pasado as arqueas foran clasificadas coas bacterias como procariotas encadradas no antigo reino Monera e recib\u00edan o nome de arquebacterias, pero esta clasificaci\u00f3n xa non se utiliza. En realidade, as arqueas te\u00f1en unha historia evolutiva independente e mostran moitas diferenzas na s\u00faa bioqu\u00edmica coas outras formas de vida, polo que foron clasificadas nun dominio separado dentro do sistema de tres dominios: Archaea, Bacteria e Eukaryota.\nAs Archaea div\u00eddense en cinco filos reco\u00f1ecidos, pero p\u00e9nsase que poden haber m\u00e1is. Destes grupos, os Crenarchaeota e os Euryarchaeota son os m\u00e1is intensamente estudados. A clasificaci\u00f3n das arqueas \u00e9 a\u00ednda dif\u00edcil, porque a gran maior\u00eda nunca foron estudadas no laboratorio e s\u00f3 foron detectadas por an\u00e1lises dos seus \u00e1cidos nucleicos en mostras tomadas do ambiente.\nAs arqueas e as bacterias son bastante similares en tama\u00f1o e forma, a\u00ednda que unhas poucas arqueas te\u00f1en formas moi pouco com\u00fans, como as c\u00e9lulas de forma cadrada aplanadas de \"Haloquadratum walsbyi\". Malia a s\u00faa semellanza en aspecto coas bacterias, as arqueas pos\u00faen xenes e varias rutas metab\u00f3licas que son m\u00e1is parecidas aos dos eucariotas, como os encimas implicados na transcrici\u00f3n xen\u00e9tica e na traduci\u00f3n de prote\u00ednas. Outros aspectos da bioqu\u00edmica das arqueas son tam\u00e9n exclusivos, como o feito de presentaren enlaces \u00e9ter nos seus l\u00edpidos da membrana plasm\u00e1tica. As arqueas utilizan unha variedade de fontes de enerx\u00eda moito maior c\u00f3s eucariotas, que van desde compostos org\u00e1nicos correntes como azucres, a amon\u00edaco, i\u00f3ns met\u00e1licos ou mesmo gas hidr\u00f3xeno. As arqueas tolerantes ao sal (as haloarqueas) utilizan a luz do sol como fonte de enerx\u00eda, e outras especies de arqueas fixan o carbono; pero, a diferenza de plantas e cianobacterias, ningunha especie de arqueas pode facer as d\u00faas cousas. As arqueas reprod\u00facense asexualmente por fisi\u00f3n binaria, fragmentaci\u00f3n ou xemaci\u00f3n, pero, a diferenza de bacterias e eucariotas, ningunha forma esporas.\nInicialmente, as arqueas eran consideradas todas extrem\u00f3filas que viv\u00edan en ambientes con duras condici\u00f3ns, como fontes termais e lagos salgados, pero desde ent\u00f3n atop\u00e1ronse arqueas nos m\u00e1is diversos h\u00e1bitats, como o solo, oc\u00e9anos, pantanos e no colon humano. As arqueas son especialmente numerosas nos oc\u00e9anos, e as arqueas do plancto poden ser un dos grupos de seres vivos m\u00e1is abundantes do planeta. As Archaea son hoxe reco\u00f1ecidas como unha parte fundamental da vida na Terra, xa que xogan un papel nos ciclos do carbono e do nitr\u00f3xeno. Non existen exemplos claros de arqueas pat\u00f3xenas ou parasitas, pero si de mutualistas ou comensais. Un exemplo son os metan\u00f3xenos que habitan nos intestinos de humanos e ruminantes; nestes \u00faltimos a s\u00faa grande abundancia facilita a dixesti\u00f3n. Os metan\u00f3xenos util\u00edzanse para a produci\u00f3n de biog\u00e1s e no tratamento de augas residuais, e certos encimas de arqueas, que poden resistir altas temperaturas e solventes org\u00e1nicos, util\u00edzanse en biotecnolox\u00eda.\nHistoria.\nO grupo de arqueas que primeiro se estudou foi o das metan\u00f3xenas. A metanox\u00e9nese foi descuberta no lago Maior de Italia en 1776, ao observar nel o burbullar de \"aire combustible\". En 1882 observouse que a produci\u00f3n de metano no intestino de animais deb\u00edase \u00e1 presenza de microorganismos (Popoff, Tappeiner e Hoppe-Seyler).\nEn 1936, ano que marcou o principio da era moderna no estudo da metanox\u00e9nese, H.A Barker brindou as bases cient\u00edficas para o estudo da s\u00faa fisiolox\u00eda e logrou desenvolver un medio de cultivo apropiado para o crecemento dos metan\u00f3xenos. Nese ano identific\u00e1ronse os x\u00e9neros \"Methanococcus\" e \"Methanosarcina\".\nAs primeiras arqueas extrem\u00f3filas encontr\u00e1ronse en ambientes quentes. En 1970, Thomas D. Brock, da Universidade de Wisconsin, descubriu a \"Thermoplasma\", unha arquea termoacid\u00f3fila e en 1972 a \"Sulfolobus\", unha hiperterm\u00f3fila. Brock inici\u00e1rase en 1969 no campo da biolox\u00eda dos hiperterm\u00f3filos co descubrimento de \"Thermus aquaticus\", que non \u00e9 unha arquea sen\u00f3n unha bacteria.\nEn 1977 identif\u00edcase \u00e1s arqueas como o grupo procariota m\u00e1is distante ao descubrir que os metan\u00f3xenos presentan unha profunda diverxencia con todas as bacterias estudadas. Ese mesmo ano proponse a categor\u00eda de superreino para este grupo co nome de Archaebacteria. En 1978, o manual de Bergey d\u00e1lle a categor\u00eda de filo co nome de Mendosicutes e en 1984 divide o reino \"Procaryotae\" ou \"Monera\" en 4 divisi\u00f3ns, agrupando as \"Archaebacteria\" na divisi\u00f3n \"Mendosicutes\".\nAs arqueas hiperterm\u00f3filas foron agrupadas en 1984 co nome de \"Eocyta\", identific\u00e1ndoas como un grupo independente das ent\u00f3n chamadas arqueobacterias (en referencia aos metan\u00f3xenos) e as eubacterias, descubr\u00edndose ademais que \"Eocyta\" era o grupo m\u00e1is achegado aos eucariontes. A relaci\u00f3n filoxen\u00e9tica entre metan\u00f3xenos e hiperterm\u00f3filos fai que en 1990 se renomee a \"Eocyta\" como \"Crenarchaeota\" e \u00e1s metan\u00f3xenas como \"Euryarchaeota\", formando o novo grupo Archaea como parte do sistema de tres dominios.\nClasificaci\u00f3n.\nNovo dominio.\nDurante a maior parte do s\u00e9culo XX os procariotas consider\u00e1banse como un \u00fanico grupo de organismos e clasific\u00e1banse segundo as s\u00faas caracter\u00edsticas bioqu\u00edmicas, morfolox\u00eda e metabolismo. Por exemplo, os microbi\u00f3logos clasificaban os microorganismos segundo a estrutura da s\u00faa parede celular, forma e substancias que consum\u00edan. Por\u00e9n, en 1965 prop\u00faxose un novo enfoque, usar as secuencias dos xenes destes organismos para co\u00f1ecer as relaci\u00f3ns entre os distintos grupos de procariotas. Este enfoque, co\u00f1ecido como filoxen\u00e9tica, \u00e9 o principal m\u00e9todo utilizado dende ent\u00f3n.\nAs Archaea foron ao primeiro clasificadas como un grupo separado de procariotas en 1977 por Carl Woese e George E. Fox en \u00e1rbores filoxen\u00e9ticas que estaban baseadas na comparaci\u00f3n das secuencias dos xenes dos ARN ribos\u00f3micos. Estes dous grupos foron nomeados ent\u00f3n Archaebacteria e Eubacteria e tratados como reinos ou subreinos, que Woese e Fox denominaron \"Urkingdoms\". Woese consideraba que este grupo de procariotas era unha forma de vida fundamentalmente diferente das outras e para salientar esa diferenza, os dous dominios procariotas foron despois redenominados Archaea e Bacteria.\nInicialmente, s\u00f3 se situaron no novo dominio os metan\u00f3xenos, e as arqueas v\u00edanse como extrem\u00f3filos que s\u00f3 viv\u00edan en fontes termais e lagos salgados. Ao final do s\u00e9culo XX, os microbi\u00f3logos decat\u00e1ronse de que as arqueas formaban un grupo amplo e diverso extensamente distribu\u00eddo na natureza e com\u00fan en h\u00e1bitats moito menos extremos, como solos e oc\u00e9anos. Esta nova apreciaci\u00f3n da importancia e ubicuidade das arqueas chegou co uso da reacci\u00f3n en cadea da polimerase para detectar a presenza de procariotas nas mostras de auga e solo base\u00e1ndose s\u00f3 nos seus \u00e1cidos nucleicos. Isto permitiu a detecci\u00f3n e identificaci\u00f3n de organismos que non se cultivaran no laboratorio.\nClasificaci\u00f3n actual.\nA clasificaci\u00f3n das arqueas, e dos procariotas en xeral, \u00e9 un campo rapidamente cambiante e controvertido. Os sistemas de clasificaci\u00f3n actuais pretenden organizar as arqueas en grupos de organismos que comparten caracter\u00edsticas estruturais e devanceiros com\u00fans. Estas clasificaci\u00f3ns dependen principalmente da comparaci\u00f3n das secuencias dos xenes do ARNr para revelar as relaci\u00f3ns entre os distintos grupos (filoxenia molecular). A maior\u00eda das especies cultivadas e ben investigadas de arqueas son membros de dous filos principais, \"Euryarchaeota\" e \"Crenarchaeota\". Foron propostos ademais outros grupos para especies peculiares como \"Nanoarchaeum equitans\", descuberta en 2003, que se clasificou no seu propio filo, o das \"Nanoarchaeota\". Tam\u00e9n se propuxo o novo filo \"Korarchaeota\", que cont\u00e9n un pequeno grupo de especies term\u00f3filas que comparten caracter\u00edsticas dos dous filos principais de arqueas, pero que est\u00e1 m\u00e1is relacionado cos \"Crenarchaeota\". Outras especies de arqueas est\u00e1n s\u00f3 lonxanamente relacionadas cos outros grupos, como os organismos ARMAN (\"Archaeal Richmond Mine Acidophilic Nanoorganisms\", Nanoorganismos Acid\u00f3filos Arqueanos da Mina Richmond), que foron descubertos en 2006 e son uns dos organismos m\u00e1is pequenos co\u00f1ecidos.\nO filo proposto en 2008 dos \"Thaumarchaeota\" figuraba tam\u00e9n na LPSN (\"List of Prokaryotic names with Standing in Nomenclature\"). Conforme se codifiquen m\u00e1is xenomas de arqueas \u00e9 probable que o n\u00famero de grupos aumente, e tam\u00e9n ser\u00e1 necesario comprobar os grupos controvertidos. Por exemplo, en 2011 prop\u00faxose o novo grupo dos \"Aigarchaeota\".\nAs caracter\u00edsticas dos filos son:\nModificaci\u00f3ns recentes.\nEn 2011 prop\u00faxose que un superfilo chamado TACK, que incl\u00fae os Thaumarchaeota (agora chamados Nitrososphaerota), \"Aigarchaeota\", Crenarchaeota (agora Thermoproteota), e \"Korarchaeota\" estaba relacionado coa orixe dos eucariotas. En 2017 prop\u00faxose que o superfilo de novo descubrimento e coa nova denominaci\u00f3n Asgard estaba m\u00e1is estreitamente relacionado cos eucariotas orixinais e era un grupo irm\u00e1n de TACK.\nEn 2013 prop\u00faxose o superfilo DPANN no que se agrupaban os \"Nanoarchaeota\", \"Nanohaloarchaeota\", Nanoorganismos Acid\u00f3filos Arqueanos da Mina Richmond (ARMAN, que comprend\u00edan os \"Micrarchaeota\" e \"Parvarchaeota\"), e outras arqueas similares. Este superfilo arqueano abrangue polo menos 10 li\u00f1axes diferentes e incl\u00fae organismos con c\u00e9lulas e tama\u00f1os xen\u00f3micos extremadamente pequenos e limitadas capacidades metab\u00f3licas. Por tanto, moitos membros de DPANN poden ser obrigatoriamente dependentes de interacci\u00f3ns simbi\u00f3ticas con outros organismos e poden mesmo inclu\u00edr novos parasitos. Por\u00e9n, noutras an\u00e1lises filoxen\u00e9ticas atopouse que DPANN non forma un grupo monofil\u00e9tico e que se orixina pola chamada atracci\u00f3n das ramas longas, o que suxire que todas estas li\u00f1axes pertencen aos \"Euryarchaeota\".\nFiloxenia.\nUn estudo realizado en 2013 baseado en 38 xenes marcadores, organiza a filoxenia arqueana en supergrupos, inclu\u00edndo novos filos candidatos do seguinte xeito:\nDe acordo con Tom A. Williams \"et al.\" 2017, Castelle e Banfield (2018) e a entrega da GTDB 08-RS214 (do 28 de abril de 2023) a filoxenia das arqueas \u00e9 a representada nos seguintes cladogramas:\nEspecies.\nA clasificaci\u00f3n das arqueas en especies \u00e9 tam\u00e9n controvertida. En Biolox\u00eda def\u00ednese especie como un grupo de organismos relacionados. O criterio de que se poden reproducir entre si e non con outros, que se pode aplicar con relativa facilidade a animais ou plantas, non \u00e9 de ningunha axuda coas arqueas, que se reproducen asexualmente.\nAdemais, as Archaea mostran un alto grao de transferencia horizontal de xenes entre distintas li\u00f1axes. Alg\u00fans investigadores suxiren que os individuos poden agruparse en poboaci\u00f3ns similares a especies cando se observa unha gran similitude dos seus xenomas e unha pouco frecuente transferencia de xenes a/de c\u00e9lulas que te\u00f1an xenomas menos relacionados, como no caso do x\u00e9nero \"Ferroplasma\". Por outra parte, estudos do x\u00e9nero \"Halorubrum\" si atoparon unha transferencia de xenes significativa a/doutras poboaci\u00f3ns menos relacionadas, o que limita a aplicabilidade deste criterio. Unha segunda preocupaci\u00f3n \u00e9 en que medida esas designaci\u00f3ns de especies te\u00f1en un significado pr\u00e1ctico.\nOs co\u00f1ecementos que se te\u00f1en da s\u00faa diversidade xen\u00e9tica son fragmentarios e o n\u00famero total de especies de arqueas non se pode estimar con precisi\u00f3n. A estimaci\u00f3n dos posibles filos que poder\u00eda haber (case todos sen describir) \u00e9 de entre 18 e 23, dos cales s\u00f3 8 te\u00f1en representantes que fosen cultivados e estudados directamente (na LPSN figuran 5 filos). Moitos destes grupos hipot\u00e9ticos s\u00f3 se co\u00f1ecen por unha soa secuencia de ARNr, o que indica que a diversidade entre estes organismos permanece pouco clara. Entre as bacterias tam\u00e9n hai moitos microbios non cultivados con implicaci\u00f3ns similares para a s\u00faa caracterizaci\u00f3n.\nOrixe e evoluci\u00f3n.\nA\u00ednda que se encontraron probables f\u00f3siles de procariotas de case 3.500 mill\u00f3ns de anos de antig\u00fcidade, a morfolox\u00eda da maior\u00eda dos procariotas e dos seus f\u00f3siles non permite distinguir entre bacterias e arqueas. Por\u00e9n, os f\u00f3siles qu\u00edmicos de l\u00edpidos caracter\u00edsticos das arqueas son m\u00e1is informativos, porque ditos compostos non aparecen noutros organismos. Algunhas publicaci\u00f3ns suxiren que se encontran l\u00edpidos caracter\u00edsticos de arqueas ou eucariotas en lousas de hai 2.700 mill\u00f3ns de anos; pero estes datos foron cuestionados. Tales l\u00edpidos foron tam\u00e9n detectados en f\u00f3siles do Prec\u00e1mbrico. A m\u00e1is antiga destas trazas procede do distrito de Isua, ao oeste de Groenlandia, onde se encontran os sedimentos m\u00e1is antigos da Terra, formados hai 3.800 mill\u00f3ns de anos. A li\u00f1axe das arqueas pode ser a m\u00e1is antiga da Terra.\nWoese consideraba que as bacterias, arqueas e eucariotas representan li\u00f1as separadas de descendencia que diverxeron cedo na evoluci\u00f3n a partir de colonias de organismos ancestrais. Unha posibilidade \u00e9 que isto ocorrese antes da evoluci\u00f3n das c\u00e9lulas, cando a falta dunha membrana celular t\u00edpica permit\u00eda unha transferencia lateral de xenes non restrinxida, e que o antepasado com\u00fan dos tres dominios se orixinou por fixaci\u00f3n dun subconxunto espec\u00edfico de xenes. \u00c9 posible que o \u00faltimo devanceiro com\u00fan das bacterias e arqueas fose un term\u00f3filo, o que formula a posibilidade de que os ambientes de baixa temperatura fosen un \"ambiente extremo\" para as arqueas, e que os organismos que viv\u00edan en ambientes m\u00e1is fr\u00edos non aparecesen ata m\u00e1is tarde. Como Archaea e Bacteria non est\u00e1n m\u00e1is relacionados entre si c\u00f3 que o est\u00e1n cos eucariotas, ao termo \"procariota\" s\u00f3 lle queda o significado de 'non eucariota', o que limita a s\u00faa utilidade.\nComparaci\u00f3n con outros dominios.\nA seguinte t\u00e1boa describe algunhas das caracter\u00edsticas principais que as arqueas comparten cos outros dominios ou que lles son exclusivas. Moitas destas caracter\u00edsticas ser\u00e1n discutidas m\u00e1is abaixo.\nRelaci\u00f3ns con outros procariotas.\nA relaci\u00f3n entre os tres dominios \u00e9 de grande importancia para comprender a orixe da vida. A maior\u00eda das v\u00edas metab\u00f3licas, que implican a maior\u00eda dos xenes dun organismo, son com\u00fans entre Archaea e Bacteria, e a maior\u00eda dos xenes implicados na expresi\u00f3n do xenoma son com\u00fans entre Archaea e Eukarya. Nos procariotas, a estrutura da c\u00e9lula das arqueas \u00e9 moi similar \u00e1 das bacterias grampositivas, principalmente porque ambas as d\u00faas te\u00f1en unha bicapa lip\u00eddica e xeralmente cont\u00e9n un groso s\u00e1culo de variada composici\u00f3n qu\u00edmica. Nas \u00e1rbores filoxen\u00e9ticas baseadas nas secuencias de diferentes xenes/prote\u00ednas de hom\u00f3logos procariotas, os hom\u00f3logos de arqueas est\u00e1n m\u00e1is pr\u00f3ximos aos das bacterias grampositivas. As arqueas e as bacterias grampositivas tam\u00e9n comparten indeis en varias prote\u00ednas importantes, como a Hsp70 e a glutamina sintetase I.\nR. S. Gupta propuxo que as arqueas evolucionaron de bacterias grampositivas en resposta a unha presi\u00f3n selectiva exercida por antibi\u00f3ticos liberados por outras bacterias. Esta idea est\u00e1 apoiada en que as arqueas son resistentes a unha ampla variedade de antibi\u00f3ticos producidos principalmente por bacterias grampositivas, e en que estes antibi\u00f3ticos act\u00faan principalmente sobre xenes que distinguen as arqueas das bacterias. A s\u00faa proposta \u00e9 que a presi\u00f3n selectiva cara \u00e1 resistencia xerada polos antibi\u00f3ticos das grampositivas foi finalmente suficiente para causar grandes cambios en moitos dos xenes que eran o obxectivo dos antibi\u00f3ticos, e que estas cepas de microorganismos representaban o devanceiro com\u00fan das Archaea actuais. A evoluci\u00f3n das Archaea en resposta \u00e1 selecci\u00f3n por antibi\u00f3ticos, ou calquera outra presi\u00f3n selectiva competitiva, poder\u00eda tam\u00e9n explicar a s\u00faa adaptaci\u00f3n a ambientes extremos (como a alta temperatura ou acidez) como resultado dunha procura de nichos ecol\u00f3xicos desocupados para escapar dos organismos produtores de antibi\u00f3ticos; Cavalier-Smith fixo unha suxesti\u00f3n similar. A proposta de Gupta est\u00e1 tam\u00e9n apoiada por outros traballos de investigaci\u00f3n sobre as relaci\u00f3ns entre prote\u00ednas estruturais e por estudos que suxiren que as bacterias grampositivas poden constitu\u00edr unha das li\u00f1axes que primeiro se ramificaron nos procariotas.\nRelaci\u00f3n cos eucariotas.\nAs relaci\u00f3ns evolutivas entre arqueas e eucariotas non est\u00e1n claras. \u00c1 parte das semellanzas na estrutura e funci\u00f3ns celulares que ser\u00e1n discutidas m\u00e1is abaixo, moitas \u00e1rbores xen\u00e9ticas agrupan as d\u00faas li\u00f1axes.\nAs complicaci\u00f3ns aumentan porque alg\u00fans opinan que as relaci\u00f3ns entre os eucariotas e o filo arqueano das \"Crenarchaeota\" son m\u00e1is pr\u00f3ximas c\u00e1s relaci\u00f3ns entre os filos arqueanos de \"Euryarchaeota\" e \"Crenarchaeota\", e pola presenza de xenes de tipo arqueano en certas bacterias, como \"Thermotoga maritima\", debido a transferencia horizontal de xenes. A hip\u00f3tese principal \u00e9 que o antepasado dos eucariotas diverxeu moi cedo das \"Archaea\", e que os eucariotas se orixinaron pola fusi\u00f3n dunha arquea e unha eubacteria, que deron lugar ao n\u00facleo e ao citoplasma, respectivamente; isto explicar\u00eda varias semellanzas xen\u00e9ticas pero atopa dificultades para explicar a estrutura celular.\nFinalmente, outra hip\u00f3tese establece que \"Eukaryota\" se relaciona con \"Archaea\" pola proximidade de ambos co superfilo TACK (siglas de catro filos arqueanos).\nO descubrimento do clado TACK \u00e9 fundamental para a comprensi\u00f3n da orixe das arqueas e da primeira c\u00e9lula eucariota. Nas diferentes \u00e1rbores filoxen\u00e9ticas elaboradas \"Archaea\" estar\u00eda relacionada con \"Eukaryota\" de diversas maneiras. Cruzando estes datos obtense un resultado que desbotar\u00eda a \u00e1rbore dos tres dominios, apoiando a hip\u00f3tese do eocito e \u00e1 simbiox\u00e9nese preeucariota e deducir\u00edase a presenza do superfilo que agrupa a varios filos arqueanos con \"Eukaryota\" baixo as siglas TACK, o que, segundo as \u00e1rbores filoxen\u00e9ticas dos partidarios desta hip\u00f3tese, pode resumirse do seguinte modo:\nCuestionamento do sistema de tres dominios.\nEn hip\u00f3teses anteriores como a de Woese, argumentouse que as bacterias, arqueas e eucariotas representaban tres li\u00f1axes evolutivas distintas que diverxeran hai moitos mill\u00f3ns de anos dun grupo ancestral de organismos. Outros argumentaron que as arqueas e eucariotas xurdiron dun grupo de bacterias. Cavalier-Smith propuxo o clado \"Neomura\" para representar esta teor\u00eda; \"Neomura\" significa 'paredes novas' e fai referencia \u00e1 teor\u00eda de que as arqueas e os eucariotas ter\u00edan derivado de bacterias que (entre outras adaptaci\u00f3ns) substitu\u00edran as paredes de peptidoglicano por outras de glicoprote\u00ednas. Segundo Woese, como arqueas e bacterias non estar\u00edan relacionadas m\u00e1is estreitamente unhas con outras que cos eucariontes, prop\u00faxose que o termo \"procariota\" non ter\u00eda sentido evolutivo aut\u00e9ntico e que haber\u00eda que desbotalo por completo. Por\u00e9n, moitos bi\u00f3logos evolutivos consideran que no sistema de tres dominios se esaxerou a diferenza entre arqueas e bacterias, e soste\u00f1en que a transici\u00f3n m\u00e1is dr\u00e1stica se produciu entre \"Prokaryota\" e \"Eukaryota\" (sistema de dous imperios), este \u00faltimo de orixe m\u00e1is recente por eucariox\u00e9nese e como resultado da fusi\u00f3n endosimbi\u00f3tica de polo menos dous procariontes: unha arquea e unha bacteria.\nMorfolox\u00eda.\nO tama\u00f1o das arqueas vai de 0,1 a 15 \u00a0\u03bcm de di\u00e1metro, e a forma pode ser moi variada, normalmente esf\u00e9rica, bacilar, espiral ou plana. Outras morfolox\u00edas que aparecen nos Crenarchaeota son c\u00e9lulas lobuladas irregulares en \"Sulfolobus\", filamentos con forma de agulla de menos dun micr\u00f3metro de di\u00e1metro en \"Thermofilum\", e bacilos case perfectamente rectangulares en \"Thermoproteus\" e \"Pyrobaculum\". \"Haloquadratum walsbyi\" \u00e9 unha arquea plana cadrada que vive en pozas hipersalinas. Estas formas infrecuentes mant\u00e9\u00f1ense probablemente grazas \u00e1s s\u00faas paredes celulares e ao citoesqueleto procariota. Nas arqueas existen prote\u00ednas relacionadas co citoesqueleto doutros organismos, e forman filamentos dentro das c\u00e9lulas, pero a diferenza deles, estas estruturas celulares das arqueas non son ben co\u00f1ecidas. En \"Thermoplasma\" e \"Ferroplasma\" a falta de parede celular implica que a c\u00e9lula ten formas irregulares e pode parecer unha ameba.\nAlgunhas especies forman agregados ou filamentos de c\u00e9lulas de ata 200\u00a0\u03bcm de longo. Estes organismos poden ser abondosos nos biofilmes. Hai que salientar que agregados de c\u00e9lulas de \"Thermococcus coalescens\" se fusionan en cultivo, formando unha soa c\u00e9lula xigante. As arqueas do x\u00e9nero \"Pyrodictium\" producen unha elaborada colonia multicelular na que hai un conxunto de tubos ocos longos e finos chamados \"c\u00e1nulas\" que sobresaen da superficie das c\u00e9lulas e con\u00e9ctanse formando unha aglomeraci\u00f3n de aspecto arbustivo. A funci\u00f3n destas c\u00e1nulas non est\u00e1 establecida, pero poden permitir a comunicaci\u00f3n ou intercambio de nutrientes coas c\u00e9lulas veci\u00f1as. Tam\u00e9n existen colonias formadas por membros de varias especies distintas, como a comunidade de \"colar de perlas\" descuberta en 2001 nun pantano alem\u00e1n. Nestas comunidades, colonias arredondadas branquechas dunha nova especie de Euryarchaeota est\u00e1n mesturadas con filamentos finos de ata 15\u00a0cm de longo formados por unha determinada especie de bacteria.\nEstrutura e composici\u00f3n.\nAs arqueas e as bacterias te\u00f1en xeralmente unha estrutura celular similar, pero a composici\u00f3n e organizaci\u00f3n da c\u00e9lula diferenza \u00e1s arqueas. Igual que as bacterias, as arqueas carecen de membranas internas e org\u00e1nulos membranosos. Igual que as bacterias, as membranas plasm\u00e1ticas das arqueas est\u00e1n normalmente rodeadas por unha parede celular e nadan utilizando un ou m\u00e1is flaxelos. Estruturalmente, as arqueas son m\u00e1is similares \u00e1s bacterias grampositivas. A maior\u00eda te\u00f1en unha \u00fanica membrana celular e parede celular, e carecen de espazo peripl\u00e1smico (ou periplasma); a excepci\u00f3n a esta regra xeral \u00e9 \"Ignicoccus\", que pos\u00fae un periplasma especialmente grande que cont\u00e9n ves\u00edculas rodeadas de membrana e est\u00e1 encerrado dentro dunha membrana externa.\nMembranas.\nAs membrana arqueanas est\u00e1n formadas por mol\u00e9culas que difiren moito das que se encontran noutras formas de vida, o que indica que as arqueas est\u00e1n s\u00f3 emparentadas moi de lonxe con bacterias e eucariotas. En todos os organismos as membranas celulares est\u00e1n feitas de mol\u00e9culas chamadas fosfol\u00edpidos. Estas mol\u00e9culas son anfip\u00e1ticas, xa que pos\u00faen unha parte polar ou hidr\u00f3fila que ten afinidade pola auga (a cabeza fosfato), e unha parte apolar ou hidr\u00f3foba \"graxa\" que non ten esa afinidade (a cola lip\u00eddica). Estas d\u00faas partes est\u00e1n conectadas por unha mol\u00e9cula de glicerol. Na auga, os fosfol\u00edpidos agr\u00fapanse, colocando as s\u00faas cabezas polares en contacto coa auga e as partes apolares en direcci\u00f3n contraria. A principal estrutura das membranas celulares \u00e9 unha bicapa lip\u00eddica formada por estes fosfol\u00edpidos.\nEstes fosfol\u00edpidos son infrecuentes por catro raz\u00f3ns:\nParede celular e flaxelos.\nA maior\u00eda das arqueas (ag\u00e1s \"Thermoplasma\" e \"Ferroplasma\") pos\u00faen parede celular. Na maior\u00eda das arqueas a parede est\u00e1 unida a prote\u00ednas dunha capa superficial, que forman a chamada capa S. Unha capa S \u00e9 un armaz\u00f3n proteico r\u00edxido que cobre exteriormente a c\u00e9lula (como unha cota de malla). Esta capa proporci\u00f3nalles protecci\u00f3n qu\u00edmica e f\u00edsica, e pode impedir que macromol\u00e9culas externas contacten coa membrana celular. A diferenza das bacterias, as arqueas non te\u00f1en peptidoglicano na parede celular. As \"Methanobacteriales\" te\u00f1en parede celular que cont\u00e9n pseudopeptidoglicano, o cal lembra o peptidoglicano das eubacterias en morfolox\u00eda, funci\u00f3n e estrutura f\u00edsica, pero \u00e9 distinto en estrutura qu\u00edmica, xa que lle faltan os D-amino\u00e1cidos e o \u00e1cido N-acetilmur\u00e1mico.\nOs flaxelos arqueanos funcionan como os bacterianos, \u00e9 dicir, ao seu longo talo m\u00f3vese por motores rotatorios situados na base. Por\u00e9n, os flaxelos arqueanos son completamente diferentes en composici\u00f3n e desenvolvemento. Os dous tipos de flaxelos evolucionaron de diferentes antepasados. O flaxelo bacteriano ten homolox\u00edas co sistema de secreci\u00f3n de tipo III, mentres que o flaxelo arqueano parece que evolucionou do pili bacteriano tipo IV. A diferenza do flaxelo bacteriano, que \u00e9 oco e est\u00e1 formado por subunidades que fl\u00faen polo oco central ata o extremo, onde se ensamblan, os flaxelos arqueanos sintet\u00edzanse engadindo subunidades na base.\nMetabolismo.\nAs arqueas mostran unha gran variedade de reacci\u00f3ns qu\u00edmicas no seu metabolismo e usan moitas fontes de enerx\u00eda. Estas reacci\u00f3ns clasif\u00edcanse dependendo das fontes de enerx\u00eda e carbono. Algunhas arqueas obte\u00f1en enerx\u00eda de compostos inorg\u00e1nicos como o xofre e o amon\u00edaco (son lit\u00f3trofos). Entre eles est\u00e1n as arqueas nitrificantes, metan\u00f3xenas e oxidantes anaer\u00f3bicas do metano. Nestas reacci\u00f3ns un composto pasa electr\u00f3ns a outro nunha reacci\u00f3n redox, liberando enerx\u00eda, que ser\u00e1 consumida nas actividades celulares. Un composto act\u00faa como doante de electr\u00f3ns e o outro como aceptor de electr\u00f3ns. A enerx\u00eda liberada xera adenos\u00edn trifosfato (ATP) por medio de quimiosmose, polo mesmo proceso b\u00e1sico que ocorre nas mitocondrias das c\u00e9lulas eucari\u00f3ticas.\nOutros grupos de arqueas usan a luz como fonte de enerx\u00eda (son fot\u00f3trofos). Por\u00e9n, nestes organismos non ten lugar a fotos\u00edntese xeradora de os\u00edxeno. Moitas rutas metab\u00f3licas b\u00e1sicas son compartidas por todas as formas de vida; por exemplo, as arqueas utilizan unha forma modificada da glic\u00f3lise e presentan un ciclo do \u00e1cido c\u00edtrico completo ou parcial. Estas similitudes con outros organismos reflicten probablemente que son organismos que apareceron moi cedo na historia da vida e que te\u00f1en un alto grao de eficiencia.\nAlgunhas Euryarchaeota son metan\u00f3xenas e viven en ambientes anaer\u00f3bicos como os pantanos. Esta forma de metabolismo evolucionou moi cedo, e \u00e9 posible que os primeiros organismos vivos de vida libre fosen metan\u00f3xenos. Unha reacci\u00f3n com\u00fan implica o uso de di\u00f3xido de carbono como aceptor de electr\u00f3ns para oxidar hidr\u00f3xeno. A metanox\u00e9nese implica o uso dun conxunto de coencimas que \u00e9 exclusivo destas arqueas, como o coencima M e o metanofurano. Como alternativa os metan\u00f3xenos poden usar outros compostos org\u00e1nicos como alcohois, \u00e1cido ac\u00e9tico ou \u00e1cido f\u00f3rmico como aceptores de electr\u00f3ns. Estas reacci\u00f3ns son com\u00fans nas arqueas que viven no tracto dixestivo de animais. O \u00e1cido ac\u00e9tico tam\u00e9n o poden degradar directamente a metano e di\u00f3xido de carbono as arqueas \"acetotr\u00f3ficas\". Estes acet\u00f3trofos son arqueas da orde Methanosarcinales, e constit\u00faen a maior parte das comunidades microbianas que producen biog\u00e1s.\nOutras arqueas utilizan o CO2 atmosf\u00e9rico como fonte de carbono, nun proceso chamado fixaci\u00f3n do carbono (son aut\u00f3trofos). Este proceso pode utilizar unha forma moi modificada do ciclo de Calvin ou ben unha v\u00eda metab\u00f3lica descuberta en 2007 chamada ciclo do 3-hidroxipropionato/4-hidroxibutirato. As Crenarchaeota tam\u00e9n usan o ciclo de Krebs inverso, e as Euryarchaeota usan a v\u00eda do acetil-CoA redutiva. A fixaci\u00f3n do carbono est\u00e1 impulsada por fontes de enerx\u00eda inorg\u00e1nicas. Ningunha arquea realiza unha fotos\u00edntese como a das plantas. As fontes de enerx\u00eda das arqueas son moi diversas, e van desde a oxidaci\u00f3n do amon\u00edaco nas Nitrosopumilales \u00e1 oxidaci\u00f3n do sulfuro de hidr\u00f3xeno ou do xofre elemental por especies do x\u00e9nero \"Sulfolobus\", utilizando ox\u00edxeno ou i\u00f3ns met\u00e1licos como aceptores de electr\u00f3ns.\nAs arqueas fot\u00f3trofas utilizan a luz para producir enerx\u00eda qu\u00edmica en forma de ATP. As Halobacteria te\u00f1en bombas i\u00f3nicas activadas pola luz, como a bacteriorrodopsina e a halorrodopsina, e xeran gradientes i\u00f3nicos bombeando i\u00f3ns a trav\u00e9s da membrana plasm\u00e1tica. A enerx\u00eda almacenada nestes gradientes electroqu\u00edmicos \u00e9 despois convertida en ATP pola ATP sintase. Este proceso \u00e9 unha forma de fotofosforilaci\u00f3n. A capacidade destas bombas impulsadas pola luz de moveren i\u00f3ns a trav\u00e9s das membranas depende de cambios causados pola luz na estrutura do cofactor retinol situado no centro da prote\u00edna.\nXen\u00e9tica.\nAs arqueas xeralmente te\u00f1en un s\u00f3 cromosoma circular, cun tama\u00f1o que vai desde 5.751.492\u00a0pares de bases en \"Methanosarcina acetivorans\", que \u00e9 o meirande, ata s\u00f3 490.885\u00a0pares de bases (10 veces menos) en \"Nanoarchaeum equitans\", que \u00e9 o menor entre as arqueas e que se estima que cont\u00e9n s\u00f3 537 xenes codificantes de prote\u00ednas. As arqueas tam\u00e9n te\u00f1en pequenos c\u00edrculos independentes m\u00e1is pequenos de ADN chamados pl\u00e1smidos. Os pl\u00e1smidos poden ser transferidos dunha c\u00e9lula a outra por contacto f\u00edsico, nun proceso que pode ser similar \u00e1 conxugaci\u00f3n bacteriana.\nAs arqueas poden ser infectadas por virus de ADN bicatenario que non est\u00e1n relacionados con ning\u00fan outro tipo de virus e te\u00f1en varias formas pouco usuais, como forma de botella, bast\u00f3ns ganchudos ou b\u00e1goa. Estes virus foron estudados en maior detalle en term\u00f3filos das ordes \"Sulfolobales\" e \"Thermoproteales\". En 2009 identificouse un virus de ADN monocatenario que infectaba arqueas hal\u00f3filas. As defensas contra estes virus poden ser secuencias de ADN repetitivo do xenoma arqueano, que son hom\u00f3logas con xenes dos virus, e que funcionan dun modo similar \u00e1 interferencia de ARN.\nAs arqueas son xeneticamente distintas das bacterias e dos eucariotas. Ata o 15% das prote\u00ednas codificadas polo xenoma arqueano son exclusivas dese dominio de seres vivos, pero a maior\u00eda deses xenes non te\u00f1en funci\u00f3n co\u00f1ecida. Dos poucos dos que se co\u00f1ece a funci\u00f3n, a maior\u00eda son de euriarqueotas e est\u00e1n implicados na metanox\u00e9nese. As prote\u00ednas que comparten as arqueas coas bacterias e eucariotas forman un n\u00facleo com\u00fan para as funci\u00f3ns celulares b\u00e1sicas, e est\u00e1n relacionadas principalmente coa transcrici\u00f3n xen\u00e9tica, traduci\u00f3n de prote\u00ednas e metabolismo de nucle\u00f3tidos. Outras caracter\u00edsticas tipicamente arqueanas son a organizaci\u00f3n dos xenes de funci\u00f3ns relacionadas como encimas que catalizan reacci\u00f3ns dunha mesma ruta metab\u00f3lica agrupados en novos oper\u00f3ns, e grandes diferenzas nos xenes dos ARNt e das aminoacil ARNt sintetases.\nA transcrici\u00f3n e traduci\u00f3n nas arqueas \u00e9 m\u00e1is parecida \u00e1 dos eucariotas ca \u00e1 das bacterias, xa que as ARN polimerase e ribosomas de arqueas est\u00e1n moi pr\u00f3ximos aos seus equivalentes en eucariotas. A\u00ednda que as arqueas s\u00f3 te\u00f1en un tipo de ARN polimerase, a s\u00faa estrutura e funci\u00f3n na transcrici\u00f3n parece estar pr\u00f3xima \u00e1 da ARN polimerase II eucari\u00f3tica, cunha ensamblaxe similar de prote\u00ednas (os factores de transcrici\u00f3n xerais) que dirixen a uni\u00f3n da ARN polimerase ao promotor do xene. Por\u00e9n, outros factores de transcrici\u00f3n de arqueas son parecidos aos das bacterias. A modificaci\u00f3n postranscricional \u00e9 m\u00e1is simple ca nos eucariotas, xa que a maior parte dos xenes de arqueas carecen de intr\u00f3ns, pero te\u00f1en moitos intr\u00f3ns nos seus xenes dos ARNt e ARNr, e hai tam\u00e9n intr\u00f3ns nuns poucos xenes codificantes de prote\u00ednas.\nTransferencia de xenes e intercambio xen\u00e9tico.\n\"Haloferax volcanii\" (antes chamada \"Halobacterium volcanii\"), unha arquea hal\u00f3fila extrema, forma pontes citoplasm\u00e1ticas entre c\u00e9lulas que parecen utilizarse para a transferencia de ADN dunha c\u00e9lula a outra en ambas as direcci\u00f3ns.\nCando as arqueas hiperterm\u00f3filas \"Sulfolobus solfataricus\" e \"Sulfolobus acidocaldarius\" son expostas a axentes que producen danos no ADN como radiaci\u00f3n ultravioleta, bleomicina ou mitomicina C, ind\u00facese unha agregaci\u00f3n celular espec\u00edfica de especie. A agregaci\u00f3n en \"S.\u00a0solfataricus\" non pode ser inducida por outros estresantes f\u00edsicos, como os cambios de pH e temperatura, o que suxire que a agregaci\u00f3n est\u00e1 inducida especificamente polos danos no ADN. Ajon \"et al\". mostraron que a agregaci\u00f3n celular inducida pola luz UV vai acompa\u00f1ada do intercambio de marcadores cromos\u00f3micos con alta frecuencia en \"S.\u00a0acidocaldarius\". As proporci\u00f3ns de recombinaci\u00f3n exceden as de cultivos non inducidos en ata tres ordes de magnitude. Frols \"et al\". e Ajon \"et al\". formularon a hip\u00f3tese de que a agregaci\u00f3n celular potencia a transferencia de ADN espec\u00edfica de especie entre c\u00e9lulas de \"Sulfolobus\" para proporcionar un incremento na reparaci\u00f3n dos danos no ADN por medio da recombinaci\u00f3n hom\u00f3loga. Esta resposta pode ser unha forma primitiva de interacci\u00f3n sexual similar aos sistemas de transformaci\u00f3n bacterianos mellor estudados que est\u00e1n tam\u00e9n asociados coa transferencia de ADN espec\u00edfica de especie entre c\u00e9lulas, que orixina unha reparaci\u00f3n recombinacional hom\u00f3loga dos danos no ADN.\nReproduci\u00f3n.\nAs arqueas reprod\u00facense asexualmente por fisi\u00f3n binaria ou m\u00faltiple, fragmentaci\u00f3n ou xemaci\u00f3n; non hai meiose, de modo que se unha arquea existe en m\u00e1is dunha forma fenot\u00edpica todas elas te\u00f1en o mesmo material xen\u00e9tico. A divisi\u00f3n celular ten lugar despois de que o cromosoma se replica e os dous cromosomas fillos se separan. S\u00f3 se investigaron os detalles no x\u00e9nero \"Sulfolobus\", pero viuse que o seu ciclo celular ten caracter\u00edsticas similares tanto ao das bacterias coma ao eucari\u00f3tico. Os cromosomas repl\u00edcanse empezando desde m\u00faltiples puntos (orixes de replicaci\u00f3n) utilizando ADN polimerases parecidas aos equivalentes eucari\u00f3ticos. Por\u00e9n, as prote\u00ednas que dirixen a divisi\u00f3n celular, como a prote\u00edna FtsZ, que forma un anel de contracci\u00f3n arredor da c\u00e9lula, e os compo\u00f1entes do septo que dividir\u00e1 \u00e1s d\u00faas c\u00e9lulas fillas, son similares aos equivalentes bacterianos.\nAs bacterias e os eucariotas, pero non as arqueas, forman esporas. Algunhas especies de Haloarchaea sofren cambios fenot\u00edpicos e crecen como c\u00e9lulas de varios tipos diferentes, como estruturas de paredes grosas resistentes aos choques osm\u00f3ticos, que posibilitan que as arqueas poidan vivir en ambientes con baixas concentraci\u00f3ns salinas, pero que non son estruturas reprodutivas sen\u00f3n que poden servir para colonizar novos h\u00e1bitats.\nEcolox\u00eda.\nH\u00e1bitats.\nAs arqueas viven nunha gran variedade de h\u00e1bitats, e son unha parte importante dos ecosistemas globais, e poden supo\u00f1er ata o 20% das c\u00e9lulas no oc\u00e9ano. As primeiras arqueas que se descubriron eran extrem\u00f3filas. Algunhas poden vivir a altas temperaturas, a mi\u00fado por riba dos 100\u00a0\u00b0C, en g\u00e9yseres, chemineas negras submarinas e pozos de petr\u00f3leo. Outros h\u00e1bitats com\u00fans son ambientes acu\u00e1ticos moi fr\u00edos ou moi salinos, \u00e1cidos ou alcalinos. Por\u00e9n, entre as arqueas tam\u00e9n hai moitas especies mes\u00f3filas que crecen en condici\u00f3ns suaves, en pantanos, auga residual, oc\u00e9anos e solos.\nAs arqueas extrem\u00f3filas poden pertencer a catro grupos fisiol\u00f3xicos principais. Son os hal\u00f3filos, term\u00f3filos, alcal\u00f3filos e acid\u00f3filos. Estes grupos non pertencen a filos espec\u00edficos, e non son mutuamente exclusivos dentro dun filo, xa que algunhas arqueas destes tipos pertencen a varios grupos, pero agrupalas as\u00ed \u00e9 un \u00fatil punto de comezo para a clasificaci\u00f3n.\nOs hal\u00f3filos, como o x\u00e9nero \"Halobacterium\", viven en ambientes extremadamente salinos, como lagos salgados, e superan \u00e1s bacterias cando a salinidade supera o 20-25%. As term\u00f3filas crecen mellor a temperaturas superiores a 45\u00a0\u00b0C, en lugares como fontes termais; as \"hiperterm\u00f3filas\" crecen optimamente a temperaturas superiores a 80\u00a0\u00b0C. A arquea \"Methanopyrus kandleri\" cepa 116 crece a 122\u00a0\u00b0C, que \u00e9 a m\u00e1xima temperatura rexistrada para un organismo vivo.\nOutras arqueas viven en condici\u00f3ns moi \u00e1cidas ou moi alcalinas. Por exemplo, unha das arqueas acid\u00f3filas m\u00e1is extremas \u00e9 \"Picrophilus torridus\", que crece a pH\u00a00, o que equivale a vivir nunha concentraci\u00f3n de \u00e1cido sulf\u00farico 1,2\u00a0molar.\nEsta resistencia a ambientes extremos fixo que as arqueas fosen o foco de especulaci\u00f3ns sobre as posibles propiedades da vida extraterrestre. Alg\u00fans h\u00e1bitats extrem\u00f3filos non son moi distintos dos que existen en Marte, o que levou a suxerir que alg\u00fans microbios viables poder\u00edan ser transferidos dun planeta a outro por meteoritos (panspermia).\nNo ano 2001, varios estudos encontraron que as arqueas viven non s\u00f3 en ambientes mes\u00f3filos e term\u00f3filos sen\u00f3n tam\u00e9n, e \u00e1s veces con grande abundancia, a baixas temperaturas. Por exemplo, as arqueas son com\u00fans en ambientes oce\u00e1nicos fr\u00edos como os mares polares. A\u00ednda m\u00e1is significativa \u00e9 a gran cantidade de arqueas que viven nos oc\u00e9anos en condici\u00f3ns non extremas formando parte do plancto (como parte do picoplancto). A\u00ednda que estas arqueas poden estar presentes en enorme n\u00famero (ata o 40% da biomasa microbiana), case ningunha destas especies foi illada e estudada nun cultivo puro. En consecuencia, a nosa comprensi\u00f3n do papel das arqueas na ecolox\u00eda dos oc\u00e9anos \u00e9 rudimentaria, polo que a s\u00faa influencia na bioxeoqu\u00edmica global est\u00e1 en gran medida inexplorada. Algunhas Crenarchaeota mari\u00f1as poden facer a nitrificaci\u00f3n, o que suxire que estes organismos poden afectar o ciclo do nitr\u00f3xeno oce\u00e1nico, a\u00ednda que estas Crenarchaeota oce\u00e1nicas poden utilizar outras fontes de enerx\u00eda. Gran n\u00famero de arqueas at\u00f3panse nos sedimentos que cobren o leito do mar, e estes organismos son a maior\u00eda dos que viven a 1 metro de profundidade nos sedimentos oce\u00e1nicos.\nPapel nos ciclos bioxeoqu\u00edmicos.\nAs arqueas reciclan elementos como o carbono, o nitr\u00f3xeno e o xofre nos seus diversos h\u00e1bitats. Estas actividades son vitais para o funcionamento normal dos ecosistemas, pero as arqueas poden contribu\u00edr a acrecentar cambios causados polo ser humano e mesmo poden producir contaminaci\u00f3n.\nAs arqueas poden levar a cabo moitos dos pasos do ciclo do nitr\u00f3xeno. Isto incl\u00fae tanto reacci\u00f3ns que eliminan o nitr\u00f3xeno dos ecosistemas, como a respiraci\u00f3n baseada no nitrato e a desnitrificaci\u00f3n, coma procesos que introducen nitr\u00f3xeno, como a asimilaci\u00f3n do nitrato e a fixaci\u00f3n do nitr\u00f3xeno. A implicaci\u00f3n das arqueas nas reacci\u00f3ns de oxidaci\u00f3n do amon\u00edaco descubriuse no ano 2007. Estas reacci\u00f3ns son especialmente importantes nos oc\u00e9anos. As arqueas son tam\u00e9n importantes na oxidaci\u00f3n do amon\u00edaco nos solos. Producen nitrito, que outros microbios oxidan a nitrato. As plantas e outros organismos consomen este \u00faltimo.\nNo ciclo do xofre, as arqueas que crecen oxidando compostos de xofre liberan este elemento das rochas, facendo que quede dispo\u00f1ible para outros organismos. Por\u00e9n, as arqueas que fan isto, como \"Sulfolobus\", producen \u00e1cido sulf\u00farico como produto residual, e o crecemento destes organismos en minas abandonadas pode contribu\u00edr \u00e1 formaci\u00f3n dos l\u00edquidos da drenaxe \u00e1cida de minas e outros danos ambientais.\nNo ciclo do carbono, as arqueas metan\u00f3xenas eliminan hidr\u00f3xeno e son importantes na descomposici\u00f3n da materia org\u00e1nica realizada polas poboaci\u00f3ns de microorganismos que act\u00faan como descompo\u00f1edores nos sistemas anaer\u00f3bicos, como dep\u00f3sitos de sedimentos, pantanos e no tratamento de augas residuais. Por\u00e9n, o metano \u00e9 un dos gases de efecto invernadoiro m\u00e1is abundantes na atmosfera terrestre, e constit\u00fae o 18% do total global. \u00c9 25 veces m\u00e1is potente como gas de efecto invernadoiro c\u00f3 di\u00f3xido de carbono. Os microorganismos metan\u00f3xenos son a primeira fonte de metano atmosf\u00e9rico, e son responsables da maior\u00eda das emisi\u00f3ns de metano anuais mundiais. Como consecuencia, estas arqueas contrib\u00faen \u00e1s emisi\u00f3ns de gases de efecto invernadoiro globais e ao quecemento global.\nInteracci\u00f3ns con outros organismos.\nAs interacci\u00f3ns ben caracterizadas entre as arqueas e outros organismos poden ser do tipo do mutualismo ou do comensalismo. Non hai claros exemplos de arqueas co\u00f1ecidas como pat\u00f3xenas ou parasitas. Por\u00e9n, prop\u00faxose unha relaci\u00f3n entre determinadas arqueas metan\u00f3xenas e a periodontite, e \"Nanoarchaeum equitans\" pode ser parasita doutras especies de arqueas, xa que s\u00f3 sobrevive e se reproduce en asociaci\u00f3n coa crenarqueota \"Ignicoccus hospitalis\", e non parece que lle proporcione beneficios ao seu h\u00f3spede. A diferenza do caso anterior, os Nanoorganismos Acid\u00f3filos Arqueanos da Mina Richmond (ARMAN) ocasionalmente conectan con outras c\u00e9lulas de arqueas nos biofilmes das drenaxes \u00e1cidas das minas. A natureza desta relaci\u00f3n \u00e9 desco\u00f1ecida, pero \u00e9 distinta da \"Nanoarchaeum-Ignicoccus\" en que as superdiminutas c\u00e9lulas ARMAN vense normalmente vivindo independentemente das c\u00e9lulas das \"Thermoplasmatales\" coas que viven.\nMutualismo.\nUn exemplo ben co\u00f1ecido de mutualismo \u00e9 a interacci\u00f3n que establecen cos ruminantes e as t\u00e9rmites os protozoos e arqueas metan\u00f3xenas que viven nos seus tractos dixestivos e lles axudan a dixerir a celulosa. Nestes ambientes anaer\u00f3bicos, os protozoos degradan a celulosa da materia vexetal para obter enerx\u00eda. Este proceso libera hidr\u00f3xeno como produto residual, pero os altos niveis de hidr\u00f3xeno reducen a produci\u00f3n de enerx\u00eda. Despois os metan\u00f3xenos converten o hidr\u00f3xeno en metano, e os protozoos benef\u00edcianse de m\u00e1is enerx\u00eda.\nEn protozoos anaer\u00f3bicos como \"Plagiopyla frontata\", as arqueas viven dentro dos protozoos e consomen o hidr\u00f3xeno producido nos seus hidroxenosomas. As arqueas tam\u00e9n se asocian con organismos meirandes. Por exemplo, a arquea mari\u00f1a \"Cenarchaeum symbiosum\" vive dentro (como endosimbionte) dunha esponxa do x\u00e9nero \"Axinella\".\nComensalismo.\nAs arqueas poden ser tam\u00e9n comensais que se benefician dunha asociaci\u00f3n sen danar nin beneficiar o outro organismo. Por exemplo, o metan\u00f3xeno \"Methanobrevibacter smithii\" \u00e9 con diferenza a arquea m\u00e1is com\u00fan na flora intestinal humana, e sup\u00f3n a d\u00e9cima parte de todos os procariotas do tracto dixestivo humano. En t\u00e9rmites e humanos, estes metan\u00f3xenos poden ser mutualistas que interaccionan con outros microbios no tracto dixestivo para axudaren nas funci\u00f3ns do aparato dixestivo. As comunidades arqueanas tam\u00e9n se asocian con outros organismos, como fan os que viven na superficie do coral, e na rexi\u00f3n do solo que rodea as ra\u00edces das plantas (rizosfera).\nImportancia na tecnolox\u00eda e industria.\nAs arqueas extrem\u00f3filas, especialmente as resistentes \u00e1s altas temperaturas ou a grande acidez ou alcalinidade, son unha fonte de encimas que poden funcionar nesas duras condici\u00f3ns e que te\u00f1en moitas aplicaci\u00f3ns. Por exemplo, as ADN polimerases termoestables, como a ADN polimerase \"Pfu\" de \"Pyrococcus furiosus\", revolucionou a biolox\u00eda molecular ao permitir utilizar a reacci\u00f3n en cadea da polimerase como unha t\u00e9cnica simple para o clonado do ADN. Na industria, as amilases, galactosidases e pululanases doutras especies de \"Pyrococcus\", que funcionan por riba dos 100\u00a0\u00b0C, permiten o procesamento de alimentos a altas temperaturas, como na produci\u00f3n de leite e soro l\u00e1cteo baixos en lactosa. Encimas destas arqueas term\u00f3filas tam\u00e9n adoitan a ser moi estables en solventes org\u00e1nicos, permitindo o seu uso en procesos inocuos para o ambiente da chamada qu\u00edmica verde para sintetizar compostos org\u00e1nicos. Esta estabilidade fainos m\u00e1is f\u00e1ciles de usar en biolox\u00eda estrutural. En consecuencia os encimas equivalentes aos bacterianos e eucari\u00f3ticos das arqueas extrem\u00f3filas son a mi\u00fado utilizados en estudos estruturais.\nA diferenza da gran gama de aplicaci\u00f3ns que te\u00f1en os encimas arqueanos, o uso das propias c\u00e9lulas das arqueas en biotecnolox\u00eda est\u00e1 menos desenvolvido. As arqueas metan\u00f3xenas son unha parte vital dos procesos de tratamento de augas residuais, xa que forman parte da comunidade de microorganismos que levan a cabo a dixesti\u00f3n anaer\u00f3bica e producen biog\u00e1s. No procesamento de minerais, as arqueas acid\u00f3filas son moi prometedoras para a extracci\u00f3n de metais de minerais como ouro, cobalto e cobre.\nAs arqueas producen un novo tipo de antibi\u00f3ticos potencialmente \u00fatiles. Algunhas destas arqueocinas xa foron caracterizadas, pero p\u00e9nsase que deben de existir centos m\u00e1is, especialmente nas haloarqueas e \"Sulfolobus\". Estes compostos difiren en estrutura dos antibi\u00f3ticos bacterianos, polo que poden ter novas formas de acci\u00f3n. Ademais, poden permitir a creaci\u00f3n de novos marcadores seleccionables para o seu uso en biolox\u00eda molecular arqueana."}
{"id": "151743", "revid": "98629", "url": "https://gl.wikipedia.org/wiki?curid=151743", "title": "Menorca B\u00e0squet", "text": "O Menorca B\u00e0squet foi un equipo de baloncesto espa\u00f1ol con sede na cidade balear de Ma\u00f3, Menorca. Fundado en 1950, anunciou a s\u00faa disoluci\u00f3n o 5 de xullo de 2012 debido \u00e1 s\u00faa mala xesti\u00f3n econ\u00f3mica.\nHistoria.\nFundado en 1950 como CB La Salle Mah\u00f3n, o club foi progresando lentamente at\u00e9 que na temporada 1993\u221294 consegue entrar en ligas de \u00e1mbito estatal co ascenso \u00e1 Liga EBA. Coa chegada do equipo \u00e1 EBA, o club comeza a xogar como local no Polideportivo Municipal de Ma\u00f3. Ap\u00f3s varias temporadas na zona baixa da liga EBA, en maio de 1997, con Jos\u00e9 Lu\u00eds Oliete de adestrador, o primeiro equipo procl\u00e1mase campi\u00f3n da liga EBA e logra as\u00ed o ascenso \u00e1 Liga LEB. O primeiro equipo adopta desde ese ano o nome de Menorca B\u00e0squet.\nNa liga LEB desde a primeira temporada estivo a loitar nos playoff de ascenso \u00e1 liga ACB. Na temporada 2004\u221205 o equipo consegue o subcampionato e consegue o ascenso \u00e1 liga ACB. Debido ao ascenso, a organigrama do club t\u00edvose que profesionalizar. Ademais, o Polideportivo Municipal de Ma\u00f3, con capacidade para uns 2\u00a0500 espectadores, non cumpr\u00eda coa normativa da Asociaci\u00f3n de Clubs de Baloncesto, polo que se tivo que constru\u00edr un novo pavill\u00f3n nun tempo r\u00e9cord de 90 d\u00edas. A temporada de debut na ACB acabou de xeito satisfactoria ao conseguir o equipo a permanencia no \u00faltimo partido da temporada.\nNa seguinte temporada, seis xornadas despois de comezar competici\u00f3n, o club decide cesar ao adestrador Curro Segura debido \u00e1 mala xeira de resultados do equipo. O seu substituto foi Ricard Casas. Con el, o equipo conseguiu sa\u00edr dos postos de descenso a unha xornada do final de campionato. Na \u00faltima xoranda, a pesar de perder, o equipo consegue a permanencia grazas \u00e1 vitoria do Gran Canaria contra o Etosa Alicante. Na temporada 2008\u221209 tras problemas internos e deportivos, o club acaba finalmente por a descender \u00e1 LEB Ouro. O seu paso pola seguinda categor\u00eda ser\u00eda, por\u00e9n, breve. O club consegue nun ano regresar \u00e1 ACB, a\u00ednda que descendendo inmediatamente na seguinte temporda. Na temporada 2011\u201312, tras unha nefasta xesti\u00f3n econ\u00f3mica, o club emite un comunicado de prensa no que anuncia a s\u00faa disoluci\u00f3n.\nPatrocinios.\nAl\u00e9n de Menorca B\u00e0squet, o club tivo outro nomes ao longo da s\u00faa historia por motivos de patrocinio:\nAdestradores.\nOs seguintes foron os adestradores do Menorca B\u00e0squet na Liga ACB."}
{"id": "151745", "revid": "1410", "url": "https://gl.wikipedia.org/wiki?curid=151745", "title": "Simon van der Meer", "text": "Simon van der Meer, nado na Haia o 24 de novembro de 1925 e finado en Xenebra o 4 de marzo de 2011, foi un f\u00edsico neerland\u00e9s especializado na aceleraci\u00f3n de part\u00edculas. Foi galardoado co Premio Nobel de F\u00edsica en 1984.\nTraxectoria.\nInventou o concepto de \"stochastic cooling\" nas colisi\u00f3ns, facendo pos\u00edbel o descubrimento dos Bos\u00f3ns W e Z no CERN 500 Gev, coa colaboraci\u00f3n experimental de Carlo Rubbia. Como resultado, van der Meer e Rubbia compartiron o Premio Nobel de F\u00edsica. Van der Meer traballou no CERN desde 1956 at\u00e9 o seu retiro en 1990."}
{"id": "151746", "revid": "12452", "url": "https://gl.wikipedia.org/wiki?curid=151746", "title": "Coroa de Portugal", "text": ""}
{"id": "151747", "revid": "98629", "url": "https://gl.wikipedia.org/wiki?curid=151747", "title": "Tempada 2009-10 do HC Liceo", "text": "A tempada 2009-2010 foi a 31\u00aa tempada do H.C. Liceo na OK Liga de xeito consecutivo e dende a s\u00faa fundaci\u00f3n en 1972. Esta tempada ser\u00e1 lembrada por t\u00f3dolos seareiros verdibrancos polo reencontro do club cos t\u00edtulos, logo de conseguir a s\u00faa 3\u00aa Copa CERS.\nEquipo.\nAdestrador: Carlos Gil\nAxudante do adestrador: Ram\u00f3n Canalda\nPreparador f\u00edsico: \u00d3scar Viana Gonz\u00e1lez"}
{"id": "151749", "revid": "3338", "url": "https://gl.wikipedia.org/wiki?curid=151749", "title": "Fosa oce\u00e1nica", "text": ""}
{"id": "151750", "revid": "23204", "url": "https://gl.wikipedia.org/wiki?curid=151750", "title": "\u00c1ngulo de rozamento interno", "text": "Na enxe\u00f1ar\u00eda, o \u00e1ngulo de rozamento interno \u00e9 unha propiedade dos materiais granulares.\nO \u00e1ngulo de rozamento ten o fundamento f\u00edsico no \u00e1ngulo de repouso, ou m\u00e1ximo \u00e1ngulo posible que forma a pendente dun mont\u00f3n de material granular. Nun material granuloso o \u00e1ngulo de repouso est\u00e1 determinado pola fricci\u00f3n, a cohesi\u00f3n e a forma das part\u00edculas, pero nos materiais sen cohesi\u00f3n, e onde as part\u00edculas son moi pequenas en relaci\u00f3n ao tama\u00f1o do conxunto, o \u00e1ngulo de repouso coincide co \u00e1ngulo de rozamento interno.\n\u00c9 especialmente importante na mec\u00e1nica de solos para determinar tanto a capacidade portante como a resistencia ao escorregamento dun terreo areoso.\nMedici\u00f3n.\nExisten numerosos procedementos para determinar o \u00e1ngulo de rozamento interno, cada un produce resultados lixeiramente diferentes. Os resultados son altamente dependentes da metodolox\u00eda exacta do experimentador e, como resultado, os datos de diferentes laboratorios poden non ser comparables. Ademais, no rango de formula_1, a capacidade portante dun terreo depende exponencialmente da tanxente de dito \u00e1ngulo:\nPolo que pequenos erros na determinaci\u00f3n do \u00e1ngulo conducen a estimaci\u00f3ns moi diferentes da capacidade portante. Alternativamente en moitos casos faise unha medici\u00f3n mediante un instrumento chamado c\u00e9lula de cortante, cuxa medida estar\u00eda directamente relacionada coa capacidade portante.\nAplicaci\u00f3ns.\nO \u00e1ngulo de rozamento interno interv\u00e9n no dese\u00f1o de equipos para o procesado de part\u00edculas s\u00f3lidas, como por exemplo, un silo de almacenaxe ou unha cinta transportadora para materiais granulosos. E igualmente en xeotecnia e xeolox\u00eda o \u00e1ngulo de rozamento interno \u00e9 importante para determinar a estabilidade de noiros, a resistencia dunha cimentaci\u00f3n ou para o c\u00e1lculo do pulo de terras.\nLarvas de formiga le\u00f3n.\nA larva da formiga le\u00f3n atrapa formigas e outros pequenos insectos escavando un orificio c\u00f3nico en area solta, tal que a pendente deste est\u00e1 moi pr\u00f3ximo ao \u00e1ngulo de repouso da area. As\u00ed, cando un bicho se achega polo burato, o seu peso causa que a area escorregue, lev\u00e1ndoo para abaixo, onde est\u00e1 a formiga le\u00f3n \u00e1 espera."}
{"id": "151752", "revid": "23204", "url": "https://gl.wikipedia.org/wiki?curid=151752", "title": "Festival de Cinema de Sundance", "text": "O Festival de Cinema de Sundance (en e anteriormente co\u00f1ecido como Utah/US Film Festival e US Film and Video Festival) \u00e9 un acontecemento cinematogr\u00e1fico internacional que se celebra anualmente nas d\u00faas \u00faltimas semanas de xaneiro na localidade de Park City, pr\u00f3xima \u00e1 Salt Lake City, a capital do estado de Utah, nos Estados Unidos.\nDescrici\u00f3n.\nSundance \u00e9 o meirande festival de cinema independente dos Estados Unidos, con m\u00e1is de 46\u00a0660 asistentes no ano 2016. Cel\u00e9brase en xaneiro en Park City, Salt Lake City e no Sundance Resort (en Provo, Utah) e act\u00faa como escaparate de novos traballos de cineastas independentes estadounidenses e internacionais.\nHistoria.\n1978: Utah/US Film Festival.\nSundance comezou en Salt Lake City en agosto de 1978 co nome \"Utah/US Film Festival\", nun intento por atraer m\u00e1is cineastas cara a Utah. Foi fundado por Sterling Van Wagenen (daquela xefe de Wildwood, compa\u00f1\u00eda de Robert Redford), John Earle (que estaba na Utah Film Commission). A edici\u00f3n de 1978 proxectou filmes como \"Deliverance\", \"A Streetcar Named Desire\", \"Cowboy de medianoite\", \"Qu\u00e9rote, Nova Iorque\" e \"Sweet Smell of Success\". Nun principio, Sundance foi un instituto de cinematograf\u00eda, mais pronto veuse a oportunidade de mostrar ao p\u00fablico os traballos que realizaban os creadores, polo que en 1983, Redford creou o Festival de Cinema de Sundance, que \u00e9 agora un dos festivais de cinema independente m\u00e1is importante do mundo.\nO nome do festival (\"Sundance\") est\u00e1 inspirado no personaxe que o propio Robert Redford interpretou en 1969 en \"Butch Cassidy and The Sundance Kid\" (o bandoleiro Butch foi interpretado por Paul Newman).\nCada ano selecci\u00f3nanse 200 pel\u00edculas para ser exhibidas entre m\u00e1is de 9.000 que se presentan. M\u00e1is de 50.000 persoas asisten \u00e1s instalaci\u00f3ns de Park City, Salt Lake City, Ogden, e Sundance. Ademais de descubr\u00edrense novos talentos mediante a proxecci\u00f3n de documentais, dramas e curtas, os asistentes poden escoitar interpretaci\u00f3ns de m\u00fasica en directo, paneis de discusi\u00f3n cos creadores e figuras relacionadas co cinema, instalaci\u00f3ns de avances etc.\nDeste festival sa\u00edron grandes cineastas, como Quentin Tarantino ou os irm\u00e1ns Coen."}
{"id": "151753", "revid": "12452", "url": "https://gl.wikipedia.org/wiki?curid=151753", "title": "Sundance Film Festival", "text": ""}
{"id": "151757", "revid": "98629", "url": "https://gl.wikipedia.org/wiki?curid=151757", "title": "Jordi Bargall\u00f3 i Poch", "text": "Jordi Bargall\u00f3 i Poch, nado en Sant Sadurn\u00ed d'Anoia o 5 de decembro de 1979, \u00e9 un xogador de h\u00f3ckey a pat\u00edns catal\u00e1n, que ocupa a demarcaci\u00f3n de medio e que actualmente xoga no UD Oliveirense de\u00a0Portugal.\nTraxectoria.\nDebutou no club da s\u00faa cidade natal, o Noia Freixenet en 1997, e permaneceu no club 5 tempadas. Na tempada 2002/2003 asina por primeira vez co HC Liceo, proclam\u00e1ndose campi\u00f3n da Copa de Europa. Na tempada 2006/2007 pasa a formar parte do Igualada HC, retornando d\u00faas campa\u00f1as m\u00e1is tarde ao equipo galego do HC Liceo, equipo do que foi capit\u00e1n. Xogou nel at\u00e9 a tempada 2015/2016 (7 campa\u00f1a), na cal proclamou que \u00eda marchar do HC Liceo facendo as\u00ed que o mercado se disparase. Ao final da tempada acabou por fichar polo U.D. Oliveirense, de Portugal.\nFoi internacional pola selecci\u00f3n espa\u00f1ola, formando parte do equipo campi\u00f3n do Campionato do Mundo \"A\" (2005 e 2009) e do Campionato de Europa (2006 e 2008)."}
{"id": "151767", "revid": "1888", "url": "https://gl.wikipedia.org/wiki?curid=151767", "title": "Os Sestos", "text": ""}
{"id": "151768", "revid": "5132", "url": "https://gl.wikipedia.org/wiki?curid=151768", "title": "Kiryu", "text": ""}
{"id": "151770", "revid": "89787", "url": "https://gl.wikipedia.org/wiki?curid=151770", "title": "Arquip\u00e9lago Alexander", "text": "O arquip\u00e9lago Alexander (en ingl\u00e9s, Alexander Archipielago) \u00e9 un arquip\u00e9lago ou grupo de illas, situadas na beira da costa noroeste de Am\u00e9rica do Norte, que se estende ao longo durante unhas 300 millas (500 quil\u00f3metros, aproximadamente). Est\u00e1 bordeado polo oc\u00e9ano Pac\u00edfico e comprende aproximadamente unhas 1 100 illas, que son os cumes das monta\u00f1as somerxidas costeiras que se elevan abruptamente desde o oc\u00e9ano. Administrativamente, pertence aos Estados Unidos, ao estado de Alasca.\nCaracter\u00edsticas.\n\u00c9 unha zona bastante perigosa para a navegaci\u00f3n, tanto polo mal tempo derivado das altas latitudes como pola amplitude das mareas na rexi\u00f3n. As illas est\u00e1n separadas da pen\u00ednsula, e entre elas, por canles profundas e estreitas e por fiordes, por algunha das cales discorre unha co\u00f1ecida rota mar\u00edtima protexida do oc\u00e9ano aberto, a Pasaxe Interior (\"Inside Passage\").\nAs illas espar\u00e9xense ao sur da ba\u00eda Glaciar e son de formas moi irregulares, con costas escarpadas e cunha abundancia de vida silvestre e moita vexetaci\u00f3n, composta de densos bosques chuviosos temperados. As illas principais son:\nA gran maior\u00eda das illas forma parte do Bosque Nacional de Tongass. Os asentamentos m\u00e1is importantes son Sitka (m\u00e1is de 8.000 habitantes no 2000), na illa de Baranof e Ketchikan (8.044 habitantes en 2004), en Revillagigedo. Os barrios m\u00e1is poboados da cidade m\u00e1is grande da rexi\u00f3n, Juneau, at\u00f3panse no continente, a\u00ednda que partes da cidade tam\u00e9n se atopan na illa de Douglas, que \u00e9 unha parte do arquip\u00e9lago. Hoxe en d\u00eda, as principais actividades son o turismo, a pesca e a silvicultura.\nO gran n\u00famero de illas que forman o arquip\u00e9lago explica porque unha rexi\u00f3n de menos de 800\u00a0km de largo ten case 29 000\u00a0km de costa, m\u00e1is de 10 000 estuarios e 22 128 quil\u00f3metros de v\u00edas navegables.\nHistoria.\nAs illas foron ocupadas polos nativos americanos tlingit e haida. Os tsimshianos que ocupan a illa Annette non son orixinarios dal\u00ed sen\u00f3n que emigraron dende a Columbia Brit\u00e1nica a finais do s\u00e9culo XIX.\nO primeiro europeo que visitou o arquip\u00e9lago foi o navegante ruso Aleksei Chirikov en 1741, que avistou as costas das illas Noyes e Baker (\u00e1mbalas d\u00faas da costa oeste da Illa do Pr\u00edncipe de Gales), as\u00ed como as illas Baranof, Chichagof, Kruzof e Yakobi. En 1774 Juan Jos\u00e9 P\u00e9rez Hern\u00e1ndez avistou a costa sur da illa de Dall, mentres que Juan Francisco de la Bodega y Quadra entrou na ba\u00eda Bucareli ba\u00eda da Illa Pr\u00edncipe de Gales o ano seguinte. En 1792 Jacinto Caama\u00f1o chegou \u00e1 illa de Revillagigedo e \u00e1s Illas Gravina, descubrindo o estreito de Clarence.\nGeorge Vancouver e os seus homes realizaron un extenso estudo do arquip\u00e9lago entre 1793 e 1794, circunnavegando tanto Revillagigedo como as illas do Almirantazgo, trazando a totalidade da illa Kuiu, os lados leste de Baranof e as illas Chichagof, Etolin, Wrangell, Zarembo, Mitkof e Kupreanof.\nUnha d\u00e9cada m\u00e1is tarde os rusos atravesaron o Estreito de Peril que separa as illas Chichagof e Baranof, e nas d\u00e9cadas seguintes atopou os estreitos e as pasaxes que separaban unhas das outras illas principais. Unha carta rusa de 1844 mostra Kupreanof separada da illa Mitkof e Etolin, Wrangell, Woronkofski, e Zarembo. Os rusos exploraron a rexi\u00f3n desde 1741 e m\u00e1is tarde fix\u00e9rono os brit\u00e1nicos, espa\u00f1ois e estadounidenses. As illas ficaron baixo control estadounidense dende 1867, a partir da compra de Alasca por Washington.\nSegundo o\u00a0\"Dictionary of Alaska Place Names\"\u00a0(en galego, \"Dicionario de nomes de Alasca\") de Donald Orth, o arquip\u00e9lago Alexander recibiu o seu nome do \u00abU.S. Coast and Geodetic Survey\u00bb en 1867. A cadea de illas ch\u00e1mase as\u00ed polo tsar Alexandre II de Rusia (non confundir con Alexander Baranov, que foi director da Compa\u00f1\u00eda rusa de Am\u00e9rica, unha pr\u00f3spera empresa rusa de comercio de peles de principios do s\u00e9culo XIX e ao que se honra coa illa de Baranof). Nun mapa da Am\u00e9rica rusa (Alasca) de 1860, o grupo de illas ch\u00e1mase Arquip\u00e9lago do rei Xurxo III."}
{"id": "151771", "revid": "89787", "url": "https://gl.wikipedia.org/wiki?curid=151771", "title": "Pallacanestro Biella", "text": "O Pallacanestro Biella \u00e9 un club profesional de baloncesto italiano da cidade de Biella, na rexi\u00f3n de Piemonte. Fundado en 1994, actualmente xoga na Serie A2, a segunda m\u00e1xima competici\u00f3n do baloncesto italiano. Recibe o nome de Edilnol por mor do seu patrocinador, unha compa\u00f1\u00eda de elementos para o lar o xard\u00edn con sede na propia cidade de Biella. Xogan os seus encontro coma local no Biella Forum, un pavill\u00f3n inaugurado en febreiro de 2008 con capacidade para 5\u00a0007 espectadores.\nHistoria.\nO actual equipo foi fundado en 1994 a partir da uni\u00f3n de dous equipos da cidade, o Biella Basket Club e o Amici del Basket Biella. O club \u00e9 distinto ao Libertas Biella que participou na Serie A durante os anos 1960. O primeiro adestrador deste novo equipo foi Federico Danna, que xa adestrara na serie A ao Auxilium Torino nos anos 1980.\nO equipo comezou a s\u00faa historia na serie B2, mais foi ascendendo rapidamente a trav\u00e9s das diferentes divisi\u00f3ns do campionato italiano: en 1996 o equipo ga\u00f1ou o campionato da Serie B2 e ascendeu \u00e1 Serie B1; en 1998 o equipo consegue promocionar \u00e1 segunda categor\u00eda da liga italiana, a Serie A2, ga\u00f1ando nos playoffs de ascenso. En 2001 o club ga\u00f1a a Liga cun rexistro de 30 vitorias e 6 derrotas, conseguindo promocionar \u00e1 Serie A. Dende o seu ascenso at\u00e9 o ano 2011, o equipo chegou xogar os playoffs polo t\u00edtulo en tres ocasi\u00f3ns.\nNomes ao longo da historia.\nAo longo da s\u00faa historia o Pallacanestro Biella levou diferentes nomes por mor de motivos de patrocinio:"}
{"id": "151772", "revid": "5132", "url": "https://gl.wikipedia.org/wiki?curid=151772", "title": "Angelico Biella", "text": ""}
{"id": "151773", "revid": "5132", "url": "https://gl.wikipedia.org/wiki?curid=151773", "title": "Lauretana Biella", "text": ""}
{"id": "151774", "revid": "5132", "url": "https://gl.wikipedia.org/wiki?curid=151774", "title": "Laurentana Biella", "text": ""}
{"id": "151775", "revid": "5132", "url": "https://gl.wikipedia.org/wiki?curid=151775", "title": "Libertas Biella", "text": ""}
{"id": "151776", "revid": "5132", "url": "https://gl.wikipedia.org/wiki?curid=151776", "title": "Aramis Biella", "text": ""}
{"id": "151777", "revid": "5132", "url": "https://gl.wikipedia.org/wiki?curid=151777", "title": "Cecchi Biella", "text": ""}
{"id": "151778", "revid": "5132", "url": "https://gl.wikipedia.org/wiki?curid=151778", "title": "Fila Biella", "text": ""}
{"id": "151779", "revid": "3338", "url": "https://gl.wikipedia.org/wiki?curid=151779", "title": "Illa de Baranof", "text": ""}
{"id": "151780", "revid": "3338", "url": "https://gl.wikipedia.org/wiki?curid=151780", "title": "Illa de Chichagof", "text": ""}
{"id": "151781", "revid": "3338", "url": "https://gl.wikipedia.org/wiki?curid=151781", "title": "Illa de Revillagigedo", "text": ""}
{"id": "151782", "revid": "3338", "url": "https://gl.wikipedia.org/wiki?curid=151782", "title": "Illa de Kupreanof", "text": ""}
{"id": "151783", "revid": "1131", "url": "https://gl.wikipedia.org/wiki?curid=151783", "title": "Biella Forum", "text": "O Biella Forum, co\u00f1ecido tam\u00e9n como PalaBiella, BiellaForum ou Palacoop, \u00e9 un pavill\u00f3n polideportivo situado na cidade de Biella, na rexi\u00f3n do Piemonte, en Italia. Con capacidade para 5.007 espectadores, foi inaugurado en febreiro de 2008. Alberga os encontros como local do Pallacanestro Biella, equipo que compite na Lega Basket Serie A, m\u00e1xima competici\u00f3n do baloncesto italiano."}
{"id": "151784", "revid": "3338", "url": "https://gl.wikipedia.org/wiki?curid=151784", "title": "Arquip\u00e9lago de Alexander", "text": ""}
{"id": "151785", "revid": "12452", "url": "https://gl.wikipedia.org/wiki?curid=151785", "title": "PalaBiella", "text": ""}
{"id": "151786", "revid": "12452", "url": "https://gl.wikipedia.org/wiki?curid=151786", "title": "BiellaForum", "text": ""}
{"id": "151787", "revid": "88215", "url": "https://gl.wikipedia.org/wiki?curid=151787", "title": "Ricardo Jorge Silva Barreiros", "text": "Ricardo Jorge Silva Barreiros, nado en Sintra o 17 de xaneiro de 1982, \u00e9 un xogador de h\u00f3ckey a pat\u00edns portugu\u00e9s. Xoga como medio e avanzado no CD Pa\u00e7o d'Arcos. \u00c9 considerado como un dos mellores xogadores portugueses da s\u00faa modalidade.\nTraxectoria.\nFormouse como xogador no Pa\u00e7o de Arcos, co que debutou na Primeira Divisi\u00f3n Portuguesa na tempada 2001-02. Xogou neste equipo ata 2004, cando fichou polo SL Benfica, onde militou cinco tempadas. \nEn 2009 asinou polo club galego H.C. Liceo, co que se proclamou campi\u00f3n da Copa CERS esa mesma tempada. Na tempada seguinte o Liceo conquistou a Copa de Europa, tras derrotar ao Reus na final (7-4), con tres goles de Barreiros. Volveu marcar na final do ano seguinte, na que o Liceo revalidou o t\u00edtulo ao vencer ao FC Barcelona (2-4). \nDespois de tres anos na Coru\u00f1a, volveu a Portugal, onde xogou tres tempadas no FC Porto e cinco na UD Oliveirense, antes de regresar na tempada 2020/21 ao Pa\u00e7o d'Arcos.\nRicardo Barreiros \u00e9 internacional pola selecci\u00f3n de Portugal, selecci\u00f3n coa que debutou no 2003. Xogou nas fases finais do Campionato de Europa, no 2004, 2006, 2008, 2010, 2012, 2014 e 2016, e nas fases finais do Campionato do Mundo \"A\", no 2005, 2007, 2009, 2011, 2013 e 2017. O seu mellor resultado foi o 1\u00ba lugar no Campionato de Europa de 2016, no que marcou 9 goles. Ademais foi subcampi\u00f3n de Europa nas edici\u00f3ns de 2008, 2010 e 2012, sendo na primeira delas o m\u00e1ximo goleador, con 10 goles. Foi tam\u00e9n subcampi\u00f3n do mundo en 2017, no Mundial celebrado en Nanjing."}
{"id": "151798", "revid": "5749", "url": "https://gl.wikipedia.org/wiki?curid=151798", "title": "Azad\u00eda", "text": ""}
{"id": "151799", "revid": "5749", "url": "https://gl.wikipedia.org/wiki?curid=151799", "title": "Lirpia", "text": ""}
{"id": "151800", "revid": "89787", "url": "https://gl.wikipedia.org/wiki?curid=151800", "title": "Lega Basket Serie A 2009-10", "text": "Serie A FIP 2009-10 \u00e9 edici\u00f3n n\u00famero 88 da m\u00e1xima competici\u00f3n do baloncesto italiano.\nRegulamento.\nForma de competici\u00f3n.\nParticipan dezaseis equipos, que disputan unha tempada regular a dobre volta, todos contra todos. Ao termo da mesma, os oito mellores clasificados disputan os playoffs polo t\u00edtulo, mentres que os dous \u00faltimos clasificados descenden automaticamente \u00e1 LegADue.\nComposici\u00f3n dos equipos.\nCada equipo pode inscribir seis xogadores non formados en Italia, cun m\u00e1ximo de 3 non comunitarios, e outros seis elixibles para a selecci\u00f3n nacional.\nEquipos Participantes.\nOs novos equipos, comparados coa Serie A 2008-09, son o Cimberio Varese, volventdo \u00e1 competici\u00f3n despois dunha soa tempada na LegADue, e o Vanoli Cremona, creado pola fusi\u00f3n do Vanoli Soresina (ascendido \u00e1 Serie A polo playoff) co Juvi Basket Cremona. Outro troco \u00e9 o cambio de sede do NSB Napoli dende Reiti ao PalaBarbuto de N\u00e1poles. O 13 de abril o NSB Napoli foi exclu\u00eddo da liga. Os resultados dos encontros contra ese equipo foron descartados..\nPlay-offs.\n&lt;br&gt;\nCoppa Italia.\nOs oito primeiros equipo clasificados na Liga na metade da tempada (15 encontros) xogan a Copa de Italia. O campi\u00f3n do trofeo foi o Montepaschi Siena, que ga\u00f1a o t\u00edtulo por segundo ano consecutivo (e segunda vez na s\u00faa historia).\n&lt;br&gt;\nSupercoppa Italiana.\nA Supercopa Italiana xogase a un encontro ao comezo da tempada entre os campi\u00f3ns de Liga e Copa do ano anterior (se un club ga\u00f1a ambas, o partido \u00e9 entre os dous primeiros equipos da liga do ano anterior). Esta tempada, o encontro, xogado o 30 de setembro en Siena, enfrontou ao actualmente tres veces consecutivas campi\u00f3n da Liga, o Montepaschi Siena, contra o subcampi\u00f3n da liga a Virtus Bologna."}
{"id": "151802", "revid": "865", "url": "https://gl.wikipedia.org/wiki?curid=151802", "title": "Frank Black", "text": ""}
{"id": "151803", "revid": "5132", "url": "https://gl.wikipedia.org/wiki?curid=151803", "title": "Montepaschi Siena", "text": ""}
{"id": "151804", "revid": "3338", "url": "https://gl.wikipedia.org/wiki?curid=151804", "title": "Illa do Pr\u00edncipe de Gales", "text": ""}
{"id": "151805", "revid": "1888", "url": "https://gl.wikipedia.org/wiki?curid=151805", "title": "Mosteiro de Antealtares", "text": ""}
{"id": "151809", "revid": "5132", "url": "https://gl.wikipedia.org/wiki?curid=151809", "title": "Club Baloncesto Gran Canaria", "text": ""}
{"id": "151810", "revid": "5132", "url": "https://gl.wikipedia.org/wiki?curid=151810", "title": "Gran Canaria 2014", "text": ""}
{"id": "151813", "revid": "34155", "url": "https://gl.wikipedia.org/wiki?curid=151813", "title": "Liga ACB 2009-10", "text": "A Liga ACB 2009-10 \u00e9 a edici\u00f3n n\u00famero vinte e sete da m\u00e1xima categor\u00eda do baloncesto espa\u00f1ol. Iniciouse o 10 de outubro de 2009 e finalizou a fase regular coa disputa da 34\u00aa xornada os d\u00edas 15 e 16 de maio. O play-off polo t\u00edtulo, que volve celebrarse ao mellor de cinco partidos, iniciouse o 20 e 21 de maio cos emparellamentos de cuartos de final, finalizando do 10 ao 19 de xu\u00f1o en funci\u00f3n do n\u00famero de partidos necesarios na final.\nEsta tempada a competici\u00f3n volveu contar con 18 equipos trala inscrici\u00f3n do Obradoiro, a\u00ednda que se viu obrigado a realizar unha serie de axustes. O CB Valladolid e o Meridiano Alicante xogaron despois de ascender dende Liga LEB Ouro, onde foron substitu\u00eddos polo CAI Zaragoza e o ViveMenorca, que ocuparon as prazas de descenso a tempada anterior."}
{"id": "151814", "revid": "5132", "url": "https://gl.wikipedia.org/wiki?curid=151814", "title": "Liga ACB 2009\u201310", "text": ""}
{"id": "151815", "revid": "5132", "url": "https://gl.wikipedia.org/wiki?curid=151815", "title": "Lega Basket Serie A 2009\u201310", "text": ""}
{"id": "151817", "revid": "5132", "url": "https://gl.wikipedia.org/wiki?curid=151817", "title": "Khimki BC", "text": ""}
{"id": "151818", "revid": "5132", "url": "https://gl.wikipedia.org/wiki?curid=151818", "title": "BK Khimki", "text": ""}
{"id": "151820", "revid": "39945", "url": "https://gl.wikipedia.org/wiki?curid=151820", "title": "Copa das Naci\u00f3ns de Montreux", "text": "A Copa das Naci\u00f3ns (en franc\u00e9s Coupe des Nations de Montreux) \u00e9 un torneo internacional de h\u00f3ckey a pat\u00edns organizado polo Montreux Hockey Club con car\u00e1cter bienal no per\u00edodo pascual. \u00c9 reco\u00f1ecido pola FIRS e polo CIRH e \u00e9 considerado de moi alto valor para as selecci\u00f3ns e os clubs que participan nel. Creada en 1921, a Copa das Naci\u00f3ns \u00e9 a competici\u00f3n de h\u00f3ckey a pat\u00edns m\u00e1is antiga do mundo.\nHistoria.\nEn 1921 o Montreux Hockey Club, o club m\u00e1is antigo de h\u00f3ckey a pat\u00edns su\u00edzo, decidiu organizar un torneo no per\u00edodo de Pascua, cham\u00e1ndoo Torneo de Pascua, ga\u00f1ando as d\u00faas primeiras edici\u00f3ns o club anfitri\u00f3n. Reco\u00f1ecido pola FIRS e a CIRH, os dous m\u00e1ximos organismos internacionais do h\u00f3ckey a pat\u00edns. En 1923 \u00e9 convidada a selecci\u00f3n de Inglaterra, comezando a presenza de selecci\u00f3ns nacionais no Torneo. En 1924 e 1925, a participaci\u00f3n de moitas delegaci\u00f3ns nacionais permitiu ao torneo de Pascua converterse nun Campionato de Europa non oficial, polo que foi rebautizado como Copa das Naci\u00f3ns. En 1924, durante o desenvolvemento da cuarta edici\u00f3n do torneo, f\u00fandase a F\u00e9d\u00e9ration Internationale de Patinage a Roulettes (FIPR), hoxe FIRS.\nSucesivamente v\u00e9n sendo chamado Copa das Naci\u00f3ns, Torneo de Montreux e foi denominado en 2 edici\u00f3ns Campionatos Mundiais (1939, 1948 e tam\u00e9n Campionato de Europa), en 3 edici\u00f3ns oficialmente (1927, 1929, 1931) e en 2 edici\u00f3ns non oficialmente (1924, 1925) como Campionato de Europa. Dende 1949 a denominaci\u00f3n \u00e9 \u201cCopa das Naci\u00f3ns\u201d e Torneo Internacional, coa participaci\u00f3n de equipos dos cinco continentes e est\u00e1 inclu\u00edda no calendario anual mundial. \nDende 1995 disp\u00fatase en anos alternos (coincidindo nos anos impares).\nEn 2003 cr\u00e9ase o Challenge Marcel Monney, que se outorga ao equipo que sexa capaz de ga\u00f1ar tres edici\u00f3ns consecutivas ou cinco non consecutivas da competici\u00f3n. No 2007 este reco\u00f1ecemento foi entregado \u00e1 selecci\u00f3n espa\u00f1ola logo de ga\u00f1ar tres edici\u00f3ns consecutivas (2003, 2005 e 2007), e en 2013 \u00e1 selecci\u00f3n de Portugal (2009, 2011 e 2013).\nCampi\u00f3ns.\nA seguinte t\u00e1moa amosa todos os campi\u00f3ns da Copa das Naci\u00f3ns de Montreux dende a primeira edici\u00f3n da competici\u00f3n:"}
{"id": "151821", "revid": "98629", "url": "https://gl.wikipedia.org/wiki?curid=151821", "title": "Prekmurio", "text": "O prekmuro \u00e9 un dialecto da lingua eslovena que se fala na rexi\u00f3n de Prekmurje en Eslovenia que que utiliza tam\u00e9n a minor\u00eda eslovena do condado de Vas en Hungr\u00eda, que ten como centro cultural a vila de Szentgotth\u00e1rd. Tradicionalmente tam\u00e9n o falaba a colonia eslovena establecida no condado de Smogy nos s\u00e9culos XVII e XVIII pero que gradualmente quedou asimilada pola poboaci\u00f3n h\u00fangara.\nNa s\u00faa orixe formaba parte dun continuum dialectal que abrangu\u00eda tanto os grupos dialectais carintio e panonio do esloveno como o dialecto kaikaviano do croata, que non compartiu as innovaci\u00f3ns que se orixinaron dos dialectos centrais do esloveno.\nO prekmuro goza dunha forte vitalidade, como en xeral o resto dos dialectos eslovenos, \u00e9 a fala habitual no fogar mesmo dos estudantes universitarios. Tivo tam\u00e9n o seu propio est\u00e1ndar escrito e a s\u00faa tradici\u00f3n literaria ata 1919, continuando en uso nalgunhas publicaci\u00f3ns peri\u00f3dicas ata a segunda guerra mundial.\nCaracter\u00edsticas.\nA filolox\u00eda eslovena engloba o prekmuro dentro do grupo dialectal panonio (\"panonska nare\u010dna skupina\") O dialecto incl\u00fae moitas palabras arcaicas que non est\u00e1n presentes no esloveno est\u00e1ndar, tam\u00e9n presenta moitos pr\u00e9stamos l\u00e9xicos do alem\u00e1n, e en menor medida do h\u00fangaro"}
{"id": "151824", "revid": "1569622", "url": "https://gl.wikipedia.org/wiki?curid=151824", "title": "Jiwarli", "text": ""}
{"id": "151830", "revid": "5132", "url": "https://gl.wikipedia.org/wiki?curid=151830", "title": "Efes Pilsen SK", "text": ""}
{"id": "151838", "revid": "89787", "url": "https://gl.wikipedia.org/wiki?curid=151838", "title": "Euroliga 2009-10", "text": "A Euroliga 2009-10 foi a d\u00e9cima edici\u00f3n da m\u00e1xima competici\u00f3n de clubs de baloncesto de Europa dende a s\u00faa organizaci\u00f3n pola Uni\u00f3n de Ligas Europeas de Baloncesto (ULEB). Disputouse do 29 de setembro de 2009 at\u00e9 o 9 de maio de 2010. Os mellores 30 clubs europeos de baloncesto de 15 pa\u00edses diferentes competiron polo t\u00edtulo de campi\u00f3n de clubs europeo, o cal foi ga\u00f1ado polo Regal FC Barcelona na cidade de Par\u00eds.\nFase previa.\nPrimeira fase previa.\nO \"Equipo 1\" xoga como local no primeiro partido, mentres que o \"Equipo 2\" faio no segundo partido.\nSegunda fase previa.\nO \"Equipo 1\" xoga como local no primeiro partido, mentres que o \"Equipo 2\" faio no segundo partido.\nPrimeira fase.\nOs catro primeiros de cada grupo acceden ao Top 16.\nTop 16.\nOs dous primeiros de cada grupo acceden aos Cuartos de Final.\nCuartos de final.\nOs vencedores de cada eliminatoria pasan a xogar a Final Four.\nFinal Four.\nXogada no Palais Omnisports de Paris-Bercy de Par\u00eds, Francia do 7 ao 9 de maio. \n&lt;br&gt;"}
{"id": "151840", "revid": "10599", "url": "https://gl.wikipedia.org/wiki?curid=151840", "title": "Aalborg BK", "text": ""}
{"id": "151841", "revid": "56817", "url": "https://gl.wikipedia.org/wiki?curid=151841", "title": "Membro inferior", "text": "O membro inferior ou extremidade inferior \u00e9 un membro do corpo.\nDe acordo coa Terminologia Anatomica, o membro inferior incl\u00fae a cintura p\u00e9lvica, n\u00e1degas, cadeira e coxa, as\u00ed como os compo\u00f1entes distais do xeonllo.\nO membro inferior est\u00e1 formado por 31 \u00f3sos en cada lado. Os membros inferiores son mais fortes e resistentes que os superiores pois eles fan o proceso de locomoci\u00f3n e sustento do corpo."}
{"id": "151842", "revid": "2338", "url": "https://gl.wikipedia.org/wiki?curid=151842", "title": "A Adega, Fe\u00e1s, Cari\u00f1o", "text": "A Adega \u00e9 un lugar da parroquia de Fe\u00e1s no concello Coru\u00f1\u00e9s de Cari\u00f1o na comarca do Ortegal. Ti\u00f1a 34 habitantes no ano 2008 segundo datos do Instituto Galego de Estat\u00edstica dos cales eran 17 homes e 17 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 43 habitantes."}
{"id": "151843", "revid": "23204", "url": "https://gl.wikipedia.org/wiki?curid=151843", "title": "Aalborg Boldspilklub", "text": "O Aalborg Boldspilklub, tam\u00e9n co\u00f1ecido como Aalborg BK ou AaB, \u00e9 un club polideportivo de Dinamarca, da cidade de Aalborg. Foi fundado en 1885 e pos\u00fae secci\u00f3ns de f\u00fatbol, h\u00f3ckey sobre xeo e balonm\u00e1n, todas elas competindo en m\u00e1xima categor\u00eda das respectivas ligas do seu pa\u00eds.\nF\u00fatbol.\nA secci\u00f3n de f\u00fatbol do Aalborg Boldklub creouse, como equipo afeccionado, en 1902. A tempada 1928/29 debutou na primeira divisi\u00f3n da liga danesa, e mant\u00edvose no m\u00e1ximo nivel ata 1947. Regresou \u00e1 m\u00e1xima categor\u00eda en 1963 e mant\u00edvose nela desde ent\u00f3n, salvo alg\u00fan breve par\u00e9ntese xogar en segunda divisi\u00f3n (1972, 1978 e 1981-1986).\nEn 1966 logrou o seu primeiro t\u00edtulo, a Copa de Dinamarca, tras superar ao KB por 3-1 na pr\u00f3rroga. Repetir\u00eda final ao ano seguinte, a\u00ednda que nesa ocasi\u00f3n superoulle pola m\u00ednima o Randers Freja. Tan s\u00f3 tres anos despois, en 1970, conquistaba a s\u00faa segunda copa derrotando por 2-1 ao Lyngby BK na final.\nA tempada 1994/95 ga\u00f1ou o seu primeiro t\u00edtulo de liga. O equipo estaba dirixido por Poul Erik Andreasen e ti\u00f1a como xogador m\u00e1is destacado ao dianteiro Erik Bo Andersen, que foi m\u00e1ximo goleador da liga con 24 tantos. O t\u00edtulo permitiu tam\u00e9n ao AaB debutar na Liga de Campi\u00f3ns da seguinte tempada. A\u00ednda que inicialmente o Aalborg foi eliminado na primeira rolda polo Dinamo de K\u00ediv, posteriormente foi repescado tras a descualificaci\u00f3n do club ucra\u00edno, implicado nun esc\u00e1ndalo de subornos. Deste xeito, o Aalborg converteuse no primeiro club dan\u00e9s en participar na fase de grupos da Liga de Campi\u00f3ns da UEFA. A pesar de lograr unha vitoria por 2-1 sobre o Panathinaikos FC (equipo que logo chegar\u00eda ata semifinais) e un empate ante o campi\u00f3n portugu\u00e9s, o Porto, o Aalborg acabou \u00faltimo do seu grupo e foi eliminado.\nA pesar da marcha da s\u00faa maior promesa, Jesper Gr\u00f8nkj\u00e6r, o ver\u00e1n de 1998, a tempada 1998/99 o AaB proclamouse novamente campi\u00f3n da SAS Ligaen. O equipo estaba dirixido polo t\u00e9cnico sueco Hans Backe e ti\u00f1a como xogadores m\u00e1is destacados ao porteiro Jimmy Nielsen, o medio St\u00e5lle Solbakken e o dianteiro S\u00f8ren Frederiksen, m\u00e1ximo goleador do equipo con 17 goles. Esa mesma tempada quedou \u00e1s portas do dobrete, ao perder a final de copa por 2-1 ante o AB.\nDesde ent\u00f3n e ata a data a s\u00faa mellor actuaci\u00f3n ligueira foi un terceiro posto logrado a tempada 2006/07, na que se destacou o seu dianteiro sueco Rade Prica, m\u00e1ximo anotador da competici\u00f3n.\nNa tempada 2007/2008 conseguiu alzarse de novo coa SAS Ligaen e conseguir o seu terceiro t\u00edtulo ligueiro.\nXogadores.\nCadro 2009/10.\n\"Actualizado a 22 de setembro de 2009."}
{"id": "151844", "revid": "2338", "url": "https://gl.wikipedia.org/wiki?curid=151844", "title": "A Lamestra, Fe\u00e1s, Cari\u00f1o", "text": "A Lamestra \u00e9 un lugar da parroquia de Fe\u00e1s no concello Coru\u00f1\u00e9s de Cari\u00f1o na comarca do Ortegal. Ti\u00f1a 2 habitantes no ano 2008 segundo datos do Instituto Galego de Estat\u00edstica que eran 1 home e 1 muller, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 3 habitantes."}
{"id": "151846", "revid": "85894", "url": "https://gl.wikipedia.org/wiki?curid=151846", "title": "A Lavandeira, Fe\u00e1s, Cari\u00f1o", "text": "A Lavandeira \u00e9 un lugar da parroquia de Fe\u00e1s no concello Coru\u00f1\u00e9s de Cari\u00f1o na comarca do Ortegal. Segundo o Instituto Galego de Estat\u00edstica en 2008 ti\u00f1a dous habitantes (d\u00faas mulleres), cinco menos ca en 1999."}
{"id": "151847", "revid": "10599", "url": "https://gl.wikipedia.org/wiki?curid=151847", "title": "Association Sportive de Monaco Football Club", "text": ""}
{"id": "151848", "revid": "85894", "url": "https://gl.wikipedia.org/wiki?curid=151848", "title": "A Rega, Fe\u00e1s, Cari\u00f1o", "text": "A Rega \u00e9 un lugar da parroquia de Fe\u00e1s no concello Coru\u00f1\u00e9s de Cari\u00f1o na comarca do Ortegal. Ti\u00f1a 27 habitantes no ano 2008 segundo datos do Instituto Galego de Estat\u00edstica dos cales eran 16 homes e 11 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 32 habitantes."}
{"id": "151849", "revid": "85894", "url": "https://gl.wikipedia.org/wiki?curid=151849", "title": "As Leiras, Fe\u00e1s, Cari\u00f1o", "text": "As Leiras \u00e9 un lugar da parroquia de Fe\u00e1s no concello Coru\u00f1\u00e9s de Cari\u00f1o na comarca do Ortegal. Ti\u00f1a 7 habitantes no ano 2008 segundo datos do Instituto Galego de Estat\u00edstica dos cales eran 5 homes e 2 mulleres, o que non sup\u00f3n ning\u00fan cambio con relaci\u00f3n ao ano 1999 cando contaba cos mesmos habitantes."}
{"id": "151850", "revid": "85894", "url": "https://gl.wikipedia.org/wiki?curid=151850", "title": "O Barral, Fe\u00e1s, Cari\u00f1o", "text": "O Barral \u00e9 un lugar da parroquia de Fe\u00e1s no concello Coru\u00f1\u00e9s de Cari\u00f1o na comarca do Ortegal. Ti\u00f1a 51 habitantes no ano 2008 segundo datos do Instituto Galego de Estat\u00edstica dos cales eran 25 homes e 26 mulleres, o que sup\u00f3n un aumento con relaci\u00f3n ao ano 1999 cando ti\u00f1a 45 habitantes."}
{"id": "151851", "revid": "85894", "url": "https://gl.wikipedia.org/wiki?curid=151851", "title": "O Outeiro, Fe\u00e1s, Cari\u00f1o", "text": "O Outeiro \u00e9 un lugar da parroquia de Fe\u00e1s no concello Coru\u00f1\u00e9s de Cari\u00f1o na comarca do Ortegal. Ti\u00f1a 18 habitantes no ano 2008 segundo datos do Instituto Galego de Estat\u00edstica dos cales eran 7 homes e 11 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 20 habitantes.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "151852", "revid": "85894", "url": "https://gl.wikipedia.org/wiki?curid=151852", "title": "O Penso, Fe\u00e1s, Cari\u00f1o", "text": "O Penso \u00e9 un lugar da parroquia de Fe\u00e1s no concello Coru\u00f1\u00e9s de Cari\u00f1o na comarca do Ortegal. Ti\u00f1a 8 habitantes no ano 2008 segundo datos do Instituto Galego de Estat\u00edstica dos cales eran 3 homes e 5 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 12 habitantes."}
{"id": "151853", "revid": "85894", "url": "https://gl.wikipedia.org/wiki?curid=151853", "title": "O Plant\u00edo, Fe\u00e1s, Cari\u00f1o", "text": "O Plant\u00edo \u00e9 un lugar da parroquia de Fe\u00e1s no concello Coru\u00f1\u00e9s de Cari\u00f1o na comarca do Ortegal. Non ti\u00f1a habitantes no ano 2008 segundo datos do Instituto Galego de Estat\u00edstica, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 2 habitantes."}
{"id": "151854", "revid": "7523", "url": "https://gl.wikipedia.org/wiki?curid=151854", "title": "Uni\u00f3 Esportiva Sant Andreu", "text": "A Uni\u00f3 Esportiva Sant Andreu \u00e9 un club de f\u00fatbol do distrito de Sant Andreu de Palomar, na cidade de Barcelona. Foi fundado en 1925 e xoga en Segunda Divisi\u00f3n B.\nEstadio.\nO Sant Andreu xoga os seus partidos no Camp Municipal Narc\u00eds Sala, con capacidade para 15.000 espectadores. Inaugurado en 1956, o estadio ten unhas dimensi\u00f3ns de 102 x 64 metros e \u00e9 de c\u00e9spede artificial.\nXogadores.\nCadro 2009-10.\n\"Actualizado a maio de 2010\""}
{"id": "151855", "revid": "22570", "url": "https://gl.wikipedia.org/wiki?curid=151855", "title": "Condomi\u00f1a, Fe\u00e1s, Cari\u00f1o", "text": "Condomi\u00f1a \u00e9 un lugar da parroquia de Fe\u00e1s no concello Coru\u00f1\u00e9s de Cari\u00f1o na comarca do Ortegal. Ti\u00f1a 11 habitantes no ano 2008 segundo datos do Instituto Galego de Estat\u00edstica dos cales eran 7 homes e 4 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 12 habitantes."}
{"id": "151856", "revid": "10599", "url": "https://gl.wikipedia.org/wiki?curid=151856", "title": "UE Sant Andreu", "text": ""}
{"id": "151857", "revid": "85894", "url": "https://gl.wikipedia.org/wiki?curid=151857", "title": "Esteiro de Abaixo, Fe\u00e1s, Cari\u00f1o", "text": "Esteiro de Abaixo \u00e9 un lugar da parroquia de Fe\u00e1s no concello Coru\u00f1\u00e9s de Cari\u00f1o na comarca do Ortegal. Ti\u00f1a 17 habitantes no ano 2008 segundo datos do Instituto Galego de Estat\u00edstica dos cales eran 8 homes e 9 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 21 habitantes."}
{"id": "151859", "revid": "85894", "url": "https://gl.wikipedia.org/wiki?curid=151859", "title": "Esteiro de Arriba, Fe\u00e1s, Cari\u00f1o", "text": "Esteiro de Arriba \u00e9 un lugar da parroquia de Fe\u00e1s no concello Coru\u00f1\u00e9s de Cari\u00f1o na comarca do Ortegal. Ti\u00f1a 14 habitantes no ano 2008 segundo datos do Instituto Galego de Estat\u00edstica dos cales eran 6 homes e 8 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 19 habitantes."}
{"id": "151860", "revid": "2338", "url": "https://gl.wikipedia.org/wiki?curid=151860", "title": "R\u00faa de Abaixo, Fe\u00e1s, Cari\u00f1o", "text": "R\u00faa de Abaixo \u00e9 un lugar da parroquia de Fe\u00e1s no concello Coru\u00f1\u00e9s de Cari\u00f1o na comarca do Ortegal. Ti\u00f1a 24 habitantes no ano 2008 segundo datos do Instituto Galego de Estat\u00edstica dos cales eran 10 homes e 14 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 29 habitantes."}
{"id": "151861", "revid": "7523", "url": "https://gl.wikipedia.org/wiki?curid=151861", "title": "Ontinyent Club de Futbol", "text": "O Ontinyent Club de Futbol \u00e9 un club de f\u00fatbol de Espa\u00f1a, da cidade de Ontinyent na provincia de Valencia. Foi fundado en 1931 e xoga no Grupo III da Segunda Divisi\u00f3n B Espa\u00f1ola.\nHistoria.\nO Ontinyent Club de F\u00fatbol naceu en 1931 despois de que o secretario do concello D. Ra\u00fal Lombardo conseguise fusionar os dous equipos que exist\u00edan por ent\u00f3n no municipio: o Club Deportivo Onteniente, fundado o 5 de agosto de 1923, e o Ideal, dando orixe ao Onteniente Football Club, o cal, foi inscrito oficialmente no Rexistro de Asociaci\u00f3ns do Goberno Civil de Valencia o 30 de marzo de 1931. O club tivo unha \u00e9poca dourada nos anos 1960 e principios dos anos 1970 onde militou cinco tempadas en Segunda Divisi\u00f3n.\nXogadores.\nCadro 2009/10.\n\"Actualizado a maio de 2010\""}
{"id": "151862", "revid": "85894", "url": "https://gl.wikipedia.org/wiki?curid=151862", "title": "R\u00faa Nova, Fe\u00e1s, Cari\u00f1o", "text": "R\u00faa Nova \u00e9 un lugar da parroquia de Fe\u00e1s no concello Coru\u00f1\u00e9s de Cari\u00f1o na comarca do Ortegal. Ti\u00f1a 12 habitantes no ano 2008 segundo datos do Instituto Galego de Estat\u00edstica dos cales eran 3 homes e 6 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 12 habitantes."}
{"id": "151863", "revid": "12452", "url": "https://gl.wikipedia.org/wiki?curid=151863", "title": "Triple coroa (baloncesto)", "text": ""}
{"id": "151864", "revid": "2865", "url": "https://gl.wikipedia.org/wiki?curid=151864", "title": "R\u00faa Nova", "text": "Co top\u00f3nimo R\u00faa Nova podemos referirnos a varios lugares de Galicia:\nNa provincia da Coru\u00f1a\nNa provincia de Lugo\nNa provincia de Pontevedra"}
{"id": "151865", "revid": "1888", "url": "https://gl.wikipedia.org/wiki?curid=151865", "title": "O Plant\u00edo", "text": "Co top\u00f3nimo O Plant\u00edo podemos referirnos a varios lugares de Galicia:"}
{"id": "151868", "revid": "1131", "url": "https://gl.wikipedia.org/wiki?curid=151868", "title": "Leiras", "text": "Unha leira \u00e9 un terreo de labranza. O top\u00f3nimo Leiras pode referirse a:"}
{"id": "151869", "revid": "22570", "url": "https://gl.wikipedia.org/wiki?curid=151869", "title": "Jos\u00e9 Mar\u00eda Regad\u00edo V\u00e1zquez", "text": "Jos\u00e9 Mar\u00eda Regad\u00edo V\u00e1zquez, nado en Bidouredo (Monterroso) o 28 de xaneiro de 1920 e finado en Lugo o 9 de xaneiro de 2010, foi un sacerdote galego.\nTraxectoria.\nFoi o m\u00e1is vello de dez irm\u00e1ns, e os vinte e un anos quedou orfo de pai. Sendo adolescente ingresou no Seminario de Lugo, onde recibiu formaci\u00f3n humanista. Iniciouse como coadxutor no arciprestado de Sarria, onde aprendeu artes gr\u00e1ficas e t\u00e9cnicas de impresi\u00f3n e reproduci\u00f3n mec\u00e1nica. Tralo Alzamento Nacional de 1936 foi mobilizado, estando na fronte de Guadalaxara co bando nacional levando a padiola. Ao finalizar a guerra diplomouse no Seminario Maior en filosof\u00eda (1940) e teolox\u00eda (1944).\nFoi coadxutor na arquidiocese de Sarria. En 1951, xa como sacerdote, f\u00edxose cargo de tres parroquias do concello de Palas de Rei: Laia, Quindimil e Filgueira, establec\u00e9ndose coa s\u00faa familia nesta \u00faltima.\nA principios da d\u00e9cada de 1960 fundou en Palas de Rei a imprenta Lakinfil (acr\u00f3nimo das tres parroquias que levaba), dedic\u00e1ndose \u00e1 estampaci\u00f3n de carteis, tarxetas postais e a encadernaci\u00f3n e edici\u00f3n de libros. A imprenta ti\u00f1a a sede na esquina da Avenida de Compostela e a Traves\u00eda do Peregrino. O obradoiro trasladouse a principios da d\u00e9cada de 1990 a unha nave na parroquia de Filgueira, que fora anteriormente unha granxa porcina. Renovou a maquinaria da mesma, cunha nova impresora offset (sumada \u00e1 Hiederberg alem\u00e1 xa existente), e poucos anos despois equipos inform\u00e1ticos e programas de maquetaci\u00f3n gr\u00e1fica.\nA principios da d\u00e9cada de 1960 creou \"O Mintireiro Verdadeiro\", un calendario agr\u00edcola galego anual, que chegou a vender 15.000 exemplares."}
{"id": "151870", "revid": "1131", "url": "https://gl.wikipedia.org/wiki?curid=151870", "title": "Jos\u00e9 Regad\u00edo", "text": ""}
{"id": "151871", "revid": "1131", "url": "https://gl.wikipedia.org/wiki?curid=151871", "title": "Mediolanum Forum", "text": "O Mediolanum Forum, co\u00f1ecido anteriormente como \"Forum di Assago\", \"Fila Forum\" e \"DatchForum\", e cuxo nome completo \u00e9 \"Mediolanum Forum di Assago\", \u00e9 un pavill\u00f3n polideportivo situado na cidade de Mil\u00e1n, capital da Lombard\u00eda, en Italia. Con capacidade para 12.700 espectadores, foi inaugurado en 1990. Alberga os encontros como local do Olimpia Milano, equipo que compite na Lega Basket Serie A, m\u00e1xima competici\u00f3n do baloncesto italiano. Tam\u00e9n \u00e9 usado en partidos da Euroliga. En 1994 albergou o Campionato do Mundo de h\u00f3ckey sobre xeo."}
{"id": "151872", "revid": "5132", "url": "https://gl.wikipedia.org/wiki?curid=151872", "title": "Forum di Assago", "text": ""}
{"id": "151873", "revid": "5132", "url": "https://gl.wikipedia.org/wiki?curid=151873", "title": "Fila Forum", "text": ""}
{"id": "151874", "revid": "5132", "url": "https://gl.wikipedia.org/wiki?curid=151874", "title": "Filaforum", "text": ""}
{"id": "151875", "revid": "5132", "url": "https://gl.wikipedia.org/wiki?curid=151875", "title": "Datch Forum", "text": ""}
{"id": "151876", "revid": "5132", "url": "https://gl.wikipedia.org/wiki?curid=151876", "title": "DatchForum", "text": ""}
{"id": "151877", "revid": "5132", "url": "https://gl.wikipedia.org/wiki?curid=151877", "title": "Datchforum", "text": ""}
{"id": "151878", "revid": "5132", "url": "https://gl.wikipedia.org/wiki?curid=151878", "title": "FilaForum", "text": ""}
{"id": "151879", "revid": "5132", "url": "https://gl.wikipedia.org/wiki?curid=151879", "title": "Mediolanum Forum di Assago", "text": ""}
{"id": "151880", "revid": "5132", "url": "https://gl.wikipedia.org/wiki?curid=151880", "title": "Datch Forum di Assago", "text": ""}
{"id": "151881", "revid": "25871", "url": "https://gl.wikipedia.org/wiki?curid=151881", "title": "Nogueira (hom\u00f3nimos)", "text": "Unha nogueira \u00e9 unha \u00e1rbore do x\u00e9nero \"Juglans\":\nComo top\u00f3nimo, Nogueira pode referirse a:\nAmais, como apelido pode referirse a:"}
{"id": "151884", "revid": "624", "url": "https://gl.wikipedia.org/wiki?curid=151884", "title": "Emperador de Roma", "text": ""}
{"id": "151886", "revid": "98629", "url": "https://gl.wikipedia.org/wiki?curid=151886", "title": "Xes\u00fas Taboada Chivite", "text": "Xes\u00fas Taboada Chivite, nado en Ver\u00edn o 22 de setembro de 1907 e finado en Ver\u00edn o 27 de novembro 1976, foi un arque\u00f3logo, historiador, etn\u00f3grafo e ensinante galego.\nTraxectoria.\nFillo de Ram\u00f3n Taboada Di\u00e9guez, oficial de tel\u00e9grafos, e Consuelo Chivite Limia, que tiveron 10 fillos. A s\u00faa nai quedou vi\u00fava aos poucos anos de nacer Xes\u00fas. Foi \u00e1 escola en Ver\u00edn e Ourense, antes de trasladarse a Madrid coa s\u00faa nai. En Madrid estudou no Instituto Cardenal Cisneros e despois na Escola Oficial de Telegraf\u00eda e na Escola Superior de Comercio. Volveu a Galicia en 1930 para traballar no Centro de Tel\u00e9grafos de Ourense. Al\u00ed entrou en contacto con alg\u00fans intelectuais do Grupo N\u00f3s: Vicente Risco, Otero Pedrayo e Florentino L\u00f3pez Cuevillas. Foi delegado da Federaci\u00f3n de Mocedades Galeguistas de Ver\u00edn e formou parte do Seminario de Estudos Galegos.\nCo golpe de Estado do 18 de xullo de 1936 sufriu un proceso de depuraci\u00f3n. En 1937 foi militarizado como radiotelegrafista. Despois da guerra civil, traballou de docente en Ver\u00edn, onde fixo investigaci\u00f3ns de historia, etnograf\u00eda e arqueolox\u00eda de Galicia. En 1941 ocupou a xefatura da oficina de Tel\u00e9grafos de Ver\u00edn, ao falecer o seu irm\u00e1n m\u00e1is vello Ram\u00f3n Taboada Chivite.\nIngresou como membro de n\u00famero da Real Academia Galega o 20 de novembro de 1965 coa lectura do discurso \"O culto das pedras no noroeste\", respondido por Xaqu\u00edn Lorenzo. Foi tam\u00e9n cronista oficial da vila de Ver\u00edn (nomeado en 1952), vicepresidente do Padroado do Museo do Pobo Galego, ademais de docente.\nVida persoal.\nCasou en 1938 con Carola Cid Guerra e foi pai de Manuel Taboada Cid.\nO premio Xes\u00fas Taboada Chivite.\nO Premio Xes\u00fas Taboada Chivite est\u00e1 organizado pola Mancomunidade de Municipios da Comarca de Ver\u00edn e ten como obxectivos promover traballos de investigaci\u00f3n cient\u00edfica nos \u00e1mbitos da arqueolox\u00eda, a antropolox\u00eda e a historia. Tam\u00e9n pretende homenaxear o investigador Xes\u00fas Taboada Chivite polas s\u00faa obras de estudo e divulgaci\u00f3n nas disciplinas mencionadas."}
{"id": "151887", "revid": "98629", "url": "https://gl.wikipedia.org/wiki?curid=151887", "title": "Historia de Handan", "text": "Pola s\u00faa situaci\u00f3n pr\u00f3xima ao berce da dinast\u00eda Shang foi lugar de asentamentos dende o segundo milenio antes da nosa era. A primeira menci\u00f3n escrita do lugar aparece no tempo das Primaveras e Outonos (719-476 aC) da dinast\u00eda dos Zhou Orientais.\nCapital de Zhao.\nMais a s\u00faa entrada na historia data do 386 aC, no per\u00edodo dos Reinos combatentes, cando o mandatario Jinghou de Zhao traslada a s\u00faa capital \u00e1 zona, constru\u00edndo unha nova cidade.\nInda en pleno estudo arqueol\u00f3xico, semella unha interesante aproximaci\u00f3n aos principios dos Ritos de Zhou do urbanismo chin\u00e9s anterior a Changan. Trat\u00e1base dunha cidade dobre : A menor (ao suroeste da actual) era a cidade palaciana (\"Zhaowangcheng\"). Un complexo amurallado con forma de escuadra de m\u00e1is de 5km2 dividido a s\u00faa vez en tres partes. Na occidental unha gran plataforma de 265x285m e 19m de altura conti\u00f1a o pazo ou castelo (\"Longtai\" ). Outras plataformas aparecen na parte oriental as\u00ed coma ru\u00ednas de templos . A disposici\u00f3n respectaba unha simetr\u00eda axial.\nA cidade comercial e residencial (\"Dabei\") situ\u00e1base baixo a moderna. De forma rectangular irregular e 4,8x3,2\u00a0km tam\u00e9n dispu\u00f1a doutra plataforma de 26m de altura (\"Congtai\", hoxe parque central de Handan) que seica serv\u00eda para contemplar as paradas de tropas, danzas e outras celebraci\u00f3ns. O conxunto de \u00e1mbalas d\u00faas cidades albergou a rica actividade econ\u00f3mica cultural e pol\u00edtica da capital durante 159 anos ata a s\u00faa conquista polo reino Qin no 228 aC. Pero durante toda a dinast\u00eda Han (206aC-220dC), Handan continuou a seres unha das maiores cidades do imperio, centro de artesan\u00eda, comercio, fundici\u00f3n de ferro e fabricaci\u00f3n de metais (13,6 km\u00b2 e 150.000h).\nLento declinar.\nFoi despois, coa \u00e9poca turbulenta cando o colapso dos Han, que Handan comezou a declinares convert\u00e9ndose aos poucos nunha mera cidade de provincias pechada no recinto da vella cidade comercial Zhao , ata que, trala segunda guerra mundial, o r\u00e9xime comunista chin\u00e9s impulsou unha forte industrializaci\u00f3n apoiada nos grandes xacementos de carb\u00f3n da rexi\u00f3n."}
{"id": "151888", "revid": "98629", "url": "https://gl.wikipedia.org/wiki?curid=151888", "title": "Miami Dolphins", "text": "Os Miami Dolphins son un equipo profesional estadounidense de f\u00fatbol americano con sede na \u00e1rea metropolitana da cidade de Miami, Florida. Forman parte da National Football League (NFL) como membros da American Football Conference (AFC) na s\u00faa Divisi\u00f3n Leste. O equipo xoga os seus partidos como local no Hard Rock Stadium, situado en Miami Gardens, ao norte da cidade. Por outra banda, a sede adeministratica do club est\u00e1 situada en Davie. Os Dolphins son o equipo profesional m\u00e1is antigo de Florida, con todo, son o \u00fanico equipo da AFC Leste que non foi membro fundador da American Football League (AFL).\nA franqu\u00eda foi fundada en 1966 polo pol\u00edtico e avogado Joe Robbie e o actor Danny Thomas, entrando a competir na AFL. Os Dolphins chegaron \u00e1 s\u00faa primeira Super Bowl na temporada 1971 (Super Bowl VI), a\u00ednda que non conseguiron vencer aos Dallas Cowboys (24\u20133). Na seguinte temporada, con todo, conseguen o seu primeiro t\u00edtulo, conseguindo ademais a \u00fanica temporada perfecta da historia da NFL ao ga\u00f1ar os 14 partidos da liga regular, os dous de playoffs e a Super Bowl. Repetir\u00edan t\u00edtulo ao ano seguinte, sendo o primeiro equipo que consegue xogar tres finais consecutivas. Os de Miami tam\u00e9n xogaron, a\u00ednda que sen \u00e9xito, as Super Bowls XVII e XIX.\nDurante a maior parte dos seus primeiros anos, os Dolphins foron adestrados por Don Shula, o t\u00e9cnico da NFL con m\u00e1is partidos ga\u00f1ados da historia da competici\u00f3n. Baixo o liderado de Shula, os Dolphins tan s\u00f3 tiveron d\u00faas temporadas das 26 que permaneceu no club con m\u00e1is derrotas que vitorias. Outra lenda da franqu\u00eda foi o quarteback Dan Marino, quen durante o per\u00edodo 1983\u22121999 converteuse nun dos m\u00e1is prol\u00edficos pasadores da historia da competici\u00f3n, rompendo moitos r\u00e9cords anteriores. Marino liderou aos Dolphins a cinco t\u00edtulos de divisi\u00f3n, dez aparici\u00f3ns en playoffs e \u00e1 participaci\u00f3n na Super Bowl XIX.\nHistoria.\nO equipo foi fundado en 1966, afiliandose \u00e1 American Football League (AFL), liga na que permaneceu ata a fusi\u00f3n das d\u00faas ligas profesionais dos Estados Unidos en 1970. Ao longo da s\u00faa historia conseguiu disputar cinco Super Bowls (1971-72, 1972-73, 1973-74, 1982-83, 1984-85), ga\u00f1ando en d\u00faas ocasi\u00f3ns (segunda e terceira participaci\u00f3ns). Os Miami Dolphins son o \u00fanico equipo que conseguiu ga\u00f1ar t\u00f3dolos partidos antes de disputar os playoffs (1972), \"Tempada perfecta\", xunto con New England Patriots e Chicago Bears.\nXogadores.\nXogadores emblem\u00e1ticos.\nO mellor xogador da franqu\u00eda foi o quarterback Dan Marino, considerado como un dos mellores xogadores na s\u00faa posici\u00f3n na historia da NFL, xa que estableceu unha \u00e9poca de dominio ofensivo dende o seu debut en 1983 ata a s\u00faa retirada no 2000. Da man de Marino, Miami chegou \u00e1 SuperBowl XIX, mais foron derrotados por San Francisco, e d\u00faas tempadas antes (antes da chegada de Marino ao equipo) por Washington. Marino rompeu moitos r\u00e9cords, o que lle supuxo un gran n\u00famero de reco\u00f1ecementos."}
{"id": "151893", "revid": "1576", "url": "https://gl.wikipedia.org/wiki?curid=151893", "title": "New York Giants", "text": "Os New York Giants son un equipo profesional de f\u00fatbol americano que compite na National Football Conference de National Football League. Ten a s\u00faa base en East Rutherford, no estado de Nova Jersey e representa \u00e1 \u00e1rea metropolitana de Nova York e actualmente adestra e disputa os seus partidos como local no Giants Stadium. Ao longo da s\u00faa historia ga\u00f1ou un total de sete t\u00edtulos da NFL, catro deles conseguidos antes da creaci\u00f3n da Super Bowl (1927, 1934, 1938, 1956) e tres despois da s\u00faa creaci\u00f3n (1986 (XXI), 1990 (XXV), 2007 (XLII)). \u00c9 un dos cinco equipos que ingresaron na liga en 1925 e o \u00fanico que a\u00ednda existe."}
{"id": "151894", "revid": "89787", "url": "https://gl.wikipedia.org/wiki?curid=151894", "title": "Philadelphia Eagles", "text": "Os Philadelphia Eagles son unha equipo profesional de f\u00fatbol americano con sede na cidade de Filadelfia, Pensilvania. Os Eagles participan na National Football League (NFL) como membro da Divisi\u00f3n Leste da National Football Conference (NFC). A franqu\u00eda pos\u00fae nas s\u00faas vitrinas tres t\u00edtulos da NFL, tendo participado en d\u00faas Super Bowls. A primeira delas foi en 1980, onde perderon 27\u201310 contra os Oakland Raiders, e a segunda en 2004, onde sa\u00edron derrotados ante os New England Patriots por 24\u201321. O 4 de febreiro de 2018 xogaron a s\u00faa terceira final, de novo ante os Patriots, conseguindo esta vez alzarse co t\u00edtulo, sendo o \u00faltimo equipo da NFC Leste en ga\u00f1ar unha Super Bowl. A franqu\u00eda foi fundada en 1933 por un grupo liderado por Bert Bell tras a declaraci\u00f3n de bancarrota dos Frankford Yellow Jackets.\nOs seareiros dos Eagles est\u00e1n considerados como uns dos m\u00e1is leais da NFL. Son permanentemente unha das tres franqu\u00edas con maior media de asistencia ao estadio, tendo colgado o cartel de \"non hai m\u00e1is billetes\" de forma continua desde 1999. Nunha enquisa para \"Sports Illustrated\" entre 321 xogadores da NFL, os fans do Eagles foron escollidos como os m\u00e1is intimidantes da competici\u00f3n. O equipo garda unha gran rivalidade cos New York Giants, sendo considerada a m\u00e1is antiga da NFC Esat e unha das m\u00e1is antigas da NFL. De feito, est\u00e1 considerada pola NFL Network como maior rivalidade da historia da competici\u00f3n e, segundo ESPN, unha das rivalidades m\u00e1is feroces e co\u00f1ecidas do f\u00fatbol americano. O equipo tam\u00e9n garda unha rivalidade hist\u00f3rica cos Washington Redskins e os Dallas Cowboys.\nHistoria.\nPrimeiros anos (1931-1960).\nA metade da tempada de 1931 os Frankford Yellow Jackets, equipo do barrio de Frankford en Filadelfia que compet\u00eda na National Football League, declarou a bancarrota e cesou o funcionamento. Despois de m\u00e1is dun ano de procura, a NFL concede unha franqu\u00eda de expansi\u00f3n a un consorcio encabezado por Bert Bell e Lud Wray. A asociaci\u00f3n Bell-Wray tivo que pagar unha cota de inscrici\u00f3n de 3.500 d\u00f3lares (uns 38.966 d\u00f3lares actuais) e asumiu unha d\u00e9beda total de 11.000 d\u00f3lares que se lle deb\u00edan a outras tres franqu\u00edas da NFL. Inspirados no escudo da Aguia Azul (en ingl\u00e9s: \"Blue Eagle\") da National Recovery Administration, a peza central do New Deal do presidente Franklin D. Roosevelt, Bell e Wray decidiron chamar ao seu novo equipo Philadelphia Eagles. Nin a NFL nin os propios Eagles consideran os Blue Jackets como antecesor da franqu\u00eda, citando como motivo o per\u00edodo de latencia antes mencionado. Al\u00e9n diso, case ning\u00fan xogador dos Yellow Jackets formou parte do primeiro cadro de xogadores dos Eagles.\nEn 1937 os Eagles mud\u00e1ronse ao Shibe Park, xogando os seus partidos como local nese estadio at\u00e9 1957. Como excepci\u00f3n, na temporada 1941 xogaron no Municipal Stadium, onde xa xogaran anteriormente. En 1954 o Shibe Park mudou o seu nome a Connie Mack Stadium.\nPara adaptar Shibe Park ao f\u00fatbol durante o inverno, a xerencia colocou bancadas nas parte dereita do campo, paralelalmente \u00e1 20th Street. Con 20 p\u00e9s (6 metros) de altura, estas \"bancadas orientais\" ti\u00f1an 22 filas de asientos. Estas bancadas descubertas aumentaron a capacidade de Shibe Park por riba dos 39.000 espectadores, a\u00ednda que rara vez atraeron m\u00e1is de 25-30.000.\nDurante a s\u00faa primeira d\u00e9cada de historia, os Eagles tiveron que soportar varias malas tempadas. En decembro de 1940, o dono dos Pittsburgh Steelers, Art Rooney, vendeu a s\u00faa franqu\u00eda a Alexis Thompson por 160.000 d\u00f3lares, para despois utilizar a metade das ganancias para adquirir a metade dos dereitos dos Eagles ao seu amigo Bert Bell. Pouco despois, Bell e Rooney traspasaron a franqu\u00eda a Thompson, o cal a traslada a Pittsburgh (co nome de \"Steelers\"), mentres que Thompson traslada aos Steelers a Filadelfia (co nome de \"Eagles\").\nEn 1943, coa a escaseza de man de obra derivada da segunda guerra mundial, f\u00edxose impos\u00edbel completar o equipo. Para solucionar o problema, o equipo fusi\u00f3nase cos Pittsburgh Steelersformando os \"Phil-Pitt Eagles\", populamente co\u00f1ecidos como \"Steagles\". A finais da d\u00e9cada de 1940, o adestrador en xefe Earle \"Greasy\" Neale e o corredor Steve Van Buren conseguiron levar ao equipo a tres finais da National Football League (NFL) consecutivas, ga\u00f1ando d\u00faas delas en 1948 e 1949. Na primeira derrotaron aos Chicago Cardinals por 7-0 baixo unha tormenta de neve e na segunda a Los Angeles Rams por 14-0. Eses dous campionatos colocan aos Eagles como o \u00fanico equipo da NFL en ga\u00f1ar dous campionatos consecutivos logrando manter o marcador a 0.\nDespois da temporada 1947, os Eagles mud\u00e1ronse dende o Connie Mack Stadium ao Franklin Field da Universidade de Pensilvania. Este estadio permit\u00eda acoller at\u00e9 60.000 espectadores, aumentando os anteriores 30.000 do Connie Mack. En 1969 o estadio mudou o c\u00e9spede por AstroTurf, sendo a primeira franqu\u00eda da NFL en utilizar c\u00e9spede artificial. En 1960, os Eagles ga\u00f1aron o seu terceiro campionato da NFL, baixo o liderado dos futuros membros do Pro Football Hall of Fame Norm van Brocklin e Chuck Bednarik; o adestrador en xefe era Buck Shaw. Os Eagles de 1960, cun marcador de 17-13, convert\u00e9ronse no \u00fanico equipo en derrotar a Vince Lombardi e os seus Green Bay Packers nos playoffs.\nCa\u00edda e rexurdimento (1961-1984).\nTras unha moi boa temporada 1961, ao ano seguinte chegaron malos tempos. Jerry Wolman, previa consulta co seu vello amigo Brandon Sturrock, comprou a franqu\u00eda en 1963 aos \"Happy Hundred\", un grupo de investidores que foran donos do equipo desde 1949 at\u00e9 1963, por 5.505.000 d\u00f3lares (cantidade actualmente equivalente a 42.621.864 d\u00f3lares). Anos despois, en 1969, hai unha nova mudanza de propietario coa chegada de Leonard Tose, quen compra a franqu\u00eda por 16.155.000 d\u00f3lares (104.421.112 d\u00f3lares actualmente), por ent\u00f3n r\u00e9cord para unha franqu\u00eda deportiva profesional. O primeiro acto de Tose \u00e1 fronte do equipo foi o de despedir ao adestrador Joe Kuharich, que levaba un decepcionante rexistro de 24 vitorial por 41 derrotas e 1 empate en cinco anos. En substituci\u00f3n de Kuharich, asinou ao ex xogador do club Pete Retzlaff como director xeral e a Jerry Williams como adestrador. Coa fusi\u00f3n da NFL e a AFL en 1970, os Eagles foron colocados na NFC Leste cos seus arquirrivais New York Giants, os Washington Redskins e os Dallas Cowboys. A s\u00faa rivalidade cos de Nova York \u00e9 a m\u00e1is antiga da NFC Leste, xa que se remonta at\u00e9 1993, sendo a\u00ednda hoxe considerada como unha das rivalidades m\u00e1is grandes da NFL.\nEn 1976, Dick Vermeil foi contratado como adestrador dos Eagles procedente da UCLA (Universidade de California Os \u00c1nxeles). O equipo de Filadelfia tan s\u00f3 conseguira entre 1962 e 1975 unha temporada con m\u00e1is vitorias que derrotas. Con todo, da man de Vermeil e do quarterback Ron Jaworski o equipo se clasifica aos playoffs durante catro temporadas consecutivas a partir de 1978. O equipo de 1980 conseguir\u00eda ga\u00f1ar por primeira vez o t\u00edtulo da NFC Leste. Na final polo t\u00edtulo de conferencia tocar\u00edalles xogar contra outro dos seus grandes rivais, os Dallas Cowboys. Finalmente, ga\u00f1ar\u00edan o partido por 20-7 e clasificar\u00edanse para xogar a Super Bowl XV, onde se ter\u00edan que enfrontar aos Oakland Raiders no Louisiana Superdome de Nova Orle\u00e1ns. Ser\u00eda en \u00faltima instancia o equipo californiano quen se levar\u00eda o t\u00edtulo tras vencer aos Eagles por 27-10. Ao ano seguinte, os Eagles foron eliminados na rolda wildcard dos playoffs polos Giants. Despois da decepcionante campa\u00f1a de 1982, o adestrador Vermeil dimite do cargo alegando que estaba \"queimado\", sendo substitu\u00eddo polo seu coordinador defensivo Marion Campbell. En xaneiro de 1983, Tose anuncia que ser\u00e1 a s\u00faa filla, Susan Fletcher, nese momento vicepresidenta do club, quen o suceder\u00eda no cargo chegado o d\u00eda. Tan s\u00f3 un ano despois, comezaron a circular rumores de que Tose estaba a pensar en mover o equipo a Phoenix (Arizona), por motivos econ\u00f3micos.\nEstadio.\nDesde o ano 2003 os Philadelphia Eagles xogan os seus partidos como local no Lincoln Financial Field, un estadio de situado ao sur de Filadelfia. Aberto ao p\u00fablico desde o 3 de agosto desde ano, conta con capacidade para 69.176 espectadores. Antes de mudarse a \"The Linc\", alcume co que \u00e9 co\u00f1ecido o estadio, os Eagles xogaron no Baker Bowl (1933\u20131935), no Philadelphia Municipal Stadium (1936\u20131939, 1941), no Connie Mack Stadium (1940, 1942\u20131957), no Franklin Field (1958\u20131970) e no Veterans Stadium (1971\u20132002). Al\u00e9n dos Eagles o estadio \u00e9 utilizado polo equipo da Universidade de Temple, cuxo equipo, os Owls, compite na American Athletic Conference da National Collegiate Athletic Association (NCAA). F\u00f3ra do f\u00fatbol americano, o estadio ten acollido encontros de f\u00fatbol, como as Copa Ouro da CONCACAF de 2009 e 2015, cando albergou a final, a Copa Am\u00e9rica Centenario, partidos de equipos como os Philadelphia Union da Major League Soccer e o Manchester United da Premier League ou concertos de artistas como Bruce Springsteen, U2, Coldplay, Taylor Swift ou Metallica. No ano 2013 f\u00edxose unha reforma no estadio para ampliar o recinto, engadir d\u00faas novas pantallas de v\u00eddeo HD, conexi\u00f3n Wi-Fi e d\u00faas novas pontes de conexi\u00f3n para os niveis superiores. En canto aos recintos de adestramento, actualmente os Eagles utilizan o NovaCare Complex de Filadelfia. Anteriormente, e desde finais de xullo at\u00e9 mediados de agosto, o equipo concentr\u00e1base na Universidade de Lehigh en Bethlehem.\nXogadores.\nDorsais retirados.\nNotes:"}
{"id": "151895", "revid": "27155", "url": "https://gl.wikipedia.org/wiki?curid=151895", "title": "An\u00e1lise de drogas en pelo", "text": "A an\u00e1lise de t\u00f3xicos no pelo \u00e9 unha pr\u00e1ctica iniciada a mediados do s\u00e9culo XIX. En 1858 o qu\u00edmico alem\u00e1n Casper efectuou a an\u00e1lise de ars\u00e9nico en individuos expostos. En 1934, o toxic\u00f3logo franc\u00e9s Kohn-Abrest publicou a determinaci\u00f3n de ars\u00e9nico en pelo de individuos non expostos, a\u00ednda que precisou para iso 100 gramos de cabelo.\nHistolox\u00eda do pelo.\nO pelo \u00e9 unha parte moi complexa da anatom\u00eda humana. Os pelos son formaci\u00f3ns epid\u00e9rmicas cornificadas e el\u00e1sticas que te\u00f1en a s\u00faa orixe en invaxinaci\u00f3ns situadas na profundidade da derme e no tecido subcut\u00e1neo, chamados fol\u00edculos pilosos. A parte do pelo contida no fol\u00edculo ch\u00e1mase ra\u00edz ou bulbo. Grazas a este ten lugar o crecemento do pelo. O restante constit\u00fae o talo que termina no extremo perif\u00e9rico.\nO bulbo ou ra\u00edz ten forma de ensanchamento ovoide no seu extremo profundo. No pelo adulto presenta forma c\u00f3nica na s\u00faa parte inferior, que recorda \u00f3 fondo dunha botella e na que se insin\u00faa a papila, excrecencia conxuntivovascular da t\u00fanica fibrosa do fol\u00edculo. A ra\u00edz do pelo est\u00e1 implantada nunha especie de bolsa formada polos mesmos compo\u00f1entes da pel (epiderme e derme) chamada fol\u00edculo piloso. Este est\u00e1 fortemente implantado e nalgunhas partes \u00e9 dif\u00edcil de arrincar. O pelo cae de xeito espont\u00e1neo por formaci\u00f3n doutro novo que o empuxa; queratin\u00edzase e cae. O bulbo ten interese m\u00e9dico-legal para diferenciar pelos ca\u00eddos espontaneamente, que son os que te\u00f1en o bulbo completo, e pelos arrincados que non te\u00f1en bulbo.\nO talo consta de tres partes, que dende f\u00f3ra cara a dentro, nun corte transversal, son cut\u00edcula, codia e medula.\nAn\u00e1lise de drogas.\nA an\u00e1lise do cabelo con fins toxicol\u00f3xicos acadou un grande alcance nos \u00faltimos anos. A principal aplicaci\u00f3n ten como obxectivo o diagn\u00f3stico do consumo de drogas de abuso.\nO cabelo \u00e9 a terceira mostra biol\u00f3xica m\u00e1is importante, despois do sangue e ouri\u00f1os, cando se quere documentar un consumo de drogas de abuso. A an\u00e1lise desta mostra, a diferenza das outras d\u00faas, permite establecer o perfil cronol\u00f3xico de dito consumo.\nNa actualidade o n\u00famero de drogas que se poden detectar en cabelo vaise incrementando constantemente.&lt;ref name=\"http://www.ama-med.org.ar\"&gt;&lt;/ref&gt;\nO cabelo medra aproximadamente entre 0,7 e 1,5\u00a0cm \u00f3 mes, malia que existen importantes diferenzas entre sexos, idades e as distintas etnias. Dado que existe unha grande variacion interindividual na velocidade de crecemento, a recomendaci\u00f3n da \"Society of Hair Testing\" (SoHT) \u00e9 aceptar un crecemento de 1\u00a0cm o mes, para casos forenses.\nNon obstante, o crecemento \u00e9 as\u00edncrono, altern\u00e1ndose per\u00edodos de crecemento activo con outros de repouso. O ciclo na especie humana empeza pola fase an\u00e1xena, de crecemento, que dura entre 7 e 94 semanas. Despois o fol\u00edculo entra nunha fase relativamente curta de transici\u00f3n, chamada fase cat\u00e1xena, que dura unhas d\u00faas semanas, durante as cales cesa a actividade folicular, e empeza a dexenerarse. Entra as\u00ed na \u00faltima fase, de repouso, chamada tel\u00f3xena, que dura unhas 10 semanas, na que cesa completamente o crecemento e cae o pelo, empezando un novo ciclo.\nNo coiro cabeludo dun adulto aproximadamente o 85% dos cabelos est\u00e1n na fase de crecemento e o 15% na de repouso, sendo a zona occipital a que presenta menos variabilidade tanto na velocidade de crecemento como no n\u00famero de fol\u00edculos que est\u00e1n na fase an\u00e1xena. Por iso recom\u00e9ndase tomar a mostra de cabelo desta esta zona da cabeza.\nToma de mostra.\nO peso da mostra de cabelo necesario para facer unha an\u00e1lise de drogas oscila entre os 20 e os 100\u00a0mg . Como referencia pr\u00e1ctica, para os encargados de recoller a a mostra dise que o mech\u00f3n debe ter a grosor dun lapis.\nRecom\u00e9ndase que a mostra se obte\u00f1a da zona occipital (pola menor variabilidade xa mencionada), cortando o cabelo con tesoiras moi cerca da pel, e f\u00edxanse sobre un papel (mellor se \u00e9 de aluminio) cruz\u00e1ndoa cunha tira de papel adhesivo, para sinalar sobre o papel cal \u00e9 a zona que est\u00e1 m\u00e1is pr\u00f3xima \u00e1 ra\u00edz (a de m\u00e1is recente crecemento) e cal \u00e9 m\u00e1is afastado ou distal. Para o seu almacenamento recom\u00e9ndase facelo nunha bolsa de papel convenientemente rotulada. Estas mostras deben ser conservadas a temperatura ambiente. Por \u00faltimo, d\u00e9bese ter en conta que se a mostra se atopa mollada o recomendable \u00e9 secala.\nProcedemento de an\u00e1lise:\nradioinmunoensaio (RIA), inmunoensaio de polarizaci\u00f3n fluorescente (FPIA), cromatograf\u00eda de gases con detector de masas etc. \nMecanismo de incorporaci\u00f3n das drogas:\nEstes mecanismos non est\u00e1n moi ben definidos pero prop\u00f3\u00f1ense distintas posibilidades:\nUnha vez que as drogas se incorporaron o pelo unense os distintos compo\u00f1entes pediculares formando complexos estables e permanecen inalteradas durante per\u00edodos de tempo indefinidos. De feito, as drogas permanecen no pelo durante centos de anos, se as condici\u00f3ns ambientaies, de temperatura e humidade son favorables. As\u00ed, por exemplo, en momias de Chile e Per\u00fa, que databan do ano 2000 a. C., detect\u00f3ouse benzoilecgonina, po\u00f1endo de manifesto que ti\u00f1an consumido coca\u00edna.\nEn xeral, as drogas p\u00f3dense introducir no cabelo en distintos lugares, a trav\u00e9s de m\u00faltiples mecanismos e en distintos momentos da fase de crecemento.\nAplicaci\u00f3ns da an\u00e1lise de cabelo.\nO cabelo \u00e9 a mostra biol\u00f3xica de elecci\u00f3n cando se quere diagnosticar unha drogadicci\u00f3n cr\u00f3nica ou un perfil cronol\u00f3xico do consumo. Este procedemento non permite, non obstante, determinar data exacta deste consumo.\nEste tipo de mostra \u00e9 moitas veces requirida para distintos procesos xudiciais tales como demanda para determinar a custodia dos fillos nun proceso de divorcio, entre outros moitos."}
{"id": "151898", "revid": "98629", "url": "https://gl.wikipedia.org/wiki?curid=151898", "title": "ARD", "text": "ARD, siglas de Arbeitsgemeinschaft der \u00f6ffentlich-rechtlichen Rundfunkanstalten der Bundesrepublik Deutschland (en galego: \"Consorcio de instituci\u00f3ns p\u00fablicas de radiodifusi\u00f3n da Rep\u00fablica Federal de Alema\u00f1a\"), \u00e9 unha organizaci\u00f3n conxunta de empresas de radiodifusi\u00f3n p\u00fablicas rexionais de Alema\u00f1a. Fundada na Alema\u00f1a Occidental en 1950 para representar os intereses com\u00fans dos novos e descentralizados servizos de radiodifusi\u00f3n da posguerra, e en particular, para a introduci\u00f3n dunha rede de televisi\u00f3n conxunta. A ARD \u00e9 un dos membros fundadores da Uni\u00f3n Europea de Radiodifusi\u00f3n.\nAs diferentes instituci\u00f3ns que forman a ARD son: BR, HR, NDR, Radio Bremen, RBB, SR, SWR e WDR, as\u00ed coma a cadea internacional Deutsche Welle. ARD opera 54 estaci\u00f3ns de redes rexionais e locais, d\u00faas cadeas de radio nacionais, e sete redes de televisi\u00f3n rexionais, algunhas das cales emiten programaci\u00f3n diferenciada durante certas horas do d\u00eda.\nServizos da ARD.\nRadio.\nAs estaci\u00f3ns membros da ARD regulan a s\u00faa propia programaci\u00f3n de radio. Algunhas colaboran para os servizos com\u00fans de radio. A maior\u00eda das estaci\u00f3ns da ARD te\u00f1en polo menos unha cadea de noticias, unha de m\u00fasica cl\u00e1sica, unha para a mocidade e un cultural. Durante a noite algunhas descansan na programaci\u00f3n nocturna com\u00fan, producida por un sistema de rotaci\u00f3n entre as mesmas estaci\u00f3ns. Hai tres servizos nocturnos com\u00fans: Nachtexpress/Radiowecker (m\u00fasica lixeira), Nachtkonzert (m\u00fasica cl\u00e1sica) e Popnacht (m\u00fasica pop). Moitos dos servizos est\u00e1n na FM, a\u00ednda que outros tam\u00e9n est\u00e1n dispo\u00f1ibles v\u00eda dixital.\nA rede que ten unha cobertura nacional \u00e9 a DeutschlandRadio. Por\u00e9n, DeutschlandRadio non \u00e9 un membro exclusivo da ARD, sen\u00f3n que \u00e9 controlada pola ARD e a ZDF. DeutschlandRadio ofrece dous servizos de radio: DeutschlandFunk (DLF), un servizo de novas, e DeutschlandRadio Kultur, un servizo de m\u00fasica.\nA radio internacional Deutsche Welle transmite en onda curta, a\u00ednda que a s\u00faa transmisi\u00f3n pode ser recibida v\u00eda sat\u00e9lite e internet.\nTelevisi\u00f3n.\nAs principais cadeas de televisi\u00f3n da ARD son \"Das Erste\", que \u00e9 nacional, e sete cadeas rexionais operadas por diferentes axencias radiodifusoras locais. Estas cadeas estaban dispo\u00f1ibles nos transmisores an\u00e1logos terrestres ata que os transmisores an\u00e1logos comez\u00e1ronse a apagar no ano 2003. Das Erste e as terceiras cadeas, como as estaci\u00f3ns de radio, fin\u00e1ncianse na s\u00faa maior parte a trav\u00e9s de impostos espec\u00edficos.\n\"Das Erste\" transmite a nivel nacional as 24 horas do d\u00eda, excepto por \"Morgenmagazine\" (un programa matutino que tam\u00e9n se emite simultaneamente en ZDF de 05:30 a 9:00) e por 2 horas e media de programaci\u00f3n rexional provista polas estaci\u00f3ns membros na tarde.\nOs respectivos membros rexionais operan unha cadea rexional propia, \"die Dritten\", os \"Terceiros Canles\". Estes son:\nAs cadeas rexionais tam\u00e9n te\u00f1en a opci\u00f3n de desencadenarse durante certas horas. As emisoras pequenas, como Radio Bremen e Saarl\u00e4ndischer Rundfunk non te\u00f1en unha terceira cadea de televisi\u00f3n, sen\u00f3n que colaboran con NDR e SWR, respectivamente.\nARD tam\u00e9n est\u00e1 envolta en diversas cadeas de investimento conxunto:\nA emisora internacional Deutsche Welle tam\u00e9n produce servizos de televisi\u00f3n; por\u00e9n s\u00f3 est\u00e1n dispo\u00f1ibles mediante sat\u00e9lite.\nARD engadiu tres cadeas adicionais como parte do seu paquete ARD Dixital:: EinsPlus, EinsExtra e EinsFestival."}
{"id": "151899", "revid": "7802", "url": "https://gl.wikipedia.org/wiki?curid=151899", "title": "Arbeitsgemeinschaft der \u00f6ffentlich-rechtlichen Rundfunkanstalten der Bundesrepublik Deutschland", "text": ""}
{"id": "151901", "revid": "56817", "url": "https://gl.wikipedia.org/wiki?curid=151901", "title": "Animal (canci\u00f3n)", "text": "\"Animal\" \u00e9 un sinxelo da banda estadounidense de rock alternativo Pearl Jam, editado o 4 de abril de 1994 como terceiro sinxelo do seu \u00e1lbum \"Vs.\". O tema acadou o posto 21 da lista \"Billboard Mainstream Rock Tracks\" e foi inclu\u00edda no recompilatorio de grandes \u00e9xitos do ano 2004 \"rearviewmirror (Greatest Hits 1991-2003)\".\nLista de canci\u00f3ns.\nTodos os temas compostos por Dave Abbruzzese, Jeff Ament, Stone Gossard, Mike McCready e Eddie Vedder ag\u00e1s onde se indique."}
{"id": "151902", "revid": "98629", "url": "https://gl.wikipedia.org/wiki?curid=151902", "title": "I Am Mine", "text": "\"I Am Mine\" \u00e9 un sinxelo da banda estadounidense de rock alternativo Pearl Jam, editado o 8 de outubro do 2002 e sacado do seu \u00e1lbum \"Riot Act\". O tema acadou o n\u00famero seis da lista \"Billboard Mainstream Rock Tracks\" e foi inclu\u00edda no recompilatorio de grandes \u00e9xitos do ano 2004 \"rearviewmirror (Greatest Hits 1991-2003)\".\nLista de canci\u00f3ns.\nTodos os temas compostos por Eddie Vedder ag\u00e1s onde se indique."}
{"id": "151903", "revid": "56817", "url": "https://gl.wikipedia.org/wiki?curid=151903", "title": "Hail, Hail", "text": "Hail, Hail \u00e9 un sinxelo da banda estadounidense de rock alternativo Pearl Jam, editado no ano 1996 como parte do seu cuarto \u00e1lbum de estudio, \"No Code\". O tema acadou o n\u00famero nove das listas \"Billboard Mainstream Rock Tracks\" e \"Billboard Modern Rock\", e foi inclu\u00eddo no recompilatorio de grandes \u00e9xitos do ano 2004 \"rearviewmirror (Greatest Hits 1991-2003)\"."}
{"id": "151904", "revid": "1888", "url": "https://gl.wikipedia.org/wiki?curid=151904", "title": "O Robledo", "text": "O top\u00f3nimo O Robledo pode referirse a:"}
{"id": "151905", "revid": "56817", "url": "https://gl.wikipedia.org/wiki?curid=151905", "title": "Rozadas", "text": "O top\u00f3nimo Rozadas pode referirse a varios lugares de Galicia:"}
{"id": "151908", "revid": "5312", "url": "https://gl.wikipedia.org/wiki?curid=151908", "title": "ONO", "text": "ONO (Vodafone Ono S.A.U.) era unha empresa filial de telecomunicaci\u00f3ns de Vodafone Espa\u00f1a S.A.U., que opera en Espa\u00f1a desde 1998. Ofreceu servizos integrados de voz, televisi\u00f3n de pago e Internet a trav\u00e9s da s\u00faa propia rede de cable de banda ancha.\nONO adquiriu diversas empresas de telecomunicaci\u00f3ns, sendo a compra m\u00e1is importante a de Auna en novembro de 2005, para converterse na empresa de cable m\u00e1is importante de Espa\u00f1a. \u00daneselle ademais o servizo de telefon\u00eda m\u00f3bil, e abrangue a licenza de OMV grazas a un acordo con Telef\u00f3nica.\nPresidida durante moitos anos por Eugenio Gald\u00f3n, en 2008 foi substitu\u00eddo polo galego Xos\u00e9 Mar\u00eda Castellano. \nNo ano 2014 tras comprar Vodafone Espa\u00f1a o grupo Ono por 7200 mill\u00f3ns de euros, Antonio Coimbra, conselleiro delegado de Vodafone Espa\u00f1a, converteuse en conselleiro delegado de Ono."}
{"id": "151909", "revid": "89787", "url": "https://gl.wikipedia.org/wiki?curid=151909", "title": "HBO", "text": "HBO (acr\u00f3nimo de Home Box Office) \u00e9 unha das cadeas de televisi\u00f3n por cable m\u00e1is populares de Estados Unidos. Fundada en 1972, conta con 41 mill\u00f3ns de subscritores no pa\u00eds, e internacionalmente est\u00e1 presente en 60 pa\u00edses con 40 mill\u00f3ns de subscritores. WarnerMedia \u00e9 a propietaria da cadea, a sede central enc\u00f3ntrase na cidade de Nova York. A s\u00faa programaci\u00f3n est\u00e1 baseada na estrea de pel\u00edculas de recente exhibici\u00f3n no cine, pelexas de boxeo, amais de filmes e series de produci\u00f3n propia, entre as que destacan \"The Sopranos\", \"The Wire\", \"Six Feet Under\", \"Sex and the City\", \"True Blood\", \"Band of Brothers\", \"Big Love\", \"Roma\", \"Deadwood\", \"Curb Your Enthusiasme,The Pacific\" ou \"Show Me a Hero\". A HBO foi a primeira cadea en transmitir con continuidade o sinal v\u00eda sat\u00e9lite, comezando o 30 de outubro de 1975 coa emisi\u00f3n do combate de boxeo desde Manila entre Muhammad Ali e Joe Frazier."}
{"id": "151910", "revid": "1131", "url": "https://gl.wikipedia.org/wiki?curid=151910", "title": "Murias", "text": "O top\u00f3nimo galego Murias pode referirse a:\nAmais, como apelido pode referirse a:"}
{"id": "151911", "revid": "785", "url": "https://gl.wikipedia.org/wiki?curid=151911", "title": "Arciprestado de Xuvia", "text": "O Arciprestado de Xuvia \u00e9 un dos 7 arciprestados da diocese de Mondo\u00f1edo-Ferrol, que comprende as parroquias dos concellos coru\u00f1eses de Cedeira, Cerdido, Moeche, Nar\u00f3n, Neda, San Sadurni\u00f1o e Valdovi\u00f1o.\nSituaci\u00f3n.\nEst\u00e1 situado na franxa occidental da diocese mindoniense. Limita co arciprestado do Ortegal-As Pontes polo norte e leste, o de Bezoucos polo sur e o de Ferrol polo oeste. O monumento eclesi\u00e1stico m\u00e1is salientable \u00e9 o mosteiro do Couto.\nParroquias.\nF\u00f3rmano as seguintes parroquias:\nCedeira\nSanta Mar\u00eda do Mar de Cedeira, Santalla de Cervo, San Fiz de Esteiro, San Xiao de Montoxo, San Cosme de Pi\u00f1eiro, Santa Mar\u00eda de R\u00e9goa, San Rom\u00e1n de Montoxo e Santo Andr\u00e9 de Teixido.\nCerdido\nSanto Antonio da Barqueira, San Xo\u00e1n dos Cas\u00e1s e San Marti\u00f1o de Cerdido.\nMoeche\nSantiago de Abade, Santa Mar\u00eda de Labacengos, San Xo\u00e1n de Moeche, San Xurxo de Moeche e Santa Cruz de Moeche.\nNar\u00f3n\nSanta Mar\u00eda de Castro, San Marti\u00f1o do Couto, San Lourenzo de Doso, Santiago Ap\u00f3stolo da G\u00e1ndara, San Salvador de Pedroso, San Xiao de Nar\u00f3n, Nosa Se\u00f1ora dos Desamparados, Santo Estevo de Sedes, San Mateo de Trasancos e Santa Mar\u00eda a Maior do Val, Santa Rita de Xuvia e San Xos\u00e9 Obreiro.\nNeda\nSan Pedro de Anca, San Nicol\u00e1s de Neda, Santa Mar\u00eda de Neda e Santo Andr\u00e9 de Viladonelle.\nSan Sadurni\u00f1o\nSanta Mar\u00eda de Bardaos, San Paio de Ferreira, Santa Mar\u00eda de Igrexafeita, San Xiao de Lamas, Santa Mar\u00eda de Nara\u00edo, Santa Mar\u00eda de San Sadurni\u00f1o e Santa Mari\u00f1a do Monte.\nValdovi\u00f1o\nSantiago de Lago, San Pedro de Loira, San Bartolomeu de Lourido, San Vicente de Meir\u00e1s, Santiago de Pant\u00edn, Santa Mar\u00eda do Sequeiro, Santalla de Valdovi\u00f1o, San Vicente de Vilaboa e San Marti\u00f1o de Vilarrube."}
{"id": "151913", "revid": "98629", "url": "https://gl.wikipedia.org/wiki?curid=151913", "title": "Love Boat Captain", "text": "\"Love Boat Captain\" \u00e9 un sinxelo da banda estadounidense de rock alternativo Pearl Jam, editado o 18 de febreiro do 2003 e sacado do seu \u00e1lbum \"Riot Act\".\nLista de canci\u00f3ns.\nTodos os temas compostos por Boom Gaspar e Eddie Vedder ag\u00e1s onde se indique."}
{"id": "151915", "revid": "56817", "url": "https://gl.wikipedia.org/wiki?curid=151915", "title": "Even Flow", "text": "\"Even Flow\" \u00e9 un sinxelo da banda estadounidense de rock alternativo Pearl Jam, editada no ano 1992 e sacada do seu \u00e1lbum de estrea \"Ten\". O tema acadou o n\u00famero tres da listas \"Billboard Mainstream Rock Tracks\", e foi inclu\u00edda no recompilatorio de grandes \u00e9xitos do ano 2004 \"rearviewmirror (Greatest Hits 1991-2003)\". Unha versi\u00f3n remesturada da canci\u00f3n aparece na reedici\u00f3n do ano 2009 do \u00e1lbum \"Ten\"."}
{"id": "151918", "revid": "98629", "url": "https://gl.wikipedia.org/wiki?curid=151918", "title": "Daughter", "text": "\"Daughter\" \u00e9 un sinxelo da banda estadounidense de rock alternativo Pearl Jam, editado o 20 de decembro de 1993 e sacado do seu \u00e1lbum \"Vs.\". A pesar de estar acreditado a todos os membros de Pearl Jam a letra foi escrita polo vocalista Eddie Vedder e a m\u00fasica principalmente polo guitarrista Stone Gossard. O tema acadou a cima das listas \"Billboard Mainstream Rock Tracks\" e \"Billboard Modern Rock\", e foi inclu\u00eddo no recompilatorio de grandes \u00e9xitos do ano 2004 \"rearviewmirror (Greatest Hits 1991-2003)\".\nLista de canci\u00f3ns.\nTodos os temas compostos por Dave Abbruzzese, Jeff Ament, Stone Gossard, Mike McCready e Eddie Vedder ag\u00e1s onde se indique."}
{"id": "151920", "revid": "56817", "url": "https://gl.wikipedia.org/wiki?curid=151920", "title": "Off He Goes", "text": "\"Off He Goes\" \u00e9 un sinxelo da banda estadounidense de rock alternativo Pearl Jam, editado no ano 1996 como terceiro sinxelo do seu \u00e1lbum \"No Code\". O tema acadou o posto 31 da lista \"Billboard Mainstream Rock Tracks\", e foi inclu\u00eddo no recompilatorio de grandes \u00e9xitos do ano 2004 \"rearviewmirror (Greatest Hits 1991-2003)\".\nLista de canci\u00f3ns.\nTodos os temas por Eddie Vedder."}
{"id": "151924", "revid": "1570641", "url": "https://gl.wikipedia.org/wiki?curid=151924", "title": "Fernando Llorente Torres", "text": ""}
{"id": "151925", "revid": "88215", "url": "https://gl.wikipedia.org/wiki?curid=151925", "title": "Fernando Llorente", "text": "Fernando Javier Llorente Torres, nado en Pamplona o 26 de febreiro de 1985, \u00e9 un exfutbolista espa\u00f1ol que xogaba de dianteiro centro.\nFoi internacional coa selecci\u00f3n espa\u00f1ola, coa que ga\u00f1ou a Copa do Mundo en 2010 e a Eurocopa de 2012, dous dos tres t\u00edtulos do triplete conseguido pola selecci\u00f3n entre 2008 e 2012, in\u00e9dito na historia do f\u00fatbol.\nBiograf\u00eda.\nInicios.\nA pesar de ser toda a familia rioxana, a nai de Llorente foi a dar a luz a unha cl\u00ednica pamplonesa onde traballaba a s\u00faa irm\u00e1. Desde temper\u00e1 idade, Fernando mostrou bos dotes para o f\u00fatbol. Na s\u00faa localidade, Rinc\u00f3n de Soto, non hab\u00eda equipo infantil, polo que comezou xogando no Funes, en Navarra. Pouco despois pasou a formar parte das categor\u00edas inferiores do River Ebro, o club do seu pobo, onde estivo un ano e medio. En 1996, Jos\u00e9 Mar\u00eda Amorrortu, ex-t\u00e9cnico e xogador do Athletic Club prop\u00faxolle ir ao Athletic. A s\u00faa familia ti\u00f1a tam\u00e9n ofertas do FC Barcelona e do RCD Espanyol, pero Amorrortu (coa axuda dun t\u00edo de Fernando incha do club bilba\u00edno) logrou recrutarno. Na s\u00faa primeira tempada, no alev\u00edn de segundo, s\u00f3 xogaba as segundas partes de cada encontro, xa que non a\u00ednda non adestraba en Lezama, a canteira branquivermella. Un ano despois, unha familia pr\u00f3xima \u00e1 de Amorrortu acolleu \u00e1 nova promesa no barrio das Areas, en Getxo. Con 14 anos entrou na residencia para mozos xogadores do Athletic, en Derio.\nNo seu paso polas categor\u00edas inferiores do club, Llorente chamou a atenci\u00f3n tanto polo seu f\u00edsico como polos seus dotes t\u00e9cnicos. Na tempada 2003-2004 foi incorporado ao Baskonia, segundo filial do Athletic. Con 18 anos, marcou 12 goles en 33 partidos. En 2004 estivo a piques de abandonar o Athletic por desavinzas coa directiva.\nNa tempada 2004-05 pasou a formar parte do Bilbao Athletic, o primeiro filial do club, que compite na Segunda Divisi\u00f3n B. Antes de finalizar esa campa\u00f1a, cando levaba 4 goles anotados en 16 encontros, foi ascendido ao primeiro persoal. Ernesto Valverde fixo debutar a Llorente na Primeira divisi\u00f3n o 16 de xaneiro de 2005, no partido Athletic 1 - 1 Espanyol. As bancadas de San Mam\u00e9s aplaudiron a s\u00faa boa actuaci\u00f3n.\nTres d\u00edas despois logrou un hat-trick nunha eliminatoria de Copa do Rei fronte ao UD Lanzarote. A prensa e os afeccionados ilusion\u00e1ronse co mozo Llorente. Na tempada 2004-05, Llorente participou en 15 partidos de Liga, anotando 3 goles, e en 4 encontros de Copa, onde non pasou dos tres que lle fixo ao Lanzarote. Tam\u00e9n disputou a eliminatoria de dezaseisavos de final da Copa da UEFA ante o Austria de Viena, que supuxo a eliminaci\u00f3n do club branquivermello. Tras haberse clasificado l\u00edder na fase de grupos tras un hist\u00f3rico 1-7 en Liexa, a eliminaci\u00f3n ante un equipo inferior foi unha decepci\u00f3n mai\u00fascula.\nAo finalizar aquela campa\u00f1a, en xu\u00f1o de 2005, Fernando Llorente foi convocado para o Mundial Sub-20 de Holanda. A selecci\u00f3n espa\u00f1ola foi eliminada en cuartos de final, pero Llorente tivo unha grande actuaci\u00f3n. Marcou 5 goles, o que lle valeu para recibir a Bota de Prata do campionato, a un gol do barcelonista Lionel Messi.\nCrise e cr\u00edticas.\nNa 2005-06, Llorente anotou s\u00f3 dous goles, en San Mam\u00e9s contra a Real Sociedad e no Camp Nou contra o Barcelona. O Athletic estivo loitando durante toda a tempada por manter a categor\u00eda, o cal conseguiuse na pen\u00faltima xornada. Pola s\u00faa banda, Llorente non rendeu como se esperaba del e foi perdendo a confianza do adestrador, Jos\u00e9 Lu\u00eds Mendilibar. A s\u00faa situaci\u00f3n non mellorou coa chegada de Javier Clemente, na d\u00e9cima xornada. O \"Louro de Barakaldo\" relegoulle ao banco. Posteriormente, o dianteiro declarou \u00e1 prensa que chegou a pensar en sa\u00edr do Athletic debido ao trato que lle daba o adestrador bisca\u00ed\u00f1o. O seu momento de gloria viviuno no pen\u00faltimo partido, en San Mam\u00e9s, fronte ao Real Zaragoza. Llorente efectuou dous caneos impresionantes, dando o pase de gol a Fran Yeste, que marcou o definitivo 1-0. Aquela vitoria deixaba moi preto a permanencia. Na Copa, Llorente anotou dous goles fronte ao CE L'Hospitalet, en novembro de 2005.\nNa pretemporada 2006/07, Clemente foi destitu\u00eddo e o novo adestrador, F\u00e9lix Sarriugarte, foi cesado tras 12 xornadas. Jos\u00e9 Manuel Esnal \"Man\u00e9\" ocupou ent\u00f3n o banco de San Mam\u00e9s. Llorente seguiu xogando moi poucos minutos; marcou tan s\u00f3 dous goles naquela campa\u00f1a. A primeira fronte ao Valencia CF en Mestalla, en novembro de 2006, que supuxo o empate a un. O segundo, contra o Real Madrid na \"Catedral\", s\u00f3 serviu para \"maquillar\" o resultado (1-4). O Athletic conseguiu manterse na Primeira Divisi\u00f3n na \u00faltima xornada. Llorente recibiu duras cr\u00edticas, e chegou a ser asubiado na amigable fronte ao AC Milan, xogado en San Mam\u00e9s en outubro de 2007, e tam\u00e9n fronte ao Betis.\nConsolidaci\u00f3n.\nNa tempada 2007-08, a fichaxe do adestrador andaluz Joaqu\u00edn Caparr\u00f3s resultou fundamental, tanto para o Athletic como para Fernando Llorente. Ismael Urzaiz fichou polo Ajax de Amsterdam, o que deixou un grande oco na dianteira. O equipo mellorou sensiblemente con Caparr\u00f3s, que apostou por Llorente como titular. Tras dous anos xogando moi pouco, obtivo a confianza necesaria para consolidarse como xogador. Anotou 11 goles en 35 partidos de Liga, e un en Copa do Rei, fronte ao H\u00e9rcules CF.\nA s\u00faa continua progresi\u00f3n como futbolista e a s\u00faa boa posici\u00f3n no campo consagr\u00e1ronlle como referencia en ataque do Athletic Club e xogador m\u00e1is importante durante a tempada 2008-09, na que chegou a marcar 18 goles sumando Liga e Copa do Rei. Nesta tempada descubriuse ademais a un Llorente con moitos m\u00e1is recursos de face ao gol ademais do seu caracter\u00edstico xogo a\u00e9reo, como recortes, tiros afastados e un gran xogo de costas a porter\u00eda. Os seus esforzos nesta tempada ver\u00edanse recompensados ao ser convocado por primeira vez para a selecci\u00f3n espa\u00f1ola o 14 de novembro de 2008.\nNa tempada 2009-10 anotou 23 goles entre todas os competici\u00f3ns oficiais.\nConseguiu o seu primeiro hat-trick en competici\u00f3n de liga o 28 de xaneiro de 2012 (21\u00aa xornada), no estadio do Rayo Vallecano, nun partido que acabou con vitoria do Athletic por 2 goles a 3. Sete anos antes, o 15 de xaneiro de 2005, xa conseguira o seu primeiro hat-trick nun partido oficial co primeiro equipo: foi no partido de volta dos oitavos de final da Copa do Rei, ante o Lanzarote no estadio de San Mam\u00e9s, partido cuxo resultado foi de 6 a 0 para o Athletic.\nO 15 de marzo de 2012 marcou o seu gol n\u00famero 12 en competici\u00f3ns europeas en San Mam\u00e9s ante o Manchester United, superando a Dani como m\u00e1ximo goleador do Athletic en competici\u00f3ns europeas. Posteriormente, o 26 de abril, marca o gol que desequilibra as semifinais da Europa League ante o Sporting de Portugal, dando o pase ao Athletic \u00e1 final de Bucarest do 9 de maio fronte ao Atl\u00e9tico de Madrid, 35 anos despois, na que perdeu por 3-0.\nSelecci\u00f3n nacional de Espa\u00f1a.\nHabitual nas selecci\u00f3ns sub-20 e sub-21, Llorente foi convocado por primeira vez para a selecci\u00f3n absoluta de Espa\u00f1a o 14 de novembro de 2008, na lista para un amigable contra Chile. O rioxano mostrouse sorprendido e satisfeito pola convocatoria, asegurando que sempre fora a s\u00faa ilusi\u00f3n ser seleccionado. Llorente xogou os \u00faltimos vinte minutos dese partido (3-0 para Espa\u00f1a), entrando ao campo en substituci\u00f3n de Xavi Hern\u00e1ndez. O 11 de febreiro de 2009, Llorente marcou o seu primeiro gol coa selecci\u00f3n espa\u00f1ola, nun amigable contra Inglaterra.\nO 20 de maio de 2010 Vicente del Bosque anunciou a presenza de Fernando Llorente entre os convocados para disputar o Mundial de f\u00fatbol de Sur\u00e1frica 2010 coa selecci\u00f3n espa\u00f1ola. O 11 de xullo do mesmo ano, proclam\u00e1base campi\u00f3n do mundo coa selecci\u00f3n.\nEn 2012 proclamouse campi\u00f3n da Eurocopa coa selecci\u00f3n, a\u00ednda que non chegou a xogar ning\u00fan partido.\nSelecci\u00f3n do Pa\u00eds Vasco.\nFoi chamado varias veces polos adestradores da selecci\u00f3n do Pa\u00eds Vasco. A pesar de vivir ata os 12 anos na s\u00faa localidade de orixe, Rinc\u00f3n de Soto (A Rioxa), Llorente \u00e9 seleccionable para este combinado por nacer en Navarra. Coa tricolor vasca anotou un s\u00f3 gol, no Camp Nou fronte \u00e1 selecci\u00f3n de Catalu\u00f1a en 2006. A finais de 2008 asinou xunto a moitos deportistas e ex deportistas vascos un escrito esixindo o uso da denominaci\u00f3n \"Euskal Herria\" para dita selecci\u00f3n.\nEstat\u00edsticas.\n\"A 6 de xu\u00f1o de 2015.\""}
{"id": "151926", "revid": "17467", "url": "https://gl.wikipedia.org/wiki?curid=151926", "title": "Copa Mundial de F\u00fatbol de 2010", "text": ""}
{"id": "151929", "revid": "89787", "url": "https://gl.wikipedia.org/wiki?curid=151929", "title": "Bed\u0159ich Smetana", "text": "Bed\u0159ich Smetana ( ), nado o 2 de marzo de 1824 en Litomy\u0161l (daquela pertencente ao Imperio austr\u00edaco e actualmente na Rep\u00fablica Checa) e finado o 12 de maio de 1884 en Praga (daquela pertencente ao Imperio austroh\u00fangaro e actualmente na Rep\u00fablica Checa), foi un compositor checo. Foi pioneiro no desenvolvemento dun estilo musical que quedou intimamente ligado \u00e1s aspiraci\u00f3ns independentistas do seu pa\u00eds. \u00c9 por iso que \u00e9 reco\u00f1ecido no seu pa\u00eds como o pai da m\u00fasica checa. Internacionalmente \u00e9 co\u00f1ecido pola s\u00faa \u00f3pera \"A noiva vendida\" e polo ciclo de poemas sinf\u00f3nicos \"M\u00e1 vlast\" (\u00ab\"A mi\u00f1a patria\"\u00bb) que representan a historia, lendas e paisaxes da patria natal do compositor.\nSmetana posu\u00eda talento natural para o piano e deu o seu primeiro recital aos seis anos. Logo de recibir unha educaci\u00f3n convencional na escola, estudou m\u00fasica con Josef Proksch en Praga. Escribiu a s\u00faa primeira composici\u00f3n nacionalista durante o levantamento de Praga de 1848, no que participou por pouco tempo. Ante a imposibilidade de iniciar a s\u00faa carreira en Praga, dirixiuse a Suecia, onde se estableceu como profesor e director de coro en Gotemburgo e comezou a escribir obras orquestrais a grande escala. Durante este per\u00edodo da s\u00faa vida, Smetana casou d\u00faas veces e tivo seis fillos, dos cales tres faleceron durante a s\u00faa infancia.\nA principios da d\u00e9cada de 1860, un clima pol\u00edtico m\u00e1is liberal en Bohemia alentou a Smetana a regresar permanentemente a Praga. Entregouse \u00e1 vida musical da cidade, principalmente como defensor do novo x\u00e9nero da \u00f3pera checa. En 1866 as s\u00faas d\u00faas primeiras \u00f3peras, \"Branibo\u0159i v \u010cech\u00e1ch\" (\"Os brandeburgueses en Bohemia\") e \"Prodan\u00e1 nev\u011bsta\" (\"A noiva vendida\"), foron estreadas no novo Teatro Provisional de Praga, alcanzando esta \u00faltima unha gran popularidade. Ese mesmo ano, Smetana chegou ser o director principal do teatro, mais os anos da s\u00faa direcci\u00f3n estiveron marcados pola pol\u00e9mica. As facci\u00f3ns encargadas da creaci\u00f3n musical da cidade consideraban que a s\u00faa identificaci\u00f3n coas ideas progresistas de Franz Liszt e Richard Wagner eran host\u00eds ao desenvolvemento dun estilo de \u00f3pera checa distintivo. Esta oposici\u00f3n interferiu co seu traballo creativo e puido ter acelerado a degradaci\u00f3n da s\u00faa sa\u00fade, precipitando a s\u00faa dimisi\u00f3n do teatro en 1874.\nA finais de 1874, aos 50 anos, Smetana volveuse completamente xordo, mais, liberado das s\u00faas funci\u00f3ns no teatro e a pol\u00e9mica que causaba, comezou un per\u00edodo de composici\u00f3n constante que se prolongou durante case todo o resto da s\u00faa vida. As s\u00faas achegas \u00e1 m\u00fasica checa \u00edan sendo cada vez m\u00e1is reco\u00f1ecidas e respectadas, mais un colapso mental a principios de 1884 conduciu ao seu internamento nun asilo e o seu posterior falecemento. A reputaci\u00f3n de Smetana como pai fundador da m\u00fasica checa fortaleceuse no seu pa\u00eds natal, onde os seus defensores o converteron nunha icona por riba dos seus contempor\u00e1neos e sucesores. Con todo, relativamente poucas das obras de Smetana se encontran no repertorio internacional e a maior\u00eda dos expertos estranxeiros tenden a considerar a Anton\u00edn Dvo\u0159\u00e1k como o compositor checo m\u00e1is importante.\nSmetana ten sido considerado no seu pa\u00eds natal como o pai da m\u00fasica checa.\nTraxectoria.\nOrixe familiar e infancia.\nBed\u0159ich Smetana naceu o 2 de marzo de 1824, en Litomy\u0161l, ao leste de Praga, preto da antiga fronteira entre Bohemia e Moravia, daquela provincias do Imperio Austr\u00edaco. Foi o terceiro fillo e \u00fanico var\u00f3n de Franti\u0161ek Smetana e a s\u00faa terceira esposa Barbora Lynkov\u00e1. Franti\u0161ek era pai de oito fillos de dous matrimonios anteriores, s\u00f3 cinco fillas sobreviviron a infancia, e con Barbora tivo dez fillos m\u00e1is, dos cales sete acadaron a idade adulta. Nese momento, baixo o dominio da casa de Habsburgo, o alem\u00e1n era o idioma oficial de Bohemia. Franti\u0161ek sab\u00eda falar checo, mais para os negocios e eventos sociais rara vez o empregaba e os seus fillos nunca o aprenderon ata acadar idades m\u00e1is avanzadas.\nA familia de Smetana proced\u00eda de Hradec Kr\u00e1lov\u00e9, unha rexi\u00f3n de Bohemia. Franti\u0161ek inicialmente aprendera o oficio de cervexeiro e ter\u00eda adquirido unha riqueza moderada durante as Guerras Napole\u00f3nicas mediante a subministraci\u00f3n de roupa e provisi\u00f3ns para o ex\u00e9rcito franc\u00e9s. Posteriormente, rexentou varias cervexar\u00edas antes de trasladarse a Litomy\u0161l en 1823 como fabricante de cervexa do conde Waldstein, cuxo castelo renacentista domina a cidade.\nO pai de Smetana, malia carecer de educaci\u00f3n algunha, ti\u00f1a un don natural para a m\u00fasica e foi un violinista competente que tocaba nun cuarteto de corda. Bed\u0159ich introduciuse no mundo da m\u00fasica grazas a seu pai e en outubro de 1830, aos seis anos, deu a s\u00faa primeira actuaci\u00f3n en p\u00fablico. Nun concerto celebrado na Academia de Filosof\u00eda de Litomy\u0161l interpretou un arranxo para piano da abertura de \"La muette de Portici\" de Auber, tendo unha recepci\u00f3n entusiasta. En 1831 a familia trasladouse a Jind\u0159ich\u016fv Hradec, ao sur de Bohemia; a rexi\u00f3n na que, unha xeraci\u00f3n m\u00e1is tarde, Gustav Mahler crecer\u00eda. Aqu\u00ed, Smetana asistiu \u00e1 escola primaria local e m\u00e1is tarde ao \"Gymnasium\". Tam\u00e9n estudou viol\u00edn e piano, descubrindo as obras de Mozart e Beethoven, e comezou a compo\u00f1er pezas sinxelas, das cales unha danza (\"Kvapi\u010dek\" ou \"Peque\u00f1o galope\") sobrevive en forma de bosquexo.\nEn 1835, Franti\u0161ek retirouse a unha granxa na rexi\u00f3n suroriental de Bohemia. Ao non ter unha escola local axeitada, Smetana foi enviado ao liceo de Jihlava, onde se sent\u00eda nost\u00e1lxico sendo incapaz de estudar. Logo trasladouse \u00e1 escola premonstratense de N\u011bmeck\u00fd Brod, onde foi feliz e fixo grandes progresos. Entre os amigos que fixo aqu\u00ed encontr\u00e1base o futuro poeta revolucionario checo Karel Havl\u00ed\u010dek, cuxa partida a Praga en 1838 puido ter influ\u00eddo no propio desexo de Smetana de experimentar a vida na capital. O ano seguinte, coa aprobaci\u00f3n de Franti\u0161ek, matriculouse na Escola Acad\u00e9mica de Gram\u00e1tica de Praga baixo as ensinanzas de Josef Jungmann, un distinguido poeta e ling\u00fcista, que ademais era unha figura principal no movemento de renacemento nacional checo.\nM\u00fasico aprendiz.\nPrimeiros pasos.\nSmetana chegou a Praga no outono de 1839. Axi\u00f1a comezou a faltar a clase debido \u00e1 s\u00faa pouca adaptaci\u00f3n \u00e1 escola de Jungmann (os seus compa\u00f1eiros mof\u00e1banse del polo seu comportamento vilego). Asist\u00eda a concertos, visitaba a \u00f3pera, escoitaba bandas militares e uniuse a un cuarteto de corda afeccionado para o cal compuxo pezas sinxelas. Despois de que Liszt dera varios recitais de piano na cidade, convenceuse de que s\u00f3 \u00eda achar satisfacci\u00f3n seguindo unha carreira musical. Segundo lle confiaba ao seu diario, \u00abquer\u00eda ser como Mozart en composici\u00f3n e como Liszt na t\u00e9cnica\u00bb. Con todo, todo rematou cando Franti\u0161ek descubriu o absentismo escolar do seu fillo, sac\u00e1ndoo da cidade. Nese momento Franti\u0161ek consideraba que a m\u00fasica era un pasatempo co que entreterse, non unha elecci\u00f3n de carreira. Temporalmente deixaron a Smetana ao coidado do seu t\u00edo en Nov\u00e9 M\u011bsto, onde gozou dun breve romance coa s\u00faa curm\u00e1 Louisa. O compositor conmemorou a s\u00faa paix\u00f3n en \"Louisen-Polka\", a composici\u00f3n completa m\u00e1is antiga de Smetana que chegou aos nosos d\u00edas.\nO seu curm\u00e1n maior, Josef Smetana, profesor da escola premonstratense en Plze\u0148, ofreceuse posteriormente para supervisar a ensinanza que lle quedaba por completar ao neno, e no ver\u00e1n de 1840 Smetana partiu para devandita cidade. Permaneceu al\u00f3 ata que completou os seus estudos en 1843. As s\u00faas habilidades como pianista eran moi demandadas nas variadas veladas da cidade e gozou dunha bulideira vida social. Isto inclu\u00edu unha serie de romances, o m\u00e1is importante dos cales foi o de Katerina Kolarova, a quen co\u00f1ecera brevemente na s\u00faa infancia temper\u00e1. Smetana quedou completamente cativado por ela, escribindo no seu diario: \u00abCando non estou con ela estou sentado sobre brasas e non me sinto en paz\u00bb. Compuxo varias pezas para ela, entre as cales hai d\u00faas \"Cuadrillas\", un d\u00fao para voz e piano, e un estudio incompleto para a man esquerda. Tam\u00e9n compuxo a s\u00faa primeira peza orquestral, un minueto en \"si bemol\".\nEstudante e profesor.\nCando Smetana completou a s\u00faa instruci\u00f3n, a fortuna do seu pai diminu\u00edra. A\u00ednda que Franti\u0161ek agora estaba de acordo con que o seu fillo deb\u00eda seguir unha carreira musical, non pod\u00eda prestarlle apoio financeiro. En agosto de 1843, Smetana partiu cara a Praga con vinte flor\u00edns, e sen ning\u00fan proxecto futuro. Ao carecer de formaci\u00f3n musical necesitaba un mestre, e foi presentado pola nai de Kate\u0159ina Kol\u00e1\u0159ov\u00e1 a Josef Proksch, director do Instituto de M\u00fasica de Praga, no cal Kate\u0159ina estaba estudando. Proksch empregaba os m\u00e9todos de ensinanza m\u00e1is modernos, estudando as obras de Beethoven, Chopin, Berlioz e o c\u00edrculo de Leipzig de Liszt. En xaneiro de 1844, Proksch acordou tomar a Smetana como alumno e, ao mesmo tempo, as dificultades financeiras do m\u00fasico mozo alivi\u00e1ronse cando se asegurou un posto como profesor de m\u00fasica na familia dun nobre, o conde Thun.\nDurante os seguintes tres anos, ademais de dar clases de piano aos fillos de Thun, Smetana estudou teor\u00eda e composici\u00f3n con Proksch. As obras que compuxo nestes anos son canci\u00f3ns, danzas, bagatelas, improvisaci\u00f3ns e a \"Sonata para piano en sol menor\". En 1846, Smetana asistiu a uns concertos en Praga que ofreceu Berlioz, e con toda probabilidade, reuniuse co mestre franc\u00e9s nunha recepci\u00f3n organizada por Proksch. En casa do conde Thun co\u00f1eceu a Robert e Clara Schumann, e amosoulles a s\u00faa \"Sonata en sol menor\", mais non logrou obter a aprobaci\u00f3n desta obra, dado que detectaran moita influencia de Berlioz en dita composici\u00f3n. Mentres tanto, a s\u00faa amizade con Katerina florecera. En xu\u00f1o de 1847, logo de renunciar \u00e1 s\u00faa posici\u00f3n no fogar dos Thun, Smetana recomendouna para que o substitu\u00edra. Seguidamente, marchou nunha xira por Bohemia Occidental coa esperanza de forxarse unha reputaci\u00f3n como concertista de piano.\nInicios da s\u00faa carreira.\nRevolucionario.\nA xira de concertos de Smetana recibiu escaso apoio econ\u00f3mico, polo que abandonou o proxecto e regresou a Praga, onde ga\u00f1ou a vida dando clases particulares a alumnos e con aparici\u00f3ns ocasionais como acompa\u00f1ante en concertos de c\u00e1mara. Tam\u00e9n comezou a traballar na s\u00faa primeira grande obra orquestral, a \"Abertura en re maior\".\nDurante un breve per\u00edodo en 1848, Smetana foi un revolucionario. No clima de cambio pol\u00edtico e de axitaci\u00f3n que se estendeu por Europa ese ano, un movemento prodemocr\u00e1tico de Praga dirixido polo antigo amigo de Smetana, Karel Havl\u00ed\u010dek, buscaba lograr a fin do goberno absolutista dos Habsburgo con miras a acadar unha maior autonom\u00eda pol\u00edtica. Formouse un ex\u00e9rcito de cidad\u00e1ns (\"Svornost\") para defender a cidade contra un posible ataque. Smetana escribiu unha serie de obras patri\u00f3ticas, destacando d\u00faas marchas adicadas respectivamente \u00e1 Garda Nacional Checa e \u00e1 Lexi\u00f3n de Estudantes da Universidade de Praga, e \"P\u00edse\u0148 svobody\" (en galego \"A canci\u00f3n da liberdade\") con letra de Jan Koll\u00e1r. En xu\u00f1o de 1848, cando os ex\u00e9rcitos dos Habsburgo se trasladaron para reprimir tendencias rebeldes, Praga foi atacada polas forzas austr\u00edacas dirixidas polo Pr\u00edncipe de Windisch-Gr\u00e4tz. Como membro de \"Svornost\", Smetana axudou a dirixir as barricadas na Ponte de Carlos. O incipiente levantamento foi rapidamente esmagado, mais Smetana librouse da prisi\u00f3n ou o exilio que recibiron os l\u00edderes como Havl\u00ed\u010dek. Durante o seu breve paso polo \"Svornost\", encontrouse co escritor e l\u00edder radical Karel Sabina, que m\u00e1is tarde preparar\u00eda os libretos para as s\u00faas d\u00faas primeiras \u00f3peras.\nInstituto de piano.\nA principios de 1848, Smetana escribiu a Franz Liszt, a quen a\u00ednda non co\u00f1ec\u00eda persoalmente, ped\u00edndolle que aceptara a dedicatoria dunha obra para piano, as \"Seis pezas caracter\u00edsticas\", e que lle recomendara un editor. Tam\u00e9n lle pediu un empr\u00e9stito de 400 flor\u00edns para poder abrir unha escola de m\u00fasica. Liszt respondeu cordialmente a aceptaci\u00f3n da dedicatoria e a promesa de axudar a encontrar un editor, mais non ofreceu ningunha axuda financeira. Este est\u00edmulo foi o comezo dunha amizade de gran valor para Smetana na s\u00faa carreira posterior. Pese a que Liszt non lle proporcionou apoio financeiro, Smetana foi quen de fundar un instituto de piano a finais de agosto de 1848, con doce alumnos. Tras un per\u00edodo de apuros, o instituto comezou a florecer e p\u00faxose un pouco de moda, especialmente entre os partidarios do nacionalismo checo, para quen Smetana estaba cre\u00e1ndose unha reputaci\u00f3n. Proksch escribiu acerca do apoio de Smetana para a causa do seu pobo e dixo que \u00abben poder\u00eda converterse no transformador das mi\u00f1as ideas no idioma checo\u00bb. En 1849 o instituto trasladouse \u00e1 casa dos pais de Katerina e comezou a atraer a visitantes distinguidos; Liszt asist\u00eda con regularidade e o ex emperador Fernando, que se establecera en Praga, acud\u00eda aos concertos de tarde da escola. As actuaci\u00f3ns de Smetana nestes concertos convert\u00e9ronse nunha caracter\u00edstica reco\u00f1ecida da vida musical de Praga. Nesta \u00e9poca de relativa estabilidade financeira, Bed\u0159ich casou con Kate\u0159ina o 27 de agosto de 1849. Catro fillas naceron froito da parella entre 1851 e 1855.\nComezos como compositor.\nEn 1850, a pesar dos seus sentimentos revolucionarios, Smetana aceptou o cargo de pianista da Corte no Castelo de Praga, lugar de retiro do emperador Fernando. Continuou ensinando no instituto de piano e adicouse cada vez m\u00e1is \u00e1 composici\u00f3n. Entre as s\u00faas obras, principalmente para piano, incl\u00faense as \"Svatebn\u00ed sc\u00e9ny\" (\"Escenas de vodas\"), cuxa m\u00fasica ser\u00eda empregada parcialmente en \"Prodan\u00e1 nev\u011bsta\" m\u00e1is adiante. Tam\u00e9n escribiu numerosas pezas curtas experimentais reunidas baixo o nome \"L\u00edstek do pam\u00e1tn\u00edku\" (\"Follas de \u00e1lbum\") e unha serie de polcas. Entre 1853 e 1854 traballou nunha peza orquestral importante, a \"Sinfon\u00eda Triunfal\", composta para conmemorar a voda do emperador Francisco Xos\u00e9. A sinfon\u00eda foi rexeitada pola Corte Imperial, posiblemente alegando que a breve referencia musical ao himno nacional de Austria non era suficientemente visible. Sen inmutarse, Smetana contratou unha orquestra pagada por el para interpretar a sinfon\u00eda no Sal\u00f3n de Konvikt en Praga o 26 de febreiro de 1855. O traballo foi recibido con frialdade e o concerto foi un fracaso financeiro.\nTristeza persoal e desencanto profesional.\nEntre 1854 e 1856, Smetana sufriu unha serie de golpes persoais. En xullo de 1854 a s\u00faa segunda filla, Gabriela, morreu de tuberculose. Un ano m\u00e1is tarde a s\u00faa filla m\u00e1is vella, Bedriska, que aos catro anos estaba mostrando signos de precocidade musical, morreu de escarlatina. Smetana escribiu o seu \"Tr\u00edo para piano en sol menor\", como unha homenaxe \u00e1 s\u00faa memoria; foi interpretado en Praga o 3 de decembro de 1855 e, segundo o compositor, foi recibido \u00abcon severidade\u00bb pola cr\u00edtica, a pesar de que foi eloxiado por Liszt. As dores de Smetana continuaron: xusto despois da morte de Bedriska, naceu unha cuarta filla, Katerina, pero tam\u00e9n morreu en xu\u00f1o de 1856. Nestas datas diagnostic\u00e1ronlle tuberculose \u00e1 esposa de Smetana, Kate\u0159ina.\nEn xullo de 1856, Smetana recibiu a noticia da morte no exilio do seu amigo revolucionario Karel Havl\u00ed\u010dek. O clima pol\u00edtico en Praga foi unha fonte adicional de tebras; a esperanza dun goberno m\u00e1is ilustrado e a reforma social trala adhesi\u00f3n de Francisco Xos\u00e9 en 1848 desvanec\u00e9ranse mentres o absolutismo austr\u00edaco se reafirmou no bar\u00f3n Alexander von Bach. A pesar do bo nome do Instituto de Piano, a opini\u00f3n de Smetana como pianista de concerto en xeral era considerada inferior \u00e1 de coet\u00e1neos seus, como Alexander Dreyschock. Os cr\u00edticos reco\u00f1eceron o \u00abdelicado, cristalino toque\u00bb de Smetana, m\u00e1is pr\u00f3ximo en estilo a Chopin que Liszt, pero consideraban que a s\u00faa fraxilidade f\u00edsica era un serio inconveniente para a s\u00faa ambici\u00f3n de ser int\u00e9rprete de concertos. O seu maior \u00e9xito interpretativo deste per\u00edodo foi a s\u00faa forma de tocar o \"Concerto para piano en re menor\" de Mozart nun concerto para celebrar o centenario do nacemento do compositor austr\u00edaco, en xaneiro de 1856. O seu desencanto con Praga foi crecendo e, talvez influenciado polo relato de Dreyschock das oportunidades que se encontraban en Suecia, Smetana decidiu buscar o \u00e9xito al\u00f3. O 11 de outubro de 1856, logo de escribir a seus pais \u00abPraga non quer\u00eda reco\u00f1ecerme, as\u00ed que deixeina\u00bb, partiu cara a Gotemburgo.\nAnos de viaxes.\nGotemburgo.\nSmetana inicialmente foi a Gotemburgo sen Kate\u0159ina. Escribindo a Liszt, dixo que a xente de al\u00f3 ti\u00f1a pouca sofisticaci\u00f3n musical, mais viu isto como unha oportunidade \u00abpara alcanzar un impacto que nunca poder\u00eda ter logrado en Praga\u00bb. Nunhas semanas trala s\u00faa chegada deu o seu primeiro recital, abriu unha escola de m\u00fasica que rapidamente se viu desbordada pola cantidade de solicitudes, e converteuse en director da Sociedade de Gotemburgo para a m\u00fasica cl\u00e1sica coral. En poucos meses Smetana acadara o reco\u00f1ecemento profesional e social na cidade, a\u00ednda que se encontrou con pouco tempo para a composici\u00f3n; dous proxectos de obras para orquestra, tituladas provisionalmente \"Frithjof\" e \"A viaxe de Viking\", foron bosquexadas, mais abandonadas.\nNo ver\u00e1n de 1857, Smetana regresou a Praga e encontrou a Kate\u0159ina nun delicado estado de sa\u00fade. En xu\u00f1o, Franti\u0161ek, o pai de Smetana faleceu. No outono, Smetana regresou a Gotemburgo con Kate\u0159ina e a s\u00faa filla sobrevivente \u017dofie, mais antes de facelo visitou a Liszt en Weimar. A ocasi\u00f3n foron as celebraci\u00f3ns do xubileu de Karl August Goethe-Schiller; Smetana asistiu a representaci\u00f3ns da \"Sinfon\u00eda Fausto\" de Liszt e o poema sinf\u00f3nico \"Die Ideales\", que o encheu de enerx\u00eda e o inspirou. Liszt foi o principal profesor de Smetana ao longo da vida creativa do compositor checo e neste momento crucial foi quen de revivir o seu esp\u00edrito e rescatalo do relativo illamento art\u00edstico que padec\u00eda en Gotemburgo.\nDe volta en Suecia, Smetana encontrou entre os seus novos alumnos a unha xove ama de casa, Fr\u00f6jda Benecke, quen en pouco tempo se converteu na s\u00faa musa e amante. No seu honor, Smetana transcribiu d\u00faas canci\u00f3ns do ciclo \"Die sch\u00f6ne M\u00fcllerin\" de Schubert e transformou unha das s\u00faas primeiras obras para piano nunha polca titulada \"Viden\u00ed na plese\" (traducible como \"A visi\u00f3n no baile\"). Tam\u00e9n comezou a compo\u00f1er nunha escala m\u00e1is ampla. En 1858 completou o poema sinf\u00f3nico \"Richard III\", a s\u00faa primeira composici\u00f3n orquestral importante dende a \"Sinfon\u00eda Triunfal\". A esta segu\u00edronlle \"Vald\u0161t\u00fdn\u016fv t\u00e1bor\" (traducible como \"O campamento de Wallenstein\"), inspirada na trilox\u00eda do \"drama de Wallenstein\" de Friedrich Schiller e comezou un terceiro poema sinf\u00f3nico titulado \"Hakon Jarl\", baseado no drama tr\u00e1xico do poeta dinamarqu\u00e9s Adam Oehlenschl\u00e4ger. Tam\u00e9n escribiu d\u00faas obras para piano a grande escala: \"Macbeth a \u010darod\u011bjnice\" (traducible como \"Macbeth e as bruxas\") e un \"Estudo en d\u00f3 no estilo de Liszt\".\nDuelo, matrimonio e regreso a Praga.\nA sa\u00fade de Kate\u0159ina empeorou gradualmente e na primavera de 1859 fallou por completo. De regreso a casa, morreu en Dresde o 19 de abril de 1859. Smetana escribiu que morrera \u00abcon suavidade, sen n\u00f3s saber nada ata que o silencio me chamou a atenci\u00f3n cara a ela\u00bb. Logo de deixar a \u017dofie baixo o coidado da nai de Katerina, Smetana pasou un tempo con Liszt en Weimar, onde lle foi presentada a m\u00fasica da \u00f3pera c\u00f3mica \"Der Barbier von Bagdad\" do alumno de Liszt, Peter Cornelius. Esta obra influir\u00eda na carreira posterior de Smetana como compositor de \u00f3pera. M\u00e1is tarde ese ano quedou co seu irm\u00e1n m\u00e1is novo Karel e namorouse da cu\u00f1ada deste, Barbora (Bettina) Ferdinandiov\u00e1, dezaseis anos menor ca el. Prop\u00faxolle matrimonio e asegurouse a s\u00faa promesa ao regresar a Gotemburgo para o inverno de 1859-60. O matrimonio tivo lugar o ano seguinte, o 10 de xullo de 1860, despois do cal Smetana e a s\u00faa nova esposa regresaron a Suecia para unha \u00faltima tempada. Isto culminou en abril de 1861 cunha actuaci\u00f3n de piano en Estocolmo, \u00e1 que asistiu a familia real sueca. A primeira filla da parella, Zdenka, naceu en setembro de 1861.\nMentres tanto, a derrota do ex\u00e9rcito de Francisco Xos\u00e9 en Solferino en 1859 debilitara o imperio dos Habsburgo e conduciu \u00e1 ca\u00edda do poder de von Bach. Isto levou gradualmente un ambiente m\u00e1is ilustrado a Praga, e en 1861 Smetana puido ver as perspectivas dun futuro mellor para o nacionalismo checo e a cultura. Antes de decidir o seu propio futuro, en setembro, Smetana emprendeu unha xira de concertos polos Pa\u00edses Baixos e Alema\u00f1a. A\u00ednda estaba esperando forxarse unha reputaci\u00f3n como pianista, mais de novo experimentou o fracaso. De volta en Praga, dirixiu interpretaci\u00f3ns de \"Richard III\" e \"Vald\u0161t\u00fdn\u016fv t\u00e1bor\" na sala de concertos da illa de \u017dof\u00edn en xaneiro de 1862, obtendo unha recepci\u00f3n silenciosa. Os cr\u00edticos acus\u00e1rono de identificarse demasiado coa \u00abNova Escola Alem\u00e1\u00bb, representada principalmente por Liszt; Smetana respondeu que \u00ab\u00e9 un profeta sen honor na s\u00faa propia terra\u00bb. En marzo de 1862 realizou unha \u00faltima visita breve a Gotemburgo, mais a cidade xa non lle deparaba interese, ao resultarlle un lugar atrasado e, calquera que foran as dificultades, decidiu buscar o seu futuro musical en Praga: \u00abA mi\u00f1a casa arraigouse no meu coraz\u00f3n tanto que s\u00f3 aqu\u00ed podo atopar a satisfacci\u00f3n real. \u00c9 a isto ao que me sacrificarei eu mesmo\u00bb.\nProminencia nacional.\nEn busca do reco\u00f1ecemento.\nEn 1861 anunciouse que se \u00eda constru\u00edr un teatro de xeito provisional, como novo fogar da \u00f3pera checa. Smetana viu isto como unha oportunidade para escribir e representar \u00f3pera que reflectira o car\u00e1cter nacional checo, imitando as\nrepresentaci\u00f3ns da vida rusa nas \u00f3peras de Mikhail Glinka. Esperaba ser considerado para a direcci\u00f3n musical do teatro, mais o posto foille concedido a Jan Nepomuk Mayr, segundo parece porque a facci\u00f3n conservadora a cargo do proxecto consideraba a Smetana un \u00abmodernista perigoso\u00bb, dependente de compositores vangardistas como Liszt e Wagner. Smetana centrou logo a s\u00faa atenci\u00f3n nun concurso de \u00f3pera, organizado polo conde Jan von Harrach, que ofrec\u00eda premios de 600 ducados a cada unha das mellores \u00f3peras c\u00f3micas e hist\u00f3ricas baseadas na cultura checa. Con ning\u00fan modelo \u00fatil no cal basear a s\u00faa obra (a \u00f3pera checa como x\u00e9nero case non exist\u00eda), Smetana ti\u00f1a que crear o seu propio estilo. Contratou a Karel Sabina, o seu compa\u00f1eiro de barricadas de 1848, como o seu libretista, e recibiu o texto de Sabina en febreiro de 1862, unha historia da invasi\u00f3n de Bohemia do s\u00e9culo XIII por Otto de Brandeburgo. En abril de 1863 presentou a partitura, co t\u00edtulo de \"Branibo\u0159i v \u010cech\u00e1ch\" (traducible como \"Os brandenburgueses en Bohemia\".\nNesta etapa da s\u00faa carreira, o dominio de Smetana da lingua checa era pobre. As persoas checas da s\u00faa xeraci\u00f3n foran educados en alem\u00e1n, por iso ti\u00f1a dificultade para expresarse na s\u00faa lingua nativa. Para superar estas deficiencias ling\u00fc\u00edsticas estudou gram\u00e1tica checa, ata o punto de escribir e falar en checo por norma diariamente. Chegou a ser o director do coro da sociedade coral dos nacionalistas Hlahol pouco despois do seu regreso de Suecia, e como a s\u00faa fluidez coa lingua checa mellorara, compuxo coros patri\u00f3ticos para a sociedade; \"T\u0159i jezdci\" (traducible como \"Os tres xinetes\") e \"Odrodilec\" (traducible como \"O Renegado\") foron interpretados en concertos a comezos de 1863. En marzo dese ano, Smetana foi elixido presidente da secci\u00f3n de m\u00fasica de Um\u011bleck\u00e1 Beseda, unha sociedade de artistas checos. En 1864 era suficientemente competente en checo como para ser nomeado cr\u00edtico de m\u00fasica no primeiro xornal en dito idioma, o \"N\u00e1rodn\u00ed listy\". Mentres tanto, Bettina dera a luz a outra filla, Bozena.\nO 23 de abril de 1864, Smetana dirixiu a sinfon\u00eda coral \"Rom\u00e9o et Juliette\" de Berlioz nun concerto para celebrar o tricentenario do nacemento de William Shakespeare, engadindo ao programa a s\u00faa propia \"Pochod k slavnosti Shakespearov\u011b\" (traducible como \"Marcha do festival de Shakespeare\"). Ese ano, o ofrecemento de Smetana para ser o Director do Conservatorio de Praga non tivera \u00e9xito. Smetana puxera grandes esperanzas nese nomeamento: \u00abOs meus amigos est\u00e1n tratando de convencerme de que este posto poder\u00eda ter sido creado especialmente para min\u00bb, escribiu a un amigo sueco. As s\u00faas esperanzas v\u00edronse frustradas unha vez m\u00e1is pola s\u00faa afiliaci\u00f3n con Liszt, ao que percib\u00edan como radical, polo que o comit\u00e9 nomeou o conservador patriota Josef Krej\u010d\u00ed para o posto. Case tres anos pasaron antes de que Smetana fora declarado ga\u00f1ador do concurso de \u00f3pera de Harrach. Antes diso, o 5 de xaneiro de 1866, \"Branibo\u0159i v \u010cech\u00e1ch\" interpret\u00e1rase cunha entusiasta acollida no Teatro Provisional, por riba da forte oposici\u00f3n de Mayr, quen se negara a ensaiar ou dirixir a obra. A linguaxe era demasiado avanzada para o gusto de Mayr mais a \u00f3pera foi finalmente posta en escena baixo a direcci\u00f3n do propio compositor. \u00abCham\u00e1ronme ao escenario nove veces\u00bb, escribiu Smetana, subli\u00f1ando que se venderan todas as entradas e os cr\u00edticos ench\u00e9rono de eloxios. A historiadora da m\u00fasica Rosa Newmarch considera que, a\u00ednda que \"Branibo\u0159i v \u010cech\u00e1ch\" non resistiu a proba do tempo, cont\u00e9n todos os xermolos da arte oper\u00edstica de Smetana.\nMestre de \u00f3pera.\nEn xullo de 1863, Sabina entreg\u00e1ralle o libreto para unha segunda \u00f3pera, unha comedia lixeira titulada \"Prodan\u00e1 nev\u011bsta\" (traducible como \"A noiva vendida\"), a cal Smetana compuxo durante os seguintes tres anos. Debido ao \u00e9xito de \"Branibo\u0159i v \u010cech\u00e1ch\", a xesti\u00f3n do Teatro Provisional accedeu a representar a nova \u00f3pera, que se estreou o 30 de maio de 1866, na s\u00faa versi\u00f3n orixinal en dous actos con di\u00e1logo falado. A \u00f3pera tivo que pasar por varias revisi\u00f3ns e reestruturaci\u00f3ns antes de chegar \u00e1 forma definitiva en tres actos que no seu momento estableceu a reputaci\u00f3n internacional de Smetana. A estrea foi un fracaso; levouse a cabo nunha das noites m\u00e1is perigosas do ano, nas v\u00e9speras da Guerra austro-prusiana con Bohemia baixo inminente ameaza de invasi\u00f3n por parte das tropas prusianas. Como era de esperar o acontecemento apenas recibiu p\u00fablico e os ingresos non cubriron os gastos. Cando se presentou no Teatro Provisional na s\u00faa forma definitiva, en setembro de 1870, tivo un tremendo \u00e9xito de p\u00fablico.\nEn 1866, ao ser o compositor de \"Branibo\u0159i v \u010cech\u00e1ch\", obra que presenta as connotaci\u00f3ns da agresi\u00f3n militar alem\u00e1, Smetana pensou que poder\u00eda ser o branco dos invasores prusianos, polo que se ausentou de Praga ata o cesamento das hostilidades. Regresou en setembro, e case de inmediato logrou o que vi\u00f1a arelando dende hab\u00eda moito tempo: o nomeamento como director principal do Teatro Provisional, cun salario anual de 1\u00a0200 flor\u00edns. En ausencia de suficientes obras de \u00f3pera checa, na s\u00faa primeira tempada Smetana presentou obras cl\u00e1sicas de Weber, Mozart, Donizetti, Rossini e Glinka, cunha reestrea da s\u00faa propia obra \"Prodan\u00e1 nev\u011bsta\". A produci\u00f3n que realizou Smetana de \"Zhizn za tsaria\" (traducible como \"Unha vida polo tsar\") de Glinka enfureceu ao defensor deste, Milii Balakirev, que reaccionou de xeito en\u00e9rxico. Isto causou unha inimizade prolongada entre os dous compositores. O 16 de maio de 1868, Smetana, en representaci\u00f3n dos m\u00fasicos checos, axudou a po\u00f1er o seu gran de area para o futuro Teatro Nacional, escribindo unha \"Abertura festiva\" para a ocasi\u00f3n. Esa mesma noite, a terceira \u00f3pera de Smetana, \"Dalibor\", estreouse no Novo Teatro de Praga. A\u00ednda que a s\u00faa acollida inicial foi c\u00e1lida, as revisi\u00f3ns cualific\u00e1bana de pobre e Smetana rendeuse ante o seu fracaso. Esta \u00f3pera converteuse na base dunha serie de ataques contra Smetana, seguida dun esforzo dirixido a expulsalo do seu posto como director do Teatro Provisional.\nOposici\u00f3n.\nAo principio da s\u00faa direcci\u00f3n musical, Smetana granxeouse a inimizade do poderoso Franti\u0161ek Pivoda, director da Escola de canto de Praga. Anteriormente partidario de Smetana, Pivoda foi prexudicado cando Smetana contratou novos talentos do estranxeiro en vez da escola de Pivoda. Nunha correspondencia p\u00fablica cada vez m\u00e1is amarga, Pivoda afirmou que Smetana empregaba a s\u00faa posici\u00f3n para seguir a s\u00faa propia carreira, a expensas doutros compositores.\nPolo tanto, Pivoda estivo en desacordo con \"Dalibor\", cualific\u00e1ndoa como un exemplo de extremo \u00abwagnerismo\u00bb e polo tanto, pouco axeitado como un modelo para a \u00f3pera nacional checa. O \u00abwagnerismo\u00bb sup\u00f3n a adopci\u00f3n das teor\u00edas de Wagner de adoptar un papel continuado da orquestra e a construci\u00f3n dun drama musical integrado, en lugar de ir ensartando xuntos os n\u00fameros l\u00edricos. O presidente do Teatro Provisional, Franti\u0161ek Rieger, acusara a Smetana por primeira vez de tendencias wagnerianas logo da primeira representaci\u00f3n de \"Branibo\u0159i v \u010cech\u00e1ch\", e a cuesti\u00f3n finalmente dividiu \u00e1 sociedade musical de Praga. O cr\u00edtico musical Otakar Hostinsky creu que as teor\u00edas de Wagner deb\u00edan ser a base da \u00f3pera nacional e argumentou que \"Dalibor\" foi o comezo na \u00abdirecci\u00f3n correcta\u00bb. O bando contrario, dirixido por Pivoda, apoiaba os principios da \u00f3pera italiana, na que a voz en vez da orquestra deb\u00eda ser o recurso dram\u00e1tico predominante.\nMesmo dentro do propio teatro hab\u00eda divisi\u00f3n. Rieger liderou unha campa\u00f1a para expulsar a Smetana da direcci\u00f3n musical e volver nomear a Mayr, e en decembro de 1872 unha petici\u00f3n asinada por 86 abonados ao teatro pediu a renuncia de Smetana. O firme apoio do vicepresidente Anton\u00edn Cisek e un ultimato de destacados m\u00fasicos entre os que se contaban Anton\u00edn Dvo\u0159\u00e1k, aseguraron a pervivencia de Smetana no cargo. En xaneiro de 1873 foi nomeado Director Art\u00edstico, cun salario maior e unha maior responsabilidade.\nSmetana foi levando gradualmente m\u00e1is \u00f3peras de compositores checos emerxentes ao teatro, mais pouco da s\u00faa propia obra. En 1872 completara a s\u00faa monumental cuarta \u00f3pera, \"Libu\u0161e\", a s\u00faa obra m\u00e1is ambiciosa ata a data, mais atrasouse a s\u00faa estrea para a futura apertura do Teatro Nacional. As maquinaci\u00f3ns de Pivoda e os seus partidarios distraeron a Smetana da composici\u00f3n e enfadouse a\u00ednda m\u00e1is cando \"Prodan\u00e1 nev\u011bsta\" foi interpretada en San Petersburgo, en xaneiro de 1871. A\u00ednda que o p\u00fablico foi entusiasta, os informes de prensa eran host\u00eds, describindo a obra como que \u00abnon era mellor que a dun rapaz de catorce anos talentoso\u00bb. Smetana sentiuse profundamente ofendido e culpou ao seu antigo adversario, Balakirev, por provocar sentimentos negativos en contra da s\u00faa \u00f3pera.\n\u00daltima d\u00e9cada.\nXordeira.\nNo descanso logo da s\u00faa reelecci\u00f3n, Smetana concentrouse na s\u00faa quinta \u00f3pera, \"Dv\u0115 vdovy\" (traducible como \"As d\u00faas vi\u00favas\"), composta entre xu\u00f1o de 1873 e xaneiro de 1874. Logo da s\u00faa estrea no Teatro Provisional o 27 de marzo de 1874, os partidarios de Smetana regal\u00e1ronlle unha batuta decorada. Mais os seus opositores continuaron atac\u00e1ndoo, comparando a s\u00faa direcci\u00f3n musical de xeito desfavorable co mandato de Mayr e alegando que baixo o mandato de Smetana \u00aba \u00f3pera checa enferma de morte alo menos unha vez ao ano\u00bb. No ver\u00e1n Smetana enfermou. Unha infecci\u00f3n de gorxa foi seguida dunha erupci\u00f3n cut\u00e1nea e unha obstruci\u00f3n severa dos o\u00eddos. A mediados de agosto, ao non poder traballar, delegou as s\u00faas funci\u00f3ns ao seu adxunto, Adolf \u010cech. Un comunicado de prensa dixo que Smetana \u00abenfermara como resultado da tensi\u00f3n nerviosa causada recentemente por certas persoas\u00bb.\nEn setembro, Smetana comunicou ao teatro que \u00eda renunciar ao seu cargo a menos que a s\u00faa sa\u00fade mellorara. Volv\u00e9rase completamente xordo do o\u00eddo dereito e en outubro tam\u00e9n perdeu a audici\u00f3n no seu o\u00eddo esquerdo. Despois da s\u00faa dimisi\u00f3n, o teatro ofreceulle unha pensi\u00f3n anual de 1\u00a0200 flor\u00edns para ter o dereito permanente a representar as s\u00faas \u00f3peras, un acordo que Smetana aceptou a rega\u00f1adentes. A suma recadada en Praga polos seus antigos alumnos e pola s\u00faa antiga amante Fr\u00f6jda Benecke en Gotemburgo ascendeu a 1\u00a0244 flor\u00edns. Isto permitiu a Smetana buscar tratamento m\u00e9dico no estranxeiro, pero non tivo \u00e9xito. En xaneiro de 1875, Smetana escribiu no seu diario: \u00abSe a mi\u00f1a enfermidade \u00e9 incurable, preferir\u00eda ser liberado desta vida\u00bb. O seu \u00e1nimo reduciuse neste momento pola deterioraci\u00f3n na s\u00faa relaci\u00f3n con Bettina, principalmente sobre asuntos monetarios. \u00abNon podo vivir baixo o mesmo teito cunha persoa que me odia e me persegue\u00bb, informoulle Smetana. A\u00ednda que pensaron no divorcio, a parella seguiu unida, mais foron infelices.\nFlorecemento tard\u00edo.\nA pesar do empeoramento da s\u00faa sa\u00fade, Smetana continuou compo\u00f1endo. En xu\u00f1o de 1876, Bettina e as s\u00faas d\u00faas fillas abandonaron Praga para ir a Jabkenice, \u00e1 casa da s\u00faa filla m\u00e1is vella \u017dofie, onde, contando cun contorno tranquilo, Smetana foi quen de traballar sen ser molestado. Antes de deixar Praga, comezara un ciclo de seis poemas sinf\u00f3nicos, chamado \"M\u00e1 vlast\" (traducible como \"\u00abA mi\u00f1a patria\u00bb\"), completando as d\u00faas primeiras pezas, chamadas \"Vy\u0161ehrad\" e \"Vltava\", que foron interpretadas en Praga en 1875. En Jabkenice, Smetana compuxo os catro movementos restantes e o ciclo estreouse o 5 de novembro de 1882 baixo a batuta de Adolf \u010cech. Outras obras importantes compostas nestes anos foron o \"Cuarteto de corda en re menor, Da mi\u00f1a vida\", unha serie de danzas checas para piano, varias pezas corais e outras tres \u00f3peras: \"Hubi\u010dka\" (traducible como \"O bico\"), \"Tajemstv\u00ed\" (traducible como \"O segredo\") e \"\u010certova st\u011bna\" (traducible como \"O muro do demo\"), as cales recibiron as s\u00faas primeiras representaci\u00f3ns entre 1876 e 1882.\nA estrea da \u00f3pera de Smetana \"Libu\u0161e\", atrasada durante longo tempo, finalmente chegou cando o Teatro Nacional foi inaugurado o 11 de xu\u00f1o de 1881. Non lle deran entradas para a estrea, mais no \u00faltimo momento foi convidado a acudir ao palco do director do teatro. O p\u00fablico recibiu a obra con entusiasmo e solicitaron a presenza de Smetana no escenario en varias ocasi\u00f3ns. Pouco despois desta representaci\u00f3n, o novo teatro foi destru\u00eddo polo lume e, a pesar das s\u00faas enfermidades, Smetana axudou a recadar fondos para a reconstruci\u00f3n. O teatro restaurado reabriu o 18 de novembro de 1883, de novo con \"Libu\u0161e\".\nNestes anos foise reco\u00f1ecendo cada vez m\u00e1is a Smetana como o principal expo\u00f1ente da m\u00fasica nacional checa. Este prestixio foi celebrado mediante varios eventos durante os \u00faltimos anos de vida do compositor. O 4 de xaneiro de 1880, tivo lugar un concerto especial en Praga que marcou o 50 aniversario da s\u00faa primeira actuaci\u00f3n en p\u00fablico. Smetana asistiu e interpretou o seu \"Tr\u00edo para piano en sol menor\", obra de 1855. En maio de 1882 \"Prodan\u00e1 nev\u011bsta\" tivo a s\u00faa representaci\u00f3n n\u00famero 100, un feito sen precedentes na historia da \u00f3pera checa, e foi tan popular que se escenificar\u00eda unha repetici\u00f3n da \u00abrepresentaci\u00f3n n\u00famero cen\u00bb. Organiz\u00e1ronse un concerto de gala e un banquete en honor de Smetana no seu sexax\u00e9simo aniversario en marzo de 1884, mais estaba demasiado enfermo como para asistir.\nEnfermidade e morte.\nEn 1879 Smetana escribira a un amigo, o poeta checo Jan Neruda, revelando os temores da aparici\u00f3n da loucura. No inverno de 1882-83 estaba experimentando depresi\u00f3n, insomnio e alucinaci\u00f3ns, xunto con mareos, cambras e perda temporal da fala. En 1883 comezou a escribir unha nova suite sinf\u00f3nica, \"Pra\u017esk\u00fd karneval\" (traducible como \"Carnaval en Praga\"), mais non puido acabar m\u00e1is que unha introduci\u00f3n e unha polonesa. Comezou unha nova \u00f3pera, chamada \"Viola\", baseada na personaxe da \"Noite de reis\" de Shakespeare, mais s\u00f3 escribiu uns poucos fragmentos debido ao seu estado mental deteriorado gradualmente. En outubro de 1883 o seu comportamento nunha recepci\u00f3n privada en Praga perturbou aos seus amigos; a mediados de febreiro de 1884 deixara de ser coherente e volv\u00edase violento periodicamente. O 23 de abril a s\u00faa familia, incapaz de encargarse del por m\u00e1is tempo, levouno ao manicomio Kate\u0159inky en Praga, onde faleceu o 12 de maio de 1884.\nO hospital rexistrou a causa da morte como demencia senil. Con todo, a familia de Smetana cre que o seu declive f\u00edsico e mental deb\u00edase \u00e1 s\u00edfilis. Unha an\u00e1lise do informe da autopsia, publicado polo neur\u00f3logo alem\u00e1n Ernst Levin en 1972 chegou \u00e1 mesma conclusi\u00f3n. As probas levadas a cabo polo profesor Emanuel Vl\u010dek a finais do s\u00e9culo XX en mostras de tecido muscular do corpo exhumado de Smetana proporcionaron m\u00e1is evidencias da enfermidade. Con todo, esta investigaci\u00f3n ten sido cuestionada polo m\u00e9dico checo Jiri Ramba, quen argumentou que as probas de Vl\u010dek non proporcionan unha base s\u00f3lida para unha conclusi\u00f3n fiable, citando a idade e o estado dos tecidos e destaca que os s\u00edntomas reportados en Smetana son incompatibles coa s\u00edfilis.\nO funeral de Smetana tivo lugar o 15 de maio na igrexa de Nosa Se\u00f1ora de T\u00fdn, no Barrio Vello de Praga. A procesi\u00f3n posterior ao cemiterio Vy\u0161ehrad foi conducida polos membros da Hlahol, portando fachos, e seguida por unha gran multitude. A tumba m\u00e1is tarde converteuse nun lugar de peregrinaci\u00f3n para os amantes da m\u00fasica que visitaban Praga. Na tarde do funeral, no Teatro Nacional, a interpretaci\u00f3n de \"Prodan\u00e1 nev\u011bsta\" proseguiu tal e como estaba programada, mais o escenario estivo cuberto cun pano negro como sinal de loito.\nSmetana deixou trala s\u00faa morte a Bettina, as s\u00faas fillas Zde\u0148ka e Bo\u017eena e a \u017dofie. Ningunha delas tivo un papel significativo na vida musical de Smetana. Bettina viviu ata 1908; \u017dofie, quen casara con Josef Schwarz en 1874, faleceu antes que a s\u00faa nai, en 1902. As fillas menores acabaron casando, vivindo as s\u00faas vidas lonxe da mirada p\u00fablica. Un memorial permanente \u00e1 vida de Smetana e a s\u00faa obra \u00e9 o Museo Bed\u0159ich Smetana en Praga, fundado en 1926 no Instituto de Musicolox\u00eda da Universidade de Carlos. En 1936 o museo trasladouse ao edificio antigo de abastecemento de auga na beira do Moldava, e dende 1976 ten formado parte do Museo Checo da M\u00fasica.\nObra.\nOs materiais principais sobre os cales Smetana inspiraba a s\u00faa arte, de acordo con Newmarch, eran o nacionalismo, o realismo e o romanticismo. Unha caracter\u00edstica particular de toda a s\u00faa m\u00fasica tard\u00eda \u00e9 o seu car\u00e1cter descritivo: todas as s\u00faas composici\u00f3ns principais, \u00e1 parte das \u00f3peras, est\u00e1n supeditadas a programas e varias son especificamente autobiogr\u00e1ficas. Os defensores de Smetana reco\u00f1eceron a grande influencia nas s\u00faas obras de compositores como Liszt, Wagner e Berlioz, os \u00abprogresistas\u00bb, mentres que estes mesmos frecuentemente te\u00f1en restado a importancia dos compositores \u00abtradicionalistas\u00bb como Rossini, Donizetti, Verdi e Meyerbeer.\nObras para piano.\nTodas, ag\u00e1s unhas poucas composici\u00f3ns realizadas con anterioridade \u00e1 partida de Smetana a Gotemburgo, foran obras para piano. Algunhas destas primeiras pezas te\u00f1en sido cualificadas polo historiador da m\u00fasica de Harold Schonberg como \u00abret\u00f3rica grandilocuente e virtuosa derivada de Liszt\u00bb. Baixo as directrices de Proksch, con todo, Smetana foi capaz de pu\u00edr m\u00e1is as s\u00faas obras, tal e como se revela en obras como a \"Sonata en sol menor\" de 1846 e a \"Polca en mi bemol\" do mesmo ano. O conxunto de \"Seis pezas caracter\u00edsticas\" de 1848 foi adicado a Liszt, quen o describiu como \u00abas pezas m\u00e1is destacadas, de sentimento delicado e fino acabado que observei recentemente\u00bb. Neste per\u00edodo, Smetana planeou un ciclo de \u00ab\u00e1lbumes de follas\u00bb, pezas curtas en todas as tonalidades maiores e menores, ao xeito dos \"Preludios\" de Chopin. O proxecto volveuse un tanto desorganizado, nas pezas terminadas hai tonalidades repetidas, mentres que outras non est\u00e1n representadas. Despois do seu regreso definitivo de Gotemburgo, cando se comprometeu principalmente ao desenvolvemento da \u00f3pera checa, non escribiu nada para o piano durante 13 anos.\nNa s\u00faa \u00faltima d\u00e9cada, Smetana compuxo tres ciclos de piano importantes. O primeiro, de 1875, foi titulado \"So\u00f1os\". Estaba adicado aos antigos alumnos de Smetana, que recadaran fondos para cubrir os seus gastos m\u00e9dicos e rend\u00eda tam\u00e9n homenaxe aos modelos que o compositor ti\u00f1a na d\u00e9cada de 1840: Schumann, Chopin e Liszt. As \u00faltimas obras importantes para piano de Smetana son os dous ciclos de \"Danzas checas\" de 1877 e 1879. O primeiro deles tivo como obxectivo, como Smetana explicou ao seu editor, \u00aba idealizaci\u00f3n da polca, como Chopin fixo no seu d\u00eda coa mazurca\u00bb. O segundo ciclo \u00e9 unha mestura de bailes, cada un ten un t\u00edtulo espec\u00edfico para que a xente saiba \u00abcales son as danzas cos seus nomes orixinais que os checos te\u00f1en\u00bb.\nVocal e coral.\nAs primeiras canci\u00f3ns de Smetana son adaptaci\u00f3ns de poemas en alem\u00e1n para voz solista. \u00c1 parte da s\u00faa canci\u00f3n de 1848 \"P\u00edse\u0148 svobody\" (traducible como \"Canci\u00f3n da liberdade\"), non comezou a escribir obras para un coro completo ata despois da s\u00faa estad\u00eda en Gotemburgo, cando compuxo numerosas obras para a Sociedade Coral Hlahol, na s\u00faa maior\u00eda para voces masculinas \"a capella\". A m\u00fasica coral de Smetana \u00e9 xeralmente de car\u00e1cter nacionalista, que var\u00eda dende o curto \"Coro Cerimonial\" escrito logo da morte do amigo revolucionario do compositor, Havl\u00ed\u010dek, ata a creaci\u00f3n de \"P\u00edse\u0148 na mo\u0159i\" (traducible como \"Canci\u00f3n do mar\"), un importante traballo co car\u00e1cter dun drama coral.\nContra o final da s\u00faa vida, Smetana regresou \u00e1 composici\u00f3n de canci\u00f3ns simples, con cinco \"Ve\u010dern\u00ed p\u00edsn\u011b\" (traducible como \"Canci\u00f3ns de atardecer\") (1879) coas palabras do poeta V\u00edt\u011bzslav H\u00e1lek. A s\u00faa \u00faltima obra completa, \"Na\u0161e p\u00edse\u0148\" (traducible como \"A nosa canci\u00f3n\") (1883), \u00e9 a \u00faltima das catro adaptaci\u00f3ns dos textos de Josef Srb-Debrnov. A pesar do estado de sa\u00fade de Smetana, constit\u00fae unha feliz celebraci\u00f3n da canci\u00f3n checa e a danza. A peza perdeuse durante moitos anos e s\u00f3 recibiu a s\u00faa primeira actuaci\u00f3n despois do redescubrimento en 1924.\nM\u00fasica de c\u00e1mara.\n\u00c1 parte dunha fantas\u00eda xuvenil para viol\u00edn e piano, Smetana compuxo s\u00f3 catro obras de c\u00e1mara, a\u00ednda que cada unha ti\u00f1a un significado profundo e persoal. O \"Tr\u00edo para piano en sol menor\" de 1855 foi composto despois da morte da s\u00faa filla Bedriska; o seu estilo \u00e9 similar ao de Robert Schumann, con toques de Liszt e o ton xeral \u00e9 elex\u00edaco. Despois de vinte anos regresou ao x\u00e9nero de c\u00e1mara co seu primeiro \"Cuarteto de corda\". Esta obra en \"mi\" menor, subtitulada \"Z m\u00e9ho \u017eivota\" (traducible como \"Da mi\u00f1a vida\"), foi de car\u00e1cter autobiogr\u00e1fico, o que demostra o entusiasmo xuvenil do compositor para a s\u00faa arte, as s\u00faas amizades e amores, e nunha mudanza do estado de \u00e1nimo, o comezo da s\u00faa xordeira \u00e9 representado por un longo harm\u00f3nico en \"mi\" no movemento final por riba do sinistro tr\u00e9molo nas cordas. \nO \"Segundo cuarteto de corda\", en \"re\" menor, escrito en 1882-83, desafiando as ordes do seu m\u00e9dico de que se abstivera de toda actividade musical, foi composto por tempadas, \u00abun remu\u00ed\u00f1o de m\u00fasica dunha persoa que perdeu o seu sentido do o\u00eddo\u00bb. Representa as frustraci\u00f3ns de Smetana coa vida, mais non \u00e9 totalmente sombr\u00edo e incl\u00fae unha polca brillante. Foi unha das s\u00faas composici\u00f3ns finais; entre os dous cuartetos escribiu un d\u00fao para viol\u00edn e piano \"Z domoviny\" (traducible como \"Dende a patria\"), unha mestura de melancol\u00eda e felicidade con grande afinidade aos temas populares checos.\nOrquestra.\nInsatisfeito coa s\u00faa primeira obra orquestral a grande escala, a \"Abertura en re maior\" de 1848, Smetana estudou pasaxes de Beethoven, Mendelssohn, Weber e Berlioz antes de producir a s\u00faa \"Sinfon\u00eda Triunfal\" de 1853. A\u00ednda que esta \u00e9 considerada por Rosa Newmarch \u00abcomo un epitalamio para un pr\u00edncipe dos Habsburgo\u00bb, o bi\u00f3grafo de Smetana, Brian Large, sit\u00faaa m\u00e1is ben na parte que caracteriza as obras m\u00e1is maduras do compositor. A pesar do rexeitamento da Orquestra Sinf\u00f3nica da Corte e a morna recepci\u00f3n da s\u00faa estrea, Smetana non repudiou a obra. Foi ben recibida en Gotemburgo en 1860, e unha versi\u00f3n revisada realizouse en Praga en 1882, sen a etiqueta de \u00abTriunfal\u00bb, segundo afirma Adolf \u010cech. A peza recibe en ocasi\u00f3ns o nome de \"Sinfon\u00eda festiva\".\nA visita de Smetana a Liszt en Weimar, no ver\u00e1n de 1857, onde escoitou deste \u00faltimo a \"Sinfon\u00eda Fausto\" e \"Die Ideale\", provocou unha reorientaci\u00f3n material da m\u00fasica orquestral de Smetana. Estas obras d\u00e9ronlle a Smetana respostas a moitos problemas compositivos relativos \u00e1 estrutura da m\u00fasica orquestral e suxeriu un medio para expresar os temas literarios nunha s\u00edntese entre a m\u00fasica e o texto, en lugar de simples ilustraci\u00f3ns musicais. Estas reflexi\u00f3ns permitiron a Smetana escribir os tres poemas sinf\u00f3nicos de Gotemburgo, (\"Richard III\", \"Vald\u0161t\u00fdn\u016fv t\u00e1bor\" e \"Hakon Jarl\"), obras que transformaron a Smetana dende un compositor principalmente de m\u00fasica de c\u00e1mara a un moderno neorrom\u00e1ntico, capaz de manexar elementos de grande escala e expo\u00f1er os \u00faltimos conceptos musicais.\nDende 1862 Smetana estivo ocupado en gran parte coa \u00f3pera e, \u00e1 parte dalgunhas pezas curtas, non regresou \u00e1 m\u00fasica puramente orquestral, ata comezar \"M\u00e1 vlast\" en 1872. Na s\u00faa introduci\u00f3n \u00e1 \"Collected Edition Score\", Franti\u0161ek Bartol cataloga \"M\u00e1 vlast\" xunto coa \u00f3pera \"Libu\u0161e\", \u00abcomo s\u00edmbolos directos de [a] consumaci\u00f3n da loita nacional\u00bb. \"M\u00e1 vlast\" \u00e9 a primeira obra a grande escala madura de Smetana que \u00e9 independente das palabras e as s\u00faas ideas musicais son m\u00e1is audaces que todo o que tentara antes. Para o music\u00f3logo John Clapham, o ciclo presenta \u00abunha secci\u00f3n transversal da historia checa, as s\u00faas lendas e as impresi\u00f3ns das s\u00faas paisaxes, [...] e nos transmite claramente a visi\u00f3n de Smetana do seu \"ethos\" e a grandeza da naci\u00f3n\u00bb. A pesar das s\u00faas asociaci\u00f3ns nacionalistas, esta obra, segundo Newmarch, leva o nome de Smetana m\u00e1is lonxe que calquera outra obra s\u00faa, coa excepci\u00f3n da abertura \"Prodan\u00e1 nev\u011bsta\". Smetana dedicou \"M\u00e1 Vlast\" \u00e1 cidade de Praga, despois da s\u00faa primeira actuaci\u00f3n en novembro de 1882, onde foi aclamado polo p\u00fablico musical checo como a verdadeira representaci\u00f3n do estilo nacional checo. O seu movemento chamado \"Vltava\" (Moldava), que representa o r\u00edo que pasa por Praga cara \u00e1 s\u00faa confluencia co Elba, \u00e9 a composici\u00f3n orquestral de Smetana m\u00e1is co\u00f1ecida e popular internacionalmente.\n\u00d3pera.\nSmetana practicamente non ti\u00f1a precursores na \u00f3pera checa, \u00e1 parte de Franti\u0161ek \u0160kroup, cuxas obras rara vez se interpretaron m\u00e1is al\u00f3 dunha ou d\u00faas funci\u00f3ns. Na s\u00faa misi\u00f3n de crear un novo canon, en lugar de empregar a canci\u00f3n folcl\u00f3rica tradicional, Smetana centrouse na m\u00fasica de baile popular da s\u00faa xuventude, especialmente a polca, para establecer o seu v\u00ednculo coa lingua vern\u00e1cula. Baseouse nas tradici\u00f3ns europeas existentes, especialmente a eslava e francesa, mais s\u00f3 fixo un uso escaso das arias, preferindo basear as s\u00faas partituras nos conxuntos e coros.\nA pesar de ser un seguidor das reformas de Wagner no x\u00e9nero oper\u00edstico, que cr\u00eda que ser\u00edan a s\u00faa salvaci\u00f3n, Smetana rexeitou as acusaci\u00f3ns do wagnerismo excesivo, alegando que estaba bastante ocupado co \u00absmetanismo, dado que \u00e9 o \u00fanico estilo honesto\u00bb. A maior parte do car\u00e1cter \u00abnacional\u00bb das primeiras catro \u00f3peras vese atenuada polo romanticismo l\u00edrico das obras posteriores, en particular as \u00faltimas tres, compostas nos anos da xordeira de Smetana. A primeira deste tr\u00edo final, \"Hubi\u010dka\" (traducible como \"O bico\"), escrita cando Smetana estaba recibindo un doloroso tratamento m\u00e9dico, \u00e9 descrita por Newmarch como unha obra de serena beleza, na que as b\u00e1goas e sorrisos alternan en toda a partitura. A libretista de \"Hubi\u010dka\" de Smetana (a partir da novela curta hom\u00f3nima de Karolina Sv\u011btl\u00e1) foi a xove feminista Eli\u0161ka Kr\u00e1snohorsk\u00e1, que tam\u00e9n proporcionou os textos das s\u00faas d\u00faas \u00faltimas \u00f3peras. Ela dominaba ao compositor, que se encontraba enfermo e non ti\u00f1a opini\u00f3n no tema dos suxeitos, os tipos de voz ou o equilibrio entre os solos, d\u00faos e conxuntos. Con todo, os cr\u00edticos notaron escasos signos dunha decadencia da capacidade de Smetana nestas obras, mentres que o seu dominio cada vez maior da lingua checa significaba que a s\u00faa configuraci\u00f3n ling\u00fc\u00edstica era moi superior \u00e1 das s\u00faas primeiras \u00f3peras.\nAs oito \u00f3peras de Smetana crearon a base do repertorio da \u00f3pera checa, mais destas s\u00f3 \"Prodan\u00e1 nev\u011bsta\" se interpreta de xeito regular f\u00f3ra da terra natal do compositor. Logo de chegar a Viena en 1892, e a Londres en 1895, a obra axi\u00f1a se converteu en parte do repertorio de compa\u00f1\u00edas oper\u00edsticas de todo o mundo. Newmarch afirma que \"Prodan\u00e1 nev\u011bsta\", a\u00ednda que non \u00e9 unha \u00abxoia de primeira orde\u00bb, \u00e9 con todo \u00abunha pedra perfectamente tallada e pulida no seu x\u00e9nero\u00bb. A s\u00faa abertura distintiva, que Newmarch asegura \u00abfainos despegar os p\u00e9s, coa s\u00faa vivacidade aloucada\u00bb, foi composta nunha versi\u00f3n para piano antes de que Smetana recibira o libreto do proxecto. Clapham considera que ten poucos precedentes en toda a historia da \u00f3pera. O mesmo Smetana m\u00e1is tarde tendeu a menosprezar o seu logro: \u00ab\"Prodan\u00e1 nev\u011bsta\" non era m\u00e1is que un xogo de nenos, composta directamente dun tir\u00f3n\u00bb. En opini\u00f3n do cr\u00edtico alem\u00e1n William Ritter, os poderes creativos de Smetana chegaron ao seu c\u00e9nit coa s\u00faa terceira \u00f3pera \"Dalibor\".\nRecepci\u00f3n.\nMesmo na s\u00faa propia patria, o p\u00fablico en xeral tardou en reco\u00f1ecer o artista. Como xove compositor e pianista era ben visto nos c\u00edrculos musicais de Praga e contaba coa aprobaci\u00f3n de Liszt, Proksch e outros, mais a falta de reco\u00f1ecemento p\u00fablico foi un factor principal a ra\u00edz do seu autoimposto exilio en Suecia. Logo do seu regreso, non foi tomado especialmente en serio e foi moi dif\u00edcil conseguir audiencias para as s\u00faas novas obras, de a\u00ed a s\u00faa denominaci\u00f3n de \u00abprofeta sen honor\u00bb despois da sala case baleira e a recepci\u00f3n indiferente de \"Richard III \" e \"Vald\u0161t\u00fdn\u016fv t\u00e1bor\" na illa \u017dof\u00edn en xaneiro de 1862.\nO primeiro \u00e9xito p\u00fablico notable de Smetana foi a s\u00faa primeira \u00f3pera \"Branibo\u0159i v \u010cech\u00e1ch\", en 1866, cando xa ti\u00f1a 42 anos. A s\u00faa segunda \u00f3pera, \"Prodan\u00e1 nev\u011bsta\", sobreviviu ao desafortunado contratempo da noite da s\u00faa estrea e converteuse nun triunfo popular permanente. O estilo diferente da s\u00faa terceira \u00f3pera \"Dalibor\", que non era tan pr\u00f3ximo ao drama musical de Wagner, foi facilmente comprendido polo p\u00fablico e condenado polos cr\u00edticos que consideraban que a \u00f3pera checa deb\u00eda estar baseada na canci\u00f3n popular. Desapareceu do repertorio logo de recibir tan s\u00f3 un par de representaci\u00f3ns. A partir de ent\u00f3n as maquinaci\u00f3ns que acompa\u00f1aron a carreira de Smetana como director provisional do teatro restrinxiron a s\u00faa produci\u00f3n creativa ata 1874.\nNa \u00faltima d\u00e9cada, a m\u00e1is frut\u00edfera da s\u00faa carreira compositiva a pesar da s\u00faa xordeira e o aumento da mala sa\u00fade, Smetana recibir\u00eda o reco\u00f1ecemento nacional de xeito tard\u00edo. As s\u00faas \u00faltimas \u00f3peras, \"Dv\u011b vdovy\" e \"Tajemstv\u00ed\", foron moi ben recibidas, mentres que \"Hubi\u010dka\" foi recibida cunha \u00ababafadora ovaci\u00f3n\u00bb. A \u00f3pera cerimonial \"Libu\u0161e\" foi recibida con aplausos para o compositor; por esta \u00e9poca (1881) as disputas en torno \u00e1 s\u00faa m\u00fasica diminu\u00edran e o p\u00fablico estaba disposto a honralo como o fundador da m\u00fasica checa. Con todo, as primeiras representaci\u00f3ns a principios de outubro de 1882 da \u00f3pera \"\u010certova st\u011bna\" (traducible como \"O muro do demo\"), que evidenciaba ter sido pouco ensaiada, foron ca\u00f3ticas e o compositor sentiuse \u00abdeshonrado e desanimado\u00bb. Esta decepci\u00f3n foi rapidamente mitigada polo aplauso que seguiu \u00e1 primeira actuaci\u00f3n do ciclo \"M\u00e1 vlast\" completo en novembro: \u00abTodo o mundo se puxo de p\u00e9 e a mesma treboada de aplausos interminable repetiuse despois de cada unha das seis partes. [...] Ao final de \"Blan\u00edk\" [a parte final], a audiencia estaba f\u00f3ra de si e ningu\u00e9n quer\u00eda deixar marchar ao compositor do escenario\u00bb.\nCar\u00e1cter e reputaci\u00f3n.\nOs bi\u00f3grafos de Smetana descr\u00edbeno como fisicamente fr\u00e1xil e insignificante en aparencia, mais polo menos na s\u00faa xuventude ti\u00f1a unha \u00abalegr\u00eda de vivir\u00bb que, segundo parece, as mulleres encontraban atractiva. Tam\u00e9n foi exaltado, apaixonado e tenaz, decidiu facer a s\u00faa carreira na m\u00fasica sen importar as dificultades, por riba dos desexos de seu pai de que se adicara \u00e1 elaboraci\u00f3n de cervexa ou fora un funcionario p\u00fablico. Ao longo da s\u00faa carreira mant\u00edvose firme, e cando estivo baixo as m\u00e1is severas cr\u00edticas polo seu \u00abwagnerismo\u00bb en \"Dalibor\", respondeu compo\u00f1endo \"Libu\u0161e\", mesmo con m\u00e1is firmeza sobre a base da escala e o concepto de Wagner do drama musical. A s\u00faa vida persoal foi estresante, o seu matrimonio con Bettina carec\u00eda de amor e efectivamente rompeu por completo nos anos da enfermidade e a pobreza relativa cara o final da s\u00faa vida. T\u00e9\u00f1ense poucos rexistros sobre as s\u00faas relaci\u00f3ns cos seus fillos, a\u00ednda que se sabe que, o d\u00eda no que foi trasladado ao asilo, \u017dofie \u00abchoraba como se o seu coraz\u00f3n estivera rompendo\u00bb.\nExiste un amplo consenso entre a maior\u00eda dos comentaristas que Smetana creou un canon da \u00f3pera checa onde non existira ning\u00fan, e que desenvolveu un estilo de m\u00fasica en todas as s\u00faas composici\u00f3ns que se equipara co esp\u00edrito do emerxente nacionalismo checo. O escritor musical Michael Steen presenta unha opini\u00f3n diferente, que se pregunta se \u00aba m\u00fasica nacionalista\u00bb de feito pode existir: \u00abDebemos reco\u00f1ecer que, mentres que a m\u00fasica \u00e9 infinitamente m\u00e1is expresiva, por si soa non \u00e9 boa describindo obxectos concretos ou terreais, ou conceptos\u00bb. Chega \u00e1 conclusi\u00f3n de que moito depende do que os o\u00edntes estean condicionados a escoitar.\nSegundo o music\u00f3logo John Tyrrell, a identificaci\u00f3n pr\u00f3xima de Smetana co nacionalismo checo e as tr\u00e1xicas circunstancias dos \u00faltimos anos tenderon a afectar \u00e1 obxectividade coa que o seu traballo ten sido avaliado, en particular na s\u00faa terra natal. Tyrrell afirma que o status case ic\u00f3nico outorgado a Smetana na s\u00faa patria \u00abfoi monumentalizado nunha figura na que calquera cr\u00edtica da s\u00faa vida ou o seu traballo foi desalentada\u00bb polas autoridades checas, mesmo a finais do s\u00e9culo XX. Como resultado, Tyrrell sost\u00e9n que se propagou unha visi\u00f3n da m\u00fasica checa que resta importancia \u00e1s contribuci\u00f3ns dos contempor\u00e1neos e sucesores, como Dvo\u0159\u00e1k, Jan\u00e1\u010dek, Josef Suk e outras figuras menos co\u00f1ecidas. Isto est\u00e1 en contradici\u00f3n coas percepci\u00f3ns do mundo exterior, onde Dvo\u0159\u00e1k \u00e9 interpretado con moita m\u00e1is frecuencia e \u00e9 moito m\u00e1is co\u00f1ecido. Harold Schonberg observa que \u00abSmetana foi o que fundou a m\u00fasica checa, pero Anton\u00edn Dvo\u0159\u00e1k [...] foi o que a popularizou\u00bb.\nO 2 de marzo de 2019, Google celebrou o 195 aniversario do nacemento de Smetana cun Google doodle."}
{"id": "151930", "revid": "6939", "url": "https://gl.wikipedia.org/wiki?curid=151930", "title": "Bedrich Smetana", "text": ""}
{"id": "151933", "revid": "98629", "url": "https://gl.wikipedia.org/wiki?curid=151933", "title": "Fernando Morientes", "text": "Fernando Morientes S\u00e1nchez, nado o 5 de abril de 1976 en C\u00e1ceres, \u00e9 un exfutbolista espa\u00f1ol. Xogaba de dianteiro e foi internacional coa selecci\u00f3n espa\u00f1ola.\nTraxectoria.\nInfancia.\nOs seus primeiros anos de vida pasounos no municipio de Acehuche (provincia de C\u00e1ceres), onde o seu pai estivo destinado como garda civil. Con catro anos de idade, a s\u00faa familia trasladouse a Sonseca (Toledo), de novo por motivos de traballo.\nClubs.\nMorientes comezou a s\u00faa carreira como profesional no Albacete Balompi\u00e9 con 17 anos de idade. Posteriormente foi traspasado ao Real Zaragoza en 1995, para recalar despois no Real Madrid, onde permaneceu entre 1997 2005 en cuxas filas conquistou os t\u00edtulos m\u00e1is importantes de Espa\u00f1a e Europa, as\u00ed como a Copa Intercontinental. No club \"merengue\" ga\u00f1ou a Champions League 1999-2000 ante o Valencia CF, anotando un dos goles da final.\nNo ano 2003 xogou no AS M\u00f3naco da liga francesa en condici\u00f3n de cedido. Co cadro monegasco foi subcampi\u00f3n europeo en 2004, perdendo a final fronte ao FC Porto e realizando unha gran tempada.\nFichou en inverno de 2005 polo Liverpool, pero tras unha estancia m\u00e1is ben curta e tras anotar s\u00f3 oito goles en 2 tempadas, recalou no Valencia.O seu primeiro ano no club Valencianista foi brillante en canto a f\u00fatbol e goles e lembrou a o mellor Morientes. En 2008 o Valencia proclamouse campi\u00f3n da Copa do Rei cun gol seu de cabeza tras unha falta botada por Rub\u00e9n Baraja.\nNo 2009 e tras unha paup\u00e9rrima tempada no Valencia, ficha polo Olympique de Marsella da Ligue 1 francesa, onde se proclama campi\u00f3n da liga e copa Francesa anotando un gol en liga."}
{"id": "151935", "revid": "56817", "url": "https://gl.wikipedia.org/wiki?curid=151935", "title": "Save You", "text": "\"Save You\" \u00e9 un sinxelo da banda estadounidense de rock alternativo Pearl Jam, editado o 11 de febreiro do 2003 como segundo sinxelo do su s\u00e9timo \u00e1lbum de estudio \"Riot Act\". O tema acadou o posto 23 da lista \"Billboard Mainstream Rock Tracks\", e foi inclu\u00eddo no recompilatorio de grandes \u00e9xitos do ano 2004 \"rearviewmirror (Greatest Hits 1991-2003)\"."}
{"id": "151936", "revid": "56817", "url": "https://gl.wikipedia.org/wiki?curid=151936", "title": "Luar (hom\u00f3nimos)", "text": ""}
{"id": "151937", "revid": "56817", "url": "https://gl.wikipedia.org/wiki?curid=151937", "title": "World Wide Suicide", "text": "\"World Wide Suicide\" \u00e9 un sinxelo da banda estadounidense de rock alternativo Pearl Jam. Foi editado a trav\u00e9s de tendas dixitais o 14 de marzo do 2006 e foi o primeiro sinxelo do seu \u00e1lbum \"Pearl Jam\". O tema acadou a cima da lista \"Billboard Modern Rock\" onde estivo un total de tres semanas."}
{"id": "151941", "revid": "56817", "url": "https://gl.wikipedia.org/wiki?curid=151941", "title": "La Raz\u00f3n (A Pobra do Carami\u00f1al)", "text": "La Raz\u00f3n foi un semanario editado na Pobra do Carami\u00f1al en 1916.\nHistoria e caracter\u00edsticas.\nApareceu o 30 de abril de 1916, dirixido por Antonio Ferreiro. Subtitulado \"Semanario cr\u00edtico. \u00d3rgano del Partido Obrero\", ti\u00f1a como lema \"La cr\u00edtica purifica el ambiente de la verdad mal tra\u00edda. Todos para uno, uno para todos. Uni\u00f3n es fuerza\". Edit\u00e1base na imprenta de Pedro Abad Abalo, de Vilagarc\u00eda de Arousa. Ti\u00f1a catro p\u00e1xinas e vend\u00edase ao prezo de 10 c\u00e9ntimos."}
{"id": "151942", "revid": "85894", "url": "https://gl.wikipedia.org/wiki?curid=151942", "title": "Porto Elizabeth", "text": "Porto Elizabeth (en ingl\u00e9s e mais , en xosa: \"Ibhayi\") \u00e9 unha cidade de Sur\u00e1frica, situada na Provincia Oriental do Cabo. A cidade sit\u00faase na Ba\u00eda de Algoa, e \u00e9 un dos maiores portos en Sur\u00e1frica. A cidade contaba en 2005 con 737.600 habitantes, a\u00ednda que a s\u00faa \u00e1rea metropolitana chega a xuntar a 1.244.900 persoas. Co\u00f1ecida \u00e1s veces coloquialmente como \"PE\", foi fundada como cidade en 1820 polos colonizadores brit\u00e1nicos. Dende o 23 de febreiro de 2021 a \u00fanica forma oficial da cidade \u00e9 Gqeberha que \u00e9 o nome xosa do r\u00edo Baakens.\nDatos.\nTi\u00f1a 737.600 habitantes en 2005, e calc\u00falase que a s\u00faa \u00e1rea metropolitana (Municipalidade \"Ba\u00eda de Nelson Mandela\") pos\u00fae preto de 1.300.000 habitantes (59% negros, 23,5% mestizos, 16,5% brancos e 1% de asi\u00e1ticos). As tres linguas m\u00e1is faladas son o xosa (57,5%), o afrikaans (30%), e o ingl\u00e9s (12,5%). Port Elizabeth est\u00e1 ao sur do Parque Nacional de Elefantes Addo, e \u00e9 sede da Universidade de Porto Elizabeth, que o seu fusionou \"PE Technicon\" e \"Vista University\" en 2005, para formar a Universidade Metropolitana Nelson Mandela.\nDende 1998, Port Elizabeth \u00e9 cidade irm\u00e1 coa cidade sueca de Gotemburgo, fomentando o desenvolvemento de campos com\u00fans de interese como xesti\u00f3n de residuos, bibliotecas p\u00fablicas, deporte e turismo. En 2000 Port Elizabeth converteuse na sexta cidade irm\u00e1 de Jacksonville, Florida nos Estados Unidos. Outra cidade irm\u00e1 \u00e9 Palm Desert (California), tam\u00e9n nos Estados Unidos, que o \u00e9 desde 2005.\nA morte m\u00e1is afastada atribu\u00edda ao tsunami do oc\u00e9ano \u00cdndico de 2004 sucedeu na Praia do Horizonte Azul (\"Blue Horizon Beach\"), nos arredores de Port Elizabeth, a 8.000 quil\u00f3metros (5.000 millas) de distancia do epicentro do terremoto que causou a onda xigantesca. Port Elizabeth \u00e9 a mi\u00fado abreviada a \"PE\", e alcumada \"a Cidade Amigable\" ou \"a Cidade Ventosa\"\nHistoria.\nA cidade foi fundada en 1820 por Sir Rufane Donkin, o gobernador da Colonia do Cabo, e foi habitada inicialmente con 4.000 brit\u00e1nicos. Debe o seu nome \u00e1 esposa do seu fundador, e non a Sabela I como moitos cren. Os brit\u00e1nicos constru\u00edron un campo de concentraci\u00f3n aqu\u00ed durante a Segunda Guerra Anglo-B\u00f3er para aloxar a mulleres e nenos b\u00f3ers.\nEn 2001 foi formada a Municipalidade Metropolitana Nelson Mandela (NMMM), unha zona administrativa que comprende Port Elizabeth, as cidades veci\u00f1as de Uitenhage e Despatch e as \u00e1reas agr\u00edcolas circundantes. Esta \u00e1rea metropolitana ten unha poboaci\u00f3n de 1,5 mill\u00f3ns de habitantes. Port Elizabeth, Despatch e Uitenhage son agora co\u00f1ecidos como a Ba\u00eda Nelson Mandela.\nGoberno.\nPort Elizabeth forma parte da Municipalidade Metropolitana Nelson Mandela. Port Elizabeth \u00e9 unha das sedes do Alto Tribunal de Sur\u00e1frica (\"High Court of South Africa\"), as\u00ed como de xulgados de primeira instancia (\"Magistrates Courts of South Africa\"). Como consecuencia da presenza dun Alto Tribunal, varios outros \u00f3rganos relacionados do estado como unha Oficina de Peritos e unha Direcci\u00f3n do Ministerio P\u00fablico Fiscal est\u00e1n presentes na cidade. Outros departamentos de Goberno (sobre todo provincial) mante\u00f1en organismos ou outras oficinas no Port Elizabeth."}
{"id": "151944", "revid": "12452", "url": "https://gl.wikipedia.org/wiki?curid=151944", "title": "Ibhayi", "text": ""}
{"id": "151945", "revid": "23204", "url": "https://gl.wikipedia.org/wiki?curid=151945", "title": "Bloemfontein", "text": "Bloemfontein (do afrikaans e neerland\u00e9s: \"a fonte de Bloem (flor)\" ou \"fonte de flores\") \u00e9 unha das tres capitais de Sur\u00e1frica, xunto con Pretoria e Cidade do Cabo. Bloemfontein \u00e9 a capital xudicial de Sur\u00e1frica, as\u00ed como tam\u00e9n a capital da Provincia do Estado Libre. O nome sesotho da cidade \u00e9 Mangaung, que significa \"o lugar onde moran os guepardos\".\nBloemfontein \u00e9 popular e poeticamente co\u00f1ecida como \"a cidade das rosas\", debido \u00e1 abundancia destas flores e a que o festival anual das rosas leva a cabo al\u00ed. A\u00ednda que Bloemfontein ten unha reputaci\u00f3n polas s\u00faas flores nunha rexi\u00f3n por outra banda \u00e1rida, o nome da cidade alegan alg\u00fans para referirse a Jan Bloem (1775-1858), un l\u00edder Griqua Korana cuxa xente habitou (e a\u00ednda habita) zonas do Estado Libre e do norte do Cabo. Outros ven esta proposici\u00f3n como unha vaidade, unha manifestaci\u00f3n de correcci\u00f3n pol\u00edtica e unha reconstruci\u00f3n retrospectiva da historia. As autoridades coloniais brit\u00e1nicas non adoitaban nomear sitios por aborixes locais.\nA cidade \u00e9 situada na chaira seca en 29\u00b006'S 26\u00b013'E, a unha altitude de 1.395 metros sobre o nivel do mar. A cidade ten uns 370.000 habitantes, mentres que a Municipalidade Local Mangaung ten unha poboaci\u00f3n de 369.568, 650.000 contando coa s\u00faa \u00e1rea metropolitana. Tam\u00e9n conta co aeroporto Bloemfontein. \u00c9 un centro de comercio, fabricaci\u00f3n de mobles, cristaler\u00eda e tecidos.\nHistoria.\nA\u00ednda que historicamente era un establecemento predominantemente Afrik\u00e1ner, Bloemfontein foi oficialmente fundada en 1846 polo Maior do ex\u00e9rcito brit\u00e1nico Henry Douglas Warden como un posto de avanzada brit\u00e1nico na rexi\u00f3n \"Transoranje\", naquela etapa ocupada por varios grupos de pobos mesmo \"trekkers\" (emigrantes) B\u00f3ers de Colonia de Cabo, Griqua e Basothos. Cos cambios da pol\u00edtica colonial a rexi\u00f3n transf\u00f3rmase na Soberan\u00eda do R\u00edo Orange (1848-1854) e finalmente na Rep\u00fablica do Estado Libre de Orange (1854-1902). Entre 1902-1910 foi a capital da Colonia do R\u00edo Orange e desde ent\u00f3n a capital provincial do Estado Libre de Orange (m\u00e1is tarde Estado Libre) as\u00ed como capital xudicial do pa\u00eds.\nA cidade foi fundada en 1846 ao redor dun forte. Warden ao principio elixiu o sitio en gran parte debido \u00e1 s\u00faa proximidade coa ruta principal a Winburg, o espazoso campo aberto, e a ausencia da enfermidade do cabalo. Como a capital da Rep\u00fablica do Estado Libre de Orange o crecemento e a maduraci\u00f3n da Rep\u00fablica xeraron o crecemento da cidade. Foron constru\u00eddos numerosos edificios p\u00fablicos que permanecen en uso at\u00e9 a data, isto foi en gran parte facilitado pola excelente forma de goberno da Rep\u00fablica (que adquiriu o modelo de periodicidade republicana) e a compensaci\u00f3n dos brit\u00e1nicos para a perda da \u00e1rea de Griqualandia, rica en diamante.\nEntre os seus edificios hist\u00f3ricos m\u00e1is importantes at\u00f3pase o antigo Raadsaal, onde se reuniu o Consello do Estado Libre de Orange. Unha v\u00eda f\u00e9rrea foi constru\u00edda en 1890 unindo Cidade do Cabo e Bloemfontein. J. R. R. Tolkien naceu nesta cidade o 3 de xaneiro de 1892. En 1899, a cidade foi o sitio da Conferencia de Bloemfontein, que fracasou en previr o estalido da Segunda Guerra Anglo-B\u00f3er. A conferencia foi unha tentativa final de evitar unha guerra entre Inglaterra e a Rep\u00fablica de Transvaal; co seu fracaso a escena quedou lista para a Guerra Anglo-B\u00f3er. A li\u00f1a ferroviaria de Cidade do Cabo resultou ser cr\u00edtica para os brit\u00e1nicos na ocupaci\u00f3n m\u00e1is tarde da cidade.\nO 13 de marzo de 1900, durante a Guerra Anglo-B\u00f3er, as forzas brit\u00e1nicas capturaron a cidade e constru\u00edron un campo de concentraci\u00f3n preto para aloxar a mulleres e nenos b\u00f3ers. O Monumento conmemorativo Feminino Nacional, nos arredores da cidade, rende homenaxe \u00e1s 45.000 mulleres e nenos (mesmo m\u00e1is de 17.000 persoas negras) quen morreron nestes campos. O Congreso Nacional Africano (ANC), o agora partido dirixente, foi fundado para defender os dereitos da maior\u00eda negra o 8 de xaneiro de 1912 en Bloemfontein, e contou a John Dube (o seu primeiro presidente) e ao autor e poeta Sol Plaatje entre os seus membros fundadores."}
{"id": "151946", "revid": "5132", "url": "https://gl.wikipedia.org/wiki?curid=151946", "title": "Mangaung", "text": ""}
{"id": "151947", "revid": "85894", "url": "https://gl.wikipedia.org/wiki?curid=151947", "title": "Polokwane", "text": "Polokwane (anteriormente chamada \"Pietersburg\") \u00e9 unha cidade, municipalidade e capital da Provincia de Limpopo en Sur\u00e1frica. Ten unha poboaci\u00f3n aproximada de 150.000 habitantes.\nHistoria.\nNa d\u00e9cada de 1840, os Voortrekkers baixo o liderado de Andries Potgieter fundaron Zoutpansbergdorp, unha vila a 100\u00a0km ao sueste. Ese asentamento foi abandonado por mor dos enfrontamentos coas tribos locais. Fundaron unha nova vila en 1886 e cham\u00e1rono \"Pietersburg\" en honra ao l\u00edder Voortrekker Petrus Jacobus Joubert. Os brit\u00e1nicos constru\u00edron aqu\u00ed un campo de concentraci\u00f3n durante a Segunda Guerra Anglo-Boer para aloxar case 4.000 mulleres e nenos B\u00f3er. A vila converteuse en cidade o 23 de abril de 1992 e o 11 de xu\u00f1o de 2003 cambiou o seu nome a Polokwane.\nClima.\nA pesar da s\u00faa localizaci\u00f3n no tr\u00f3pico de Capricornio, o clima \u00e9 espl\u00e9ndido porque a cidade at\u00f3pase nunha meseta a trescentos metros sobre o nivel do mar. As temperaturas media alcanzan unha m\u00e1xima de 27\u00a0\u00b0C no ver\u00e1n e de 20\u00a0\u00b0C no inverno permitindo a vida ao aire libre durante todo o ano. As choivas no ver\u00e1n var\u00edan entre 400 \u2013 600\u00a0mm por ano.\nMunicipalidade Polokwane.\nA \u00e1rea da Municipalidade Local Polokwane alcanza o 3% da superficie total da Provincia de Limpopo e preto dun 10% da poboaci\u00f3n de Limpopo reside na \u00e1rea Municipal. Sendo de feito o centro econ\u00f3mico de Limpopo, Polokwane pose a maior densidade de poboaci\u00f3n do Distrito Municipal Capricorn. A maior\u00eda da poboaci\u00f3n de Polokwane \u00e9 rural. Iso mostra que o maior sector da comunidade dentro do municipio reside nas aldeas tribais rurais seguido polos asentamentos urbanos.\nTurismo.\nEsta zona \u00e9 considerada como un lugar de \"mitos e lendas\". Existen numerosas oportunidades de observaci\u00f3n, facendo de Polokwane un popular destino para o eco-turismo no Sur de \u00c1frica. Limpopo est\u00e1 dividida en catro rexi\u00f3ns de turismo, representando cada unha un microcosmos da variedade e interesantes culturas na zona.\nOutras atracci\u00f3ns son:\nO Estadio Peter Mokaba foi utilizado na Copa Mundial de F\u00fatbol de 2010."}
{"id": "151948", "revid": "5132", "url": "https://gl.wikipedia.org/wiki?curid=151948", "title": "Pietersburg", "text": ""}
{"id": "151950", "revid": "1410", "url": "https://gl.wikipedia.org/wiki?curid=151950", "title": "Mundial de F\u00fatbol de 2010", "text": "A Copa Mundial da FIFA Sur\u00e1frica 2010\u2122 (en ingl\u00e9s: \"FIFA World Cup South Africa 2010\u2122\") foi a edici\u00f3n n\u00famero dezanove do Campionato Mundial de f\u00fatbol de selecci\u00f3ns, a competici\u00f3n m\u00e1is importante deste deporte. O torneo comezou o 11 de xu\u00f1o no Estadio Soccer City de Xohanesburgo, rematando un mes despois, o 11 de xullo, no mesmo recinto. O Mundial de F\u00fatbol 2010 foi a culminaci\u00f3n dunha fase de clasificaci\u00f3n que comezou en agosto de 2007 involucrando a 204 dos 208 equipos nacionais rexistrados pola FIFA. Como tal coincide cos Xogos Ol\u00edmpicos de 2008 como a competici\u00f3n deportiva con m\u00e1is estados participantes.\nEsta edici\u00f3n foi a primeira vez que se celebrou nunha naci\u00f3n africana, despois de que Sur\u00e1frica vencese a Marrocos e a Exipto no proceso de elecci\u00f3n. Esta decisi\u00f3n fai que a \u00fanica confederaci\u00f3n que a\u00ednda non acolleu esta competici\u00f3n sexa Ocean\u00eda. O sorteo para a fase final do torneo tivo lugar en Cidade do Cabo o 4 de decembro de 2009.\n proclamouse campioa do mundo por primeira vez na historia, nunha disputada final contra os na que ga\u00f1ou 0-1 cun gol de Andr\u00e9s Iniesta a cinco minutos do final da segunda parte da pr\u00f3rroga. A selecci\u00f3n anfitrioa, , ademais dos anteriores campi\u00f3n e subcampi\u00f3n, e , foron eliminados na fase de grupos, sendo a primeira vez que isto ocorre. As selecci\u00f3n de , e abandonaron posteriormente o torneo nas roldas eliminatorias. C\u00f3mpre destacar que a selecci\u00f3n de foi a \u00fanica selecci\u00f3n que non perdeu ning\u00fan partido en todo o torneo, xa que conseguiu empatar nos seus tres encontros da fase de grupos.\nAntecedentes e elecci\u00f3n.\nDesde os anos 1980 comezou a medrar a idea da realizaci\u00f3n dun torneo en \u00c1frica en resposta ao crecemento e desenvolvemento do f\u00fatbol no devandito continente e que se reflect\u00eda no progreso das selecci\u00f3ns do mesmo en diversos torneos internacionais. At\u00e9 a edici\u00f3n de 2002, disputada en Asia, Europa e Am\u00e9rica organizaran exclusivamente o torneo desde a s\u00faa creaci\u00f3n en 1930.\nPara a elecci\u00f3n da sede da Copa Mundial de F\u00fatbol de 1994, Marrocos estivo a tres votos de derrotar aos Estados Unidos, e posteriormente volveu presentar candidaturas para as Copas de 1998 e 2006, sen lograr resultados satisfactorios. Nesta \u00faltima elecci\u00f3n, Sur\u00e1frica presentou a s\u00faa candidatura co apoio do presidente da FIFA, Joseph Blatter, pero os esforzos foron en balde: Alema\u00f1a adxudicouse o evento nunha rifada e pol\u00e9mica votaci\u00f3n por un voto de diferenza. Trala derrota surafricana, os dirixentes da FIFA decidiron establecer un criterio de \"rotaci\u00f3n continental\" que permitise asegurar que o certame seguinte ser\u00eda xogado en \u00c1frica, un dos grandes continentes que non albergara o evento. A FIFA permitiu soamente candidaturas africanas e seis pa\u00edses manifestaron as s\u00faas intenci\u00f3ns.\nXunto a Sur\u00e1frica e Marrocos, candidatas en elecci\u00f3ns anteriores, present\u00e1ronse Exipto, Libia, Nixeria e Tunisia. Nixeria abandonou a carreira nun comezo sen presentar a s\u00faa candidatura oficialmente ante a FIFA. Libia, doutra banda, anunciou que en caso de ser elixida non permitir\u00eda que Israel puidese participar no torneo, quedando descualificada; a pesar diso, persistiu coa s\u00faa candidatura at\u00e9 a presentaci\u00f3n final. A FIFA desestimou a posibilidade de realizar un mundial en conxunto entre d\u00faas naci\u00f3ns, polo que Tunisia, que pensaba nunha asociaci\u00f3n cos libios, retirouse d\u00edas antes da votaci\u00f3n.\nAs\u00ed, tres candidaturas quedaron con posibilidades reais, con todo, a pelexa era principalmente entre Sur\u00e1frica e Marrocos. Os marroqu\u00eds present\u00e1banse como unha ponte entre Occidente e o mundo musulm\u00e1n, e unha alternativa pr\u00f3xima a Europa, mentres os surafricanos baseaban a s\u00faa postulaci\u00f3n no seu desenvolvemento econ\u00f3mico e experiencia en realizaci\u00f3n de eventos deportivos (como a Copa Mundial de Rugby e de cr\u00edcket). O 15 de maio de 2004 realizouse a elecci\u00f3n na cidade su\u00edza de Z\u00faric. Marrocos contou co apoio de B\u00e9lxica, Espa\u00f1a, Francia, Qatar, Tailandia, Turqu\u00eda e os catro votos da Confederaci\u00f3n Africana de F\u00fatbol, mais ese dez votos foron insuficientes para contrarrestar o catorce votos dos outros representantes latinoamericanos que votaron por Sur\u00e1frica; Exipto non recibiu ningunha preferencia. A vitoria surafricana viuse selada con Nelson Mandela, principal figura da candidatura, levantando o trofeo da Copa Mundial.\nClasificaci\u00f3n.\nComo pa\u00eds organizador, Sur\u00e1frica clasificouse automaticamente ao torneo. Con todo, participou de igual xeito nas eliminatorias para o mundial debido a que estas eliminatorias tam\u00e9n serven como rolda de clasificaci\u00f3n para a Copa Africana de Naci\u00f3ns 2010 de Angola. Por isto, foron a primeira selecci\u00f3n organizadora dende o Mundial de 1934 que toma parte desta fase da competici\u00f3n.\nAo igual que pasou na Copa do Mundo de 2006 os campi\u00f3ns do anterior mundial non se clasificaron directamente, polo que Italia tivo que xogar a rolda previa. O sorteo para decidir as eliminatorias de clasificaci\u00f3n para o Mundial 2010 foi realizado o 25 de novembro de 2007 en Durban, Sur\u00e1frica.\nLista de participantes.\nAs seguintes 32 selecci\u00f3ns clasific\u00e1ronse para a fase final.\nEsta \u00e9 a primeira Copa do Mundo na que non participa ning\u00fan equipo que non se te\u00f1a xa clasificado para edici\u00f3ns anteriores, xa que as d\u00faas novas selecci\u00f3ns de Eslovaquia e Serbia xa se clasificaran formando parte de Estados desaparecidos. No caso de Eslovaquia fix\u00e9rao competindo como parte da selecci\u00f3n de Checoslovaquia, e no caso de Serbia como parte de Iugoslavia e posteriormente de Serbia e Montenegro. En \u00e1mbolos casos a FIFA considera que as selecci\u00f3ns mante\u00f1en os rexistros das s\u00faas predecesoras.\nPor\u00e9n, houbo algunhas controversias na clasificaci\u00f3n, as que envolveron aos partidos xogados entre as selecci\u00f3ns de Francia e de Irlanda, de Costa Rica e o Uruguai e de Exipto e Alxeria en novembro de 2009. No segundo encontro da eliminatoria ente Francia e Irlanda, o capit\u00e1n da selecci\u00f3n francesa Thierry Henry, non visto polo colexiado, golpeou o bal\u00f3n ilegalmente coa man dando ao seu equipo o gol da vitoria que clasificaba aos \"bleus\" ao mundial. Este incidente provocou un amplo debate sobre como ao partidos de alto nivel deb\u00edan ser arbitrados. A FIFA rexeitou a petici\u00f3n da Federaci\u00f3n Irlandesa de repetir o encontro, as\u00ed como a petici\u00f3n de inclu\u00edr aos irlandeses como equipo n\u00famero 33 do mundial. No caso de Am\u00e9rica, a selecci\u00f3n de Costa Rica queixouse polo da vitoria do Uruguai nesta eliminatoria definitiva para o mundial, mentres o encontro entre Exipto e Alxeria estivo rodeado por informes sobre problemas cos seareiros.\nEn resposta a todos estes incidentes durante a clasificaci\u00f3n, e como arranxo \u00e1 controversia, o 2 de decembro de 2009 a FIFA convocou unha xunta xeral extraordinaria do seu Comit\u00e9 Executivos. Despois da reuni\u00f3n, a FIFA anunciou o comezo dunha investigaci\u00f3n sobre a aplicaci\u00f3n da tecnolox\u00eda e novos asistentes durante os encontros, mais non falaron sobre a esperada introduci\u00f3n dos xu\u00edces de gol que xa se usaran durante os encontros de Europa League, reiterando que no Mundial s\u00f3 haber\u00e1 un arbitro principal cos seus dous asistentes e un cuarto \u00e1rbitro como \u00e9 habitual.\nOrganizaci\u00f3n.\nTrala elecci\u00f3n do pa\u00eds como sede, comezaron os preparativos para a organizaci\u00f3n do evento. Os principais investimentos, cubertas principalmente polo super\u00e1vit impositivo, corresponden \u00e1 infraestrutura tanto deportiva como de transporte e a reduci\u00f3n das cifras de criminalidade. As\u00ed, m\u00e1is de 8.400 mill\u00f3ns de rand (aproximadamente 1.100 mill\u00f3ns de d\u00f3lares) foron destinados orixinalmente \u00e1 remodelaci\u00f3n e construci\u00f3n dos estadios, cuxas obras se iniciar\u00edan durante xaneiro de 2007 trala demolici\u00f3n de antigos recintos. A cifra, con todo, era equivalente a 3,5 veces o orzado durante a presentaci\u00f3n da candidatura. Adicionalmente, o goberno anunciou que a polic\u00eda nacional contar\u00eda para 2010 con 10.000 efectivos m\u00e1is que nesa data.\nCo paso dos meses, o desenvolvemento dos preparativos foi posto en cuesti\u00f3n e comezaron a xurdir rumores sobre un posible traslado da sede do torneo debido aos atrasos existentes. Franz Beckenbauer, presidente do Comit\u00e9 Organizador da Copa Mundial de F\u00fatbol de 2006 manifestou publicamente a s\u00faa preocupaci\u00f3n polo estado de avance das obras. Con todo, a FIFA ratificou que a sede non ser\u00eda cambiada e que s\u00f3 se avaliar\u00eda aquilo ante un desastre natural de gran magnitude. Con todo, o 29 de xu\u00f1o de 2008 o presidente da FIFA dixo ter un \"Plan B\" listo no caso de que o pa\u00eds africano tivese problemas na organizaci\u00f3n, a\u00ednda que ratificou a Sur\u00e1frica como sede para a Copa Mundial de F\u00fatbol de 2010. D\u00edas despois, especul\u00e1ronse os nomes de posibles organizadores no caso de que Sur\u00e1frica non puidese ser anfitrioa do mundial do 2010, Australia, Espa\u00f1a e Estados Unidos soaron bastante forte, debido a que o Estadio Nelson Mandela Bay de Porto Elizabeth non estar\u00eda a tempo para a Copa FIFA Confederaci\u00f3ns 2009. O 17 de xullo apareceu en distintos medios de comunicaci\u00f3n que Brasil pod\u00eda adiantar a s\u00faa sede en 2014 e realizar o mundial en 2010 e Sur\u00e1frica pasar\u00eda a organizar o mundial no 2014.\nEn calquera caso, o Mundial finalmente celebrarase en Sur\u00e1frica como estaba previsto, tal e como asegurou Joseph Blatter o 15 de decembro de 2008. Non s\u00f3 confirmou que o campionato se celebrar\u00eda al\u00ed e que se descartou de maneira oficial calquera alternativa, sen\u00f3n que expresou publicamente a satisfacci\u00f3n que lle produce que se celebre este torneo por primeira vez en \u00c1frica.\nSedes.\nEn 2005, os organizadores do evento anunciaron unha lista previa de trece sedes para o evento: Xohanesburgo e Pretoria presentaron d\u00faas, mentres que Bloemfontein, Cidade do Cabo, Durban, Kimberley, Nelspruit, Orkney, Polokwane, Porto Elizabeth e Rustenburg, unha. A lista foi reducida \u00e1s dez sedes definitivas, sendo anunciada pola FIFA o 10 de marzo de 2006. Cinco estadios, inclu\u00edndo o Soccer City (sede do partido de apertura e clausura) ser\u00edan remodelados, dous estadios ser\u00edan demolidos e reconstru\u00eddos, mentres o tres restantes ser\u00edan estadios totalmente novos.\nS\u00edmbolos.\nZakumi.\nZakumi \u00e9 a mascota oficial deste mundial (creada o 16 de xu\u00f1o de 1994). \u00c9 un leopardo antropom\u00f3rfico co cabelo verde, e o seu nome ven de \"ZA\", a abreviatura internacional para Sur\u00e1frica, e \"kumi\", unha palabra que significa \"dez\" en varias linguas africanas. Ademais as cores da mascota reflicten as cores da camiseta de Sur\u00e1frica (amarelo e verde) e as manchas te\u00f1en a forma do cl\u00e1sico pent\u00e1gono dos bal\u00f3ns de f\u00fatbol.\nA data de creaci\u00f3n de Zakumi coincidiu cun d\u00eda co\u00f1ecido e celebrado como o D\u00eda da Xuventude en Sur\u00e1frica e o ano 1994 marca as primeiras elecci\u00f3ns non raciais nacionais en Sur\u00e1frica. A mascota fixo dezaseis anos o ano da celebraci\u00f3n do mundial. O lema oficial de Zakumi \u00e9: \"O xogo de Zakumi \u00e9 o Fair Play\". O lema foi amosado nos carteis publicitarios dixitais durante a Copa FIFA Confederaci\u00f3ns 2009, e tam\u00e9n durante a propia Copa do Mundo.\nJabulani.\nO bal\u00f3n oficial con que se xogar\u00e1 o campionato ser\u00e1 o modelo \"Jabulani\", fabricado pola marca Adidas. O \"Jabulani\" (que significa \"celebrar\" en zul\u00fa), dese\u00f1ado pola Universidade de Loughborough do Reino Unido, ten once cores que representan os once xogadores de cada equipo, os once idiomas oficiais de Sur\u00e1frica e as once comunidades surafricanas que dar\u00e1n a benvida ao mundo do primeiro Mundial de f\u00fatbol que ten lugar en \u00c1frica. Unha \"versi\u00f3n dourada\" deste bal\u00f3n, chamado \"Jo'bulani\", ser\u00e1 o utilizado na final da copa do mundo.\nVuvuzela.\nUnha vuvuzela \u00e9 unha clase de trompeta longa utilizada sobre todo no f\u00fatbol surafricano para animar aos equipos ao longo de todo o partido. Adoita estar feita de pl\u00e1stico e o son que emite, moi forte, pode lembrar o dun elefante ou, se hai moitas \u00e1 vez, un enxame de abellas. As vuvuzelas empezaron a ser co\u00f1ecidas en calquera parte do mundo a partir da Copa Confederaci\u00f3ns 2009, disputada en Sur\u00e1frica e, especialmente, dende o mundial de f\u00fatbol de 2010. Numerosos seareiros sopran vuvuzelas durante a integridade de todos os partidos que se disputan, un feito que provocou as queixas de xogadores, adestradores, comentaristas de radio e televisi\u00f3n e espectadores. Con todo, a FIFA m\u00f3strase contraria a prohibilas ao considerar que son un elemento inseparable da cultura futbol\u00edstica surafricana.\nPolbo Paul.\nUnha curiosidade deste mundial foron os dotes de adivi\u00f1aci\u00f3n que se lle atribu\u00edron a un polbo chamado Paul. Co\u00f1\u00e9ceselle por prognosticar os resultados dos partidos nos que xogou Alema\u00f1a, na Eurocopa 2008 e o Mundial de Sur\u00e1frica 2010, no que soamente se equivocou nun dos resultados. Debido ao grande interese dos medios, fixeron que Paul prognosticase o resultado da final do Mundial 2010 a\u00ednda que non xogase a selecci\u00f3n alem\u00e1, prognosticando a derrota da \"laranxa mec\u00e1nica\" ante Espa\u00f1a, e este, pois, acertou.\nAntes de cada partido internacional da selecci\u00f3n alem\u00e1, a Paul present\u00e1ronselle dous colectores id\u00e9nticos con comida: un deles estaba marcado coa bandeira de Alema\u00f1a e o outro coa bandeira do equipo opo\u00f1ente. A elecci\u00f3n de Paul interpret\u00e1base co equipo que lograr\u00e1 a vitoria. Desta forma, Paul escolleu correctamente catro do seis partidos que xogou Alema\u00f1a na Eurocopa 2008 e no primeiros seis partidos na Copa Mundial de F\u00fatbol de 2010.Tam\u00e9n \"predixo\" que Espa\u00f1a vencer\u00eda a Alema\u00f1a na semifinal e acertou. O fen\u00f3meno nos medios protagonizado por Paul fixo que moitos medios de comunicaci\u00f3n considerasen que superou en popularidade \u00e1 mascota oficial do campionato, o leopardo Zakumi.\nGrupos.\nA Comisi\u00f3n Organizadora da FIFA aprobou o procedemento para o sorteo final o 2 de decembro de 2009. O sistema estaba baseado na d\u00e9cima clasificaci\u00f3n mundial de selecci\u00f3ns FIFA, sendo sete selecci\u00f3n elixidas como cabezas de serie mais Sur\u00e1frica por ser a organizadora. O comit\u00e9 tam\u00e9n aprobou a composici\u00f3n dos outros grupos para o sorteo, as\u00ed como o procedemento para o sorteo final. Finalmente o grupo dous para o sorteo estaba composto por equipos de Asia, Ocean\u00eda e Am\u00e9rica do Norte, o tres cos equipos de \u00c1frica e Am\u00e9rica do Sur e o catro cos restantes de Europa.\nResultados.\nSegunda fase.\nFinal.\nA Final do Mundial de F\u00fatbol de Sur\u00e1frica 2010 disputouse o 11 de xullo de 2010 no Estadio Soccer City de Xohanesburgo. Xogouse entre as selecci\u00f3ns dos Pa\u00edses Baixos e Espa\u00f1a, resultando vencedora esta \u00faltima por 0-1, cun gol de Andr\u00e9s Iniesta a catro minutos do final da pr\u00f3rroga. O partido destacou polo seu infrecuente n\u00famero de cart\u00f3ns amarelos, a meirande parte producidos polos neerlandeses, que foron criticados polos seu xogo sucio.\nAmbos equipos participantes, Pa\u00edses Baixos e Espa\u00f1a, compet\u00edan por acadar o seu primeiro t\u00edtulo de Campi\u00f3n do Mundo, xa que a selecci\u00f3n neerlandesa xogara anteriormente sen \u00e9xito as finais de 1974 e 1978 e a espa\u00f1ola nunca conseguira chegar a unha, sendo o seu mellor posto at\u00e9 ese intre o cuarto acadado no mundial de Brasil 1950. Esta final foi a segunda consecutiva que enfrontaba a equipos europeos e a primeira vez que un equipo dese continente a ga\u00f1aba f\u00f3ra do mesmo.\nPremios e reco\u00f1ecementos.\nBota de Ouro.\nPara a designaci\u00f3n do ga\u00f1ador da bota de ouro, tom\u00e1ronse en conta en primeira instancia os goles (GF), seguido polas asistencias de goles realizadas (AST) e finalmente a menor cantidade de minutos xogados (MIN)..\nBal\u00f3n de Ouro.\nO Bal\u00f3n de Ouro, que distingue ao mellor xogador de cada Copa Mundial, foille outorgado ao dianteiro uruguaio Diego Forl\u00e1n, quen marcou cinco goles no torneo. Recibiu 23,4% dos votos das persoas acreditadas para este mundial, deixando atr\u00e1s ao centrocampista neerland\u00e9s Wesley Sneijder e ao espa\u00f1ol David Villa.\nEquipo das estrelas.\nA FIFA divulgou o equipo ideal do torneo, o cal foi escollido mediante votaci\u00f3n polos membros do club en FIFA.com."}
{"id": "151951", "revid": "17467", "url": "https://gl.wikipedia.org/wiki?curid=151951", "title": "Mundial de f\u00fatbol de 2010", "text": ""}
{"id": "151952", "revid": "17467", "url": "https://gl.wikipedia.org/wiki?curid=151952", "title": "Copa Mundial de F\u00fatbol 2010", "text": ""}
{"id": "151953", "revid": "17467", "url": "https://gl.wikipedia.org/wiki?curid=151953", "title": "Copa Mundial de la FIFA 2010", "text": ""}
{"id": "151954", "revid": "17467", "url": "https://gl.wikipedia.org/wiki?curid=151954", "title": "Mundial de Sur\u00e1frica 2010", "text": ""}
{"id": "151955", "revid": "17467", "url": "https://gl.wikipedia.org/wiki?curid=151955", "title": "2010 FIFA World Cup", "text": ""}
{"id": "151957", "revid": "17467", "url": "https://gl.wikipedia.org/wiki?curid=151957", "title": "Copa del Mundo FIFA 2010", "text": ""}
{"id": "151958", "revid": "17467", "url": "https://gl.wikipedia.org/wiki?curid=151958", "title": "FIFA World Cup South Africa 2010", "text": ""}
{"id": "151960", "revid": "17467", "url": "https://gl.wikipedia.org/wiki?curid=151960", "title": "Mundial de F\u00fatbol 2010", "text": ""}
{"id": "151961", "revid": "17467", "url": "https://gl.wikipedia.org/wiki?curid=151961", "title": "Mundial de f\u00fatbol 2010", "text": ""}
{"id": "151962", "revid": "85894", "url": "https://gl.wikipedia.org/wiki?curid=151962", "title": "Rustenburg", "text": "Rustenburg (do afrikaans: \"cidade de descanso\") \u00e9 unha cidade de 395.761 habitantes (censo nacional de 2001) situada ao p\u00e9 das serras Magaliesberg na Provincia do Noroeste en Sur\u00e1frica. Preto da cidade est\u00e1n as d\u00faas minas de platino m\u00e1is grandes do mundo e a refinar\u00eda de platino m\u00e1is grande do mundo, PMR (\"Precious Metal Refiners\": Refinar\u00edas de Metais Preciosos), que trata ao redor do 70 % do platino do mundo.\nHistoria.\nA cidade foi establecida en 1851 como un centro administrativo dunha zona f\u00e9rtil agr\u00edcola-gandeira, que produce c\u00edtricos, tabaco, cacahuete, sementes de xirasol, millo, trigo e gando. O 10 de febreiro de 1859, foi fundada a igrexa reformada neerlandesa en Rustenburg. Xusto no noroeste da cidade, o Presidente da Rep\u00fablica de Transvaal, Paul Kruger, comprou unha granxa de 5\u00a0km\u00b2 en 1863.\nEntre os primeiros residentes de Rustenburg estaban poboadores da orixe india. Unha das primeiras familias de orixe india foi a familia Bhayat, cuxa contribuci\u00f3n \u00e1 historia da cidade at\u00f3pase marcada ao trocar o nome da s\u00faa r\u00faa principal como R\u00faa Fatima Bhayat. Fatima Bhayat e o seu marido Abubakr Ahmed Bhayat, os primeiros residentes da orixe india, posu\u00edron unha ferraxar\u00eda que forneceu o equipo a cr\u00e9dito a Paul Kruger durante a Segunda Guerra Anglo-Boer, polo que foron recompensados m\u00e1is tarde con ouro.\nSede do Mundial de f\u00fatbol de 2010.\nRustenburg foi unha das cidades escollidas para ser sede da Copa do Mundo de 2010. O Royal Bafokeng Stadium, que foi unha das sedes da Copa do Mundo de Rugby de 1995, ser\u00e1 reformado e ter\u00e1 capacidade para 40.000 espectadores para a primeira e a segunda fase da copa."}
{"id": "151963", "revid": "5132", "url": "https://gl.wikipedia.org/wiki?curid=151963", "title": "Rustenburgo", "text": ""}
{"id": "151965", "revid": "85894", "url": "https://gl.wikipedia.org/wiki?curid=151965", "title": "Mbombela", "text": "Mbombela (oficialmente Nelspruit ata 2009) \u00e9 unha cidade de 221.474 habitantes (2000) situada no nordeste de Sur\u00e1frica. \u00c9 a capital da Provincia de Mpumalanga (antigamente Transvaal oriental). Situada sobre o R\u00edo Crocodilo (chamada \"Krokodil\" en afrikaans), Nelspruit at\u00f3pase a uns 100 quil\u00f3metros (60 millas) ao oeste do l\u00edmite Mozambique e a 330 quil\u00f3metros (205 millas) ao leste de Johannesburgo. A cidade m\u00e1is pr\u00f3xima \u00e9 KaNyamazane, uns poucos quil\u00f3metros ao leste de Nelspruit.\nDatos.\nNelspruit foi fundada en 1905 por tres irm\u00e1ns da familia Nel que pastaban ao seu ga\u00f1ado ao redor do sitio de Nelspruit durante os meses de inverno. \u00c9 o centro manufactureiro e agr\u00edcola do nord\u00e9s de Sur\u00e1frica . As industrias principais incl\u00faen o enlatado de c\u00edtricos, produci\u00f3n de papel, fabricaci\u00f3n de mobiliario e madeireira. Os seus f\u00e9rtiles chans e clima subtropical proporcionan condici\u00f3ns perfectas para o crecemento de froitas c\u00edtricas e tropicais, principalmente manga, pl\u00e1tano, palta ou aguacate e tam\u00e9n moitas variedades de noces. Hai moitas granxas de laranxa na \u00e1rea ao redor de Nelspruit.\nA cidade ten un aeroporto, o Aeroporto Internacional Kruger Mpumalanga, que \u00e9 usado principalmente para voos de e a Johannesburgo, pero que tam\u00e9n ten voos frecuentes a Cidade do Cabo e outras cidades. \u00c9 tam\u00e9n de sede do Instituto de Investigaci\u00f3n do Goberno para Froitas C\u00edtricas e Subtropicais, e os Xard\u00edns Bot\u00e1nicos Lowveld. Nelspruit \u00e9 unha escala importante para os turistas que se dirixen ao Parque Nacional Kruger e a Mozambique. O turismo de Mozambique tam\u00e9n estimula considerablemente a econom\u00eda da cidade . Durante a Guerra dos B\u00f3ers, Nelspruit serviu brevemente como sede de goberno da Rep\u00fablica de Sur\u00e1frica, un estado Afrikaner independente. Nelspruit planeou un novo estadio de f\u00fatbol para a Copa Mundial de F\u00fatbol de 2010. O seu nome \u00e9 o Estadio Mbombela e ter\u00e1 unha capacidade de 40.000. En Nelspruit at\u00f3pase o casino Emnotweni situado no cami\u00f1o a Whiteriver."}
{"id": "151966", "revid": "85894", "url": "https://gl.wikipedia.org/wiki?curid=151966", "title": "Kimberley", "text": "Kimberley \u00e9 a capital da Provincia Setentrional do Cabo, na Rep\u00fablica Surafricana. Segundo o plan urbano de Kimberley de 1998, a cidade conta cuns 210.800 habitantes e cuns 46.207 fogares, dos que o 65% o compo\u00f1en \"coloureds\" e brancos. O aeroporto de Kimberley est\u00e1 situado a sete quil\u00f3metros da cidade. A poboaci\u00f3n at\u00f3pase preto do r\u00edo Orange e \u00e9 famosa por ser a localidade onde se identificou por primeira vez a roca kimberlita.\nHistoria.\nA miner\u00eda e a fundaci\u00f3n da cidade.\nEn 1866 Erasmus Jacobs atopou unha pequena pedra branca nas beiras do r\u00edo Orange, na granxa \"De Kalk\", arrendada aos griquas, preto de Hopetown. A pedra resultou ser un diamante de 21,25 quilates (4,25 gramos). En 1871 atopouse nas ladeiras de Colesberg Kopje un diamante a\u00ednda m\u00e1is grande, de 83,50 quilates (16,7 gramos), que conduciu \u00e1 primeira \"febre do diamante\" na rexi\u00f3n. Cando chegaron miles de mineiros, o outeiro desapareceu e o lugar que ocupaba foi co\u00f1ecido como \"The Big Hole\" (\"O Buraco Grande\" en ingl\u00e9s).\nNa zona constru\u00eduse unha cidade, \"New Rush\", que foi rebautizada como Kimberley o 5 de xu\u00f1o de 1873, en honra ao ent\u00f3n Ministro de Asuntos Exteriores brit\u00e1nico para as Colonias, John Wodehouse, primeiro Conde de Kimberley. Os brit\u00e1nicos, que ti\u00f1an o control da maior parte de Sur\u00e1frica, anexionaron rapidamente a \u00e1rea das minas de diamante, que se converteu na colonia brit\u00e1nica do Griqualandia Occidental. Isto molestou aos b\u00f3ers, debido a que quer\u00edan que fose parte do Estado Libre de Orange, xa que a zona at\u00f3pase entre os r\u00edos Orange e Vaal.\nA compa\u00f1\u00eda m\u00e1is grande que operaba con minas de diamantes en Sur\u00e1frica era a Compa\u00f1\u00eda De Beers, de Cecil Rhodes. Kimberley converteuse rapidamente na cidade m\u00e1is grande da zona, sobre todo debido a unha masiva inmigraci\u00f3n africana proveniente de todas as partes do continente. Os inmigrantes foron aceptados cos brazos abertos, porque a compa\u00f1\u00eda De Beers necesitaba man de obra barata para o traballo nas minas.\nEscav\u00e1ronse cinco grandes buracos na terra, aos que seguiron as conduci\u00f3ns de kimberlita. A maior de todas elas, a mina Kimberley ou \"Big Hole\" cubr\u00eda 170.000 m2, alcanzando unha profundidade de 240 metros e cunha produci\u00f3n de 3 toneladas de diamantes. A mina pechouse en 1914, mentres que tres dos foxos restantes -Du Toitspan, Wesselton e Bultfontein- pech\u00e1ronse en 2005.\nCrecemento da cidade.\nKimberley converteuse o 2 de setembro de 1882 na primeira cidade do Hemisferio Sur en instalar iluminaci\u00f3n el\u00e9ctrica nas r\u00faas. A crecente importancia de Kimberley permitiulle albergar unha das primeiras Exhibici\u00f3ns Internacionais e Surafricanas en 1892. A exhibici\u00f3n foi inaugurada o 8 de setembro por sir Henry Loch, ent\u00f3n Gobernador da Provincia do Cabo de Boa Esperanza. Realiz\u00e1ronse exposici\u00f3ns de arte, unha exposici\u00f3n de cadros da colecci\u00f3n real da ra\u00ed\u00f1a Vitoria I e maquinaria e ferramentas para a miner\u00eda entre outros obxectos. A exhibici\u00f3n espertou un interese considerable a nivel internacional, do que resultou unha gran competencia para lograr un lugar para poder expor nela.\nEn 1896 abriuse en Kimberley a primeira escola de minas de Sur\u00e1frica e posteriormente foi trasladada a Johannesburgo, que resultou o embri\u00f3n da Universidade da Witwatersrand. De feito, os primeiros dous anos as clases d\u00e1banse en Cidade do Cabo, Grahamstown ou Stellenbosch, o terceiro ano en Kimberley e o cuarto en Johannesburgo. De Beers pagou enteiramente as 9.000 libras esterlinas que custaron os edificios.\nO 14 de outubro de 1899, a cidade foi asediada ao comezo da Segunda Guerra dos B\u00f3ers. As forzas brit\u00e1nicas sufriron numerosas baixas ao tentar levantar o asedio. O 15 de febreiro de 1900 levantouse o asedio, pero a guerra continuou at\u00e9 maio de 1902. Por aquel tempo, os brit\u00e1nicos constru\u00edran un campo de concentraci\u00f3n para albergar mulleres e nenos b\u00f3ers en Kimberley. En 1913 abriuse a primeira escola de aviaci\u00f3n de Sur\u00e1frica e empezaron a adestrarse pilotos para o Corpo de Aviaci\u00f3n Surafricana (\"South African Aviation Corps\" en ingl\u00e9s), m\u00e1is tarde co\u00f1ecido como Forza A\u00e9rea Surafricana (\"South African Air Force\" en ingl\u00e9s). En Kimberley tam\u00e9n se abriu a primeira bolsa de valores do pa\u00eds. Kimberley propuxo en maio de 2007 ao novo Kimberley Stadium como unha das sedes da Copa Mundial de F\u00fatbol de 2010, a\u00ednda que finalmente non foi elixido."}
{"id": "151967", "revid": "34155", "url": "https://gl.wikipedia.org/wiki?curid=151967", "title": "Baltimore Ravens", "text": "Os Baltimore Ravens (en galego \"Corvos de Baltimore\") son un equipo profesional de f\u00fatbol americano con base na cidade de Baltimore, no estado de Maryland (Estados Unidos), que xoga na American Football Conference de National Football League (NFL). A franqu\u00eda foi fundada en 1996, o que a converte na segunda franqu\u00eda m\u00e1is nova da competici\u00f3n, superada unicamente polos Houston Texans (fundados no 2002).\nO nome do equipo fai referencia ao poema \"O corvo\" de Edgar Allan Poe, quen viviu durante moitos anos da s\u00faa vida en Baltimore. Tam\u00e9n a s\u00faa mascota Poe fai referencia ao escritor, e as outras d\u00faas mascotas, Rise e Conquer, fan tam\u00e9n referencia ao poema de Poe, xa que son dous corvos vivos.\nHistoria.\nO equipo foi fundado en 1996 co troco de cidade dos Cleveland Browns. Ao principio, mantiveron a historia dos Browns, mais cando a liga aprobou a creaci\u00f3n dun equipo de expansi\u00f3n para Cleveland decidiuse dar a ese novo equipo o historial dos Browns.\nAo longo da s\u00faa curta historia, os Ravens conseguiron proclamarse campi\u00f3ns da Super Bowl nunha ocasi\u00f3n, concretamente no ano 2000 (XXXV), logo de derrotar aos New York Giants por 34-7 en Tampa (estado de Florida, Estados Unidos). Son ademais un dos catro \u00fanicos equipos que ga\u00f1aron a Super Bowl nunha \u00fanica participaci\u00f3n."}
{"id": "151974", "revid": "98629", "url": "https://gl.wikipedia.org/wiki?curid=151974", "title": "Olmo", "text": "Os olmos, tam\u00e9n co\u00f1ecidos como ulmeiros ou umeiros, son especies arb\u00f3reas pertencentes ao x\u00e9nero: Ulmus, que conta con 204 especies de plantas de flores pertencente \u00e1 familia Ulmaceae. En Galiza non abundan hoxe en d\u00eda, mais a\u00ednda podemos atopar d\u00faas especies bravas: o olmo de monta\u00f1a (\"Ulmus glabra\") e o olmo mediterr\u00e1neo (\"Ulmus minor\"). Tam\u00e9n existe o h\u00edbrido natural destes dous \u00faltimos: o \"Ulmus x hollandica\".\nEtimolox\u00eda.\nOs nomes galegos \"olmo\" e \"ulmeiro\" derivan do seu nome latino \"\u01d4lmu\", no segundo caso coa adici\u00f3n do sufixo \"\u2013ario\", que dar\u00eda \"ulmario\". O nome \"umeiro\" ter\u00eda ra\u00edz prerromana relacionada coa auga, probablemente a ra\u00edz \"um-\" (que tam\u00e9n xerar\u00eda a ra\u00edz latina), como a que presenta o r\u00edo Umia ou o r\u00edo Uma (afluente do r\u00edo Tea).\nDistribuci\u00f3n.\nOs olmos ou ulmeiros forman parte de moitos tipos de fragas e bosques naturais. As especies at\u00f3panse en climas temperados e incluso rexi\u00f3ns tropicais de Am\u00e9rica do Norte e Eurasia, chegando at\u00e9 Indonesia.\nDurante os s\u00e9culos XIX e XX plant\u00e1ronse moit\u00edsimos cultivares nas r\u00faas e xard\u00edns como ornamentais en Europa, Am\u00e9rica do Norte e algunhas partes do hemisferio sur, especialmente en Australia, acadando alg\u00fans deles un talle importante.\nEn Galicia non son com\u00fans ag\u00e1s en xardinaxe, atopando alg\u00fans exemplares bravos das especies \"Ulmus glabra\" (olmo de monta\u00f1a) e \"Ulmus minor\" (olmo mediterr\u00e1neo) nas fragas do Eume ou nas monta\u00f1as orientais. Posibelmente as s\u00faas poboaci\u00f3ns diminu\u00edron hai s\u00e9culos pola industria naval, pois a comezos da Idade Moderna a Coroa de Castela tallou as m\u00e1is das grandes e vellas \u00e1rbores do Reino de Galiza (carballos, olmos, freixos, nogueiras, casti\u00f1eiros etc.), perd\u00e9ndose un gran potencial forestal para o pa\u00eds. M\u00e1is recentemente moitos olmos foron afectados pola grafiose, unha doenza espec\u00edfica do olmo.\nH\u00e1bitat.\nMedran en solos frescos e ricos, normalmente en lameiros e en bosques de ribeira, de climas temperados mesturado con outras especies t\u00edpicas das fragas. Non adoita subir dos 1000 m.\nDescrici\u00f3n.\nSon \u00e1rbores caducifolias ou semicaducas que se estenden ao longo do hemisferio norte, dende Siberia a M\u00e9xico e ao Xap\u00f3n. Moitas especies son de cultivo e se espallaron polo hemisferio sur, especialmente en Australia e Indonesia .\nAs follas deste x\u00e9nero te\u00f1en follas alternas, sinxelas e serradas, asim\u00e9tricas na base. Te\u00f1en flores hermafroditas sen p\u00e9talos que son polinizadas polo vento. Os seus froitos son as s\u00e1maras.\nEspecie en perigo.\nPor mor dunha epidemia chamada \"grafiose\", que consiste nun fungo (\"Ceratocystis ulmi\") que ataca o olmo, as distintas especies desta emblem\u00e1tica \u00e1rbore est\u00e1n en perigo de desaparecer; tam\u00e9n existe unha epidemia producida por un escaravello transportador do fungo que lles produce a enfermidade, principalmente no leste europeo e con m\u00e1is preponderancia na Pen\u00ednsula Ib\u00e9rica. Crese que a poboaci\u00f3n de ulmeiro com\u00fan descendeu entre un 80 e un 90%.\nNome com\u00fan.\nOlmo, olmeiro, olma, negrillo, lameira, g\u00fcelmo, chopro, chopo, choplo, \u00e1lamo."}
{"id": "151975", "revid": "23204", "url": "https://gl.wikipedia.org/wiki?curid=151975", "title": "Ulmaceae", "text": "As ulm\u00e1ceas (Ulmaceae) son unha familia de \u00e1rbores caducifolias e arbustos da orde Rosales.\nDescrici\u00f3n.\nTe\u00f1en follas simples alternas, a mi\u00fado asim\u00e9tricas, con est\u00edpulas caducas. Flores na s\u00faa maior\u00eda hermafroditas; monocl\u00e1mideas; c\u00e1liz con 4 - 9 s\u00e9palos soldados; con 4 - 6 estames epis\u00e9palos; xineceo bicarpelar, sinc\u00e1rpico, con dous estigmas patentes; comunmente agrupadas. Froito en s\u00e1mara ou en drupa arredondada.\nSistem\u00e1tica.\nEst\u00e1 composta por unhas 140 especies das zonas t\u00e9pedas subtropicais e tropicais do hemisferio norte, dous x\u00e9neros en Europa.\nO nome da familia Ulmaceae prov\u00e9n desde 1815 Charles Fran\u00e7ois Brisseau de Mirbel en \"Elem. Physiol. Veg. Bot.\", 2, S. 905. O x\u00e9nero tipo \u00e9 \"Ulmus\" L. (os umeiros). A familia das Ulm\u00e1ceas durante moito tempo s\u00f3 tivo d\u00faas subfamilias: Ulmoideae e Celtidoideae dentro da ordo Urticales. Estudos de xen\u00e9tica molecular revelaron que as seis ou sete familias e 2.600 especies da anterior ordo \"Urticales\" pertenc\u00edan \u00e1 orde Rosales. Resultou que a subfamilia \"Celtidoideae\", cos x\u00e9neros \"Aphananthe, Celtis, Gironniera, Pteroceltis\" e \"Trema\" non se asocian xa \u00e1 subfamilia \"Ulmoideae\", sen\u00f3n que eses x\u00e9neros que se enmarcaban na subfamilia \"Celtidoideae\" pertencen en realidade \u00e1s \"Cannabaceae\".\nFamilias relacionadas dentro da orde Rosales:\nNa familia das Ulm\u00e1ceas hai actualmente s\u00f3 sete x\u00e9neros con preto de 35 especies"}
{"id": "151976", "revid": "89787", "url": "https://gl.wikipedia.org/wiki?curid=151976", "title": "Frederico Guillerme I de Prusia", "text": "Frederico Guillerme I, nado en Berl\u00edn o 14 de agosto de 1688, finado en Potsdam o 31 de maio de 1740, foi rei de Prusia entre 1713 e 1740.\nTraxectoria.\nEra fillo de Frederico I, a quen sucedeu en 1713. Rapidamente, estivo envolto na disputa con Suecia polo territorio de Pomerania, parte do cal foi entregado mediante o Tratado de Estocolmo en 1720. Esta foi a \u00fanica guerra que emprender\u00eda no seu reinado todo. Aceptou a Pragm\u00e1tica Sanci\u00f3n de 1713, pola que Mar\u00eda Tareixa I recib\u00eda os dominios austr\u00edacos dos Habsburgo e declaraba indivisibles os territorios da Casa de Austria. Non obstante, non logrou a reivindicaci\u00f3n dos ducados de J\u00fclich e Berg.\nO principal problema ao que se enfrontou a s\u00faa administraci\u00f3n, foi a dispersi\u00f3n xeogr\u00e1fica dos seus territorios.\nA diferenza de seu pai, instaurou unha corte austera e eficaz, centralizando a administraci\u00f3n financeira. Desta maneira logrou mellorar a situaci\u00f3n financeira de Prusia. Fortaleceu a industria e ordenou a colonizaci\u00f3n de zonas deshabitadas. Implantou a obrigatoriedade da ensinanza, creando tam\u00e9n escolas.\nEn 1723 fundou o \"Directorio Xeral Supremo de Finanzas, da Guerra e dos Territorios\", composto por cinco ministros e vinte conselleiros que actuaba baixo a s\u00faa propia supervisi\u00f3n. Creou o \"Departamento de Exteriores\" (1728), que dirixe a diplomacia orientada cara a amizade con Austria e a un distanciamento con Francia e Inglaterra.\nMilitarizaci\u00f3n do Estado.\nFrederico sempre vest\u00eda uniforme militar e dedicou gran parte dos seus recursos para o ex\u00e9rcito. A creaci\u00f3n da Garda de Potsdam foi o seu maior logro nesta \u00e1rea. Para esta recrutou (incluso secuestrou) soldados de grande estatura, procedentes de todas partes de Europa. Pedro o Grande de Rusia envioulle 55 soldados da s\u00faa garda, cuxa estatura m\u00ednima era de 1.85 m, en agradecemento pola C\u00e1mara de \u00c1mbar que Frederico le regalara. O n\u00famero de efectivos dobrouse de 40.000 a uns 80.000.\nSucesi\u00f3n.\nA preparaci\u00f3n do fillo de Frederico para sucedelo no trono est\u00e1 rodeada dun dramatismo particular. Creceu baixo a influencia de s\u00faa nai, Sof\u00eda Dorotea de Hannover (irm\u00e1 de Xurxo II), quen lle procurou unha educaci\u00f3n de estilo franc\u00e9s, contraria \u00e1 disciplina militar que Frederico desexaba para el, o que produciu unha relaci\u00f3n pai-fillo conflitiva, a piques de privalo temporalmente da s\u00faa categor\u00eda de Pr\u00edncipe Herdeiro tras un intento de fuxida a Inglaterra, acontecemento polo que se condenou a morte o c\u00f3mplice do rapaz, o tenente Katte.\nFrederico Guillerme morreu en Potsdam en 1740 e finalmente seu fillo substitu\u00eduno baixo o nome de Frederico II de Prusia.\nV\u00e9xase tam\u00e9n.\nLigaz\u00f3ns externas.\nBiograf\u00eda de Frederico Guillerme I "}
{"id": "151977", "revid": "17467", "url": "https://gl.wikipedia.org/wiki?curid=151977", "title": "Rainiero III", "text": ""}
{"id": "151978", "revid": "54334", "url": "https://gl.wikipedia.org/wiki?curid=151978", "title": "Macr\u00f3spora", "text": "En bot\u00e1nica, ch\u00e1mase macr\u00f3spora a espora feminina das espermat\u00f3fitas, as plantas que producen sementes, e corresponde \u00e1 c\u00e9lula nai do \u00f3vulo.\nA espora masculina denom\u00ednase micr\u00f3spora e corresponde ao gran de pole.\nEsta denominaci\u00f3n v\u00e9n do feito destas plantas presentaren alternancia de xeraci\u00f3ns, entre unha fase diploide, o espor\u00f3fito, que produce esporas haploides que, \u00e1 s\u00faa vez, dan orixe \u00e1s c\u00e9lulas sexuais, os gametos.\nOs nomes \"macr\u00f3spora\" e \"micr\u00f3spora\" derivan das distintas dimensi\u00f3ns relativas destas esporas, normalmente m\u00e1is pequenas as masculinas."}
{"id": "151979", "revid": "98629", "url": "https://gl.wikipedia.org/wiki?curid=151979", "title": "Micr\u00f3spora", "text": "En biolox\u00eda, unha micr\u00f3spora \u00e9 unha pequena espora, en contraste coa macr\u00f3spora m\u00e1is longa.\nEn bot\u00e1nica, as micr\u00f3sporas son desenvoltas nos gamet\u00f3fitos masculinos, e as macr\u00f3sporas nos gamet\u00f3fitos femininos. A combinaci\u00f3n de micr\u00f3sporas e macr\u00f3sporas p\u00f3dese atopar s\u00f3 en organismos heterosp\u00f3reos. Nas plantas con semente as micr\u00f3sporas forman os grans de pole, e as macr\u00f3sporas desenv\u00f3lvense coa semente. Moitas das plantas que se reproducen por esporas sen semente s\u00f3 producen unha clase de esporas. Nos fieitos as plantas heterosp\u00f3reas son acu\u00e1ticas ou semiacu\u00e1ticas, inclu\u00eddo os x\u00e9neros \"Marsilea\", \"Regnellidium\", \"Pilularia\", \"Salvinia\", e \"Azolla\". Esta condici\u00f3n \u00e9 tam\u00e9n co\u00f1ecida no x\u00e9nero de Lycophyta \"Selaginella\"."}
{"id": "151981", "revid": "839", "url": "https://gl.wikipedia.org/wiki?curid=151981", "title": "Ilham Aliyev", "text": ""}
{"id": "151983", "revid": "88215", "url": "https://gl.wikipedia.org/wiki?curid=151983", "title": "Brian Joubert", "text": "Brian Joubert, nado o 20 de setembro de 1984, \u00e9 un patinador art\u00edstico franc\u00e9s de longa traxectoria deportiva. Obtivo moitos t\u00edtulos o longo da s\u00faa carreira; foi campi\u00f3n do mundial 2007, campi\u00f3n europeo, campi\u00f3n franc\u00e9s Nacional e campi\u00f3n do Gran Premio de 2006.\nTraxectoria.\nVida persoal.\nBrian Joubert naceu en Poitiers. Sufriu unha enfermidade na que a s\u00faa vida correu perigo os 11 meses de idade debido \u00e1 s\u00faa enfermidade, Joubert escolleu patinaxe art\u00edstica entre todos os deportes m\u00e1is violentos que lle gustaban. Empezou a patinar cando ti\u00f1a tan s\u00f3 catro anos.\nJoubert foi considerado unha celebridade no seu pa\u00eds natal, Francia.\nPrincipios da s\u00faa carreira como patinador.\nA primeira competici\u00f3n internacional de Brian Joubert foi o World Junior Championships de patinaxe art\u00edstica no ano 2000. Non conseguiu clasificarse para o equipo franc\u00e9s para Junior Worlds no pr\u00f3ximo ano: por iso, o presidente da Federaci\u00f3n Francesa Ice Sports, Didier Gailhaguet, puxo a Joubert en 2001 nunha competencia con Top Jump, onde foi o segundo clasificado. A tempada 2000-2001 foi a \u00fanica tempada Joubert pasou no circu\u00edto internacional J\u00fanior.\n2006-2007.\nNos Nacionais franceses, Joubert ga\u00f1ou a medalla de bronce logrando clasificarse para os europeos de 2002. Al\u00ed, conseguiu a medalla de bronce, o cal lle deu un punto para o equipo franc\u00e9s cara \u00e1s Olimp\u00edadas 2002. Cun quinto posto terminar\u00e1 en Trophee 2002 Lalique, acadando a participaci\u00f3n na que para el ser\u00eda a primeira final no Gran Premio de Patinaxe art\u00edstica, e logrando posteriormente a medalla de bronce. Joubert acadou tam\u00e9n a vitoria nos Nacionais franceses, os cales condimentan, o primeiro dos seus seis t\u00edtulos consecutivos. Ademais, Brian logra a medalla de prata nos Europeos de 2003.\nA tempada 2004-2005 comezar\u00e1 ben para Joubert, ga\u00f1ando d\u00faas medallas nun Gran Premio e acadando ademais a medalla de prata nos Europeos 2005. Brian intentou defenderse en 2005e 2006, pero ti\u00f1a resultados un tanto incoherentes\nBrian Joubert terminou cun decepcionante sexto posto nas Olimpiadas de inverno no ano 2006. O patinador ti\u00f1a unhas mellores expectativas cara os Mundiais de 2006 pero finalmente tan s\u00f3 acadou o segundo posto pois a medalla de ouro foi comprada a favor de St\u00e9phane Lambiel."}
{"id": "151987", "revid": "1131", "url": "https://gl.wikipedia.org/wiki?curid=151987", "title": "Soccer City", "text": "O Soccer City, chamado por motivos publicitarios FNB Stadium (\"First National Bank\"), \u00e9 un estadio de f\u00fatbol localizado en Xohanesburgo, Sur\u00e1frica, que foi sede de partidos da Copa Mundial de F\u00fatbol de 2010, entre os cales estiveron o partido inaugural e a gran final entre os Pa\u00edses Baixos e Espa\u00f1a.\nFoi constru\u00eddo en 1987, e dispu\u00f1a de 78.000 espectadores. Foi parcialmente demolido para o mundial de 2010, e a s\u00faa capacidade ampliada a 94.700 espectadores sentados, o que o converte no estadio m\u00e1is grande de \u00c1frica. A maior\u00eda dos grandes acontecementos futbol\u00edsticos de Sur\u00e1frica desenv\u00f3lvense no FNB, xa que se adapta mellor a estes eventos que o pr\u00f3ximo Ellis Park, onde se disputou a final da Copa do Mundo de Rugby de 1995. Soweto e o Centro Nacional de Exposici\u00f3ns en Nasrec est\u00e1n nas s\u00faas proximidades. Unha vez remodelado, volveu ser sede de partidos internacionais da selecci\u00f3n de f\u00fatbol de Sur\u00e1frica, disputando o primeiro deles contra Colombia, o 27 de maio de 2010.\nEventos.\nNo Soccer City xogouse a final da Copa Africana de Naci\u00f3ns 1996, na que Sur\u00e1frica quedou campioa. Tam\u00e9n foi escenario do primeiro discurso multitudinario de Nelson Mandela, tras a s\u00faa liberaci\u00f3n en 1990. En 1993 celebr\u00e1ronse no estadio os funerais por Chris Hani, o l\u00edder do Partido Comunista de Sur\u00e1frica. Foi tam\u00e9n o escenario para o funeral de Nelson Mandela o 10 de decembro de 2013, cinco d\u00edas despois do seu falecemento.\nCopa do Mundo 2010.\nSoccer City albergar\u00e1 o 11 de xu\u00f1o de 2010 o partido inaugural do campionato, entre a elecci\u00f3n do pa\u00eds anfitri\u00f3n e a selecci\u00f3n de M\u00e9xico, e despois catro da primeira rolda, un de oitavos de final, outro de cuartos de final e a gran final. O estadio someteuse a unha importante renovaci\u00f3n para o torneo, cun novo dese\u00f1o inspirado na cer\u00e1mica tradicional africana. O nivel superior estenderase en todo o estadio para aumentar a capacidade a 94.700 espectadores, con 99 suites executivas. Incl\u00fae a construci\u00f3n dunha cuberta el\u00edptica, novas instalaci\u00f3ns de vestiarios e nova iluminaci\u00f3n. As obras foron adxudicadas ao consorcio Grinaker-LTA, e comezaron en febreiro de 2007. En xullo de 2009, o estadio estaba practicamente completado, faltando s\u00f3 por plantar o c\u00e9spede, culminando as obras en decembro de 2009.\nPartidos.\nSoccer City albergou durante o campionato oito encontros (inclu\u00edndo o partido inaugural e a final): cinco encontros da fase de grupos, un de oitavos de final, un de cuartos e a final. Os partidos foron os seguintes:"}
{"id": "151988", "revid": "5132", "url": "https://gl.wikipedia.org/wiki?curid=151988", "title": "FNB Stadium", "text": ""}
{"id": "151989", "revid": "5132", "url": "https://gl.wikipedia.org/wiki?curid=151989", "title": "Estadio Soccer City", "text": ""}
{"id": "151990", "revid": "5132", "url": "https://gl.wikipedia.org/wiki?curid=151990", "title": "First National Bank Stadium", "text": ""}
{"id": "151991", "revid": "5132", "url": "https://gl.wikipedia.org/wiki?curid=151991", "title": "Soccer City Stadium", "text": ""}
{"id": "151996", "revid": "56817", "url": "https://gl.wikipedia.org/wiki?curid=151996", "title": "Alive", "text": "\"Alive\" \u00e9 o primeiro sinxelo da banda estadounidense de rock alternativo Pearl Jam, editado no ano 1992 como parte do seu \u00e1lbum de estrea \"Ten\".\nLista de canci\u00f3ns.\nTodos os temas compostos por Eddie Vedder e Stone Gossard ag\u00e1s onde se indique."}
{"id": "151997", "revid": "98629", "url": "https://gl.wikipedia.org/wiki?curid=151997", "title": "Estadio Moses Mabhida", "text": "O Moses Mabhida \u00e9 un estadio multi\u00fasos situado en Durban (Sur\u00e1frica), constru\u00eddo para a disputa da Copa Mundial de F\u00fatbol de 2010. Leva o nome de Moses Mabhida, un exsecretario xeral do Partido Comunista Surafricano (SACP), e est\u00e1 destinado a ser un estadio de usos m\u00faltiples de categor\u00eda mundial.\nO estadio ten unha capacidade prevista dunhas 70.000 persoas. Est\u00e1 situado no novo Recinto Deportivo Kings Park, como parte dos plans da cidade para a Copa do Mundo da FIFA. Sit\u00faase xunto ao antigo Estadio Kings Park, que dar\u00e1 paso ao novo complexo que incl\u00fae un pavill\u00f3n cuberto, un museo do deporte, novos aparcadoiros e unha estaci\u00f3n de transporte. O nome previsto nun principio para esta instalaci\u00f3n era \"Estadio King Senzangakhona\", e a\u00ednda \u00e9 co\u00f1ecido con este nome nalg\u00fans \u00e1mbitos.\nCaracter\u00edsticas.\nO dese\u00f1o do estadio foi levado a cabo polo Estudo alem\u00e1n GMP Architekten, que xa levou a cabo obras similares en distintas partes do mundo. A caracter\u00edstica principal do estadio \u00e9 o arco que se proxecta 105 m sobre o chan, podendo acceder ao alto do mesmo os espectadores por telef\u00e9rico dende un lateral, ou a trav\u00e9s de centos de chanzos desde o outro. Situado xunto ao Oc\u00e9ano \u00cdndico, o Moses Mabhida Stadium disp\u00f3n dun teito cuberto que lle converte no m\u00e1is vistoso dos novos estadios de Sur\u00e1frica.\nConstruci\u00f3n.\nA s\u00faa construci\u00f3n atrasouse trinta e dous meses sobre os prazos previstos, sendo finalizado en outubro de 2009, e inaugurado o 29 de novembro do mesmo ano. O custo da construci\u00f3n foi de m\u00e1is de 450 mill\u00f3ns de d\u00f3lares, o segundo m\u00e1is caro dos constru\u00eddos para o mundial.\nUtilizaci\u00f3n.\nDurante a disputa do Mundial de F\u00fatbol Sur\u00e1frica 2010, o estadio foi a sede de cinco encontros da fase de grupos, un de oitavos de final e unha semifinal. Despois foi destinado a partidos de f\u00fatbol da liga de Sur\u00e1frica e da selecci\u00f3n nacional, as\u00ed como encontros de rugby e atletismo, entre outros acontecementos.\nCopa do Mundo 2010.\nPartidos.\nO estadio Moses Mabhida albergou durante o campionato sete encontros: cinco encontros da fase de grupos, un de oitavos de final, e unha semifinal. Os partidos foron os seguintes:"}
{"id": "151999", "revid": "5132", "url": "https://gl.wikipedia.org/wiki?curid=151999", "title": "Moses Mabhida Stadium", "text": ""}
{"id": "152000", "revid": "5132", "url": "https://gl.wikipedia.org/wiki?curid=152000", "title": "Moses Mabhida Stadion", "text": ""}
{"id": "152001", "revid": "5132", "url": "https://gl.wikipedia.org/wiki?curid=152001", "title": "Estadio King Senzangakhona", "text": ""}
{"id": "152002", "revid": "5132", "url": "https://gl.wikipedia.org/wiki?curid=152002", "title": "King Senzangakhona Stadium", "text": ""}
{"id": "152003", "revid": "98629", "url": "https://gl.wikipedia.org/wiki?curid=152003", "title": "New England Patriots", "text": "Os New England Patriots son un equipo profesional estadounidense de f\u00fatbol americano con sede na rexi\u00f3n da \u00e1rea metropolitana de Boston, Massachusetts. Forman parte da National Football League (NFL) como membros da American Football Conference (AFC) na s\u00faa Divisi\u00f3n Leste. O equipo xoga os seus partidos como local no Gillette Stadium, situado na localidade de Foxborough, a cal est\u00e1 situada a 34\u00a0km ao suroeste do centro de Boston e 32\u00a0km ao nord\u00e9s de Providence, Rhode Island. A sede do club est\u00e1 tam\u00e9n situada no Gillette Stadium.\nMembro orixinal da American Football League (AFL), os Patriots un\u00edronse \u00e1 NFL en 1970 grazas \u00e1 fusi\u00f3n de ambas competici\u00f3ns. Ao ano seguinte, tras trasladar a s\u00faa sede a Foxborough, o club muda o seu nome orixinal: Boston Patriots. A franqu\u00eda xogou ent\u00f3n no Foxboro Stadium desde 1971 at\u00e9 2001, trasland\u00e1ndose ao seu actual estadio ao comezo da temporada 2002. O principal equipo rival dos Patriots son os New York Jets, con quen mante\u00f1en unha das rivalidades m\u00e1is encarnizadas da NFL.\nOs Patriots participaron en nove Super Bowls ao longo da s\u00faa historia, sete das cales son a partir da chegada \u00e1 franqu\u00eda do adestrador Bill Belichick e o quarterback Tom Brady no ano 2000. Desde aquela convert\u00e9ronse nun dos equipos m\u00e1is existosos da historia da NFL, ga\u00f1ando dezaseis t\u00edtulos da AFC Leste en dezaoito anos desde 2001, con todas as temporadas rematadas con m\u00e1is vitorias que derrotas. bateron, ademais, moitos r\u00e9cords, inclu\u00edndo o maior n\u00famero de vitorias nun per\u00edodo de dez anos (126 no per\u00edodo 2003\u20132012), unha temporada perfecta con 16 vitorias e ningunha derrota, a maior xeira de vitoiras consecutivas da historia da NFL (contando liga regular e playoffs) con 21, e a maior xeira de t\u00edtulos de divisi\u00f3n consecutivos con 10 (2009\u22122019). Ademais, o t\u00e1ndem Belichick-Brady pos\u00fae o r\u00e9cord de m\u00e1is Super Bowls disputadas polo mesmo par adestrador e quarterback con novo, das que ga\u00f1aron seis. Os Patriots son xunto cos Pittsburgh Steelers o equipo con maior n\u00famero de Super Bowls ga\u00f1adas (6), perdidas (5) e disputadas (11).\nHistoria.\nFundaci\u00f3n.\nA historia dos New England Patriots comeza o 16 de novembro de 1959 cando ao empresario William \"Billy\" Sullivan e a Sullivan Brother Printers, propiedade de Joseph Sullivan, se lles concedeu a oitava e \u00faltima franqu\u00eda da a\u00ednda en desenvolvemente American Football League (AFL). O seguinte inverno, os veci\u00f1os da cidade enviaron miles de ideas para escoller o nome do novo equipo de f\u00fatbol americano de Boston. Finalmente, o 20 de febreiro, Sullivan escolle o nome de \"Boston Patriots\", o cal fora suxerido por 74 seareiros, entre os cales sen encontraba Larry Kepne. A escolla do nome ten a ver cos hist\u00f3ricos patriotas da Guerra da Independencia. Inmediatamente despois o artista Phil Bissell desenvolve o logo de \"Pat Patriot\".\nO primeiro adestramento da franqu\u00eda foi o 4 de xullo de 1960, pouco m\u00e1is de dous meses antes do primeiro partido oficial. As\u00ed, o 9 de setembro, os Boston Patriots debutan ante os Denver Broncos no primeiro partido de tempada regular do AFL. Os Broncos derrotaron aos Patriots 13-10. Nas s\u00faas primeiras tres tempadas, os Patriots conseguiron unha puntuaci\u00f3n acumulada de 23-17, mais non acadaron os playoffs en ning\u00fan dese tres anos. Con todo, en 1963 o equipo procl\u00e1mase campi\u00f3n da Divisi\u00f3n Leste da AFL e xoga por vez primeira as eliminatorias polo t\u00edtulo. En semifinais conseguen vencer aos Buffalo Bills por 26-8, a\u00ednda que despois non son capaces de vencer na final aos San Diego Chargers, equipo que ga\u00f1a por 51-10. Durante o resto da d\u00e9cada o equipo non volve a xogar os playoffs.\nDurante esta s\u00faa etapa da AFL, o equipo non tivo ning\u00fan estadio permanente. De feito, foron utilizados o Nickerson Field, o Harvard Stadium, Fenway Park e o Alumni Stadium, todos eles situados en Boston ou nas proximidades. Os primeiros xogadores destacados do equipo foron os defensive tackles Jim Lee \"Earthquake\" Hunt e Houston Antwine, o quarterback Vito \"Babe\" Parilli e o flanker-placekicker Gino \"The Duke\" Cappelletti. Hunt, Parilli e Cappelletti xogaron todos anos da existencia da AFL. Hunt e Cappelletti pasaron en total dez anos no equipo de Massachusets. C\u00f3mpre destacar que Cappelletti foi o m\u00e1ximo anotador da historia da AFL. Posteriormente chegar\u00edan \u00e1 franqu\u00eda estrelas como o defensive end Larry Eisenhauer, o fullback Jim Nance e middle linebacker e futuro membro do Hall of Fame Nick Buoniconti.\nComezos na NFL.\nComo resultado da fusi\u00f3n da NFL coa AFL, os Patriots un\u00edsronse \u00e1 NFL en 1970. A franqu\u00eda foi inclu\u00edda na American Football Conference (AFC), onde permanencen desde aquela. O debut, con todo, non ser\u00eda o deseaxado, xa que os Patriots remtaron cun balance de 2-12, o peor da nova liga. Ao ano seguinte, tras pasar toda a s\u00faa historia mudando de terreo de xogo en diferentes sitios da \u00e1rea metropolitana de Boston, o equipo trasl\u00e1dase a un novo estadio en Foxborough. Denomidado na s\u00faa inauguraci\u00f3n Schaefer Stadium, mudar\u00eda de nome en 1983 a Sullivan Stadium e en 1990 a Foxborough Stadium. Ademais, para reflictir o feito de que o equipo estaba agora localizado na \u00e1rea metropolitana da cidade, en marzo de 1971 o equipo mudo o seu nome a New England Patriots. Sullivan considerou tam\u00e9n o nome de Bay State Patriots, mais rexeitou o nome porque ser\u00eda inevitablemente abreviado como \"BS Patriots\".\nEn 1973 a franqu\u00eda contrata como adestrador xefe e xerente xeral a Chuck Fairbanks, quen chegaba de dirixir con not\u00e1bel \u00e9xito \u00e1 Universidade de Oklahome, a cal situou entre os dez mellores equipo de f\u00fatbol americano universitario do pa\u00eds. Xa no equipo de Boston, comezou a crear unha das m\u00e1is talentosas escuadras da NFL nos anos 1970, a\u00ednda que sen chegar a conseguir ning\u00fan t\u00edtulo. Tras acabar en 1974 cun balance de 7-7 e en 1975 cun 3-11, acomet\u00e9ronse varias mudanzas de importancia no equipo, destacando o traspaso de Plunkett aos San Francisco 49ers e a fichaxe do seu substituto, Steve Grogan. Grogan e Fairbanks encontraron o \u00e9xito en 1976: os Patriots terminaron 11-3, o mellor resultado na historia da franqu\u00eda at\u00e9 ese momento, e clasific\u00e1ronse para os playoffs por primeira vez desde 1963. Por\u00e9n, pero perderon ante os Oakland Raiders 24-24 na primeira rolda nun partido marcado por unha falta controvertida sinalada polo \u00e1rbitro Ben Dreith contra o xogador defensivo Ray \"Sugar Bear\" Hamilton. A decisi\u00f3n foi tan disputada que Dreit nunca m\u00e1is volveu arbitrar ante os New England Patriorts.\nEn 1978, Fairbanks foi despedido como adestrador xefe cando se revelou que fora secretamente contratado como adestrador xefe da Universidade de Colorado. Foi substitu\u00eddo por Ron Erhardt, ao que \u00e1 s\u00faa vez sucedeu Ron Meyer en 1981. De 1977 a 1984, os Patriots s\u00f3 alcanzaron os playoffs as tempadas de 1978 e 1982, sa\u00edndo en ambas derrotados na primeira rolda. En busca de mellorar o liderado, os Sullivan trocaron a Ron Meyer por Raymond Berry en 1984. Ao ano seguinte, os Patriots fixeron un balance de 11-5 en temporada regular, conseguindo o dereito de participar nos playoffs por ser un dos mellores equipos de entre os non clasificados directamente (posto co\u00f1ecido como \"wild card\"). Con Berry convert\u00e9ronse no primeiro equipo en ga\u00f1ar tres partidos como visitante nas eliminatorias para chegar \u00e1 Super Bowl. Na final, a\u00ednda que gozando dunha vantaxe de 3-0 durante o primeiro cuarto, os Patriots perderon ente os Chicago Bears por 46-10. Na seguinte temporadada, os de Boston ga\u00f1aron a AFC Leste de novo cun balance de 11-5, mais esta vez nos playoffs perderon na primeira rolda de playoffs ante os Denver Broncos na primeira rolda dos playoffs.\nCrise financeira e deportiva.\nDurante o finais dos anos 1980 e principios da seguinte d\u00e9cada, os Patriots non conseguiron clasificarse nunca para os playoffs. Isto manifestouse en constantes trocos de adestradores e problemas na administraci\u00f3n por parte dos Sullivan. A familia perde mill\u00f3ns de d\u00f3lares en investimentos custosos, inclu\u00edndo o \"Victory Tour\" de The Jackson Five en 1984 e aproximadamente 100 mill\u00f3ns de d\u00f3lares na franqu\u00eda. Como consecuencia, os Sullivan v\u00edronse forzados a vender o equipo por 84 mill\u00f3ns ao magnate propietario de Remington Products, Victor Kiam, en 1988. Con todo, Billy Sullivan e o seu fillo permaneceron, respectivamente, como presidente e xerente xeral da franqu\u00eda. Mentres tanto, Robert Kraft comezou a s\u00faa relaci\u00f3n cos Patriots ao comprar o Sullivan Stadium (previamente Schaefer Stadium) o 23 de novembro de 1988. Durante esta mudanza de liderado, o adestrador Berry foi remplazado por Rod Rust.\nA peor camapa\u00f1a na historia da franqucia dos Patriots vi\u00f1o baixo o mando de Rust en 1990, cando o equipo terminou 1-15. Finalmente, Rust foi despedido despois ao finalizar a temporada, sendo substitu\u00eddo por Dick MacPherson. En setembro, os Patriots v\u00edronse envolvidos nun esc\u00e1ndalo de acoso sexual cando o Boston Herald deu a noticia de que Lisa Olson fora acosada sexualmente e insultada verbalmente por varios xogadores dos Patriots nos vestiarios do equipo. A NFL investigou o incidente e o comisionado da NFL multou ao equipo con 50.000 d\u00f3lares. Tam\u00e9n varios xogadores foron multados: Zeke Mowatt con 12.500 d\u00f3lares e Michael Tompson e Robert Perryman con 5000 cada un. Este asunto foi ademais unha das raz\u00f3ns polas cales Rod Rust foi rapidamente despedido do seu posto como adestrador xefe.\nEn 1992, chega \u00e1 franqu\u00eda un novo dono, o empresario de St. Louis James Orthwein. Por toda Nova Inglaterra, os comentaristas deportivos e os afeccionados rumoreaban a psobilidade de que a Orthwein trasladase a franqu\u00eda en \u00e1 s\u00faa cidade. Con todo, non se realizou ning\u00fan movemento para a tempada dese ano. En 1993, os Patriots volveron realizar mudanzas a nivel deportivo ao despedir a MacPherson e contratar ao adestrador Bill Parcells. A fichaxe m\u00e1is destacada para 1993 foi Drew Bledsoe, quen ser\u00eda o quarterback do equipo at\u00e9 2001. A pesar do novo xogador, os resultados do ano foron negativos, e os rumores da recolocaci\u00f3n continuaron tras a tempada. Para salvar ao equipo da mesma, Robert Kraft venceu a unha forte competencia e obtivo a propiedade absoluta dos Patriots en 1994.\nOs Patriots comezaron a temporada de 1994 elixindo na primeira rolda do draft ao linebacker Willie McGinest, o cal posteriormente se converter\u00eda nun importante xogador da historia da franqu\u00eda. Ese mesmo ano o equipo chega so playoffs, mais o equipo perde en primeira rolda por 20-13 ante os Cleveland Browns. A temporada de 1995 cun ser\u00eda peor, e o equipo acaba cun balance de 6-10. Por\u00e9n, Kraft decide manter a Parcells como adestrador. Ao ano seguinte o equipo acada un destac\u00e1bel balance de 11-5, ga\u00f1ando o campionato da AFC Leste. Tras ga\u00f1ar aos Pittsburgh Steelers cun contundente 28-3 na rolda divisional, os Patriots ga\u00f1an tam\u00e9n con claridade (20-6) aos Jacksonville Jaguars na final da Conferencia Americana, clasific\u00e1ndose por segunda vez \u00e1 Super Bowl. Na final agasradaban os Green Bay Packers de Brett Favre. Por\u00e9n, ao igual que sucedera en 1986, o equipo queda \u00e1s portas do t\u00edtulo tras perder por 35-21.\nDebido ao incremento da tensi\u00f3n entre Parcells e Kraft, o primeiro foi remplazado por Pete Caroll en 1997. Mentres tanto, os Patriots e os New York Jets comezaron a intercambiar xogadores e adestradores, inclu\u00edndo ao at\u00e9 ese ent\u00f3n adestrador en xefe dos NY Jets, Eric Mangini, o mencionado Parcells e o running back Curtis Martin. Os Patriots terminaron o ano 1997 cun resultado de 10-6, suficientemente bo para obter o primeiro lugar na AFC Leste. NA rolda inaugural dos playoffs os Patriots derrotaron aos Miami Dolphins 17-3 en casa, antes de perder ante os Pittsburgh Steelers cun marcador de 7-6. Un ano despois, os Patriots terminan cun balance de 9-7, perdendo esta vez xa na primeira rolda dos playoffs ante os Jacksonville Jaguars. A mala tempada de 1999 terminou co despedimento de Carroll.\nA era de Belichick e Brady.\nDespois do despedimento de Pete Carrol en xaneiro de 2000, o dono dos Patriots Robert Kraft contratou como adestrador xefe ao adestrador asistente dos New York Jets Bill Belichick. O novo t\u00e9cnico reestruturou o cadro de persoal da franqu\u00eda. Na pretemporada, despois de que varios xogadores chegasen f\u00f3ra de forma, declarou que o equipo \"non pode ga\u00f1ar con 40 bos xogadores cando outros equipos te\u00f1en 53\". Os Patriots acabaron a primeira temporada desta era cun r\u00e9cord de 5\u221211, acabando no \u00faltimo lugar da AFC Leste e non xogando os playoffs por segunda temporada consecutiva. A franqu\u00eda aproveitou tam\u00e9n este ano para actualizar os logotipos e uniformes. As principais mudanzas foron o uso dun azul m\u00e1is escuro e o uso de fontes m\u00e1is modernas.\nA comezos da seguinte temporada Drew Bledsoe, quarterback titular do equipo, lesionouse. Na s\u00faa ausencia, Tom Brady, unha elecci\u00f3n de sexta rolda do draft de 2000, sa\u00edu ao campo ga\u00f1ou tres partidos consecutivos como titular, batendo un r\u00e9cord da NFL ao non permitir ningunha intercepci\u00f3n nos seus primeiros 162 pases. Grazas a isto, Brady ga\u00f1ou a confianza de Belichick e dos seus compa\u00f1eiros e, cando Bledsoe volve estar listo para xogar, o adestrador anunciou que Brady continuar\u00eda no posto. A pesar de que nun principio Bledsoe non estivo contento con seu novo papel, non casou problemas ao equipo e apoiou a Brady e aos Patriots. Liderados por Brady, a nova estrela para os seareiros locais, os Patriots continuaron xogando ben, ga\u00f1ando os seus \u00faltimos seis partidos e conseguindo o t\u00edtulo da AFC Leste cun balance de 11\u20135. Xa nos playoffs, derrotaron na rolda divisional aos Oakland Raiders nun controvertido partido chamado pola prensa \"Tuck Rule Game\" e na final de conferencia aos Pittsburgh Steelers, chegando \u00e1 Super Bowl. Na final derrotaron aos St. Louis Rams cun gol de campo de Adam Vinatieri nos \u00faltimos segundos. Foi a primeira vitoria dos Patriots nunha Super Bowl, sendo Brady foi nomeado mellor xogador do partido. Ao acabar a temporada Bledsoe foi traspasado aos Buffalo Bills.\nNa seguinte temporada os Patriots ixeron balance de 9\u20137, insuficiente para acadar os playoffs. A campa\u00f1a seguinte comeza mal para os de Boston, perdendo na primeira xornada ante os Buffalo Bills por 31-0 e na cuarta ante os Washington Redskins por 17-20, facendo un balance de 2\u22122 nas catro primeiras xornadas. Con todo, o equipo encadea doce vitorias consecutivas para acabar cun r\u00e9cord de 14\u22122, conseguindo o t\u00edtulo de divisi\u00f3n. Tras ga\u00f1ar dous partidos m\u00e1is en playoffs aos Tennessee Titans e aos Indianapolis Colts de Peyton Manning, o equipo chega de novo \u00e1 Super Bowl, conseguindo o seu segundo t\u00edtulo tras ga\u00f1ar aos Carolina Panthers por 32-29, sendo os \u00faltimos tres puntos novamente dun gol de campo de Vinatieri. Brady foi nomeado MVP do Super Bowl por segunda vez na s\u00faa carreira.\nAo ano seguinte contin\u00faa a xeira de vitorias, batendo o r\u00e9cord con dezaoito grazas \u00e1 vitoria sobre os Miami Dolphins. De feito, a\u00ednda seguir\u00edan invictos at\u00e9 chegar \u00e1 vix\u00e9simo segundo partido, onde perden ante os Steleers. Despois de acabar a temporada 14-2, os Patriots derrotaron aos Colts e aos Steelers cami\u00f1o da Super Bowl XXXIX, onde venceron aos Philadelphia Eagles cun marcador de 24-21, convert\u00e9ndose no primeiro equipo en seis anos e o oitavo na historia en repetir como campi\u00f3ns da NFL, ademais de no segundo equipo en ga\u00f1ar tres Super Bowls en catro anos, igualando o fito dos Dallas Cowboys de comezos da d\u00e9cada de 1990. Cabe engadir que estas tres Super Bowls conseguidas foron por vitorias de tres puntos, d\u00faas das cales chegaron grazas a un gol de campo no \u00faltimo segundo de Adam Vinatieri. Os Patriots ga\u00f1aron as s\u00faas tres Super Bowls por tres puntos, dous dos cales vi\u00f1eron cun gol de campo no derradeiro segundo por Adam Vinatieri.\nDespois da temporada 2004, os dous coordinadores, Charlie Weis e Romeo Crennel, deixaron o equipo na procura de traballo como adestradores xefe, as\u00ed como importantes xogadores. Ao final da temporada, os Patriots ga\u00f1aron de novo a AFC Leste cun balance de 10\u22126, derrotando aos Jacksonville Jaguars 28-3 na primeira rolda dos playoffs, antes de perder ante os Denver Broncos por 27-13. New England converteuse as\u00ed no s\u00e9timo equipo da NFL en fallar no seu intento de conseguir tres Super Bowls consecutivas. Compre destacar que no \u00faltimo partido da temporada regular ante os Dolphins (derrota por 26-28), Doug Flutie realizou un drop kick para conseguir un punto de extra point, o primeiro na liga desde 1941. En 2006, chegados a playoffs, os Patriots conseguiron a vitoria fronte os San Diego Chargers mais foron derrotados na final de conferencia polos Colts.\nDespois da derrota na final de conferencia contra Indianapolis, os Patriots iniciaron esa tempada cunha das mellores na historia da franqu\u00eda A isto axudou a chegada de Adalius Thomas, Junior Seau, Donte' Stallworth, Sammy Morris e Kelley Washington. No draft elixen, entre outros ao safety Brandon Meriweather e a Randy Moss, unha das adquisici\u00f3ns m\u00e1is importantes do equipo. Nesta temporada 2007 os Patriots conseguen unha temporada regular perfecta ao ga\u00f1ar os dezaseis partidos (16-0). Nos playoffs conseguen o t\u00edtulo da AFC, clasific\u00e1ndose para a Super Bowl. Por\u00e9n, a pesar de non ser derrotados en toda a temporada, perden na final ante os New York Giants de Eli Manning (17-14). A temporada seguinte estivo marcada pola lesi\u00f3n de Brady, sendo a \u00fanica vez en toda a d\u00e9cada que o equipo non consegue ga\u00f1ar o t\u00edtulo de divisi\u00f3n. Con todo, a partir da seguinte temporada, os Patriots volven \u00e1 senda da vitoria con dous campionatos m\u00e1is da AFC (2011, 2014) e unha Super Bowl (2015) ga\u00f1ada aos Seattle Seahawks. Na temporada 2016 os Patriots volven chegar \u00e1 Super Bowl, onde agardaban os Atlanta Falcons. Tras ir perdendo por 3\u221228 a falta de 12 minutos para o final do partido, conseguen remontar no \u00faltimo cuarto para ir \u00e1 pr\u00f3rroga e culminar unha das maiores remontadas da historia da NFL, vencendo finalmente por 34\u221228.\nRivalidades.\nEn termo de n\u00famero de partidos xogados, os Patriots tiveron m\u00e1is veces como rivais aos seus compa\u00f1eiros da actual ou antiga divisi\u00f3n AFC East. Isto incl\u00fae os seus actuais equipos, os New York Jets, os Miami Dolphins e os Buffalo Bills, as\u00ed como antigamente os Indianapolis Colts.\nNew York Jets.\nA rivalidade de maior proximidade xeogr\u00e1fica dos Patriots \u00e9 a que mant\u00e9n cos New York Jets. Ambos equipos comparten divisi\u00f3n desde a s\u00faa fundaci\u00f3n en 1960, xogando entre eles polo menos d\u00faas veces ao ano desde esa data. Con todo, a rivalidade entre os Jets e Patriots comezou a aumentar en 1996, cando o daquela adestrador dos de Boston Bill Parcells deixou o equipo para converterse no novo t\u00e9cnico dos de Nova York; precisamente, foi substitu\u00eddo polo ex-adestrador dos Jets Pete Carroll. Cando despois de catro anos Carroll foi despedido, Bill Belichick, asistente de Parcells, renunciou ao seu pasto cando \u00eda ser nomeado adestrador dos Jets para converterse no novo t\u00e9cnico dos Patriots. Seis anos m\u00e1is tarde, Eric Mangini, asistente de Belichick, converteuse en adestrador dos Jets.\nLogo e uniformes.\nO logotipo orixinal dos Patriots, utilizado s\u00f3 durante a temporada 1960 era un tricorne. Ao ano segunite, e at\u00e9 1992, foi substitu\u00eddo pola figura dun \"minuteman\", colonos civ\u00eds que loitaron de forma independente durante a Guerra de Independencia, suxeitando un bal\u00f3n de f\u00fatbol. O dese\u00f1o, obra do artista Phil Bissell, foi bautizado polo fundador da fraqu\u00eda como \"Pat Patriot\" o cal se acabar\u00eda por converter na mascota do equipo. En 1993 o equipo muda o seu logo, consistindo o novo nunha cabeza de cor gris dun \"minuteman\" vestindo un chapeu vermello, branco e azul, que comeza tendo forma de tricorne mais que acaba por ser unha especie de bandeira ao vento. Este novo escudo \u00e9 co\u00f1ecido popularmente como o \"Flying Elvis\" (do ingl\u00e9s: \"Elvis voador\"). O \u00faltimo retoque do escudo foi o cambio da tonalidade do azul no ano 2000.\nEn canto aos uniformes, orixinalmente os Patriots vestiron camisolas vermellas con tipograf\u00eda branca en casa, e camisolas brancas con tipograf\u00eda vermella f\u00f3ra. Ambos uniformes utilizaban pantal\u00f3ns e cascos brancos, no cal estaban debuxadas d\u00faas li\u00f1as vermella e o logo do chapeu, o cal a partir de 1961 mudou ao de \"Pat Patriot\". Pouco tempo despois, en 1964, engad\u00eduselle ao casco unha terceira li\u00f1a azul. Non ser\u00eda esta a \u00fanica inclusi\u00f3n desta cor, xa que en 1973 os n\u00fameros, tanto do uniforme local como o de visitante ga\u00f1aron unha li\u00f1a azul que os rodeaba. En 1979, os Patriots comezaron a levar ocasionalmente pantal\u00f3ns de cor vermella coas camisolas brancas. Esta idea foi desbotada en 1981, mais recuperada de novo entre 1984 e 1998 e entre 1990 e 1992.\nNa temporada 1993 os Patriots fixeron unha mudanza de estilo total, comezando coa introduci\u00f3n do anteriormente mencionado logotipo do \"Flying Elvis\". Os novos uniformes consist\u00edan nunha camisola azul escuro para os partidos na casa e un branco para os de f\u00f3ra. En canto ao casco, pasou a ser de cor prata co novo logotipo impreso e sen ning\u00fan tipo de adorno m\u00e1is. Ambos conxuntos utilizaban pantal\u00f3ns tam\u00e9n de cor prata, orixinalmente adornados con faixas semellantes \u00e1s do novo logotipo, mais que tras unha temporada mudaron a li\u00f1as sinxelas de cor azul e vermello. Os primeiros uniformes co novo dese\u00f1o contaban con tipofraf\u00eda de cor vermella, mais tras un ano mudaron ao actual branco con bordo vermello.\nEn 1995, os Patriots mudaron a tipograf\u00eda dos n\u00fameros a outra m\u00e1is redondeada cunha sombra paralela. De feito, foron un dos primeiros equipos en adoptar n\u00fameros personalizados, unha tendencia habitual nos anos seguintes. Con todo, no ano 2000, tam\u00e9n se converteron nun dos poucos equipos en retomar os n\u00fameros do anterior estilo. Tam\u00e9n ese mesmo ano mudaaron o ton do azul do equipamento a un m\u00e1is escuro. Aproveitaron incluso para mudar os pantal\u00f3ns de cor gris do uniforme visitante, que non tivera moito \u00e9xito, a uns de cor azul, mantendo a camisola branca.\nEstadio.\nDesde o ano 2002, os estadio local dos Patriots \u00e9 o Gillette Stadium, unha instaci\u00f3n que tivo un custo de 350 mill\u00f3ns de d\u00f3lares financiados por Kraft. A s\u00faa construci\u00f3n comezou o 24 de marzo de 2000, sendo dous anos despois, o 11 de maio de 2002, o primeiro evento oficial celebrado no estadio: un partido de f\u00fatbol dos Revolution. Por\u00e9n, a gran cerimonia de inauguraci\u00f3n ser\u00eda o 9 de setembro co partido de f\u00fatbol americano entre os Patriots e os Pittsburgh Steelers, reeditando a Super Bowl daquel ano. O Gillette Stadium \u00e9 tam\u00e9n a sede das oficinas administrativas do equipo e da s\u00faa compa\u00f1\u00eda propietaria, The Kraft Group, as\u00ed como do equipo da Major League Soccer (MLS), tam\u00e9n propiedade de Kraft, New England Revolution. O estadio ten capacidade para albergar a 66.829 espectadores, inclu\u00edndo 87 palcos de luxo.\nO c\u00e9spede do terreo de xogo era orixinariamente de c\u00e9spede natural, mais en 2006 foi substitu\u00eddo por FieldTurf. Nas proximidades do estadio foi constru\u00eddo, comezando en 2007, un \"centro de estilo de vida e entretemento\", valorado en 375 mill\u00f3ns de d\u00f3lares, co nome de Patriot Place; entre as instalaci\u00f3ns m\u00e1is grandes do centro est\u00e1 o restaurante CBS Scene. Antes do 2002, os Patriots xogaron como locais no Foxboro Stadium, recinto que databa do ano 1971, segundo ano tras a fusi\u00f3n da AFL coa NFL. Cando a finais desa d\u00e9cada se precisou dun novo recinto, pois o antigo, con m\u00e1is de vinte anos de uso, xa non atend\u00eda as necesidades, pensouse en trasladar ao equipo a Hartford, Connecticut. Con todo, a idea foi abandonada e decidiuse constru\u00edr Gillette Stadium ao lado do antigo Foxboro Stadium. Durante os anos previos a esta fusi\u00f3n, os Boston Patriots xogaron en numerosos recintos localizados en Boston ou nas s\u00faas proximidades como Braves Field, Harvard Stadium, Fenway Park e Alumni Stadium.\nXogadores.\nHall of Fame dos Patriots.\nOs New England Patriots inclu\u00edron desde 1991 a vinte e dous ex xogadores e dous contribuidores no seu Hall of Fame (do ingl\u00e9s: \"Sal\u00f3n da Fama\"). Un comit\u00e9 de membros dos medios de comunicaci\u00f3n e persoal do club seleccionaron 11 xogadores para a s\u00faa inclusi\u00f3n entre 1991 e 2001, seguido de seis anos nos que non foi inclu\u00eddo ningu\u00e9n m\u00e1is. En 2007, previo \u00e1 inauguraci\u00f3n en 2008 do sal\u00f3n Patriot Place, os Patriots nomearon a un novo comit\u00e9para seleccionar a tres candidatos, aos cales se unir ao ga\u00f1ador dunha votaci\u00f3n a trav\u00e9s de internet. Para poder ser elixidos, os xogadores deb\u00edan ter estado retirados durante, como m\u00ednimo, catro anos. A partir de 2001, un comit\u00e9, que se re\u00fane cada cinco anos, ten a posibilidade de votar a un xogador que leve retirado polo menos 25 anos. Adicionalmente, catro dos membros do Sal\u00f3n da Fama dos Patriots foron inclu\u00eddos no Pro Football Halla of Fame: John Hannah, Nick Buoniconti, Mike Haynes e Andre Tippett.\nAdemais, outros tres xogadores inclu\u00eddos no Pro Football Hall of Fame pasaron parte da s\u00faa carreira nos Patriots:\nDorsais retirados.\nOs New England Patriots retiraron os seguintes son os dorsais para o seu uso a modo de homenaxe."}
{"id": "152004", "revid": "56817", "url": "https://gl.wikipedia.org/wiki?curid=152004", "title": "Jeremy", "text": "\"Jeremy\" \u00e9 un sinxelo da banda estadounidense de rock alternativo Pearl Jam, editado en agosto de 1992 como terceiro sinxelo do seu \u00e1lbum \"Ten\". O tema acadou o n\u00famero sete da lista \"Billboard 200\" e o cinco nas listas \"Mainstream Rock\" e \"Modern Rock Billboard\". A canci\u00f3n foi inclu\u00edda no recompilatorio de grandes \u00e9xitos do ano 2004 \"rearviewmirror (Greatest Hits 1991-2003)\", e unha versi\u00f3n remesturada apareceu na reedici\u00f3n do 2009 de \"Ten\"."}
{"id": "152005", "revid": "1131", "url": "https://gl.wikipedia.org/wiki?curid=152005", "title": "Cape Town Stadium", "text": "O Cape Town Stadium en Cidade do Cabo, Sur\u00e1frica, \u00e9 un estadio deportivo constru\u00eddo para o Mundial de F\u00fatbol de Sur\u00e1frica 2010. Durante a fase de proxecto o estadio era co\u00f1ecido como \"Green Point Stadium\", o cal era o nome da zona deportiva que estaba situada no lugar previamente. Ese nome \u00e9 a\u00ednda \u00e1s veces utilizado na documentaci\u00f3n do Mundial.\nO estadio est\u00e1 situado en Green Point, entre o outeiro de Signal e o Oc\u00e9ano Atl\u00e1ntico, preto do centro da cidade de Cidade do Cabo e ao Victoria &amp; Alfred Waterfront, un popular centro de comercio e turismo. O estadio ten capacidade para 69.070 espectadores. \u00c9 tam\u00e9n co\u00f1ecido como o \"African Renaissance Stadium\" (Estadio do Rexurdimento Africano).\nDatos.\nLevantado sobre os terreos que ocupaba un antigo campo de golf, Green Point (situado no barrio hom\u00f3nimo de Cidade do Cabo) sit\u00faase moi pr\u00f3ximo ao Oc\u00e9ano Atl\u00e1ntico, nunha zona pr\u00f3xima aos principais centros de transportes da cidade. O seu aforamento durante a Copa do Mundo de F\u00fatbol ser\u00e1 de 69.070 espectadores, divididos nun anfiteatro inferior de 23.800 e dous superiores de 23.000 espectadores cada un, sendo o segundo de maior capacidade do campionato. O custo total do complexo foi de 600 mill\u00f3ns de d\u00f3lares. A pesar de que o prazo orixinal estipulado pola FIFA para a s\u00faa finalizaci\u00f3n expiraba en 2008, diferentes problemas atrasaron esta data. Finalmente, foi inaugurado o 14 de decembro de 2009. A cidade xa posu\u00eda outro grande estadio, o Estadio Newlands, onde se disputaron encontros correspondentes \u00e1 Copa do Mundo de Rugby de 1995, que pasar\u00e1 a albergar exclusivamente encontros de rugby.\nCopa do Mundo 2010.\nPartidos.\nO Cape Town Stadium albergou durante o campionato oito encontros: cinco encontros da fase de grupos, un de oitavos de final, e un de cuartos de final e unha semifinal. Os partidos foron os seguintes:"}
{"id": "152006", "revid": "5132", "url": "https://gl.wikipedia.org/wiki?curid=152006", "title": "Estadio Cape Town", "text": ""}
{"id": "152007", "revid": "5132", "url": "https://gl.wikipedia.org/wiki?curid=152007", "title": "Green Point Stadium", "text": ""}
{"id": "152008", "revid": "5132", "url": "https://gl.wikipedia.org/wiki?curid=152008", "title": "Estadio Green Point", "text": ""}
{"id": "152009", "revid": "5132", "url": "https://gl.wikipedia.org/wiki?curid=152009", "title": "African Renaissance Stadium", "text": ""}
{"id": "152010", "revid": "5132", "url": "https://gl.wikipedia.org/wiki?curid=152010", "title": "Estadio do Rexurdimento Africano", "text": ""}
{"id": "152011", "revid": "5132", "url": "https://gl.wikipedia.org/wiki?curid=152011", "title": "Estadio do Renacemento Africano", "text": ""}
{"id": "152012", "revid": "5132", "url": "https://gl.wikipedia.org/wiki?curid=152012", "title": "Estadio de Cidade do Cabo", "text": ""}
{"id": "152013", "revid": "5132", "url": "https://gl.wikipedia.org/wiki?curid=152013", "title": "Estadio da Cidade do Cabo", "text": ""}
{"id": "152014", "revid": "5132", "url": "https://gl.wikipedia.org/wiki?curid=152014", "title": "Estadio de Capet\u00f3n", "text": ""}
{"id": "152015", "revid": "5132", "url": "https://gl.wikipedia.org/wiki?curid=152015", "title": "Kaapstad Stadion", "text": ""}
{"id": "152016", "revid": "56817", "url": "https://gl.wikipedia.org/wiki?curid=152016", "title": "Oceans", "text": "\"Oceans\" \u00e9 un sinxelo da banda estadounidense de rock alternativo Pearl Jam, editado no ano 1992 como cuarto sinxelo do \u00e1lbum de estrea da banda \"Ten\". Versi\u00f3ns remesturadas da canci\u00f3n poden atoparse no sinxelo \"Even Flow\" e na reedici\u00f3n de \"Ten\" do ano 2009.\nListaxe de canci\u00f3ns.\nTodos os temas compostos por Eddie Vedder, Stone Gossard e Jeff Ament ag\u00e1s onde se indique."}
{"id": "152017", "revid": "23204", "url": "https://gl.wikipedia.org/wiki?curid=152017", "title": "Houston Texans", "text": "Os Houston Texans son un equipo profesional de f\u00fatbol americano da cidade de Houston, no estado de Texas, que compite na divisi\u00f3n Sur da American Football Conference (AFC), na National Football League (NFL). Os Texans foron creados no 2002 como equipo de expansi\u00f3n, completando a lista dos 32 equipos actuais, polo que \u00e9 o equipo de m\u00e1is recente creaci\u00f3n da liga. O anterior equipo da cidade, os Houston Oilers, mud\u00e1ronse a Nashville, no estado de Tennessee, adoptando o nome de Tennessee Titans en 1999.\nOs Texans a\u00ednda non disputaron ning\u00fan partido de postempada, e son un dos seis equipos que a\u00ednda non participaron na Super Bowl."}
{"id": "152018", "revid": "1131", "url": "https://gl.wikipedia.org/wiki?curid=152018", "title": "Ellis Park", "text": "O Ellis Park, chamado por motivos publicitarios Coca-Cola Park (\"First National Bank\"), \u00e9 un estadio de rugby e de f\u00fatbol localizado en Xohanesburgo, Sur\u00e1frica, que foi sede de partidos da Copa Mundial de F\u00fatbol de 2010. Este estadio acolleu a final da Copa do Mundo de Rugby 1995 onde a selecci\u00f3n de rugby de Sur\u00e1frica ga\u00f1ou, feito representado na pel\u00edcula \"Invictus\".\nHistoria.\nInaugurado en 1928, foi demolido e reconstru\u00eddo en 1982. Ten unha capacidade de 62.567 espectadores para partidos de rugby ou f\u00fatbol. At\u00e9 a construci\u00f3n dos novos escenarios da Copa Mundial de F\u00fatbol de 2010, era o estadio m\u00e1is moderno do pa\u00eds. Ellis Park \u00e9 a sede do Orlando Pirates F.C., que se converteu en 1995 no primeiro equipo de Sur\u00e1frica en alzarse co t\u00edtulo da Copa Africana de Clubs Campi\u00f3ns.\nO 11 de abril de 2001 foi escenario dunha das maiores traxedias do deporte: durante un encontro entre Kaizer Chiefs e Orlando Pirates, 43 seareiros morreron tentando acceder ao seu interior, cando xunto con 30.000 persoas m\u00e1is tentaban ingresar a un estadio que xa estaba cheo. Albergou a final da Copa do Mundo de Rugby 1995 e foi unha das sedes da Copa Mundial de 2010. Para esta competici\u00f3n, a s\u00faa capacidade ampliouse ata 70.000 localidades, cunha remodelaci\u00f3n m\u00ednima.\nCopa do Mundo 2010.\nPartidos.\nO Ellis Park albergou durante o campionato sete encontros: cinco encontros da fase de grupos, un de oitavos de final e un de cuartos de final. Os partidos foron os seguintes:"}
{"id": "152019", "revid": "5132", "url": "https://gl.wikipedia.org/wiki?curid=152019", "title": "Ellis Park Stadium", "text": ""}
{"id": "152021", "revid": "5132", "url": "https://gl.wikipedia.org/wiki?curid=152021", "title": "Coca-Cola Park", "text": ""}
{"id": "152023", "revid": "5132", "url": "https://gl.wikipedia.org/wiki?curid=152023", "title": "Estadio Ellis Park", "text": ""}
{"id": "152024", "revid": "1131", "url": "https://gl.wikipedia.org/wiki?curid=152024", "title": "Loftus Versfeld", "text": "O Loftus Versfeld \u00e9 un recinto deportivo situado en Pretoria, Sur\u00e1frica. Ten unha capacidade para 51.762 espectadores e todas as localidades son de asento. O estadio leva o nome de \"Robert Owen Loftus Versfeld\", o fundador dos deportes organizados en Pretoria.\nCo paso dos anos o estadio foi sometido a diversos cambios de nome debido aos seus diferentes patrocinadores, a\u00ednda que os locais sempre se referiron \u00e1 cancha como Loftus Versfeld. Entre o 11 de xu\u00f1o de 1998 e o 4 de febreiro de 2003, o estadio foi denominado oficialmente Minolta Loftus, para deixar paso a partir do 5 de febreiro de 2003 ao Securicor Loftus. O 1 de setembro de 2005, o proceso do cambio de nome finalizouse cando Vodacom converteuse no patrocinador e restableceu o nome orixinal de Loftus Versfeld.\nHistoria.\nA situaci\u00f3n do estadio foi utilizado por primeira vez para o deporte en 1906, e o terreo foi chamado simplemente \"Eastern Sports Ground\". A primeira estrutura de formig\u00f3n foi erixida al\u00ed polo Concello en 1923. A estrutura orixinal s\u00f3 pod\u00eda acomodar 2.000 espectadores, e non dispu\u00f1a de infraestruturas apropiadas. En 1928 levant\u00e1ronse vestiarios e aseos, debido en gran medida \u00e1 xira que realizar\u00edan os All Blacks por Sur\u00e1frica ese mesmo ano.\nCando o Sr. Loftus Versfeld morreu repentinamente en maio de 1932, cambiouse o nome de \"Eastern Sports Ground\" polo seu como homenaxe a un home que fixo moito para desenvolver o deporte na zona. O estadio foi co\u00f1ecido como Loftus Versfeld Stadium desde ent\u00f3n. Actualizouse en varias ocasi\u00f3ns, a \u00faltima en 1984, cando o Pavill\u00f3n Norte recibiu unha remodelaci\u00f3n.\nRemodelaci\u00f3n para a Copa do Mundo.\nUnha m\u00ednima modernizaci\u00f3n foi necesaria no Loftus Versfeld para adecualo para a celebraci\u00f3n de encontros de primeira e segunda rolda da Copa Mundial de F\u00fatbol de 2010. O estadio someteuse a unha serie de melloras de varios mill\u00f3ns de rands, inclu\u00edndo un teito sobre a bancada leste, melloras na iluminaci\u00f3n, os accesos e a seguridade, adecuaci\u00f3n da zona de prensa, melloras en aparcadoiros e substituci\u00f3n de todos os asentos do estadio- de forma que en 2008 converteuse no primeiro estadio de Sur\u00e1frica terminado e preparado para a Copa do Mundo.\nCopa do Mundo 2010.\nPartidos.\nO Cape Town Stadium albergou durante o campionato seis encontros: cinco encontros da fase de grupos e un de oitavos de final. Os partidos foron os seguintes:"}
{"id": "152025", "revid": "5132", "url": "https://gl.wikipedia.org/wiki?curid=152025", "title": "Estadio Loftus Versfeld", "text": ""}
{"id": "152026", "revid": "5132", "url": "https://gl.wikipedia.org/wiki?curid=152026", "title": "Loftus Versfeld Stadium", "text": ""}
{"id": "152028", "revid": "98629", "url": "https://gl.wikipedia.org/wiki?curid=152028", "title": "Sergey Brin", "text": "Sergu\u00e9i Mij\u00e1ilovich Brin, en cir\u00edlico ruso \u0421\u0435\u0440\u0433\u0435\u0439 \u041c\u0438\u0445\u0430\u0439\u043b\u043e\u0432\u0438\u0447 \u0411\u0440\u0438\u043d, nado en Moscova o 21 de agosto de 1973, \u00e9 un cient\u00edfico da computaci\u00f3n e empresario de Internet estadounidense de orixe rusa que, xunto a Larry Page, fundou Google, unha das m\u00e1is rendibles, grandes e soadas compa\u00f1\u00edas de internet. En conxunto, Brin e Page a\u00ednda mante\u00f1en o control dun 16% da compa\u00f1\u00eda. \u00c9 \u00e1 s\u00faa vez unha das persoas m\u00e1is ricas do mundo, cunha fortuna persoal estimada en 39\u00a0800 mill\u00f3ns de d\u00f3lares (outubro 2017).\nVida persoal.\nO 7 de novembro de 2018 casou con Nicole Shanahan, unha fundadora de tecnolox\u00eda legal. Te\u00f1en unha filla, nada a finais de 2018. Brin e Shanahan separ\u00e1ronse o 15 de decembro de 2021 e Brin solicitou o divorcio o 4 de xaneiro de 2022. Segundo un informe de \"The Wall Street Journal\", a causa da s\u00faa ruptura foi un romance entre Shanahan e Elon Musk, unha afirmaci\u00f3n desmentida por Musk e Shanahan."}
{"id": "152029", "revid": "23204", "url": "https://gl.wikipedia.org/wiki?curid=152029", "title": "Charles Wright Mills", "text": "Charles Wright Mills, nado en Waco (Texas) o 28 de agosto de 1916 e finado en Nyack (Nova York) o 20 de marzo de 1962, foi un soci\u00f3logo norteamericano. Foi mestre en artes, filosof\u00eda e sociolox\u00eda pola Universidade de Texas, doutorouse en sociolox\u00eda e antropolox\u00eda pola Universidade de Wisconsin. Foi profesor de Sociolox\u00eda das Universidades de Maryland e Columbia."}
{"id": "152030", "revid": "98629", "url": "https://gl.wikipedia.org/wiki?curid=152030", "title": "Franz Neumann", "text": "Franz Leopold Neumann, nado o 23 de maio de 1900 e finado o 2 de setembro de 1954, foi un xurista alem\u00e1n.\nTraxectoria.\nEstudou en Alema\u00f1a e en Inglaterra, pasando parte final da s\u00faa vida nos Estados Unidos de Am\u00e9rica. Xunto con Ernst Fraenkel e Arnold Bergstraesser, Neumann \u00e9 considerado un dos fundadores da moderna ciencia pol\u00edtica alem\u00e1. Deveu cient\u00edfico pol\u00edtico no exilio. Hoxe \u00e9 co\u00f1ecido pola s\u00faa an\u00e1lise do nazismo."}
{"id": "152031", "revid": "92340", "url": "https://gl.wikipedia.org/wiki?curid=152031", "title": "Augustus Pugin", "text": "Augustus Welby Northmore Pugin, co\u00f1ecido como Augustus Pugin, nado o 1 de marzo de 1812 e finado o 14 de setembro de 1852, foi un arquitecto ingl\u00e9s, dese\u00f1ador e te\u00f3rico do dese\u00f1o, lembrado polo seu traballo en igrexas e no Palacio de Westminster."}
{"id": "152032", "revid": "98629", "url": "https://gl.wikipedia.org/wiki?curid=152032", "title": "Super Bowl", "text": "A Super Bowl \u00e9 o partido final anual da National Football League (NFL), principal campionato profesional de f\u00fatbol americano do mundo. O partido culmina unha temporada que comeza no final do ver\u00e1n do ano anterior. Habitualmente, m\u00e1is que o ano no que se disputa o encontro, utilizanse n\u00fameros romanos para identificar e diferenciar cada partido. Por exemplo, a Super Bowl I foi disputada o 15 de xaneiro de 1967 seguindo a tempada regular de 1966. A \u00fanica excepci\u00f3n a esta regra foi a Super Bowl 50, xogada o 7 de febreiro de 2016 a continuaci\u00f3n da temporada regular de 2015.\nA celebraci\u00f3n deste encontro xorde como parte do acordo de fusi\u00f3n entre a NFL e a ent\u00f3n competici\u00f3n rival, a American Football League (AFL). Acordouse que o campi\u00f3n de cada unha das d\u00faas ligas xogase un partido para decidir o Campionato Mundial da AFL-NFL (en ingl\u00e9s: \"AFL\u2013NFL World Championship Game\") at\u00e9 que a confluencia fose efectiva en 1970. Despois da fusi\u00f3n, cada unha das ligas pasou a ser unha \"conferencia\", convert\u00e9ndose o partido nunha final na que se enfrontan os campi\u00f3ns de cada conferencia para decidir quen \u00e9 o campi\u00f3n da NFL. Actualmente, o equipo con m\u00e1is t\u00edtulos da Super Bowl son os Pittsburgh Steelers con seis.\nO d\u00eda que se xoga a Super Bowl, considerado por alg\u00fans como un festivo nacional non oficial nos Estados Unidos, \u00e9 chamado \"Super Bowl Sunday\" (do ingl\u00e9s: \"Domingo de Super Bowl\"). De feito, \u00e9 o segundo d\u00eda do ano con maior consumo no pa\u00eds, tan s\u00f3 despois do D\u00eda de Acci\u00f3n de Grazas. A Super Bowl \u00e9 frecuentemente o a emisi\u00f3n televisiva m\u00e1is vista do ano, sendo os catro programas m\u00e1is vistos da historia da televisi\u00f3n estadounidense Super Bowls. De feito, no ano 2015, a Super Bowl XLIX converteuse no programa m\u00e1is visto da historia nos Estados Unidos cunha audiencia media de 114,4 mill\u00f3ns de telespectadores, sendo a quinta vez en seis anos que se bate o r\u00e9cord de audiencia, xeira que comezou en 2010 cando a Super Bowl XLIV supera o r\u00e9cord de 27 anos sendo o programa m\u00e1is visto do episodio final de \"M*A*S*H\". A Super Bowl \u00e9 tam\u00e9n un dos espetaculos deportivos anuais m\u00e1is vistos a nivel mundial, grazas principalmente ao mercado estadounidense, tan s\u00f3 por detr\u00e1s da final da UEFA Champions League.\nXa que a NFL restrinxe o uso da marca rexitrada \"Super Bowl\", o partido \u00e9 frecuentemente chamado como o \"Big Game\" (don ingl\u00e9s: \"Gran Partido\") ou outros termos xen\u00e9ricos por corporaci\u00f3ns non patrocinadoras do encontro. Debido \u00e1 s\u00faa grande audiencia, os anuncios emitidos durante a retransmisi\u00f3n son os m\u00e1is caros do ano, levando \u00e1s compa\u00f1\u00edas a producir os seus anuncios m\u00e1is custosos para o evento. Como resultado, ver e discutir sobre os anuncios converteuse nun dos aspectos m\u00e1is significantes do evento. Al\u00e9n diso, tam\u00e9n son famosas as cerimonias antes e durante o descanso do encontro, nas cales te\u00f1en intervido cantantes e m\u00fasicos como Michael Jackson, Madonna, Prince, Bruce Springsteen, Paul McCartney, Coldplay, The Rolling Stones, The Who ou Whitney Houston.\nCampi\u00f3ns.\nOs n\u00fameros entre par\u00e9ntese na t\u00e1boa ref\u00edrense ao n\u00famero de aparici\u00f3ns na Super Bowl at\u00e9 ese momento. Segundo a columna o uso de par\u00e9ntese significa:\nPr\u00f3ximas edici\u00f3ns.\nAs datas de celebraci\u00f3n dos encontros son estimaci\u00f3ns.\nGa\u00f1adores consecutivos.\nSete diferentes franqu\u00edas ga\u00f1aron Super Bowls de forma consecutiva, unha delas d\u00faas veces:\nNingunha franqu\u00eda ga\u00f1ou tres Super Bowls seguidas, a\u00ednda que var\u00edas estiveron cerca:\nParticipaci\u00f3ns na Super Bowl por equipo.\nNa seguinte t\u00e1boa os equipos est\u00e1n ordenados primeiro polo n\u00famero de participaci\u00f3ns, despois polo n\u00famero de vitorias e, finalmente, pola s\u00faa primeira participaci\u00f3n. Na columna de \"Temporada(s)\", os anos en negra indican a consecuci\u00f3n do t\u00edtulo.\nEquipos que non participaron na Super Bowl.\nCatro dos actuais equipo da NFL nunca chegaron a xogar unha Super Bowl. Dous deles, foron campi\u00f3ns da competici\u00f3n antes da celebraci\u00f3n da Super Bowl I na temporada 1966.\nAl\u00e9n diso, tanto Detroit, como Houston, como Jacksonville te\u00f1en acollido Super Bowls; isto significa que Cleveland \u00e9 a \u00fanica cidade actual da NFL que nunca organizou nin participou nunha Super Bowl.\nEquipos que participaron na Super Bowl pero non ga\u00f1aron.\nNove equipos te\u00f1en participado na Super Bowl sen nunca ter conseguido a vitoria. En n\u00famero descendente de aparici\u00f3ns son:\nEquipos con longos per\u00edodos sen participar.\nOs seguintes oito equipo te\u00f1en participado na Super Bowl, mais non desde 1995. Isto significa que levan m\u00e1is tempo sen participar que Jacksonville e Houston.\nDous destes equipos levan sen participar na Super Bowl desde a fusi\u00f3n AFL-NFL en 1970:\nA \u00faltima participaci\u00f3n na Super Bowl dos seguintes equipos foi posterior \u00e1 fusi\u00f3n AFL-NFL, mais anterior a temporada 1995.\nPartidos da Super Bowls repetidos.\nOs seguintes equipo enfront\u00e1ronse m\u00e1is dunha vez entre eles na Super Bowl:\nR\u00e9cords.\nOs seguintes son alg\u00fans dos r\u00e9cords individuais m\u00e1is destac\u00e1beis da Super Bowl."}
{"id": "152033", "revid": "85894", "url": "https://gl.wikipedia.org/wiki?curid=152033", "title": "Santo Ant\u00f3n, Vilari\u00f1o, Cambados", "text": "Santo Ant\u00f3n \u00e9 un lugar da parroquia de Vilari\u00f1o no concello de Cambados, na comarca do Saln\u00e9s. Segundo o IGE, no 2016 ti\u00f1a 98 habitantes (48 mulleres e 50 homes), o que sup\u00f3n un notable aumento respecto \u00f3 ano 2010, cando ti\u00f1a 68 vdeci\u00f1os, e 2005, cando eran 54.\nNeste lugar est\u00e1 a capela de Santo Ant\u00f3n de Vilari\u00f1o."}
{"id": "152034", "revid": "81969", "url": "https://gl.wikipedia.org/wiki?curid=152034", "title": "SK Brann", "text": "O Sportsklubben Brann ou SK Brann \u00e9 un equipo de f\u00fatbol da cidade de Bergen, en Noruega. Foi fundado en 1908 e compite na Liga Premier de Noruega.\nA tempada 2007 consegue o seu terceiro t\u00edtulo da Tippeligaen.\nEstadio.\nO SK Brann xoga os seus partidos no Brann Stadion inaugurado en 1919 e cunha capacidade de 17.824 expectadores."}
{"id": "152035", "revid": "10599", "url": "https://gl.wikipedia.org/wiki?curid=152035", "title": "RC Lens", "text": ""}
{"id": "152036", "revid": "98629", "url": "https://gl.wikipedia.org/wiki?curid=152036", "title": "Racing Club de Lens", "text": "O Racing Club de Lens \u00e9 un club de f\u00fatbol franc\u00e9s da cidade de Lens. Foi fundado en 1906 e actualmente compite na Ligue 1 logo de ascender na tempada 2019\u221220.\nHistoria.\nEn 1905 un grupo de mozos funda o \"Racing Club Lensois\". En 1906 o equipo \u00e9 fundado oficialmente cambi\u00e1ndose o nome polo de Racing Club de Lens.\nO club desaparece por mor da primeira guerra mundial, pero en 1919 cr\u00e9ase un club, a \"Union Sportive du Foyer Franco-Am\u00e9ricain\" que servir\u00e1 para a reaparici\u00f3n do equipo.\nEn 1924 o equipo elixiu as cores definitivas do uniforme. Elixiron as cores vermello e amarelo a consecuencia dunha bandeira espa\u00f1ola atopada na igrexa de Saint Leger.\nEn 1998 o equipo ga\u00f1a a s\u00faa primeira e \u00fanica Liga.\nEn 2008 o equipo descende \u00e1 Ligue 2 logo de quedar no posto 18 da tempada 2007-08. Recuperou a categor\u00eda tras quedar campi\u00f3n en L\u00edguea 2 da tempada 2008/09. Na tempada 2010-11 rematou 19\u00ba na Ligue 1 e descendeu de novo \u00e1 Ligue 2.\nXogadores.\nCadro actual.\n\"Actualizado o 21 de agosto de 2020\"."}
{"id": "152038", "revid": "56817", "url": "https://gl.wikipedia.org/wiki?curid=152038", "title": "AS Nancy-Lorraine", "text": "A Association Sportive Nancy-Lorraine, m\u00e1is co\u00f1ecido como Nancy, \u00e9 un club de f\u00fatbol franc\u00e9s, da cidade de Nancy. Foi fundado en 1910 e xoga na Ligue 2 francesa, logo de descender na tempada 2012\u201313.\nHistoria.\nA Association Sportive Nancy-Lorraine fundouse en 1910 co nome de \"US Fronti\u00e8re\". En 1928 o club ch\u00e1mase \"AS Lorraine\", e xa en 1967 o equipo ref\u00fandase (xa que desapareceu por problemas econ\u00f3micos) e c\u00e1mbiase o nome polo actual.\nEn 1978 o equipo ga\u00f1a o seu primeiro t\u00edtulo, a Copa de Francia en cuxa final derrotou ao Niza por 1-0.\nA tempada 2004/05 quedou primeiro da Ligue 2 conseguindo o ascenso \u00e1 Ligue 1.\nA tempada 2007/08 estiveron sempre entre os tres primeiros. Desgraciadamente no \u00faltimo partido, empataron, cedendo o terceiro posto ao Olympique de Marsella. Desta forma tan cruel o ASNL quedou sen posibilidades de disputar a Champions League.\nEstadio.\nStade Marcel Picot, inaugurado o 8 de agosto de 1926 co nome de \"Le Parc des sports\", reaberto en 2002. O estadio ten capacidade para 20\u00a0087 persoas.\nOutros estadios do club: \"a P\u00e9pini\u00e8re\" e \"stade Drouot\".\nXogadores.\nCadro actual.\n\"Actualizado o 6 de xaneiro de 2012\""}
{"id": "152040", "revid": "10599", "url": "https://gl.wikipedia.org/wiki?curid=152040", "title": "AS Nancy", "text": ""}
{"id": "152041", "revid": "6549141", "url": "https://gl.wikipedia.org/wiki?curid=152041", "title": "AEK Atenas FC", "text": "O AEK Atenas \u00e9 un club grego de f\u00fatbol, da cidade de Atenas. A secci\u00f3n de baloncesto do club \u00e9 o AEK Atenas BC.\nFoi fundado o 13 de abril de 1924 por refuxiados gregos de Constantinopla (actualmente Istambul), mobilizados durante a Guerra Greco-Turca. O AEK \u00e9 un dos clubs m\u00e1is exitosos do f\u00fatbol heleno con 30 t\u00edtulos oficiais (inclu\u00edndo 12 Campionatos de Liga, 15 Copas gregas, unha copa da liga, unha Copa Pre-Mediterr\u00e1nea e 3 Supercopas).\nO equipo de f\u00fatbol disputa os seus encontros no Estadio Ol\u00edmpico de Atenas, con capacidade para 75\u00a0000 espectadores."}
{"id": "152043", "revid": "10599", "url": "https://gl.wikipedia.org/wiki?curid=152043", "title": "AEK Atenas", "text": ""}
{"id": "152044", "revid": "10599", "url": "https://gl.wikipedia.org/wiki?curid=152044", "title": "AEK Athens", "text": ""}
{"id": "152045", "revid": "10599", "url": "https://gl.wikipedia.org/wiki?curid=152045", "title": "AEK Athens F.C.", "text": ""}
{"id": "152046", "revid": "25871", "url": "https://gl.wikipedia.org/wiki?curid=152046", "title": "Dee Dee Sharp", "text": "Dee Dee Sharp, nada como Dione LaRue o 9 de setembro de 1945 en Filadelfia (Pensilvania), \u00e9 unha cantante estadounidense de R&amp;B que principou a s\u00faa carreira na m\u00fasica como vocalista de apoio no ano 1961."}
{"id": "152047", "revid": "88215", "url": "https://gl.wikipedia.org/wiki?curid=152047", "title": "Copa Mundial de Clubs da FIFA", "text": "A Copa Mundial de Clubs da FIFA, m\u00e1is co\u00f1ecida como Mundial de Clubs, \u00e9 a competici\u00f3n de f\u00fatbol a nivel de clubs m\u00e1is importante do mundo que d\u00e1 o t\u00edtulo mundial.\nNela participan os clubs campi\u00f3ns das seis confederaci\u00f3ns afiliadas \u00e1 FIFA. O torneo organ\u00edzase cada ano e re\u00fane aos equipos campi\u00f3ns das competici\u00f3ns continentais da AFC, CAF, Concacaf, Conmebol, UEFA e OFC e, a partir da edici\u00f3n de 2007, ao campi\u00f3n do pa\u00eds organizador.\nO antecedente directo do torneo foi a Copa Intercontinental. disputada entre os campi\u00f3ns da Copa Libertadores de Am\u00e9rica (en representaci\u00f3n de Am\u00e9rica do Sur) e a Liga de Campi\u00f3ns da UEFA (representando a Europa).\nNo 2010, pola primeira vez un club de \u00c1frica xogou a final. O Mazembe eliminou o Internacional na semifinal polo marcador de 2-0, perdendo na final 3-0 ante o Inter de Mil\u00e1n."}
{"id": "152048", "revid": "89787", "url": "https://gl.wikipedia.org/wiki?curid=152048", "title": "Hiperligaz\u00f3n", "text": "Unha hiperligaz\u00f3n, ou simplemente ligaz\u00f3n, \u00e9 unha referencia nun sistema de hipertexto que permite acceder automaticamente a un documento desde outro. Ad\u00f3itanse empregar amplamente na World Wide Web para ir dunha p\u00e1xina web a outra con tan s\u00f3 un clic. Normalmente as hiperligaz\u00f3ns difer\u00e9ncianse facilmente nos textos porque aparecen subli\u00f1adas e/ou noutra cor; ademais, cando se coloca sobre eles, o punteiro do rato transf\u00f3rmase nunha man."}
{"id": "152051", "revid": "98629", "url": "https://gl.wikipedia.org/wiki?curid=152051", "title": "Dose letal media", "text": "Co\u00f1\u00e9cese como dose letal media a dose calculada estatisticamente dun produto qu\u00edmico que causa a morte \u00f3 50% dos animais estudados, sendo a base do estudo a observaci\u00f3n da letalidade.\nC\u00e1lculo.\nA dose letal media calc\u00falase de modo experimental por diferentes m\u00e9todos, e para iso os grupos de animais (o m\u00e9todo cl\u00e1sico emprega un m\u00ednimo de dez animais por dose e dez niveis de dose por produto qu\u00edmico) son expostos a doses \u00fanicas crecentes da substancia investigada (a dose calc\u00falase en miligramos de substancia por quilogramo de peso) e observados por un per\u00edodo de tempo predeterminado (xeralmente 24-96 horas). \u00d3 final dese per\u00edodo c\u00f3ntase o n\u00famero de animais mortos e conv\u00e9rtese en porcentaxe de animais mortos respecto \u00f3 n\u00famero total de animais expostos. A dose letal media \u00e9 a dose na que a porcentaxe de animais mortos \u00e9 do 50%. Este \u00e9 un valor calculado, que representa a mellor estimaci\u00f3n da dose requirida para producir a morte no 50% dos animais e debe ir acompa\u00f1ado dalg\u00fan medio de estimaci\u00f3n do erro do valor.\nOs l\u00edmites de probabilidade son seleccionados arbitrariamente polo experimentador para indicar que se deben obter resultados similares no 90 ou 95 de 100 probas levadas a cabo de xeito id\u00e9ntico.\nFactores que infl\u00faen na dose letal media.\nSon varios os factores que infl\u00faen na fiabilidade da determinaci\u00f3n da dose letal media:\nClasificaci\u00f3n dos t\u00f3xicos.\nA dose letal media proporciona un m\u00e9todo de avaliaci\u00f3n especialmente \u00fatil para substancias novas sen clasificar.\nHai notables diferenzas nas doses letais medias de diversas substancias. Algunhas causan a morte administradas en doses de fracci\u00f3n de microgramo (a dose letal media da toxina bot\u00falica \u00e9 de 10 pg/kg), en tanto que outras poden ser relativamente inocuas en doses incluso de gramos ou m\u00e1is.\nExisten distintas clasificaci\u00f3ns das substancias t\u00f3xicas en base a s\u00faa DL50, e dicir, a dose necesaria para ocasiona-la morte, a\u00ednda que a mi\u00fado non \u00e9 doado diferenciar entre substancias t\u00f3xicas e at\u00f3xicas. Un exemplo de categorizaci\u00f3n coas s\u00faas respectivas doses letais \u00e9 a seguinte:\nA seguinte t\u00e1boa amosa os valores de dose letal media dunha selecci\u00f3n de compostos e ilustra os rangos que poden inducir efectos letais en animais:\nOs valores logar\u00edtmicos do DL50 simplifican a comparaci\u00f3n de diferentes doses letais.\nAlternativas actuais \u00e1 dose letal media.\nO procedemento cl\u00e1sico para a estimaci\u00f3n da dose letal media est\u00e1 obsoleto xa que require un gran n\u00famero de animais, non proporciona informaci\u00f3n referente os mecanismos de acci\u00f3n ou \u00f3rganos diana, e non mostra rutas de toxicidade selectivas ou complementarias. Tam\u00e9n est\u00e1 limitado pola v\u00eda de administraci\u00f3n e a duraci\u00f3n da exposici\u00f3n. Polo tanto, o uso deste m\u00e9todo no estudo de substancias qu\u00edmicas e, en particular de f\u00e1rmacos, converteuse en materia de continuo debate e revisi\u00f3ns.\nAdemais, como se desenvolveron outro tipo de probas alternativas que melloran significativamente o benestar animal, prevese que a proba da dose letal media ser\u00e1 soamente de interese hist\u00f3rico.\nDentro desas alternativas destacan tres procedementos:\nEstas probas xa foron sometidas a revisi\u00f3n para mellorar o seu rendemento cient\u00edfico, e sobre todo, para aumentar a s\u00faa aceptaci\u00f3n regulamentaria. Os ensaios de toxicidade in vitro poder\u00edan ser empregados como complemento destas probas en animais, para mellora-la selecci\u00f3n da dose e reducir o n\u00famero de animais utilizados. Por\u00e9n, a substituci\u00f3n total dos experimentos con animais necesita unha cantidade considerable de desenvolvemento de probas, seguido da s\u00faa validaci\u00f3n, o que requirir\u00e1 polo menos 10 anos."}
{"id": "152058", "revid": "69787", "url": "https://gl.wikipedia.org/wiki?curid=152058", "title": "Tampa Bay Buccaneers", "text": "Os Tampa Bay Buccaneers, tam\u00e9n denominados \"Buccs\", son un equipo profesional de f\u00fatbol americano que compite na National Football Conference da National Football League. Foi fundado en 1976 na cidade de Tampa, no estado de Florida. En toda a s\u00faa historia xogou unha soa Super Bowl, a Super Bowl XXXVII (2002), na que ga\u00f1aron aos Oakland Raiders por 21-48 en San Diego.\nDisputa os seus partidos como local no Raymond James Stadium dende 1998, estadio que ten a particularidade de que nun dos seus costados hai un barco que fai referencia ao nome do equipo os Bucaneiros, na s\u00faa punta hai un can\u00f3n que fai explosi\u00f3n cada vez que o equipo anota.\nAta hoxe ten a dubidosa honra, xunto cos Detroit Lions, de seren os dous \u00fanicos equipos que perderon t\u00f3dolos partidos nun campionato."}
{"id": "152059", "revid": "5863", "url": "https://gl.wikipedia.org/wiki?curid=152059", "title": "Bugs Bunny", "text": "Bugs Bunny \u00e9 un personaxe de ficci\u00f3n caracterizado como un coello antropom\u00f3rfico que aparece en varias curtametraxes de animaci\u00f3n das series Looney Tunes e Merrie Melodies, producidas por Leon Schlesinger Productions, que mercar\u00eda Warner Bros. en 1944. Apareceu en m\u00e1is de 200 filmes de cine e episodios de televisi\u00f3n. Actualmente, \u00e9 a mascota corporativa da Warner Brothers, especialmente do seu departamento de animaci\u00f3n. \u00c9 un dos personaxes m\u00e1is co\u00f1ecidos no mundo, sendo que, en 2002, foi elixido pola revista \"TV Guide\" como o maior personaxe de debuxos animados de todos os tempos.\nSegundo o libro \"Bugs Bunny: 50 years and Only One Grey Hare\", xurdiu en 1940, no barrio de Brooklyn, Nova York, creado por Tex Avery, que dirixiu \"A Wild Hare\" (1940), a estrea de Bugs Bunny no cine, e Robert McKimson, que creou o dese\u00f1o definitivo do personaxe. Segundo Mel Blanc, o seu dobrador orixinal, Bugs Bunny ten un acento caracter\u00edstico de Flatbush, unha equilibrada mestura entre os dialectos do Condado do Bronx e do Brooklyn. O seu famoso retrouso \u00e9 a pregunta \"Que hai de novo, vello?\", xeralmente dito mentres mastiga unha cenoria.\nOrixe.\nA orixe de Bugs Bunny \u00e9 un coello chamado \"Max Hare\", dese\u00f1ado por Charlie Thorson, que apareceu por primeira vez nun dese\u00f1o de \"Sally Synphonie\" chamado \"The Tortoise and the Hare\", dirixido por Wilfred Jackson. Tex Avery, un dos creadores do coello, admit\u00eda ter copiado un pouco da personalidade do \"Max Hare\", a\u00ednda que no dese\u00f1o de Avery ficara cun aspecto m\u00e1is inocente que o coello de Thorson, que acabou encaixando mellor co seu comportamento sarc\u00e1stico, que toma de Groucho Marx. O xeito no que Bugs morde a s\u00faa cenoria co canto da boca tam\u00e9n recorda moito o xeito no que o comediante fumaba o seu puro. Un dos retrousos m\u00e1is populares de Bugs Bunny, \"Of course you know, this means war! \" (\"Por suposto, que saibas que isto significa a guerra\") tam\u00e9n foi inicialmente dito por Groucho, en pel\u00edculas como \"Duck Soup\" e \"Unha noite na \u00f3pera\".\nO nome \"Bugs Bunny\".\nSegundo o dobrador Mel Blanc, o personaxe inicialmente \u00eda ser chamado \"Happy Rabbit\", e s\u00f3 despois acabou sendo chamado Bugs Bunny. Charlie Thorson foi o responsable de escoller este nome por causa dun \"model sheet\" (papel con modelos de varios \u00e1ngulos do personaxe) dese\u00f1ado por Ben Hardaway (que ti\u00f1a o alcume de Ben \"Bugs\" Hardaway ou s\u00f3 \"Bugs\"). Charlie Thorson escribiu na folla dos modelos previos: \"Bugs' Bunny\" (\"o coello de Bugs\"), querendo explicar as\u00ed que os debuxos do coello eran da autor\u00eda de Ben \"Bugs\" Hardaway. Os carteis promocionais feitos a partir de ent\u00f3n para o cine anunciando a curta que estaban producindo rexistraron como oficial o nome de Bugs Bunny para o coello, tam\u00e9n como unha homenaxe a \"Bugs\" Hardaway.\nHistoria.\nHappy Rabbit.\nHappy Rabbit apareceu por primeira vez na curta animada \"Porky's Hare Hunt\", que se estreou o 30 de abril de 1938. Co-dirixido por Ben Hardaway e Cal Dalton (que era responsable de dese\u00f1o inicial do coello), esta curta ti\u00f1a un argumento case id\u00e9ntico \u00e1 curta de 1937 \"Porky's Duck Hunt\" (dirixido por Tex Avery), onde se presentara o personaxe de Daffy Duck. Neste, o dese\u00f1o do coello a\u00ednda era totalmente diferente do que finalmente vir\u00eda a ser, en vez de ter o pelo de cor gris, era un coello branco, e ti\u00f1a unha personalidade ben m\u00e1is atolada, como se fose un parrulo en roupa de coello\". O actor de voz americano Mel Blanc foi quen lle puxo voz ao coello, que inicialmente ti\u00f1a un acento neoyorquino, e que perdeu nas versi\u00f3ns posteriores. Blanc inicialmente, tam\u00e9n lle dera unha risada ao coello (ha, ha, ha, HA, ha!), que m\u00e1is tarde empregar\u00eda para o personaxe Woody Woodpecker de Walter Lantz.\nHappy Rabbit tivo a s\u00faa segunda aparici\u00f3n en 1939 na curta \"Prest-O Change-O\" dirixida por Chuck Jones, onde \u00e9 o coello de compa\u00f1\u00eda dun mago chamado: \"Sham-Fu the Magician\", e incomoda a dous cachorros que andaban a fochicar no material do mago. A s\u00faa terceira aparici\u00f3n foi en 1939 na curta: \"Hare-um Scare-um\", que foi a primeira na que o coello aparec\u00eda de cor gris, en vez de branco.\nEn \"Elmer's Candid Camera\", producido por Chuck Jones en 1940, o coello enc\u00f3ntrase por primeira vez con Elmer Fudd. Esta curta foi tam\u00e9n a \u00faltima na que o coello deu a risada creada por Mel Blanc, que no mesmo ano pasar\u00eda a ser usada para Woody Woodpecker de Walter Lantz no episodio \"Knock Knock\".\nBugs Bunny.\nA primeira aparici\u00f3n oficial do personaxe co nome de \"Bugs Bunny\" foi na curta \"A Wild Hare\", dirixida por Tex Avery, con estrea do 27 de xullo de 1940, foi aqu\u00ed que pronunciou por primeira vez o seu famoso retrouso, \"What's up, doc?\" (\"Que hai de novo, vello?\") falando con Elmer. O historiador de animaci\u00f3n Joe Adamson considera \"A Wild Hare\" como o primeiro dese\u00f1o \"oficial\" do personaxe co nome de \"Bugs Bunny\". E \u00e9 tam\u00e9n o primeiro debuxo animado onde Mel Blanc usa a que ser\u00eda a \"voz est\u00e1ndar\" do personaxe."}
{"id": "152068", "revid": "5749", "url": "https://gl.wikipedia.org/wiki?curid=152068", "title": "Chenopodium album", "text": ""}
{"id": "152069", "revid": "98629", "url": "https://gl.wikipedia.org/wiki?curid=152069", "title": "Test de Ames", "text": "O test de Ames \u00e9 un ensaio \"in vitro\" de avaliaci\u00f3n da capacidade mutax\u00e9nica das substancias qu\u00edmicas.\nCaracter\u00edsticas.\nA preocupaci\u00f3n pola presenza de substancias qu\u00edmicas t\u00f3xicas e o descubrimento de mut\u00e1xenos no ambiente aumenta d\u00eda a d\u00eda a causa do risco de cancro e enfermidades hereditarias na poboaci\u00f3n.\n\u00c1 hora de abordar experimentalmente o problema da mutax\u00e9nese non hai d\u00fabida que o enfoque \u00faltimo est\u00e1 dirixido \u00e1 propia especie humana. Agora ben, a experimentaci\u00f3n con material humano \"in vivo\" non \u00e9 factible e a utilizaci\u00f3n dos mam\u00edferos como especies experimentais m\u00e1is af\u00edns ao ser humano resulta moitas veces un proceso longo e custoso, sobre todo tendo en conta que se trata de ensaiar gran n\u00famero de posibles mut\u00e1xenos.\nConsiderando que o proceso mutacional no material hereditario humano responde a unha mesma base mol\u00e9cular con respecto a microorganismos como as bacterias ou os fungos resulta l\u00f3xico tratar de desenvolver t\u00e9cnicas experimentais que permitan detectar os efectos mutax\u00e9nicos sobre tales organismos m\u00e1is simples; as\u00ed se describiron as t\u00e9cnicas en bacterias e fungos.\nO test de Ames, que debe o seu nome o seu inventor, Bruce Ames foi o primeiro ensaio de curta duraci\u00f3n desenvolvido para detectar a mutaxenicidade dos axentes qu\u00edmicos. Grazas a este ensaio, demostrouse que o 60-90%-90 das substancias qu\u00edmicas cancer\u00edxenas eran \u00e1 s\u00faa vez mut\u00e1xenas,\nPrincipio.\nO test usa distintas cepas da bacteria Salmonella typhimurium. Esta \u00e9 unha bacteria que pode medrar nun medio de cultivo sen histidina porque \u00e9 capaz de sintetizala. Pero o test usa unha cepa mutante, modificada xeneticamente para que non poida sintetizar histidina, e, polo tanto, estas bacterias non medrar\u00e1n nun medio sen este amino\u00e1cido.\nAs bacterias mutantes son expostas \u00e1 substancia a ser avaliada. Se a substancia utilizada no test non \u00e9 mut\u00e1xena, as bacterias non poden medrar, e polo tanto, non se formar\u00e1n colonias no medio de cultivo empregado. Por\u00e9n, se a substancia \u00e9 mut\u00e1xena as bacterias recuperan a s\u00faa capacidade de sintetizar o amino\u00e1cido histidina, debido a que a s\u00faa mutaci\u00f3n inicial \u00e9 revertida, o que fai que a Salmonella Typhimurium xa non requira histidina para medrar, e se formen colonias.\nA principal utilidade \u00e9 a detecci\u00f3n de substancias mut\u00e1xenas potencialmente cancer\u00edxenas, a\u00ednda que non t\u00f3dalas substancias cancer\u00edxenas dan positivo neste test, e viceversa, non t\u00f3dalas substancias positivas o test ser\u00e1n cancer\u00edxenas. Esta \u00e9 unha proba de detecci\u00f3n dese\u00f1ada para detectar un axente mut\u00e1xeno/cancer\u00edxeno de xeito r\u00e1pido e barato.\nProcedemento.\nO proceso consiste na colocaci\u00f3n de cepas mutantes nunha placa de Petri cun medio de cultivo sen histidina. Na placa, col\u00f3case un disco impregnado coa substancia que se vai avaliar. A placa m\u00e9tese nun forno a 37\u00a0\u00b0C (temperatura \u00f3ptima para o crecemento de bacterias). En 24-48 horas, ret\u00edrase a placa do forno e c\u00f3ntase as colonias cultivadas na placa en comparaci\u00f3n cunha placa control que non ti\u00f1a substancia. Se estas placas dan un resultado semellante ao obtido no control, o axente qu\u00edmico non \u00e9 mut\u00e1xeno. Se se observa o crecemento das colonias no medio pobre en histidina, o produto qu\u00edmico \u00e9 mut\u00e1xeno,\nActivaci\u00f3n metab\u00f3lica.\nAlg\u00fans compostos qu\u00edmicos son activos directamente xa que son compostos que reaccionan cos centros nucleof\u00edlicos presentes no ADN, como por exemplo os ep\u00f3xidos, N-\u00f3xidos arom\u00e1ticos, consid\u00e9ranse compostos xenot\u00f3xicos directos. Non obstante, outros compostos necesitan dunha activaci\u00f3n metab\u00f3lica antes de ser activos. Conv\u00e9rtense en activos pola acci\u00f3n dalg\u00fans sistemas enzim\u00e1ticos presentes na c\u00e9lula animal. \u00c9 o caso de moitos carcin\u00f3xenos qu\u00edmicos, tales coma as aminas arom\u00e1ticas ou os hidrocarburos arom\u00e1ticos polic\u00edclicos, que son fisioloxicamente inactivos, pero transf\u00f3rmanse en compostos activos despois de que o organismo os metabolice.\nNos seres humanos e animais, o cito cromo P-450 \u00e9 responsable da maior\u00eda destes casos de activaci\u00f3n metab\u00f3lica. Pero como as bacterias non te\u00f1en esa capacidade metab\u00f3lica, non poden por si mesmas facer esa activaci\u00f3n, e polo tanto axentes potencialmente cancer\u00edxenos para o home poder\u00edan dar negativo neste test. Para corrixir este d\u00e9ficit d\u00e9bese engadir un sistema de activaci\u00f3n metab\u00f3lico es\u00f3xeno, que se extrae de \u00f3rganos de animais ricos en enzimas. Concretamente empr\u00e9gase a chamada fracci\u00f3n microsomal S-9, que se obt\u00e9n de f\u00edgado de rata e que se engade na placa de Petri, xunto coa substancia de ensaio e as bacterias.\nO produto debe probarse tanto en presenza como en ausencia de activaci\u00f3n metab\u00f3lica, para tratar de descubrir se se trata dun mut\u00e1xeno directo ou non.\nTipos de cepas de \"Salmonella typhimurium\".\nNo test empr\u00e9ganse distintas cepas da bacteria, que presentan diferentes mutaci\u00f3ns dese\u00f1adas para responder anter mut\u00e1xenos que act\u00faan por distintos mecanismos.\nTodas as cepas son derivadas de S. typhimurium e requiren histidina. Adicionalmente \u00e1 mutaci\u00f3n para histidina, cada cepa presenta outras mutaci\u00f3ns, que fan incrementar a s\u00faa sensibilidade para determinados mut\u00e1xenos. As cepas utilizadas para as probas xerais de mutaxenicidade son as seguintes: TA97, TA98, TA100, TA102, TA1535 e TA1538, a\u00ednda que algunhas cepas deix\u00e1ronse de usar por diversos motivos (por exemplo, detecci\u00f3n de poucos mut\u00e1xenos, substituci\u00f3n por outras m\u00e1is sensibles, etc.).\nLimitaci\u00f3ns.\nO emprego dunha activaci\u00f3n metab\u00f3lica es\u00f3xena en c\u00e9lulas procariotas non emula con exactitude \u00e1s condici\u00f3ns in vivo de mam\u00edferos, polo que esta proba non proporciona informaci\u00f3n directa da potencia mut\u00e1xena e/ou cancer\u00edxena dunha substancia en humanos."}
{"id": "152071", "revid": "92340", "url": "https://gl.wikipedia.org/wiki?curid=152071", "title": "Josef Proksch", "text": "Josef Proksch, nado en Liberec o 4 de agosto de 1794 e finado en Praga o 20 de decembro de 1864, foi un pianista e compositor checo de ascendencia alem\u00e1.\nTraxectoria.\nQuedou cego aos 17 anos. Era alumno de Jan Anton\u00edn Ko\u017eeluh. En 1830, Proksch abriu unha \"Musikbildungsanstalt\" (Academia de M\u00fasica) en Praga. O seu m\u00e9todo de ensinar a varios estudantes a tocaren de maneira simult\u00e1nea nas clases de piano foi continuado durante m\u00e1is dun s\u00e9culo. O seu alumno m\u00e1is famoso foi Bed\u0159ich Smetana, quen recibiu lecci\u00f3ns de piano e teor\u00eda musical de 1843 a 1847."}
{"id": "152074", "revid": "8354", "url": "https://gl.wikipedia.org/wiki?curid=152074", "title": "Johan Gadolin", "text": "Johan Gadolin, nado en Turku (daquela chamada \u00c5bo) o 5 de xu\u00f1o de 1760 e finado o 15 de agosto de 1852, foi un qu\u00edmico e f\u00edsico finland\u00e9s. Descubriu o elemento qu\u00edmico itrio e foi o precursor da actual pescuda finesa na \u00e1rea da qu\u00edmica."}
{"id": "152075", "revid": "73019", "url": "https://gl.wikipedia.org/wiki?curid=152075", "title": "Torbern Bergman", "text": "Torbern Olof Bergman, nado en Katrineberg o 20 de marzo de 1735 e finado en Medevi o 8 de xullo de 1784, foi un cient\u00edfico sueco que contribu\u00edu nos campos da f\u00edsica, astronom\u00eda, xeolox\u00eda e mineralox\u00eda, mais sobre todo na qu\u00edmica."}
{"id": "152077", "revid": "75439", "url": "https://gl.wikipedia.org/wiki?curid=152077", "title": "Ingemar Johansson", "text": "Ingemar Johansson, co\u00f1ecido tam\u00e9n como \"Ingo\", nado o 22 de setembro de 1932 en Gotemburgo e finado o 30 de xaneiro de 2009 en Kungsbacka, foi un boxeador profesional sueco que se proclamou campi\u00f3n mundial da categor\u00eda peso pesado de 1959 a 1960. \u00c9 lembrado polos seus tres enfrontamentos polo t\u00edtulo mundial co boxeador estadounidense Floyd Patterson."}
{"id": "152079", "revid": "88215", "url": "https://gl.wikipedia.org/wiki?curid=152079", "title": "Floyd Patterson", "text": "Floyd Patterson, nado en Waco o 4 de xaneiro de 1935 e finado o 11 de maio de 2006, foi un boxeador norteamericano, primeiro bicampi\u00f3n mundial pesado da historia. Estudou nun reformatorio, onde aprendeu a loitar. Faleceu aos 71 anos, con mal de Alzheimer e cancro de pr\u00f3stata na s\u00faa casa na cidade de New Paltz. Foi trasladado para a categor\u00eda peso pesado o 2 de maio de 1956 e se deveu campi\u00f3n o 30 de novembro de 1956. Co\u00f1ecidos son os seus enfrontamentos co tam\u00e9n campi\u00f3n mundial Ingemar Johansson."}
{"id": "152083", "revid": "1987", "url": "https://gl.wikipedia.org/wiki?curid=152083", "title": "Kenneth G. Wilson", "text": "Kenneth Geddes Wilson, nado en Waltham, Massachusetts o 8 de xu\u00f1o de 1936 e finado o 15 de xu\u00f1o de 2013 en Saco, Maine, foi un f\u00edsico estadounidense.\nTraxectoria.\nRecibiu o Nobel de F\u00edsica de 1982, pola teor\u00eda dos fen\u00f3menos cr\u00edticos en conexi\u00f3n coas transici\u00f3ns de fase."}
{"id": "152085", "revid": "6939", "url": "https://gl.wikipedia.org/wiki?curid=152085", "title": "Kenneth Geddes Wilson", "text": ""}
{"id": "152086", "revid": "1987", "url": "https://gl.wikipedia.org/wiki?curid=152086", "title": "Klaus von Klitzing", "text": "Klaus von Klitzing, nado en Schroda o 28 de xu\u00f1o de 1943, \u00e9 un f\u00edsico alem\u00e1n. Recibiu o Nobel de F\u00edsica en 1985 polo descubrimento da cuantizaci\u00f3n do Efecto Hall.\nTraxectoria.\nTras conclu\u00edr o curso de F\u00edsica en Braunschweig, pasou 10 anos na Universidade de W\u00fcrzburg, realizando traballos de pescuda no Laboratorio Clarendon, en Oxford (Reino Unido), e tam\u00e9n en Grenoble (Francia). Converteuse en profesor en M\u00fanic en 1980, e desde 1985 \u00e9 o director do Instituto Max Planck para Investigaci\u00f3n en Estado S\u00f3lido, na cidade de Stuttgart.\nActualmente ded\u00edcase a pescudar as propiedades de sistemas electr\u00f3nicos de dimensi\u00f3n reducida, tipicamente a baixas temperaturas e sometidos a fortes campos magn\u00e9ticos."}
{"id": "152087", "revid": "1131", "url": "https://gl.wikipedia.org/wiki?curid=152087", "title": "Gerd Binnig", "text": "Gerd Binnig, nado en Frankfurt am Main o 20 de xullo de 1947, \u00e9 un f\u00edsico alem\u00e1n que recibiu o Premio Nobel de F\u00edsica en 1986 canda o seu colega da empresa Heinrich Rohrer por inventaren o microscopio de efecto t\u00fanel, que permite ver \u00e1tomos individuais, obtendo unha imaxe moi precisa da superficie dun material.\nTraxectoria.\nAo dez anos decidiu ser f\u00edsico. A s\u00faa familia repart\u00edase entre Frankfurt am Main e Offenbach, polo que asistiu a escolas de ambas as d\u00faas cidades. En 1978 aceptou unha oferta de IBM para traballar con eles en Z\u00faric. Recibiu o Premio Nobel de F\u00edsica en 1986, e seguiu a traballar no Laboratorio de Investigaci\u00f3n de IBM en Z\u00faric.\nVida persoal.\nEn 1969 casou coa psic\u00f3loga Lore Wagler, con quen ten unha filla nada en Su\u00edza e un fillo en California."}
{"id": "152089", "revid": "2074", "url": "https://gl.wikipedia.org/wiki?curid=152089", "title": "Hiperv\u00ednculos", "text": ""}
{"id": "152090", "revid": "2074", "url": "https://gl.wikipedia.org/wiki?curid=152090", "title": "Hiperligaz\u00f3ns", "text": ""}
{"id": "152091", "revid": "23204", "url": "https://gl.wikipedia.org/wiki?curid=152091", "title": "Campo de concentraci\u00f3n de Sachsenhausen", "text": "Sachsenhausen ou Sachsenhausen-Oranienburg foi un campo de concentraci\u00f3n nazi localizado na localidade de Oranienburg, en Brandeburgo, Alema\u00f1a, usado principalmente para presos pol\u00edticos desde 1936 at\u00e9 o fin do Terceiro Reich en maio de 1945. Despois da segunda guerra mundial, cando Oranienburg estaba dentro da zona de ocupaci\u00f3n sovi\u00e9tica, a estrutura usouse como un campo especial NKVD at\u00e9 1950 (v\u00e9xase campo especial NKVD Nr. 7). Os restos dos edificios e os terreos est\u00e1n agora abertos ao p\u00fablico como museo.\nHistoria.\nO campo de concentraci\u00f3n de Sachsenhausen comezou a funcionar o 12 de xullo de 1936, cando as SS transferiron 50 prisioneiros desde o campo de Esterwegen. Nunha primeira fase, o campo destinouse principalmente a prisioneiros pol\u00edticos, pero xa desde 1938 foron levados al\u00ed milleiros de xudeus, desde 1940 milleiros de polacos e desde 1941 milleiros de militares sovi\u00e9ticos, 18.000 dos cales foron fusilados. Os primeiros anos de Sachsenhausen foron de concentraci\u00f3n, non de exterminio.\nDurante a guerra Sachsenhausen expandiuse nun sistema de traballo forzado en 60 subcampos, concentrados ao redor das industrias de armamento, que utilizaba a man de obra gratu\u00edta dos prisioneiros, na rexi\u00f3n de Berl\u00edn. Os presos tam\u00e9n foron sometidos a experimentos m\u00e9dicos.\nEn xaneiro de 1945 hab\u00eda m\u00e1is de 65.000 prisioneiros en Sachsenhausen, inclu\u00edndo a m\u00e1is de 13.000 mulleres. Os arquivos rexistraron a entrada 140.000 prisioneiros durante o tempo que funcionou o campo e recolleron a execuci\u00f3n ou morte de 30.000 deles, pero nesta cifra non se inclu\u00edan a milleiros de prisioneiros de guerra fusilados apenas chegaban. Neste campo de concentraci\u00f3n foron detidos tam\u00e9n varios centos de exiliados republicanos espa\u00f1ois, entre os que destaca Francisco Largo Caballero.\nAntes da s\u00faa inminente derrota, os nazis ordenaron trasladar aos prisioneiros, dispirando as SS contra todos aqueles incapaces de cami\u00f1ar. As tropas sovi\u00e9ticas liberaron aos superviventes o 2 de maio de 1945, preto da cidade de Schwerin.\nDesde que as forzas sovi\u00e9ticas ocuparon Berl\u00edn e at\u00e9 1950, Sachsenhausen pasou a ser un campo de concentraci\u00f3n sovi\u00e9tico usado para represaliar tanto a supostos colaboradores dos nazis dentro da poboaci\u00f3n civil, como aos funcionarios do Goberno nazi e antigos militares alem\u00e1ns, inclu\u00eddos prisioneiros dos Aliados occidentais. Posteriormente o campo foi adecuado para que visitantes puideran co\u00f1ecer o ocorrido \u00e1s v\u00edtimas do nazismo.\nEn 1961 erixiuse un monumento en memoria ao prisioneiro, que mostra 18 tri\u00e1ngulos en significado das diferentes nacionalidades que foron v\u00edtimas e dos prisioneiros que morreron al\u00ed. Baixo o obelisco at\u00f3pase unha estatua que representa a un soldado sovi\u00e9tico liberando dous prisioneiros. Tam\u00e9n hai un museo que exp\u00f3n a realidade que se viviu neste campo. As\u00ed mesmo ofr\u00e9cense tours en varios idiomas e a s\u00faa entrada \u00e9 gratu\u00edta.\nFalsificaci\u00f3n de di\u00f1eiro.\nNeste campo de concentraci\u00f3n levouse a cabo con mano de obra xud\u00eda unha das falsificaci\u00f3ns monetarias m\u00e1is complicadas da historia, sorprendentemente fructuosa. Os alem\u00e1ns realizaron unha serie de selecci\u00f3ns en Auschwitz e noutros campos de concentraci\u00f3n (Mauthausen, entre outros) buscando prisioneiros que co\u00f1eceran oficios como fotograf\u00eda, debuxo e outros relacionados coa arte da imaxe. De al\u00ed partiu, sen co\u00f1ecer o seu destino, un grupo de 140 prisioneiros xudeus que foran seleccionados para levar a cabo estas operaci\u00f3ns.\nCos medios tecnol\u00f3xicos da \u00e9poca era dif\u00edcil crear r\u00e9plicas id\u00e9nticas dun billete. As\u00ed e todo, os co\u00f1ecementos destes prisioneiros conseguiron desafiar at\u00e9 o m\u00e1is m\u00ednimo detalle dos billetes de libras esterlinas, como min\u00fasculas zonas en branco na tinta dunha letra que s\u00f3 se pode apreciar mediante un microscopio; que son mostra da veracidade do billete en cuesti\u00f3n. Todo o mundo consideraba aut\u00e9nticos estes billetes, e polo tanto circularon como se foran di\u00f1eiro real. Esta operaci\u00f3n chamouse \"Operaci\u00f3n Kr\u00fcger\" (v\u00e9xase Reinhard Heydrich).\nUnha vez conclu\u00edda a operaci\u00f3n os prisioneiros deb\u00edan ser enviados a Auschwitz para o seu exterminio. Posto que todo xudeu estaba condenado a morrer, e para evitar isto, pediron permiso para continuar a operaci\u00f3n de falsificaci\u00f3n diferenci\u00e1ndose da anterior en que agora \u00edanse copiar d\u00f3lares estadounidenses. O permiso para efectuar esta operaci\u00f3n foilles, polo que puideron prolongar a s\u00faa vida. Nesta ocasi\u00f3n non se chegaron a po\u00f1er en circulaci\u00f3n estes billetes a causa do evidente afundimento da Alema\u00f1a nazi. Para que non quedasen testemu\u00f1as das falsificaci\u00f3ns, os prisioneiros foron enviados a Ebensee para ser gaseados. Foron detectados polos soldados estadounidenses e a intervenci\u00f3n destes librounos dunha morte segura. Unha serie de cami\u00f3ns alem\u00e1ns ba\u00f1eiraron o seu contido de billetes nos lagos Taupitzsee, Ebensee e no r\u00edo Enns.\nNeste campo falsific\u00e1ronse nove mill\u00f3ns de billetes, valorados en 650 mill\u00f3ns de d\u00f3lares. Os billetes atop\u00e1ronse dous anos m\u00e1is tarde por estes lagos e, debido a que os poboadores das aldeas os atopaban e consideraban aut\u00e9nticos, pux\u00e9ronse a circular por toda Europa, co que se fixo necesario un cambio de formato nos billetes de libras esterlinas. A pericia deste colectivo de prisioneiros no campo da imaxe e a fotograf\u00eda redundou na maior falsificaci\u00f3n xamais levada a cabo na historia da humanidade e na salvaci\u00f3n das s\u00faas propias vidas."}
{"id": "152092", "revid": "2074", "url": "https://gl.wikipedia.org/wiki?curid=152092", "title": "Hiperv\u00ednculo", "text": ""}
{"id": "152093", "revid": "5863", "url": "https://gl.wikipedia.org/wiki?curid=152093", "title": "Pr\u00edncipe, princesa", "text": "Un pr\u00edncipe, que no feminino pasa a princesa, \u00e9 un membro dunha aristocracia gobernante ou nobreza. Adoita ser un t\u00edtulo asociado \u00e1 realeza, sendo usado polos fillos do rei. Tradicionalmente, na maior\u00eda das dinast\u00edas europeas, ti\u00f1a o t\u00edtulo de pr\u00edncipe o fillo home e herdeiro dun monarca. Tam\u00e9n \u00e9 o t\u00edtulo dalg\u00fans soberanos, cuxos pa\u00edses non te\u00f1en a consideraci\u00f3n de seren reinos. Nalg\u00fans pa\u00edses \u00e9 tam\u00e9n un dos m\u00e1is altos t\u00edtulos de nobreza (a\u00ednda que adoita ser reservado para familias con sangue real). O t\u00edtulo de pr\u00edncipe tam\u00e9n se usa para referirse ao esposo dunha ra\u00ed\u00f1a."}
{"id": "152095", "revid": "56817", "url": "https://gl.wikipedia.org/wiki?curid=152095", "title": "Marqu\u00e9s", "text": "Un marqu\u00e9s \u00e9 aquela persoa cun dos t\u00edtulos nobiliarios europeos cos que os monarcas mostran o seu reco\u00f1ecemento e gratitude a certas persoas e li\u00f1axes. Foron chamados ao principio marqueses os magnates que ti\u00f1an ao seu cargo a defensa e a administraci\u00f3n dunha marca dentro do Imperio carolinxio. \u00c1 s\u00faa vez, as \"marcas\" eran territorios fronteirizos."}
{"id": "152096", "revid": "2793", "url": "https://gl.wikipedia.org/wiki?curid=152096", "title": "Carlos I de Espa\u00f1a", "text": ""}
{"id": "152098", "revid": "1505", "url": "https://gl.wikipedia.org/wiki?curid=152098", "title": "Coeliobriga", "text": ""}
{"id": "152101", "revid": "1308", "url": "https://gl.wikipedia.org/wiki?curid=152101", "title": "Verbum - Casa das Palabras", "text": ""}
{"id": "152104", "revid": "54334", "url": "https://gl.wikipedia.org/wiki?curid=152104", "title": "Padre Sobreira", "text": "O padre Sobreira, nado como Xo\u00e1n Sobreira Salgado en Beade en 1746 e finado en Madrid en 1805, foi un relixioso e pol\u00edgrafo galego da Ilustraci\u00f3n.\nTraxectoria.\nIngresou na Orde de San Bieito, tomando o h\u00e1bito no mosteiro de Santa Mar\u00eda de Sopetr\u00e1n (provincia de Guadalaxara) en 1761.\nCompuxo diversos textos sobre a xeograf\u00eda de Galiza, e traballou durante m\u00e1is de oito anos na idea dun dicionario galego, que hab\u00eda levar o t\u00edtulo de \"Glossario General de la Lengua Gallega\". Consideraba vergo\u00f1ento que o galego carecese del cando todas as outras linguas da Pen\u00ednsula Ib\u00e9rica o ti\u00f1an. Este dicionario, ao seu ver, ser\u00eda \u00fatil para conservar por escrito o idioma galego. Consideraba necesario que o galego acadase un status similar ao doutras linguas da pen\u00ednsula, seguindo as ideas do Padre Sarmiento:\nSobreira foi tam\u00e9n un dos primeiros en detectar a existencia da modalidade ling\u00fc\u00edstica que co\u00f1ecemos hoxe polo nome de \"castrapo\", especialmente presente nesa \u00e9poca na fala dos habitantes das cidades e vilas m\u00e1is populosas:"}
{"id": "152107", "revid": "1131", "url": "https://gl.wikipedia.org/wiki?curid=152107", "title": "Xo\u00e1n Sobreira Salgado", "text": ""}
{"id": "152108", "revid": "89787", "url": "https://gl.wikipedia.org/wiki?curid=152108", "title": "Riccardo Giacconi", "text": "Riccardo Giacconi, nado en X\u00e9nova o 6 de outubro de 1931, e morto en San Diego o 9 de decembro de 2018 foi un astrof\u00edsico italiano radicado nos Estados Unidos.\nBiograf\u00eda.\nFoi fillo \u00fanico de Antonio, un pequeno empresario e Elsa Canni, profesora de matem\u00e1ticas e f\u00edsica. No 1939 os pais sep\u00e1ranse, quedando el coa nai, que marcha a Cremona, e logo a Mil\u00e1n, ensinando no mesmo instituto \u00f3 que logo acudir\u00e1 Riccardo.\nTraxectoria.\nEstuda F\u00edsica na Universidade de Mil\u00e1n con Giuseppe Occhialini, especializ\u00e1ndose na investigaci\u00f3n dos raios c\u00f3smicos. Baixo o consello do seu mentor, no 1956 emigra \u00f3s Estados Unidos de Am\u00e9rica. No 1958 comeza a colaborar coa Universidade de Princeton, e logo, Bruno Rossi introd\u00faceo na AS&amp;E (\"American Science and Engineering\") cun programa para o desenvolvemento da investigaci\u00f3n en raios X c\u00f3smicos, comezando a proxectar instrumentos para po\u00f1elos en relevo.\nNo 1962 descobre Scorpius X-1, primeira fonte extraterrestre co\u00f1ecida de raios X. No 1970 oc\u00fapase do lanzamento do sat\u00e9lite Uhuru, co que se abre a exploraci\u00f3n do ceo profundo \u00f3s raios X. Grazas a este reco\u00f1ecemento celeste, foron descubertas 339 estrelas emisoras de raios X, entre elas Cygnus X-1 e Vela X-1. \nNo 1973, pasa a ser director do Harvard Smithsonian Center for Astrophysics, impulsando o proxecto HEAO-2 dun telescopio de raios X en \u00f3rbita, que m\u00e1is adiante foi unha realidade, bautizado como Observatorio Einstein. \u00c9 ese ano cando decidiu 'eu amo a astronom\u00eda, ao menos, como a practico'. \nM\u00e1is adiante, ten recuperado o cargo de profesor de f\u00edsica e astronom\u00eda (1982-1997) e de investigador (a partir do 1998) na Universidade Johns Hopkins.\nDo 1993 \u00f3 1999 \u00e9 Director xeral do European Southern Observatory (ESO).\nFoi o investigador xefe do proxecto \"Chandra Deep Field-South\" co Chandra X-ray Observatory da NASA.\nRecibiu o Nobel de F\u00edsica de 2002, polas s\u00faas contribuci\u00f3ns \u00e1 astrof\u00edsica que levaron ao descubrimento dos raios X c\u00f3smicos.\nLibros.\nRiccardo Giacconi, Wallace Tucker. \"The X-Ray Universe\", Cambridge, MA: Harvard University Press, 1985."}
{"id": "152109", "revid": "56817", "url": "https://gl.wikipedia.org/wiki?curid=152109", "title": "Heinrich Rohrer", "text": "Heinrich Rohrer, nado en Buchs o 6 de xu\u00f1o de 1933 e finado en Wollerau o 16 de maio de 2013, foi un f\u00edsico su\u00edzo.\nTraxectoria.\nRecibiu o Nobel de F\u00edsica de 1986, polo proxecto do microscopio electr\u00f3nico de varremento por efecto de t\u00fanel."}
{"id": "152110", "revid": "1987", "url": "https://gl.wikipedia.org/wiki?curid=152110", "title": "Johannes Georg Bednorz", "text": "Johannes Georg Bednorz, nado en Neuenkirchen o 16 de maio de 1950, \u00e9 un f\u00edsico alem\u00e1n.\nTraxectoria.\nRecibiu o Nobel de F\u00edsica de 1987 por fundamentais adiantos no descubrimento de materiais cer\u00e1micos supercondutores."}
{"id": "152111", "revid": "89787", "url": "https://gl.wikipedia.org/wiki?curid=152111", "title": "Sabela de Portugal, emperatriz do Sacro Imperio Romano-Xerm\u00e1nico", "text": "Sabela de Portugal, nada en Lisboa o 24 de outubro de 1503 e finada en Toledo o 1 de maio de 1539, foi filla do rei Manuel I e da ra\u00ed\u00f1a Mar\u00eda de Arag\u00f3n. Alcumabana \"bel\u00edsima\", como proba o retrato pintado por Tiziano. Morreu de sobreparto, no Palacio de Fuensalida, en Toledo, estando sepultada no Pante\u00f3n do Escorial.\nEra irm\u00e1 de Xo\u00e1n III e do Cardeal-Rei Henrique. Intelixente e culta, creada no esplendor da m\u00e1is rica corte europea do seu tempo, en Lisboa, na educaci\u00f3n da emperatriz participaron tam\u00e9n, por influencia de s\u00faa nai, Beatriz Galindo, \"la Latina\" e o humanista Luis Vives. Foi longamente rexente en nome de Carlos V, entre 1528 e 1533, primeiro, e de 1535 a 1538 novamente, mentres o marido se ausentou, en guerra.\nAl\u00e9n diso, tivo moita importancia en relaci\u00f3n \u00e1 educaci\u00f3n do seu primox\u00e9nito, que vir\u00eda a ser Filipe II de Habsburgo, de lingua materna portuguesa, creado e educado polas damas portuguesa de s\u00faa nai durante a infancia.\nCasamento.\nO casamento fora negociado polo seu pai, D. Manuel I, que morrendo antes de finalizalo, deixouno recomendado en testamento ao seu sucesor no codicilo do 11 de decembro de 1521. As\u00ed, o 6 de outubro de 1525 era asinado en Torres Novas o contrato. A noiva levou por dote a exorbitante cont\u00eda de 900 mil cruzados portugueses, ou dobras castel\u00e1s. Carlos V, o seu noivo e seu curm\u00e1n directo, era ent\u00f3n a\u00ednda s\u00f3 Carlos I, rei das Coroas de Arag\u00f3n e Castela, duque da Borgo\u00f1a e varios outros feudos: s\u00f3 catro anos despois ser\u00e1 electo emperador do Sacro Imperio, torn\u00e1ndose xerarquicamente o m\u00e1is alto soberano da Cristiandade, con xurisdici\u00f3n sobre a Alema\u00f1a e varios reinos e se\u00f1or\u00edos da Pen\u00ednsula Ib\u00e9rica, Italia, Francia e Flandres, estendendo ao mundo a s\u00faa influencia pol\u00edtica e o poder das s\u00faas armas; por\u00e9n, como todos os soberanos do Renacemento, foi varias veces grazas a recorrer a grandes familias de banqueiros, como os Fugger, non s\u00f3 para financiar o seu acceso \u00e1 coroa imperial, como tam\u00e9n os seus proxectos pol\u00edtico-militares. Por iso mesmo Carlos prometera, anteriormente, a Henrique VIII casar con s\u00faa filla, Mar\u00eda, de quen igualmente era curm\u00e1n directo, en 1522 (cando esta ti\u00f1a s\u00f3 seis anos) - mais preferiu aceptar a consorte portuguesa, cuxa alianza e cuxo dote inmediato eran moito m\u00e1is significativos na Europa do tempo, e lle tra\u00edan a liquidez necesaria para a compra do trono imperial.\nAs\u00ed, a princesa casou en Almeirim, o 1 de novembro de 1525, co seu curm\u00e1n Carlos, representado polo embaixador Carlos Popeto; e partiu en xaneiro de 1526 rumbo a Elvas con grande e rica comitiva. Cegado coa s\u00faa beleza, Carlos V deulle ao casar por nova divisa as tres grazas, tendo a primeira delas a rosa, s\u00edmbolo da fermosura; a segunda o ramo de murta, s\u00edmbolo do amor; e a terceira, a coroa de carballo, s\u00edmbolo da fecundidade.\nA morte e a lenda.\nTendo a emperatriz falecido en Toledo, e estando nesa \u00e9poca o soberano en Granada, encargou este o futuro S. Francisco de Borja, un dos moitos apaixonados plat\u00f3nicos da bela emperatriz, da conducir at\u00e9 si a fin da sepultar. Chegados al\u00ed, ao abriren cerimoniosamente o caix\u00f3n de D. Sabela, a fin de verificaren a identidade do rexio cad\u00e1ver, a s\u00faa descomposici\u00f3n \u00eda xa avanzada, destru\u00edndo a fermosura da m\u00e1is bela muller daquel tempo, segundo rezaban os literatos de ent\u00f3n. Segundo a lenda, perante a fedorenta visi\u00f3n do seu cad\u00e1ver descomposto o a\u00ednda Duque de Gandia, casado coa portuguesa D. Leonor de Castro, unha das s\u00faas damas, e que tanto e tan longamente amara a emperatriz \u00e1 distancia, xurou nunca m\u00e1is servir a se\u00f1or humano alg\u00fan, vir\u00e1ndose unicamente para o servizo divino; e ao enviuvar de D. Leonor, alg\u00fans anos despois, optar\u00e1 pola vida relixiosa ingresando na Compa\u00f1\u00eda de Xes\u00fas. O novo padre Francisco de Borja foi o terceiro Xeral da Compa\u00f1\u00eda, sendo despois canonizado como San Francisco de Borja. Por\u00e9n, sabemos agora que a famosa frase despois atribu\u00edda ao duque, e que deu nome ao c\u00e9lebre poema de Sophia de Mello Breyner titulado \"Meditaci\u00f3n do Duque de Gandia na morte de Sabela de Portugal\", sobre a s\u00faa alegada decisi\u00f3n de nunca m\u00e1is servir a se\u00f1or mortal alg\u00fan, foi si pronunciada por San Xo\u00e1n de \u00c1vila na oraci\u00f3n f\u00fanebre da emperatriz que proferiu durante as s\u00faas exequias. \u00c9 a\u00ednda no entanto pos\u00edbel que S. Xo\u00e1n de \u00c1vila utilizase nas exequias imperiais a frase do humilde S. Francisco de Borja ao ser obrigado a contemplar descomposta a muller que amara, e que a tradici\u00f3n oral o soubese, ao atribu\u00edr a autor\u00eda desta a el e non a S. Xo\u00e1n de \u00c1vila."}
{"id": "152113", "revid": "5863", "url": "https://gl.wikipedia.org/wiki?curid=152113", "title": "Zool\u00f3xico da Madroa", "text": ""}
{"id": "152117", "revid": "895", "url": "https://gl.wikipedia.org/wiki?curid=152117", "title": "Sachsenhausen", "text": ""}
{"id": "152122", "revid": "92340", "url": "https://gl.wikipedia.org/wiki?curid=152122", "title": "Theodore von K\u00e1rm\u00e1n", "text": "Theodore K\u00e1rm\u00e1n de Sz\u0151ll\u0151skislak, nado o 11 de maio de 1881 en Budapest e finado o 6 de maio de 1963 en Aachen, foi un enxe\u00f1eiro e f\u00edsico h\u00fangaro-estadounidense que realizou importantes contribuci\u00f3ns no campo da aeron\u00e1utica e astron\u00e1utica. \u00c9 respons\u00e1bel de descubrimentos transcendentais en aerodin\u00e1mica, especialmente os seus traballos na caracterizaci\u00f3n de fluxos de aire supers\u00f3nicos e hipers\u00f3nicos."}
{"id": "152128", "revid": "15490", "url": "https://gl.wikipedia.org/wiki?curid=152128", "title": "Princesa", "text": ""}
{"id": "152129", "revid": "2074", "url": "https://gl.wikipedia.org/wiki?curid=152129", "title": "Marquesa", "text": ""}
{"id": "152131", "revid": "2074", "url": "https://gl.wikipedia.org/wiki?curid=152131", "title": "Duquesa", "text": ""}
{"id": "152133", "revid": "2074", "url": "https://gl.wikipedia.org/wiki?curid=152133", "title": "T\u00edtulos nobiliarios", "text": ""}
{"id": "152134", "revid": "23204", "url": "https://gl.wikipedia.org/wiki?curid=152134", "title": "Ra\u00ed\u00f1a", "text": "O termo ra\u00ed\u00f1a p\u00f3dese referir a:"}
{"id": "152136", "revid": "1410", "url": "https://gl.wikipedia.org/wiki?curid=152136", "title": "VfB Stuttgart", "text": "O VfB Stuttgart (oficialmente \"Verein f\u00fcr Bewegungsspiele Stuttgart 1893 e. V.\", en abreviaci\u00f3n s\u00f3 VfB, pronunciado \"Fau-Ef-Be\") \u00e9 un club de f\u00fatbol de Alema\u00f1a, da cidade de Stuttgart, en Baden-W\u00fcrttemberg. Foi fundado o 9 de setembro de 1893 e xoga na 1. Bundesliga.\nHistoria.\nO VfB naceu o 2 de abril de 1912 froito da fusi\u00f3n do \"Stuttgart FV 93\" e o \"Kronen-Club Cannstatt\".\nXogadores.\nCadro 2018/19.\n\"Actualizada a 31 de agosto de 2018.\""}
{"id": "152144", "revid": "81969", "url": "https://gl.wikipedia.org/wiki?curid=152144", "title": "Club Brugge KV", "text": "O Club Brugge Koninklijke Voetbalvereniging \u00e9 un equipo de f\u00fatbol da cidade de Bruxas, en B\u00e9lxica. Actualmente milita na Primeira Divisi\u00f3n de B\u00e9lxica.\nHistoria.\nO club \u00e9 un dos equipos de f\u00fatbol m\u00e1is antigos de Europa, pois se fundou en 1891, co nome inicial de \"Brugsche Football Club\". O seu primeiro t\u00edtulo no campionato belga chegar\u00eda na tempada 1919-20.\nCon todo ter\u00eda que pasar un longo per\u00edodo para que o Bruxas conseguise ser campi\u00f3n novamente na liga belga. Isto non se produciu ata a d\u00e9cada de 1970, na tempada 1972-73, dando inicio \u00e1 \u00e9poca dourada do club. Nestes anos 70 ga\u00f1ou ata un total de cinco ligas, e no ano 1978 chegou ata a final da Copa de Europa, sendo o \u00fanico club de B\u00e9lxica que puido logralo. Na final caeu por 1:0 contra o Liverpool FC no estadio de Wembley.\nDesde ent\u00f3n converteuse no segundo equipo en n\u00famero de t\u00edtulos do f\u00fatbol belga, por detr\u00e1s do RSC Anderlecht, e acumula numerosas participaci\u00f3ns na Liga de Campi\u00f3ns e na Copa da UEFA."}
{"id": "152145", "revid": "10599", "url": "https://gl.wikipedia.org/wiki?curid=152145", "title": "Club Bruxas", "text": ""}
{"id": "152146", "revid": "23204", "url": "https://gl.wikipedia.org/wiki?curid=152146", "title": "Mundial de F\u00fatbol de 2010 - Grupo A", "text": "O Grupo A da Copa do Mundo de F\u00fatbol de 2010, realizada en Sur\u00e1frica, estivo composto por catro equipos, que se enfrontaron entre si nun total de seis encontros. Ao termo dos mesmos os dous con maior cantidade de puntos clasific\u00e1ronse \u00e1 seguinte fase, neste caso con sete puntos e con catro.\nNa \u00faltima clasificaci\u00f3n Mundial da FIFA que viu a luz antes da celebraci\u00f3n deste mundial (maio de 2010), ocupaba o noveno posto, o lugar n\u00famero dezaseis, o dezasete e o oitenta e tres. A media do grupo correspond\u00eda ao lugar n\u00famero trinta e un, sendo con exclusi\u00f3n da m\u00e1is baixa clasificaci\u00f3n (Sur\u00e1frica), o rango medio de once. O equipo que ocupou o primeiro lugar deste grupo, , enfrontouse contra o segundo do grupo B, . O segundo lugar do grupo, , enfrontouse contra o primeiro do grupo B, .\nParticipantes.\nO Grupo A estivo composto polas seguintes selecci\u00f3ns:\nPartidos.\nA fase de grupos constou de seis partidos, cun total de tres partidos xogados por cada selecci\u00f3n. Segundo o sistema de competici\u00f3n da FIFA, cada equipo acumulaba unha puntuaci\u00f3n en funci\u00f3n dos seus resultados: 3 puntos por vitoria (at\u00e9 1994 eran s\u00f3 2), 1 por empate, 0 por derrota. De acordo coa mesma, o catro equipos foron ordenados en forma descendente. No caso de que houbese dous ou m\u00e1is con igual cantidade de puntos, os criterios de desempate foron os seguintes:"}
{"id": "152148", "revid": "98629", "url": "https://gl.wikipedia.org/wiki?curid=152148", "title": "Fernando I, Sacro Emperador Romano-Xerm\u00e1nico", "text": "Fernando I de Habsburgo, nado en Alcal\u00e1 de Henares o 10 de marzo de 1503 e finado en Viena o 25 de xullo de 1564, foi Sacro Emperador Romano-Xerm\u00e1nico de 1556 at\u00e9 a s\u00faa morte.\nTraxectoria.\nOs seus pais foron o arquiduque da Austria Filipe I de Castela e a ra\u00ed\u00f1a Xoana I de Castela. O seu irm\u00e1n m\u00e1is vello era Carlos V, Sacro Emperador Romano-Xerm\u00e1nico.\nOs seus t\u00edtulos foron Arquiduque e duque da Austria, duque da Carn\u00edola, duque da Carintia, duque da Est\u00edria e conde do Tirol a partir de 1520. Foi Rei de Hungr\u00eda e de Bohemia a partir de 1526; rei da Croacia en 1540. En 1531, foi elixido Rei de romanos, o que fixo del herdeiro do Sacro Emperador Carlos V, seu irm\u00e1n; Fernando gobernaba o Imperio nas ausencias do irm\u00e1n. Asumiu a dignidade de Sacro Emperador en 1556 (coroado en 1558).\nEducado na Pen\u00ednsula Ib\u00e9rica, foi o neto favorito do rei Fernando II de Arag\u00f3n, que prev\u00eda para el unha rexencia ib\u00e9rica nas ausencias do irm\u00e1n. Mais o seu outro av\u00f3, Maximiliano, obtivo para el a sucesi\u00f3n dobre en Bohemia e Hungr\u00eda.\nCarlos V reco\u00f1ecera ao irm\u00e1n polo Tratado de Worms (1521) a posesi\u00f3n e soberan\u00eda plena dos cinco Estados heredit\u00e1rios dos Habsburgos: os arquiducados e ducados da Alta e Baixa Austria, Car\u00edntia, Est\u00edria, Carn\u00edola, logo despois o condado do Tirol e posesi\u00f3ns hereditarias da s\u00faa Casa no sur de Alema\u00f1a. Esta repartici\u00f3n constitu\u00edu o patrimonio de Fernando. Foi nomeado para gobernar o ducado de Vurtemberga e integrar o consello de rexencia que gobernaba a Alema\u00f1a nas ausencias do Emperador.\nO 25 de maio de 1521, en Linz, Austria, Fernando casou con Ana Jagel\u00e1n, filla de Ladislau II de Hungr\u00eda e de Bohemia e de Ana de Foix-Candale.\nPolas convenci\u00f3ns de Bruxelas en 1522, recibiu o t\u00edtulo de gobernador das rexi\u00f3ns da Alema\u00f1a do Sur, do Tirol e da Alta Alsacia.\nA \u00e9poca experimentou a expansi\u00f3n otom\u00e1, desde a ca\u00edda de Constantinopla en 1453. En 1529, Viena estivo so asedio turco. At\u00e9 o s\u00e9culo XVII, Europa ter\u00eda que convivir co adianto das forzas turcas, ameazando Sicilia, Malta e os territorios de Venecia.\nRei de Bohemia e de Hungr\u00eda.\nO 29 de agosto de 1526, morreu o seu cu\u00f1ado Lu\u00eds II, rei de Bohemia e de Hungr\u00eda, derrotado polas tropas otom\u00e1s do sult\u00e1n Suleiman o Magn\u00edfico, na batalla de Moh\u00e1cs.\nFernando foi escollido rei de Bohemia e rei de Hungr\u00eda. Coroado rei de Bohemia en Praga, en febreiro de 1527, non puido asegurar a coroa de Hungr\u00eda, pois al\u00ed Xo\u00e1n Z\u00e1polya, pr\u00edncipe da Transilvania, apoiado por parte da nobreza e despois polos turcos, manti\u00f1a a resistencia, a\u00ednda que compromiso posterior asegurase a integridade das posesi\u00f3ns dos Habsburgos. O reino de Hungr\u00eda tornouse obxecto dunha disputa din\u00e1stica entre os Habsburgos e Z\u00e1polyas, cada partido era apoiado por unha parcela da nobreza h\u00fangara. Fernando contaba ademais co apoio de seu irm\u00e1n Carlos V.\nEn 1527, Fernando venceu a Batalla de Tokaj, por\u00e9n non foi o suficiente para ga\u00f1ar o control de toda Hungr\u00eda.\nEn 1529, as s\u00faas tropas repeliron con logro o ataque de Solim\u00e1n \u00e1 capital, Viena (Cerco de Viena), mesmo con Fernando xa tendo se retirado para Bohemia. Finalmente, en 1533 Fernando asinou tratado de paz co Imperio Otom\u00e1n, dividindo o reino de Hungr\u00eda entre os Habsburgos no oeste e Xo\u00e1n Z\u00e1polya. En 1527 os Habsburgos deron inicio a un proceso hist\u00f3rico que levar\u00eda \u00e1 incorporaci\u00f3n das terras das coroas da Bohemia e Hungr\u00eda \u00e1s s\u00faas posesi\u00f3ns heredit\u00e1rias.\nEn 1538, polo tratado de Nagyv\u00e1rad, Fernando converteuse sucesor de Z\u00e1polya, sendo non obstante incapaz de impor o acordo.\nA vida de Fernando ficou marcada por unha loita dobre: contra o islam, no Danubio, onde, tras a morte de seu cu\u00f1ado Lu\u00eds II en 1516, foi elixido rei da Bohemia e Hungr\u00eda, debendo conter o adianto otom\u00e1n sobre Viena. Non conseguiu tomar Buda en 1541 e ter\u00eda que asinar unha tregua de oito anos (1562) pagando tributo annal ao sult\u00e1n e reco\u00f1ecemento, na Transilvania, da dinast\u00eda rival de Xo\u00e1n Z\u00e1polya. A s\u00faa segunda loita estivo en contra os protestantes, cunha relativa indiferenza. Fernando, alumno e amigo dos xesu\u00edtas, deix\u00e1rase influenciar na s\u00faa estad\u00eda en Flandres polos humanistas, sobre todo Erasmo. Participara da Asemblea de Ratisbona en 1524, que decidiu a reforma cat\u00f3lica en Alema\u00f1a, constitu\u00edu cos cinco cant\u00f3ns cat\u00f3licos primitivos de Su\u00edza unha Uni\u00f3n Cristi\u00e1, en 1529, para combater a herexia protestante, asinou coa Liga de Esmalcalda o Tratado de Kadan e esmagou a revolta dos se\u00f1ores checos en Bohemia.\nEn 1540, Xo\u00e1n Sexismundo Z\u00e1polya, fillo de Xo\u00e1n con Sabela Jagel\u00e1n, foi elixido rei de Hungr\u00eda, inicialmente apoiado polo rei seu t\u00edo, Sexismundo II de Polonia e Lituania, irm\u00e1n de Sabela. En 1549 un tratado foi asinado entre os Habsburgos e o soberano polaco: a Polonia ficou neutra no conflito cos Habsburgos e Sexismundo II casou con Isabel de Habsburgo, filla de Fernando I.\nComo soberano de Austria, Bohemia e Hungr\u00eda, Fernando I tentou centralizar e constru\u00edr unha monarqu\u00eda absoluta moderna. En 1527 editou unha constituci\u00f3n para os seus dominios heredit\u00e1rios (Hofstaatsordnung) e estabeleceu instituci\u00f3ns \u00e1 moda austr\u00edaca en Bratislava para Hungr\u00eda, en Praga para a Bohemia e en Wrockaw (Breslau) para a Silesia. Unha forte oposici\u00f3n dos nobres forzouno en 1559 a declarar tales instituci\u00f3ns libres de supervisi\u00f3n polo goberno central en Viena.\nEn 1551 chamou aos xesu\u00edtas a Viena e en 1556 a Praga, reactivando o arcebispado desta \u00faltima. Pr\u00edncipe cat\u00f3lico, apoiou a Contra-Reforma.\nSacro Emperador Romano.\nEn xaneiro de 1531, Fernando f\u00f3ra electo rei de romanos en Colonia, o que era un paso rumbo \u00e1 coroa imperial. Reco\u00f1ecido herdeiro de Carlos V ao trono imperial en 1551, a abdicaci\u00f3n deste \u00faltimo en 1556 fixo que Fernando fose coroado Sacro Emperador en 1558, en Aachen.\nContinuou a enfrentaru a ameaza externa da pol\u00edtica expansionista do sult\u00e1n Solim\u00e1n, o Magn\u00edfico. Carlos V defendera Viena en 1529, mais as terras foran ameazadas de novo en 1532 e 1541. Afrontou a\u00ednda, como o irm\u00e1n, a ameaza interna das divisi\u00f3ns entre cat\u00f3licos e luteranos: en 1534, Filipe de Hesse, xefe pol\u00edtico dos luteranos, arrancou o Vurtemberga do control dos Habsburgos e Fernando I apoiou o Emperador seu irm\u00e1n na s\u00faa campa\u00f1a de 1546-7 para destru\u00edr a Liga de Esmalcalda, formada por protestantes.\nTalvez m\u00e1is realista do que Carlos V, d\u00e9bese a Fernando a Paz de Augsburgo, de 1555.\nCarlos V exclu\u00edu seu fillo o Infante Filipe, da sucesi\u00f3n imperial xerm\u00e1nica, que foi transmitida ao primox\u00e9nito de Fernando."}
{"id": "152149", "revid": "895", "url": "https://gl.wikipedia.org/wiki?curid=152149", "title": "UC Sampdoria", "text": ""}
{"id": "152150", "revid": "98629", "url": "https://gl.wikipedia.org/wiki?curid=152150", "title": "U.C. Sampdoria", "text": "A Unione Calcio Sampdoria \u00e9 un club de f\u00fatbol de Italia, da cidade de X\u00e9nova. Foi fundado en 1946, froito da fusi\u00f3n da Sampierdarenese e a Andrea Doria, dous antigos equipos xenoveses dos que adoptou a combinaci\u00f3n de cores da s\u00faa camiseta. Xoga na Serie A italiana.\nDesde a s\u00faa fundaci\u00f3n, a Sampdoria conquistou un \"Scudetto\", catro Copas de Italia, unha Supercopa e unha Recopa de Europa, o \u00fanico trofeo internacional que pos\u00fae o club. Con todo, o momento \u00e1lxido do equipo xenov\u00e9s chegou en 1992 cando, tras ga\u00f1ar a liga italiana, alcanzou a final da Liga de Campi\u00f3ns da UEFA que perdeu fronte ao FC Barcelona. Tam\u00e9n perdeu contra o Barcelona unha Recopa, en 1989, un ano antes de ga\u00f1ar devandito torneo.\nO seu m\u00e1ximo rival \u00e9 o Genoa, equipo co que protagoniza o Derbi della Lanterna (nome dado pola Torre della Lanterna), no Estadio Luigi Ferraris.\nHistoria.\nA Unione Calcio Sampdoria nace o 1 de agosto de 1946 da uni\u00f3n de dous equipos da cidade, Societ\u00e0 Sampierdarenese e Andrea Doria. Ese mesmo ano debuta na Serie A. Na tempada 90-91 obt\u00e9n o seu primeiro e \u00fanico \"scudetto\". A tempada seguinte, chegar\u00eda \u00e1 final da Copa de Europa disputada no Estadio Wembley, na que caeu pola m\u00ednima 1-0 ante o FC Barcelona de Johan Cruyff.\nEstadio.\nEstadio Luigi Ferraris, fundado en 1989, con capacidade para 38.879 persoas. Foi constru\u00eddo para ser usado na Copa Mundial de F\u00fatbol de 1990. Ten unhas dimensi\u00f3ns de 106 x 68 metros.\nXogadores.\nCadro actual.\n\"Actualizado o 26 de xaneiro de 2012\""}
{"id": "152151", "revid": "82746", "url": "https://gl.wikipedia.org/wiki?curid=152151", "title": "Stade de Reims Champagne", "text": "O Stade de Reims \u00e9 un club de f\u00fatbol franc\u00e9s da cidade de Reims, en Champa\u00f1a-Ardenas. Foi fundado en 1911 e compite na Ligue 1.\nHistoria.\nEn 1911 o marqu\u00e9s de Polignac funda a \"Soci\u00e9t\u00e9 Sportive du Parc Pommery\". O 18 de xu\u00f1o de 1931 o equipo c\u00e1mbiase o nome polo actual, Stade de Reims. En 1938 fusi\u00f3nase con outro club da cidade, o \"Sporting Club R\u00e9mois\".\nEn 1949 o equipo ga\u00f1a a s\u00faa primeira Liga. Na tempada 55-56 o equipo chega \u00e1 final da Copa de Europa (foi o primeiro ano que se celebrou a competici\u00f3n), pero non puido facerse co t\u00edtulo, xa que foi derrotado polo Real Madrid por catro goles a tres. O equipo volveu chegar \u00e1 final tres anos despois, pero volveu ser derrotado polo conxunto espa\u00f1ol.\nO Stade de Reims conseguiu varios t\u00edtulos (6 Ligas, 2 Copas de Francia e 1 Copa Latina) nos anos 1950 e 1960, pero despois empezou unha \u00e9poca m\u00e1is modesta na que o club baixou de categor\u00eda.\nActualmente o equipo milita na Ligue 2.\nEstadio.\nStade Auguste Delaune, inaugurado o 21 de outubro de 1934, con capacidade para 9.582 persoas.\nO estadio leva o nome do antigo secretario da \"F\u00e9d\u00e9ration Sportive\"."}
{"id": "152152", "revid": "89787", "url": "https://gl.wikipedia.org/wiki?curid=152152", "title": "Mundial de F\u00fatbol de 2010 - Grupo B", "text": "O Grupo B da Copa do Mundo de F\u00fatbol de 2010, realizada en Sur\u00e1frica, estivo composto por catro equipos, que se enfrontaron entre si nun total de seis encontros. Ao termo dos mesmos os dous con maior cantidade de puntos clasific\u00e1ronse \u00e1 seguinte fase, neste caso con nove puntos e con catro.\nNa \u00faltima clasificaci\u00f3n Mundial da FIFA que viu a luz antes da celebraci\u00f3n deste mundial (maio de 2010), ocupaba o s\u00e9timo posto, o trece, o lugar n\u00famero vinte e un, e o corenta e sete. A media do grupo correspond\u00eda ao lugar n\u00famero vinte e dous, con exclusi\u00f3n da m\u00e1is baixa clasificaci\u00f3n (), o rango medio era de catorce. O equipo que ocupou o primeiro lugar deste grupo, , enfrontouse contra o segundo do grupo A, . O segundo lugar do grupo, , enfrontouse contra o primeiro do grupo A, .\nParticipantes.\nO Grupo B estivo composto polas seguintes selecci\u00f3ns:\nPartidos.\nA fase de grupos constou de seis partidos, cun total de tres partidos xogados por cada selecci\u00f3n. Segundo o sistema de competici\u00f3n da FIFA, cada equipo acumulaba unha puntuaci\u00f3n en funci\u00f3n dos seus resultados: 3 puntos por vitoria (at\u00e9 1994 eran s\u00f3 2), 1 por empate, 0 por derrota. De acordo coa mesma, o catro equipos foron ordenados en forma descendente. No caso de que houbese dous ou m\u00e1is con igual cantidade de puntos, os criterios de desempate foron os seguintes:"}
{"id": "152153", "revid": "25871", "url": "https://gl.wikipedia.org/wiki?curid=152153", "title": "Mundial de F\u00fatbol de 2010 - Grupo C", "text": "O Grupo C do Copa do Mundo de F\u00fatbol de 2010, realizada en Sur\u00e1frica, estivo composto por catro equipos, que se enfrontaron entre si nun total de seis encontros. Ao termo dos mesmos os dous con maior cantidade de puntos clasific\u00e1ronse \u00e1 seguinte fase, neste caso con cinco puntos e con outros cinco, favorecendo a diferenza de goles aos americanos.\nNo \u00faltimo Mundial da FIFA que viu a luz antes da celebraci\u00f3n deste mundial (maio de 2010), ocupaba o oitavo posto, o catorce, o lugar n\u00famero vinte e cinco, e o trinta. A media do grupo correspond\u00eda ao lugar n\u00famero dezanove, con exclusi\u00f3n do clasificado m\u00e1is baixo (), o rango medio era de dezaseis. O equipo que ocupou o primeiro lugar deste grupo, , enfrontouse contra o segundo do grupo D, . O segundo lugar do grupo, , enfrontouse contra o primeiro do grupo D, .\nParticipantes.\nO Grupo C estivo composto polas seguintes selecci\u00f3ns:\nPartidos.\nA fase de grupos constou de seis partidos, cun total de tres partidos xogados por cada selecci\u00f3n. Segundo o sistema de competici\u00f3n da FIFA, cada equipo acumulaba unha puntuaci\u00f3n en funci\u00f3n dos seus resultados: 3 puntos por vitoria (at\u00e9 1994 eran s\u00f3 2), 1 por empate, 0 por derrota. De acordo coa mesma, o catro equipos foron ordenados en forma descendente. No caso de que houbese dous ou m\u00e1is con igual cantidade de puntos, os criterios de desempate foron os seguintes:"}
{"id": "152154", "revid": "89787", "url": "https://gl.wikipedia.org/wiki?curid=152154", "title": "Mundial de F\u00fatbol de 2010 - Grupo D", "text": "O Grupo D do Copa do Mundo de F\u00fatbol de 2010, realizada en Sur\u00e1frica, estivo composto por catro equipos, que se enfrontaron entre si nun total de seis encontros. Ao termo dos mesmos os dous con maior cantidade de puntos clasific\u00e1ronse \u00e1 seguinte fase, neste caso con seis puntos e con catro. Este grupo foi considerado un dos \"grupos da morte\" xunto ao grupo G.\nNo \u00faltimo Mundial da FIFA que viu a luz antes da celebraci\u00f3n deste mundial (maio de 2010), ocupaba o sexto posto, o quince, o lugar n\u00famero vinte, e o trinta e dous. A media do grupo correspond\u00eda ao lugar n\u00famero dezaoito, con exclusi\u00f3n do clasificado m\u00e1is baixo (), o rango medio era de catorce. O equipo que ocupou o primeiro lugar deste grupo, , enfrontouse contra o segundo do grupo C, . O segundo lugar do grupo, enfrontouse contra o primeiro do grupo C, .\nParticipantes.\nO Grupo D estivo composto polas seguintes selecci\u00f3ns:\nPartidos.\nA fase de grupos constou de seis partidos, cun total de tres partidos xogados por cada selecci\u00f3n. Segundo o sistema de competici\u00f3n da FIFA, cada equipo acumulaba unha puntuaci\u00f3n en funci\u00f3n dos seus resultados: 3 puntos por vitoria (at\u00e9 1994 eran s\u00f3 2), 1 por empate, 0 por derrota. De acordo coa mesma, o catro equipos foron ordenados en forma descendente. No caso de que houbese dous ou m\u00e1is con igual cantidade de puntos, os criterios de desempate foron os seguintes:"}
{"id": "152155", "revid": "98629", "url": "https://gl.wikipedia.org/wiki?curid=152155", "title": "Primeira batalla de Artois", "text": "A primeira batalla de Artois foi unha batalla da primeira guerra mundial, producida no contexto da carreira cara ao mar. Produciuse no outono de 1914, a\u00ednda que as datas concretas non son de todo co\u00f1ecidas, variando segundo as fontes consultadas."}
{"id": "152156", "revid": "89787", "url": "https://gl.wikipedia.org/wiki?curid=152156", "title": "Mundial de F\u00fatbol de 2010 - Grupo E", "text": "O Grupo E do Copa do Mundo de F\u00fatbol de 2010, realizada en Sur\u00e1frica, estivo composto por catro equipos, que se enfrontaron entre si nun total de seis encontros. Ao termo dos mesmos os dous con maior cantidade de puntos clasific\u00e1ronse \u00e1 seguinte fase, neste caso con nove puntos e con seis.\nNo \u00faltimo Mundial da FIFA que viu a luz antes da celebraci\u00f3n deste mundial (maio de 2010), os ocupaban o cuarto posto, o dezanove, o trinta e seis, e o corenta e cinco. A media do grupo correspond\u00eda ao lugar n\u00famero vinte e seis, con exclusi\u00f3n do clasificado m\u00e1is baixo (), o rango medio era de vinte. O equipo que ocupou o primeiro lugar deste grupo, , enfrontouse contra o segundo do grupo F, . O segundo lugar do grupo, , enfrontouse contra o primeiro do grupo F, .\nParticipantes.\nO Grupo E estivo composto polas seguintes selecci\u00f3ns:\nPartidos.\nA fase de grupos constou de seis partidos, cun total de tres partidos xogados por cada selecci\u00f3n. Segundo o sistema de competici\u00f3n da FIFA, cada equipo acumulaba unha puntuaci\u00f3n en funci\u00f3n dos seus resultados: 3 puntos por vitoria (at\u00e9 1994 eran s\u00f3 2), 1 por empate, 0 por derrota. De acordo coa mesma, o catro equipos foron ordenados en forma descendente. No caso de que houbese dous ou m\u00e1is con igual cantidade de puntos, os criterios de desempate foron os seguintes:"}
{"id": "152157", "revid": "23204", "url": "https://gl.wikipedia.org/wiki?curid=152157", "title": "A Quinza, Ventosela, Ribadavia", "text": "A Quinza \u00e9 unha aldea da parroquia de Ventosela no concello de Ribadavia. Segundo o INE en 2012 ti\u00f1a 61 habitantes (33 homes e 28 mulleres), sete menos ca en 2010.\nHistoria.\nNo ano 1196 a condesa Urraca Fern\u00e1ndez doou \u00e1 catedral compostel\u00e1 a s\u00faa parte da Quinza, onde se constitu\u00edu a famosa bodega da Can\u00f3nica, que o cabido de Compostela posu\u00edu ata a desamortizaci\u00f3n do XIX.\nXeograf\u00eda.\nA aldea at\u00f3pase na beira leste do r\u00edo Avia, a 1,1 quil\u00f3metros Ribadavia e a 1,8 de Ventosela.\nA zona ten coma extremo sur a N-120, polo norte e polo oeste o r\u00edo antes citado e polo leste, bosques.\nO lugar pos\u00fae d\u00faas partes facilmente diferenciadas. Unha delas at\u00f3pase no norte, xusto \u00e1 beira do r\u00edo, a maior caracter\u00edstica desta zona \u00e9 as s\u00faas casas api\u00f1adas nunha extensi\u00f3n pequena aproximadamente circular. A outra, est\u00e1 no sur, cunha n\u00facleo bastante m\u00e1is pequeno de casas xuntas e algunhas dispersas. Estas d\u00faas zonas distan 100 metros aproximadamente. En xeral, a vista da aldea ofrece unha zona diseminada con pequenos n\u00facleos de poboaci\u00f3n.\nPoboaci\u00f3n.\nO envellecemento da poboaci\u00f3n non pasa por alto esta aldea, a\u00ednda que existen residentes de vacaci\u00f3ns (ver\u00e1n, Nadal, fins de semana etc.) que lle dan algo de vida \u00e1 aldea.\nNo ano 2000 viv\u00edan na Quinza 92 veci\u00f1os (44 homes e 48 mulleres). O pico de habitantes nos \u00faltimos anos logrouse no 2001 con 95 residentes. Mant\u00edvose por con leves subas e baixas (sen baixar das 90 persoas) ata 2005 (con 88 rexistrados).\nEvoluci\u00f3n da poboaci\u00f3n no per\u00edodo 2000-2012:\nEntre o ano 2000 e 2012, a poboaci\u00f3n da Quinza diminu\u00edu un 32,6 %.\nComunicaci\u00f3ns.\nA N-120 constit\u00fae o eixe principal de circulaci\u00f3n para os habitantes, dende este vial p\u00f3dese acceder ao casco urbano de Ribadavia, \u00e1 A-52, ao resto da parroquia ou ao veci\u00f1o concello de Castrelo de Mi\u00f1o. Unha ponte sobre o Avia comunica a aldea coa parroquia lindeira de Regodeig\u00f3n, dende a que se pode ir cara os veci\u00f1os Carballeda de Avia, Leiro ou O Carballi\u00f1o. Tam\u00e9n hai un amplo sendeiro que da acceso \u00e1 principal zona recreativa do concello (xa no casco urbano de Ribadavia. Aqu\u00ed sit\u00faanse as piscinas p\u00fablicas un amplo parque, pistas de tenis, un campo de f\u00fatbol etc. Debido \u00e1 proximidade da capital do concello ao lugar, moita xente cami\u00f1a ou vai en bicicleta por esta ruta para chegar \u00e1 vila.\nServizos.\nUnha gasolineira e alg\u00fan establecemento hostaleiro constit\u00faen os lugares comerciais da Quinza.\nA asociaci\u00f3n de veci\u00f1os A Quinzana \u00e9 a \u00fanica do lugar, que agrupa tanto a residentes de todo ano como a residentes de vacaci\u00f3ns (ver\u00e1n, fins de semana)."}
{"id": "152159", "revid": "98629", "url": "https://gl.wikipedia.org/wiki?curid=152159", "title": "Batalla de Verd\u00fan", "text": "A batalla de Verd\u00fan foi unha batalla da Primeira guerra mundial producida en 1916 na fronte occidental. Constitu\u00edu unha das meirandes batallas da guerra e da historia. Durou dende o 21 de febreiro de 1916 ata o 18 de decembro do mesmo ano. Produciuse nun terreo monta\u00f1oso ao norte da cidade de Verdun-sur-Meuse, no nordeste de Francia. Dende o punto de vista franc\u00e9s, foi unha vitoria decisiva que freou as aspiraci\u00f3ns alem\u00e1s de romper a fronte e avanzar cara Par\u00eds. Dende o punto de vista alem\u00e1n incumpr\u00edronse os dous obxectivos perseguidos: non se puido tomar a cidade gala e as baixas xermanas foron similares \u00e1s francesas.\nAntecedentes hist\u00f3ricos.\nVerd\u00fan desempe\u00f1ara un relevante papel na defensa de Francia en tempos pasados. Atila non foi quen de conquistala no s\u00e9culo V. No ano 843 foi en Verd\u00fan onde foi dividido o imperio de Carlomagno. En 1648, Verd\u00fan pasou a ser unha posesi\u00f3n francesa. Tivo importancia na defensa gala na guerra franco-prusiana de 1870 e a partir de ent\u00f3n, converteuse no eixo da fortificaci\u00f3n francesa fronte Alema\u00f1a.\nVerd\u00fan en 1914.\nA ofensiva alem\u00e1 de 1914 permitiu afondar en territorio franc\u00e9s, pero Verd\u00fan e os seus arredores permaneceron coma un sa\u00ednte franc\u00e9s. A zona de Verd\u00fan fora fortificada dende o s\u00e9culo XVII, ampli\u00e1ndose no s\u00e9culo XVIII e moderniz\u00e1ndose entre finais do s\u00e9culo XIX e principios do XX. Dispux\u00e9ronse 18 grandes fortalezas en forma de anel, con 12 pequenos fortes de reforzo. As construci\u00f3ns orixinais realiz\u00e1ronse en pedra e foron posteriormente reforzadas con metal. A artiller\u00eda disposta era de gran calibre, de 155\u00a0mm e 78\u00a0mm. A finais do XIX e primeiros do XX coloc\u00e1ronse nos diversos b\u00fankeres metralladoras de 75\u00a0mm. Durante os primeiros combates da guerra, esta \u00e1rea foi duramente bombardeada, pero non houbo intentos de asalto. A previsi\u00f3n francesa dun ataque xermano nesta \u00e1rea foi unha realidade en 1916.\nEstratexia xermana.\nEn setembro de 1914 o ataque alem\u00e1n a Par\u00eds fracasou no r\u00edo Marne, onde a defensa francesa rexeitou o asalto das tropas do Imperio Alem\u00e1n. A partir de ent\u00f3n, suced\u00e9ronse unha serie de combates para tratar de romper as li\u00f1as inimigas, nos que non houbo \u00e9xito e s\u00f3 se conseguiron grandes baixas.\nA finais de 1914 o Alto Mando xermano decidiu que sen\u00f3n pod\u00edan atravesar as filas anglo-francesas, deber\u00edan asestar un golpe duro \u00e1 moral da poboaci\u00f3n civil. Erich von Falkenhayn considerou que o punto que se deb\u00eda atacar era Verd\u00fan. Os franceses non se poder\u00edan retirar por d\u00faas raz\u00f3ns: por mor de perder unha posici\u00f3n defensiva fundamental, que cubr\u00eda as grandes chairas galas. E en segundo lugar, por unha cuesti\u00f3n de orgullo. Verd\u00fan era a maior fortaleza francesa e a s\u00faa perda poder\u00eda supo\u00f1er un enorme custo.\nPara os franceses, esta era unha \u00e1rea pouco vulnerable e pouco relevante. O xeneral Joffre consideraba que este tipo de fortaleza estaba obsoleta, pensando no r\u00e1pido que caeran as fortalezas belgas en agosto de 1914. Por iso, a munici\u00f3n era escasa e o material era insuficiente.\nPara os alem\u00e1ns era unha zona facilmente atacable, xa que estaba illada por tres lados e s\u00f3 estaba conectada con Francia por unha li\u00f1a ferroviaria e unha estrada mal acondicionada.\nPreludio.\nA finais de 1915 Verd\u00fan dispo\u00f1\u00eda de poucos efectivos tanto humanos coma materiais. As torretas rotables foran transportadas a outras \u00e1reas. Os can\u00f3ns eran insuficientes e de peor calidade que os alem\u00e1ns. Exist\u00eda ademais incoordinaci\u00f3n entre os oficiais de campo de Verd\u00fan e os mandos centrais.\nDurante os \u00faltimos meses de 1915 e xaneiro de 1916, o Imperio Alem\u00e1n estaba reunindo pezas de artillar\u00eda e tropas en torno \u00e1 cidade. Para febreiro, reunira 72 batall\u00f3ns e 1400 metralladoras, ademais de numerosas pezas de artillar\u00eda pesada de 14 e 16 polgadas. O mesmo mes, o Alto Mando franc\u00e9s recibiu informes sobre esta concentraci\u00f3n e enviou reforzos procedentes do 30 Corpo, a 51\u00aa e 72\u00aa divisi\u00f3ns. Totalizou para finais de mes 32 batall\u00f3ns. Naquel momento non exist\u00eda unha li\u00f1a continua de arames nin outras defensas est\u00e1ticas.\nFebreiro - abril 1916.\nO ataque estaba planeado para o 12 de febreiro, pero a chuvia e o lodo imped\u00edrono. Finalmente foi lanzado no 21 de febreiro \u00e1s 7.15 am tras un bombardeo de artillar\u00eda pesada que durou 10 horas e empregou aproximadamente 1\u00a0000\u00a0000 de proxect\u00eds. A descarga ao longo duns 40 quil\u00f3metros destr\u00edu moitas trincheiras, defensas e li\u00f1as telef\u00f3nicas. Inmediatamente despois, tres corpos de ex\u00e9rcito alem\u00e1n (3\u00ba, 7\u00ba e 18\u00ba) avanzaron dende diversos puntos, armados con lanzachamas. Na vangarda situ\u00e1ronse as tropas de asalto, que se acababan de crear, dispo\u00f1\u00edan de metralladoras lixeiras e granadas de man. Non obstante, os franceses resistiron na fronte causando 600 baixas alem\u00e1s.\nO 22 de febreiro as tropas de asalto conseguiron empuxar as tropas alem\u00e1s cara Samogneux, Beaumont-en-Verdunois e Ornes. Asaltaron ademais a cidade de Haumont, pero non puideron tomala.\nO 23 de febreiro, os franceses emprenderon un contraataque Bois des Caures, que foi repelido. Os combates continuaron en torno a Haumont, en Bois de l'Herbebois, pero os alem\u00e1ns foron capaces de rodear aos franceses e tomar a vila. En Samogneux os galos retiveron o control da cidade tras combates moi duros. Nas outras \u00e1reas os alem\u00e1ns seguiron empurrando aos franceses ata a \u00faltima li\u00f1a defensiva.\nO 24 de febreiro tres compa\u00f1\u00edas do rexemento 24\u00ba alem\u00e1n atacaron Fort Douaumont, unha estrutura defensiva central, conseguindo a s\u00faa rendici\u00f3n o mesmo d\u00eda.\nO 25 de febreiro Petain tomou a decisi\u00f3n de cambiar as li\u00f1as defensivas. Solicitou reforzos inmediatos e masivos. Reforz\u00e1ronse as estruturas defensivas principais e despraz\u00e1ronse divisi\u00f3ns dende outros puntos da fronte. O 20\u00ba Corpo franc\u00e9s ocupou posici\u00f3ns ao nordeste de Verd\u00fan, para poder iniciar contraataques fronte os flancos alem\u00e1ns.\nO 29 de febreiro os alem\u00e1ns reiniciaron o ataque na cidade de Douamont, pero non apenas puideron avanzar fronte \u00e1 obstinada defensa francesa por parte do 33\u00ba rexemento de infanter\u00eda. No transcurso do combate foi capturado Charles de Gaulle, neste momento ao mando dunha compa\u00f1\u00eda. A resistencia freou o avance alem\u00e1n, permitindo a chegada de 90\u00a0000 homes e 23\u00a0000 toneladas de material b\u00e9lico por v\u00eda ferroviaria, na que se co\u00f1ecer\u00eda coma v\u00eda sagrada. Nos seguintes d\u00edas o avance alem\u00e1n seguiu fre\u00e1ndose debido aos bombardeos, que converteran toda a \u00e1rea nun inmenso lodazal, no que avanzar era moi custoso. O 2 de marzo, os ex\u00e9rcitos alem\u00e1ns tomaron Douamont perdendo uns 2000 homes. O V Ex\u00e9rcito alem\u00e1n viuse moi afectado, resultando case perdidos 4 rexementos de infanter\u00eda.\nO avance frontal volveuse imposible, e os alem\u00e1ns optaron por atacar ambos flancos. O 6 de marzo atacaron os outeiros de Le Mort Homme e o outeiro 304 o 20. Le Mort Homme foi tomado, despois perdido fronte a un contraataque franc\u00e9s e finalmente ocupado por segunda vez o d\u00eda 9. Durante o avance cara estas d\u00faas formaci\u00f3ns os alem\u00e1ns tomaron as vilas de Cumi\u00e8res e Chattancourt.\nMaio - Xu\u00f1o 1916.\nEn maio de 1916 Francia intentou recapturar Fort Douamont empregando tres divisi\u00f3ns de infanter\u00eda, apoiados por 300 metralladoras e morteiros de 150 e 300\u00a0mm. O asalto iniciouse o 22 de maio tras un bombardeo masivo de artillar\u00eda, resultando en fracaso. Os franceses s\u00f3 puideron ocupar esta formaci\u00f3n durante 12 horas. D\u00edas m\u00e1is tarde as tropas alem\u00e1s despraz\u00e1ronse dende o flanco esquerdo en Le Mort Homme e o outeiro 304 cara o flanco dereito, en direcci\u00f3n a Fort Vaux. O 1 de xu\u00f1o, 10\u00a0000 soldados de asalto alem\u00e1ns atacaron Fort Vaux, tomando o d\u00eda seguinte a parte exterior. No interior do forte seguiron os combates, corredor por corredor, ata o 7 de xu\u00f1o, cando os defensores quedaron sen auga.\nXu\u00f1o - xullo 1916.\nCara mediados de xu\u00f1o, os alem\u00e1ns decidiron atacar a beira dereita do r\u00edo Meuse, premendo os franceses en direcci\u00f3n \u00e1 vila de Verd\u00fan. O 21 de xu\u00f1o, 60\u00a0000 soldados alem\u00e1ns tomaron Thiaumont e Fleury. Restaba s\u00f3 unha \u00faltima li\u00f1a defensiva, constitu\u00edda por Fort Souville. Para preparar o ataque, bombardeouse a posici\u00f3n con proxect\u00eds de gas velenoso. Foi ineficaz porque no forte exist\u00edan m\u00e1scaras antig\u00e1s suficientes. O asalto iniciouse por dous lados. No esquerdo apenas se puido avanzar por mor das metralladoras francesas. No lado dereito, un pequeno grupo puido avanzar, pero quedou illado e tivo que retirarse \u00e1s li\u00f1as iniciais. Este ser\u00eda o punto onde Francia aguantar\u00eda o ataque alem\u00e1n en Verd\u00fan, sendo detido todo o avance alem\u00e1n.\nO 1 de xullo, un combinado anglo-franc\u00e9s atacou no r\u00edo Somme, e os alem\u00e1ns tiveron que desprazar artillar\u00eda e soldados cara a nova batalla. Non se produciron m\u00e1is avances xermanos en Verd\u00fan.\nContraataques franceses de finais de 1916 e agosto de 1917.\nEn outubro de 1916 o xeneral Nivelle planificou unha ofensiva sobre as posici\u00f3ns alem\u00e1s defensivas. Fort Douaumont foi bombardeado con proxect\u00eds de 75 e 150\u00a0mm e outros de maior calibre. O 24 de outubro, a infanter\u00eda de mari\u00f1a tomou Fort Douamont. O 2 de novembro, os alem\u00e1ns retir\u00e1ronse de Fort Vaux debido aos ataques galos. O 15 de decembro o ataque franc\u00e9s reanudouse por orde de Nivelle, empurrando aos alem\u00e1ns cara as s\u00faas posici\u00f3ns iniciais en febreiro de 1916.\nEn agosto de 1917, unha nova ofensiva francesa, apoiada por unha artillar\u00eda moi potente, atacou o flanco esquerdo, recuperando o outeiro 304 e Le Mort Homme. Non haber\u00eda m\u00e1is cambios substanciais, pero a zona permaneceu moi activa incluso despois do armisticio de novembro de 1918.\nConsecuencias.\nO obxectivo inicial alem\u00e1n era o de atacar nun punto onde os franceses non se puidesen retirar e onde tivesen pouco apoio do resto de Francia. O Alto Mando alem\u00e1n decidiu que Verd\u00fan era o punto ideal e encarg\u00f3uselle o ataque a Erich von Falkenhayn. O xeneral pensaba que un bombardeo masivo de artillar\u00eda seguido dun r\u00e1pido avance de infanter\u00eda poder\u00eda ocasionar elevad\u00edsimas baixas galas, con poucas baixas dos seus homes.\nO obxectivo alem\u00e1n non foi conseguido, xa que, a pesar de que as baixas francesas foron moi elevadas, non foron moi inferiores as xermanas.\nAs baixas francesas estim\u00e1ronse en 371\u00a0000 homes, dos cales 60\u00a0000 morreron, 101\u00a0000 desapareceron e 210\u00a0000 resultaron feridos. Os alem\u00e1ns sufriron 337\u00a0000 baixas en total. Calc\u00falase que aproximadamente o 70% faleceron a causa da artillar\u00eda."}
{"id": "152160", "revid": "15490", "url": "https://gl.wikipedia.org/wiki?curid=152160", "title": "Jos\u00e9 \u00c1ngel Valente", "text": "Jos\u00e9 \u00c1ngel Valente Docasar, nado en Ourense o 25 de abril do 1929 e finado en Xenebra (Su\u00edza) o 18 de xullo do 2000, foi un poeta e ensa\u00edsta galego. A inmensa maior\u00eda da s\u00faa obra po\u00e9tica escribiuna en castel\u00e1n, estando a s\u00faa produci\u00f3n en lingua galega restrinxida a dous libros: \"Sete c\u00e1ntigas de al\u00e9n\" (1981) e \"C\u00e1ntigas de al\u00e9n\" (1989). Recibiu o Premio Pr\u00edncipe de Asturias das Letras (1988) e o Premio Nacional de Poes\u00eda de Espa\u00f1a (1993 e, a t\u00edtulo p\u00f3stumo, no 2001).\nTraxectoria.\nTras pasar a infancia e a adolescencia na cidade das Burgas iniciou a carreira de Dereito na Universidade de Santiago de Compostela, licenci\u00e1ndose posteriormente en Filolox\u00eda Rom\u00e1nica pola Universidade Complutense de Madrid con premio extraordinario. Foi lector de espa\u00f1ol na Universidade de Oxford e traballou logo como tradutor en diversos organismos internacionais, tanto en Xenebra (funcionario da ONU desde 195) coma en Par\u00eds, desde 1982, onde foi director do Servizo de Traduci\u00f3n da UNESCO. Viviu en Ourense, Madrid, Oxford, Xenebra, Par\u00eds e na d\u00e9cada de 1980 instalouse en Almer\u00eda e continuou exercendo de docente como profesor visitante en centros universitarios estranxeiros. Ao final da s\u00faa vida alternou a s\u00faa residencia almeriense coa helv\u00e9tica.\nO seu conto \u00abEl uniforme del general\u00bb, inclu\u00eddo no volume \"N\u00famero trece\", tr\u00f3uxolle problemas coa ditadura franquista e foi sometido a un consello de guerra en 1972 acusado de alusi\u00f3ns ofensivas a ex\u00e9rcito.\nEstivo casado en primeiras nupcias durante case 30 anos coa s\u00faa compa\u00f1eira da Facultade de Letras Emilia Palomo,\u200b coa que tivo catro fillos (un fillo e tres fillas) e en segundas, con Coral Guti\u00e9rrez (Mar\u00eda Pilar Guti\u00e9rrez Sampedro).\nComo poeta.\nA s\u00faa carreira l\u00edrica empeza como integrante da \"Xeraci\u00f3n dos 50\" ou \"Xeraci\u00f3n do medio s\u00e9culo\". Na d\u00e9cada dos 60 a s\u00faa poes\u00eda evoluciona a unha corrente denominada \"Poes\u00eda do silencio\". Tr\u00e1tase dunha corrente profundamente m\u00edstica que incorpora tradici\u00f3ns culturais e filos\u00f3ficas de diversas procedencias, o que d\u00e1 lugar a textos cada vez m\u00e1is complexos. Os seus primeiros poemarios parten do realismo social, pero a s\u00faa obra foi evolucionando cara a un lirismo no que privan a meditaci\u00f3n e a reflexi\u00f3n sobre os medios de expresi\u00f3n da poes\u00eda.\nPartindo sempre de realidades inmediatas ou experiencias interiores, consegue unha fondura existencial a trav\u00e9s do m\u00edstico, do elevado, mais sen caer en dogmas relixiosos nin asumindo explicitamente a existencia de ningunha deidade. O traballo da palabra ata deixala ateigada de suxesti\u00f3ns, de posibilidades comunicativas, \u00e9 outra das caracter\u00edsticas da poes\u00eda de Valente.\nEn 1968 foi inclu\u00eddo na \"Antolog\u00eda de la nueva poes\u00eda espa\u00f1ola\".\u200b Desde 1966 a s\u00faa poes\u00eda evoluciona cara a formas moi persoais de expresi\u00f3n, que enlazan a s\u00faa obra coa de Edmond Jab\u00e8s ou Paul Celan. Tr\u00e1tase dun radical esencialismo l\u00edrico moi influ\u00eddo pola m\u00edstica sincr\u00e9tica, como a c\u00e1bala xudaica, o sufismo e o misticismo cristi\u00e1n (fundamentalmente a trav\u00e9s de figuras como San Juan de la Cruz ou Miguel de Molinos) entre outros. A s\u00faa aproximaci\u00f3n \u00e1 m\u00edstica, con todo, af\u00e1stase de calquera dogma relixioso e non postula necesariamente a crenza nunha divindade persoal. Esta entrada no misterio produciuse en gran parte baixo o maxisterio da pensadora malague\u00f1a Mar\u00eda Zambrano. \nAsimilando tendencias filos\u00f3ficas e tradici\u00f3ns culturais hist\u00f3ricas en poes\u00eda e prosa e tam\u00e9n a trav\u00e9s da m\u00fasica e a pintura, a escritura de Jos\u00e9 \u00c1ngel Valente \u00e9 unha das m\u00e1is ambiciosas e profundas da literatura espa\u00f1ola contempor\u00e1nea, segundo a opini\u00f3n de G\u00e9rard de Cortanze. En 2002 apareceu o volume \"Las \u00ednsulas extra\u00f1as. Antolog\u00eda de poes\u00eda en lengua espa\u00f1ola (1950-2000)\", que Valente realizou en colaboraci\u00f3n cos poetas Eduardo Mil\u00e1n, S\u00e1nchez Robayna e Branca Varela. As s\u00faas obras completas, en edici\u00f3n a cargo do segundo, est\u00e1n integradas por dous volumes: \"Poes\u00eda y prosa\" (2006) e \"Ensayos\" (2008), publicadas en Barcelona por Galaxia Gutenberg/C\u00edrculo de Lectores.\nAs s\u00faas traduci\u00f3ns po\u00e9ticas (Constantino Cavafis, Celan, John Donne, Manley Hopkins, Jab\u00e8s, John Keats, Eugenio Montale, Benjamin P\u00e9ret, Dylan Thomas) foron recompiladas en \"Cuaderno de versiones\" (2002), en edici\u00f3n de Claudio Rodr\u00edguez Fer. Traduciu tam\u00e9n \"El extranjero\" de Albert Camus (Alianza Editorial).\n\u00c9 interesante apreciar a retroalimentaci\u00f3n intertextual entre os seus ensaios cr\u00edticos e a s\u00faa obra po\u00e9tica, ao f\u00edo das reflexi\u00f3ns ontol\u00f3xicas sobre a natureza da arte, do ser e da orixe da vida, do ser humano e dos seres da creaci\u00f3n. A s\u00faa poes\u00eda transcendente mira cara ao orixinario e o inmanente, fronte ao esp\u00edrito materialista da sociedade posmoderna e postindustrial. Tr\u00e1tase dunha penetraci\u00f3n nas capas da memoria, tanto a persoal como a colectiva, sen esquecer \"o descenso polos infinitos estratos ou c\u00e1maras da palabra\", segundo sinalou o propio poeta nun dos seus ensaios de autolectura.\nCo t\u00edtulo de \"Punto cero\", recolleu a s\u00faa poes\u00eda en 1972 (inclu\u00edndo tam\u00e9n \"reinta y siete fragmentos\", non publicado solto ata 1989) e en 1980. Con posterioridade apareceu \"Material memoria\", que recompila a s\u00faa obra po\u00e9tica a partir de 1979. Foi traducido ao franc\u00e9s, portugu\u00e9s, italiano, ingl\u00e9s, alem\u00e1n, checo etc. A s\u00faa produci\u00f3n po\u00e9tica foi obxecto de diferentes antolox\u00edas, e estudadas en distintos congresos, seminarios e coloquios tanto nacionais como internacionais. No inicio do s\u00e9culo XXI realizouse un documental sobre a s\u00faa vida, obra e morte: \"El Lugar del poeta\", que exp\u00f3n a significaci\u00f3n que tivo Almer\u00eda na vida de Valente, as\u00ed como o seu paso polo mundo contado polas voces dos seus amigos e colaboradores.\nA s\u00faa personalidade po\u00e9tica mant\u00edvose como unha das m\u00e1is valoradas entre as da s\u00faa xeraci\u00f3n e cunha poderosa influencia sobre as actuais correntes da poes\u00eda espa\u00f1ola.\nComo ensa\u00edsta.\nComo ensa\u00edsta, destacan os seus libros \"Las palabras de la tribu (\"ensaios sobre literatura), \"La piedra y el centro\" e \"Variaciones sobre el p\u00e1jaro y la red\", unha serie de meditaci\u00f3ns acerca de Miguel de Molinos, Santa Tareixa e os pintores Matthias Gr\u00fcnewald ou OBosco. Postumamente editouse \"La experiencia abisal\", recompilaci\u00f3n de ensaios escritos entre 1978 e 1999. Coordinou a edici\u00f3n do volume \"Hermen\u00e9utica y m\u00edstica: San Juan de la Cruz\" (1995), en colaboraci\u00f3n con Jos\u00e9 Lara Garrido. En 2002 edit\u00e1ronse os seus traballos cr\u00edticos sobre arte co t\u00edtulo \"Elogio del cal\u00edgrafo\". O seu \"Diario an\u00f3nimo\" (2011), en edici\u00f3n de Andr\u00e9s S\u00e1nchez Robayna, recolle interesantes notas e observaci\u00f3ns de car\u00e1cter persoal tanto sobre aspectos biogr\u00e1ficos como literarios.\n\u00c9 autor de libros de arte en colaboraci\u00f3n con pintores como Antonio Saura (\"Emblemas\", 1978), Antoni T\u00e0pies (\"El p\u00e9ndulo inm\u00f3vil\", 1982), Paul Rebeyrolle (\"Desaparici\u00f3n Figuras\", 1982) ou J\u00fcrgen Partenheimer (\"Ra\u00edz de lo cantable\", 1991), as\u00ed como coa fot\u00f3grafa Jeanne Chevalier (\"Calas\", 1980).\nC\u00e1tedra Jos\u00e9 \u00c1ngel Valente de Poes\u00eda e Est\u00e9tica.\nA C\u00e1tedra de Poes\u00eda e Est\u00e9tica Jos\u00e9 \u00c1ngel Valente creouse tras a doaz\u00f3n de 7.000 libros realizada polo poeta galego \u00e1 Universidade de Santiago de Compostela (que o nomeou Doutor Honoris Causa en 1999) do seu arquivo e biblioteca persoais. En consecuencia, a primeira funci\u00f3n da C\u00e1tedra \u00e9 a custodia, catalogaci\u00f3n e estudo do importante material doado, as\u00ed como a organizaci\u00f3n de actos e a publicaci\u00f3n de obras relacionadas co legado recibido. Con todo, a actuaci\u00f3n da C\u00e1tedra, denominada de Poes\u00eda e Est\u00e9tica por desexo do propio escritor, est\u00e1 aberta \u00e1s m\u00faltiples conexi\u00f3ns interdisciplinares e interart\u00edsticas que a obra de Valente establece coa poes\u00eda e coa est\u00e9tica en xeral.\u200b O Reitorado nomeou como director inicial da C\u00e1tedra ao por ent\u00f3n tam\u00e9n director do Departamento de Literatura Espa\u00f1ola, Teor\u00eda da Literatura e Ling\u00fc\u00edstica Xeral, Lu\u00eds Iglesias Feijoo e, como secretario, a Claudio Rodr\u00edguez Fer, estudoso e amigo de Valente, que \u00e9 o seu director desde 2005."}
{"id": "152161", "revid": "7523", "url": "https://gl.wikipedia.org/wiki?curid=152161", "title": "All Star Weekend", "text": ""}
{"id": "152162", "revid": "5863", "url": "https://gl.wikipedia.org/wiki?curid=152162", "title": "Toralla, Coruxo, Vigo", "text": ""}
{"id": "152163", "revid": "23204", "url": "https://gl.wikipedia.org/wiki?curid=152163", "title": "Campo de concentraci\u00f3n de Dachau", "text": "O campo de concentraci\u00f3n de Dachau (en alem\u00e1n: \"Konzentrationslager (KZ) Dachau\") foi o primeiro campo de concentraci\u00f3n nazi aberto en Alema\u00f1a, localizado nos terreos dunha f\u00e1brica de munici\u00f3ns abandonada preto da cidade medieval de Dachau, a 16\u00a0km ao noroeste de M\u00fanic, no estado de Baviera. Funcionou entre 1933 e 1945.\nDachau tivo unha repercusi\u00f3n especial na memoria p\u00fablica occidental debido a que foi o segundo campo de concentraci\u00f3n nazi en ser liberado por forzas brit\u00e1nicas ou estadounidenses, e foi dos primeiros lugares amosados a Occidente como proba da brutalidade nazi.\nHistoria.\nDachau foi o primeiro campo de concentraci\u00f3n nazi, aberto o 22 de marzo de 1933, e serviu como prototipo para os que foron constru\u00eddos m\u00e1is adiante. En Dachau foron reclu\u00eddos especialmente arist\u00f3cratas, intelectuais, pol\u00edticos e relixiosos. De feito, a maior\u00eda das Testemu\u00f1as de Xehov\u00e1 foron reclu\u00eddos neste campo. En total foron reclu\u00eddos en torno a 3000 persoas con cargos relixiosos, a maior\u00eda cregos cat\u00f3licos polacos. Entre a aristocracia destacaron membros da realeza, como gran parte da familia real de Baviera (Wittelsbach), a familia dos duques de Hohenberg (fillos do arceduque Francisco Fernando de Austria), o pr\u00edncipe Javier de Borb\u00f3n-Parma (l\u00edder do carlismo espa\u00f1ol) e o pr\u00edncipe Luis Fernando de Prusia.\nA organizaci\u00f3n b\u00e1sica e os plans de construci\u00f3n foron desenvolvidos por Theodor Eicke, e foron aplicados en todos os campos posteriores. Eicke converteuse posteriormente en inspector xefe de todos os campos de concentraci\u00f3n, responsable de moldear os outros de acordo ao seu modelo.\nM\u00e1is de 200.000 prisioneiros de m\u00e1is de 30 pa\u00edses foron reclu\u00eddos no campo de concentraci\u00f3n de Dachau. Desde 1941 o campo tam\u00e9n foi empregado con prop\u00f3sitos de exterminio. As estat\u00edsticas falan de 30.000 persoas executadas no campo, ademais doutros milleiros que morreron v\u00edtimas das p\u00e9simas condici\u00f3ns de vida. A comezos de 1945 houbo un andazo de tifo no campo, tralo cal foi evacuado. Nesta acci\u00f3n morreu gran parte dos prisioneiros.\nO campo foi liberado o 29 de abril de 1945 pola 20\u00aa Divisi\u00f3n Blindada e a 45\u00aa Divisi\u00f3n de Infanter\u00eda do S\u00e9timo Ex\u00e9rcito dos Estados Unidos de Am\u00e9rica. Anos despois, o campo de Dachau empregouse coma residencia para persoas refuxiadas."}
{"id": "152166", "revid": "1131", "url": "https://gl.wikipedia.org/wiki?curid=152166", "title": "Estadio Nelson Mandela Bay", "text": "O Estadio Nelson Mandela Bay en Porto Elizabeth, Sur\u00e1frica, \u00e9 un campo de rugby e f\u00fatbol con capacidade para 48.459 espectadores situado na Ba\u00eda de Nelson Mandela. Actualmente \u00e9 utilizado polos Southern Kings, equipo do Pro14. Inaugurado o 7 de xu\u00f1o de 2009, foi unha das sedes da Copa Mundial de F\u00fatbol de 2010. \nConstruci\u00f3n.\nO estadio, de cinco niveis, e un custo aproximado de 1,1 mill\u00f3ns de rands (ao redor de 150 mill\u00f3ns de d\u00f3lares), situado na Ba\u00eda de Nelson Mandela, nomeada en honra do presidente do pa\u00eds e Premio Nobel da Paz Nelson Mandela, constru\u00eduse con vistas ao Lago North End, no centro da cidade. \u00c9 un do tres estadios novos constru\u00eddos para a disputa da Copa Mundial de F\u00fatbol de 2010.\nTr\u00e1tase do primeiro estadio de f\u00fatbol de clase mundial edificado na provincia Oriental do Cabo. O estadio contar\u00e1 con 150 suites VIP, 60 suites de negocios, unha tenda de roupa deportiva, ximnasio e 500 prazas de aparcadoiro, ademais de sal\u00f3ns de actos. Segundo a programaci\u00f3n oficial, deber\u00eda ser conclu\u00eddo en decembro de 2008. \nDurante a s\u00faa construci\u00f3n, produc\u00edronse gran cantidade de especulaci\u00f3ns sobre o cumprimento dos prazos de construci\u00f3n do estadio no per\u00edodo previo \u00e1 Copa Mundial 2010, para cumprir co requisito de que todos os estadios do Mundial da FIFA deb\u00edan ser completados antes de xaneiro de 2010. O Estadio Nelson Mandela Bay foi o primeiro do cinco novos estadios en iniciar e finalizar a s\u00faa construci\u00f3n. Os outros novos estadios est\u00e1n situados en Cidade do Cabo, Durban, Polokwane e Nelspruit. A\u00ednda que con atraso, o estadio axustouse ao calendario previsto e foi completado en xu\u00f1o de 2009.\nO ministro surafricano de Deportes e Recreaci\u00f3n, Makhenkesi Stofile, durante unha visita \u00e1s obras, lembrou a todos os presentes a necesidade de cumprir os estritos requisitos da FIFA. Tam\u00e9n expresou a esperanza de que o estadio estar\u00eda terminado a tempo para a visita do equipo de inspecci\u00f3n da FIFA que decidir\u00eda as cidades anfitrioas da Copa FIFA Confederaci\u00f3ns 2009.\nNo entanto, o 8 de xullo de 2008, o comit\u00e9 organizador informou que o escenario non estar\u00eda listo a tempo para esta competici\u00f3n, a disputarse entre xu\u00f1o e xullo de 2009. A pesar diso, o estadio si estar\u00eda listo para a Copa Mundial de F\u00fatbol de 2010. O seu acto de inauguraci\u00f3n produciuse, finalmente, o 7 de xu\u00f1o de 2009.\nCopa do Mundo 2010.\nPartidos.\nO Nelson Mandela Bay albergou durante o campionato oito encontros: cinco encontros da fase de grupos, un de oitavos de final, un de cuartos de final e o partido polo terceiro e cuarto posto. Os partidos foron os seguintes:"}
{"id": "152167", "revid": "5132", "url": "https://gl.wikipedia.org/wiki?curid=152167", "title": "Nelson Mandela Bay Stadium", "text": ""}
{"id": "152168", "revid": "5132", "url": "https://gl.wikipedia.org/wiki?curid=152168", "title": "Estadio de Port Elizabeth", "text": ""}
{"id": "152169", "revid": "5132", "url": "https://gl.wikipedia.org/wiki?curid=152169", "title": "Port Elizabeth Stadium", "text": ""}
{"id": "152170", "revid": "56817", "url": "https://gl.wikipedia.org/wiki?curid=152170", "title": "Fe de Ratas", "text": "Fe de Ratas \u00e9 un grupo musical de punk rock espa\u00f1ol formado en Avil\u00e9s (Asturias) en 1995."}
{"id": "152171", "revid": "5132", "url": "https://gl.wikipedia.org/wiki?curid=152171", "title": "Nelson Mandelabaai-stadion", "text": ""}
{"id": "152172", "revid": "89787", "url": "https://gl.wikipedia.org/wiki?curid=152172", "title": "Estadio Free State", "text": "O Free State, chamado por motivos publicitarios Vodacom Park, \u00e9 un estadio situado en Bloemfontein, Sur\u00e1frica, utilizado para encontros de f\u00fatbol e de rugby, con capacidade para 46.000 persoas. Actualmente \u00e9 o estadio local dos Cheetahs do Pro14. Foi unha das sedes da Copa Mundial de F\u00fatbol de 2010. O seu nome procede da provincia na que est\u00e1 situado, a provincia do Estado Libre (en ingl\u00e9s: \"Free State\").\nDatos.\nInaugurado en 1952, o estadio sufriu unha completa remodelaci\u00f3n con ocasi\u00f3n da Copa do Mundo de Rugby de 1995, da que foi sede, para albergar indistintamente encontros de rugby e de f\u00fatbol. Os principais equipos de rugby que utilizan o estadio son o Free State Cheetahs, que participa na competici\u00f3n nacional de Sur\u00e1frica , a Currie Cup; e o Central Cheetahs, que representa o Estado Libre e as provincias do Cabo Norte no Super 14. O principal equipo de f\u00fatbol \u00e9 o Bloemfontein Celtic, que xoga na liga Premier de F\u00fatbol.\nPara a Copa Mundial de F\u00fatbol de 2010, engadiuse un segundo nivel \u00e1 tribuna principal no lado occidental do campo, aumentando a capacidade total de 36.538 a 48.000 espectadores, aforamento necesario para os estadios na primeira e segunda roldas de partidos do campionato. Ademais, instal\u00e1ronse novos tornos, mellorouse a iluminaci\u00f3n, foron instalados cadros electr\u00f3nicos, o sistema de son foi renovado \u00e1s normas esixidas, instalaci\u00f3n de CPTV (circu\u00edto pechado de televisi\u00f3n) e maiores facilidades para os medios de comunicaci\u00f3n como melloras das instalaci\u00f3ns. Para renovar o estadio, Bloemfontein recibiu 221 mill\u00f3ns de rands, a\u00ednda que as estimaci\u00f3ns de gastos son de 245 mill\u00f3ns, xa que a cidade decidiu asumir un d\u00e9ficit de 24 mill\u00f3ns. Os traballos comezaron en xullo de 2007, e a s\u00faa finalizaci\u00f3n produciuse en setembro de 2008.\nCopa do Mundo 2010.\nPartidos.\nO Nelson Mandela Bay albergou durante o campionato seis encontros: cinco encontros da fase de grupos e un de oitavos de final. Os partidos foron os seguintes:"}
{"id": "152173", "revid": "5132", "url": "https://gl.wikipedia.org/wiki?curid=152173", "title": "Free State Stadium", "text": ""}
{"id": "152174", "revid": "5132", "url": "https://gl.wikipedia.org/wiki?curid=152174", "title": "Vodacom Park", "text": ""}
{"id": "152175", "revid": "123801", "url": "https://gl.wikipedia.org/wiki?curid=152175", "title": "Cincinnati Bengals", "text": "Os Cincinnati Bengals son un equipo profesional estadounidense de f\u00fatbol americano que compite na American Football Conference da National Football League. O equipo foi fundado en 1968, competindo inicialmente na American Football League, pasando a competir na NFL en 1970 coa fusi\u00f3n das d\u00faas ligas, ten a s\u00faa base dende a s\u00faa creaci\u00f3n na cidade de Cincinnati, no estado de Ohio. Ao longo da s\u00faa historia disputou d\u00faas veces a Super Bowl (\u00e1mbalas d\u00faas nos anos '80), a XVI (1982) e a XXIII (1989), perdendo \u00e1mbalas d\u00faas contra os San Francisco 49ers."}
{"id": "152176", "revid": "1131", "url": "https://gl.wikipedia.org/wiki?curid=152176", "title": "Estadio Peter Mokaba", "text": "O Estadio Peter Mokaba en Polokwane, Sur\u00e1frica, \u00e9 un campo de f\u00fatbol con capacidade para 46.000 espectadores, constru\u00eddo para a Copa Mundial de F\u00fatbol de 2010. Foi inaugurado en 2010.\nHistoria.\nTr\u00e1tase dun do cinco novos estadios constru\u00eddos para o Campionato do Mundo de 2010, e at\u00f3pase no Complexo Deportivo Peter Mokaba. Est\u00e1 situado aproximadamente a 5 km do centro da cidade, e a s\u00faa capacidade para o campionato ser\u00e1 de 46.000 espectadores.\nO complexo deportivo leva o nome do falecido Peter Mokaba, un soado activista pol\u00edtico da secci\u00f3n xuvenil do Congreso Nacional Africano durante o \"apartheid\". Nacera e vivira en Polokwane, e foi moi reco\u00f1ecido polo seu esp\u00edrito de loita e liderado contra o racismo. Ademais, d\u00e1se a circunstancia de que foi situado na provincia de Limpopo, a de maior cantidade de futbolistas federados de todo o pa\u00eds.\nCaracter\u00edsticas.\nA forma da grande estrutura de formig\u00f3n est\u00e1 inspirada nunha \u00e1rbore local chamada \"Baobab\", cunha estrutura de aceiro que suxeita o teito plano desde cada esquina do estadio, e co apoio nuns \"troncos\" sobre os que se asentan as ramplas de circulaci\u00f3n vertical. As instalaci\u00f3ns foron organizadas para ofrecer un c\u00f3modo acceso, estacionamento e circulaci\u00f3n dos afeccionados que asisten aos encontros tanto de f\u00fatbol como de rugby que se poder\u00e1n disputar no seu interior.\nCopa do Mundo 2010.\nPartidos.\nAlbergou durante o campionato catro partidos, todos eles da fase de grupos. Os encontros foron os seguintes:"}
{"id": "152177", "revid": "5132", "url": "https://gl.wikipedia.org/wiki?curid=152177", "title": "Peter Mokaba Stadium", "text": ""}
{"id": "152179", "revid": "1131", "url": "https://gl.wikipedia.org/wiki?curid=152179", "title": "Estadio Royal Bafokeng", "text": "O Royal Bafokeng \u00e9 un estadio multiprop\u00f3sito, mais principalmente dedicado \u00e1 pr\u00e1ctica do f\u00fatbol e do rugby, situado en Rustenburg, Sur\u00e1frica. Recibe o seu nome da Naci\u00f3n Royal Bafokeng que habita a zona, a cal constru\u00edu e xestiona o recinto. Foi unha das sedes da Copa Mundial de F\u00fatbol de 2010.\nHistoria.\nConstru\u00eddo en 1999, orixinalmente para a pr\u00e1ctica do rugby, o estadio foi adecuado para a pr\u00e1ctica do f\u00fatbol de cara \u00e1 Copa do Mundo. Ti\u00f1a capacidade para 38.000 espectadores, mais para a disputa do Mundial de 2010 foi ampliado a 44.530 afeccionados.\nA remodelaci\u00f3n do Royal Bafokeng completouse en marzo de 2009 para acoller catro partidos da Copa FIFA Confederaci\u00f3ns 2009. Anteriormente fora escenario de moitos encontros da Premier Soccer League, a pesar de que Rustenburg non conta con equipo propio. Tam\u00e9n neste estadio se xogaron encontros oficiais da selecci\u00f3n de f\u00fatbol de Sur\u00e1frica.\nCopa do Mundo 2010.\nPartidos.\nO Royal Bafokeng albergou durante o campionato seis encontros: cinco encontros da fase de grupos e un de oitavos de final. Os partidos foron os seguintes:"}
{"id": "152180", "revid": "5132", "url": "https://gl.wikipedia.org/wiki?curid=152180", "title": "Royal Bafokeng Stadium", "text": ""}
{"id": "152181", "revid": "1131", "url": "https://gl.wikipedia.org/wiki?curid=152181", "title": "Estadio Mbombela", "text": "O Estadio Mbombela \u00e9 un estadio de f\u00fatbol situado en Mbombela (Sur\u00e1frica), constru\u00eddo con motivo da disputa da Copa Mundial de F\u00fatbol de 2010. At\u00f3pase 6\u00a0km ao oeste de Nelspruit, sendo a pedra angular dun proxecto de recinto deportivo con instalaci\u00f3ns de cr\u00edcket e atletismo, as\u00ed como outras disciplinas deportivas. A construci\u00f3n comezou en febreiro de 2007, sendo rematado finalmente en outubro de 2009. O seu nome significa literalmente, en lingua swazi, \"moitas persoas xuntas nun lugar pequeno\".\nSituaci\u00f3n.\nO Estadio Mbombela sit\u00faase a uns 7 km do centro de Nelspruit, na provincia de Mpumalanga, a 12\u00a0km do Aeroporto Internacional Kruger-Mpumalanga. Nas s\u00faas proximidades hai varios parques naturais, inclu\u00edndo o Parque Nacional Kruger, o coto de caza m\u00e1is grande do pa\u00eds.\nCaracter\u00edsticas.\nEste estadio supuxo un importante impulso \u00e1s actividades deportivas da provincia de Mpumalanga, que non dispu\u00f1a de ningunha instalaci\u00f3n de categor\u00eda internacional. Mbombela Stadium est\u00e1 dese\u00f1ado cunha forma rectangular lixeiramente curvada. Do seu dese\u00f1o encargouse a compa\u00f1\u00eda R&amp;L Architects. A s\u00faa caracter\u00edstica principal son os 18 apoios do teito que se asemellan a xirafas. O estadio est\u00e1 preto do Parque Nacional Kruger, polo que se considerou oportuno reflectir esta relaci\u00f3n.\nA bancada est\u00e1 dividida en tres niveis, contando con aproximadamente 20.000 localidades o nivel inferior e o superior e unhas 5.000 o nivel medio. O teito, de 1.450 toneladas, abarca unha superficie de 22.500 m\u00b2, e cubrir\u00e1 o 95% das localidades. \u00c9 dun material transparente para facilitar a iluminaci\u00f3n e frota (suxeito polos soportes-\"xirafa\") sen ancoraxe \u00e1 parte superior do estadio, cun oco de 6 m. para proporcionar ventilaci\u00f3n.\nCopa do Mundo 2010.\nPartidos.\nO Estadio Mbombela albergou durante o campionato catro encontros, todos correspondentes \u00e1 fase de grupos. Os partidos disputados foron os seguintes:"}
{"id": "152182", "revid": "5132", "url": "https://gl.wikipedia.org/wiki?curid=152182", "title": "Mbombela Stadium", "text": ""}
{"id": "152184", "revid": "1987", "url": "https://gl.wikipedia.org/wiki?curid=152184", "title": "O Careixo, Salto, Vimianzo", "text": "O Careixo \u00e9 un lugar da parroquia de Salto no concello coru\u00f1\u00e9s de Vimianzo na comarca da Terra de Soneira. Ti\u00f1a 35 habitantes no ano 2018 segundo datos do Instituto Nacional de Estad\u00edstica dos cales eran 18 homes e 17 mulleres."}
{"id": "152186", "revid": "85894", "url": "https://gl.wikipedia.org/wiki?curid=152186", "title": "Castro, Salto, Vimianzo", "text": "Castro \u00e9 un lugar da parroquia de Salto no concello coru\u00f1\u00e9s de Vimianzo na comarca da Terra de Soneira. Ti\u00f1a 37 habitantes no ano 2018 segundo datos do Instituto Nacional de Estad\u00edstica dos cales eran 16 homes e 21 mulleres."}
{"id": "152187", "revid": "25871", "url": "https://gl.wikipedia.org/wiki?curid=152187", "title": "Cleveland Browns", "text": "Os Cleveland Browns son un equipo profesional estadounidense de f\u00fatbol americano con sede na cidade de Cleveland, Ohio. Forman parte da National Football League (NFL) como membros da American Football Conference (AFC) na s\u00faa Divisi\u00f3n Norte. Actualmente xogan os seus partidos como local no FirstEnergy Stadium, recinto inaugurado en 1999 con capacidade para 67.431 espectadores, estando as s\u00faas oficinas e campos de adestramento en Berea, Ohio. As cores oficiais dos Browns son o marr\u00f3n, o laranxa e o branco. Son a \u00fanica franqu\u00eda da NFL que non ten o seu escudo no casco e o \u00fanico equipo cuxo nome procede dunha persoa espec\u00edfica, o seu primeiro adestrador Paul Brown.\nA franqu\u00eda foi fundada no ano 1945 polo empresario Arthur B. McBride e o adestrador Paul Brown, sendo un dos equipos fundadoras da All-America Football Conference (AAFC). Os Browns dominaron a AAFC, acadando un balance de 47 vitorias por catro derrotas e tres empates durante os catro anos que existiu a competici\u00f3n, ga\u00f1ando o campionato en todas as s\u00faas edici\u00f3ns. Cao desaparici\u00f3n da AAFC en 1949, os Browns un\u00edronse \u00e1 National Football League xunto cos San Francisco 49ers e os Baltimore Colts orixinais. Na s\u00faa primeira temporada na NFL os Browns conseguen ga\u00f1ar o t\u00edtulo de campi\u00f3ns, repetindo en 1954, 1955 e 1964, marcando un fito do deporte profesional norteamericano ao conseguir xogar a final do campionato en cada un dos seus primeiros dez anos de existencia. Desde 1965 at\u00e9 1995 o equipo clasf\u00edcase en catorce ocasi\u00f3ns para os playoffs, mais non consegue ga\u00f1ar ning\u00fan t\u00edtulo nin xogar unha Super Bowl.\nEn 1995, o propietario Art Modell, dono da franqu\u00eda desde 1961, anunciou a s\u00faa intenci\u00f3n de trasladar o equipo a Baltimore, Maryland. Despois da amenaza por parte da cidade de Cleveland e dos seareiros de tomar medidas legais, chegouse ao acordo que permitiu a creaci\u00f3n dos Baltimore Ravens: o equipo menter\u00eda os empregos dos xogadores e os traballadores en Baltimore e ademais o nome da franqu\u00eda, as cores, os logos e a s\u00faa historia permenecer\u00edan na cidade at\u00e9 a creaci\u00f3n dun novo equipo. Isto suceder\u00eda pouco tempo despois, cando en 1999 regresan os Browns como equipo de expansi\u00f3n. Desde a reanudaci\u00f3n da actividade da franqu\u00eda, os Browns so conseguiron finalizar d\u00faas temporadas con m\u00e1is vitorias que derrotas (2002 e 2007), xogando tan s\u00f3 unha vez os playoffs (2002).\nHistoria.\nOs Cleveland Browns foron fundados e entraron en competici\u00f3n en 1946 como membro da All-America Football Conference (AAFC), un\u00edndose \u00e1 NFL cando a AAFC desapareceu. Ao longo da s\u00faa historia ga\u00f1aron un total de oito equipos, catro da AAFC e outros catro da NFL (todos eles cando a\u00ednda non exist\u00eda a Super Bowl). Conta tam\u00e9n cunha tempada invicta cun balance de 15-0.\nO equipo sufriu un per\u00edodo de inactividade entre 1996 e 1999 debido ao traslado da franqu\u00eda a Baltimore. Non obstante, en 1998, coa expansi\u00f3n da NFL aos 32 equipos actuais, creouse un novo equipo en Cleveland que herdar\u00eda tanto o nome coma o seu historial, pasando o novo equipo de Baltimore a denominarse Baltimore Ravens, e comezando a s\u00faa historia dende cero.\nLogo e uniformes.\nOs Browns son o \u00fanico equipo da National Football League que non pos\u00fae un logotipo de casco. De feito, a silueta dun casco sen ese escudo \u00e9 o logo oficial da franqu\u00eda. Entre 1957 e 1960 os xogadores levaron o seu n\u00famero no casco, mentres que en 1965 creouse o logo \"CB\", o cal non chegou a ser utilizado. As\u00ed, durante a maior parte da s\u00faa historia o casco dos Browns ten sido un casco laranxa cunha li\u00f1a marr\u00f3n escuro vertical dividida por unha li\u00f1a branca e sen ning\u00fan tipo de adorno. A pesar de non ter ning\u00fan logo o equipo si utilizou diferentes tipograf\u00edas para representar ao equipo:\nEstadio.\nDurante toda a s\u00faa historia os Cleveland xogaron os seus partidos como local en dous estadios diferentes, o Cleveland Stadium e o FirstEnergy Stadium. O primeiro deles fora inaugurado o 1 de xullo de 1931 como un dos primeiros estadios polideportivos estadounidenses, xa que ti\u00f1a capacidade para albergar partidos de b\u00e9isbol e de f\u00fatbol americano. De feito, foi sede durante d\u00e9cadas dos Cleveland Indians da Major League Baseball (MLB) al\u00e9n dos propios Browns. O estadio acolleu eventos da importancia do All-Star da MLB en catro ocasi\u00f3ns e d\u00faas Series Mundiais (1948 e 1954). A capacidade do recinto era de 74.438 espectadores para b\u00e9isbol, a maior das Grandes Ligas, e de 81.000 no caso do f\u00fatbol americano.\nTras moitos anos de servizo, en 1994 os Indians mud\u00e1ronse ao Jacobs Field mentres que se anunciaron obras para remodelar o estadio. Con todo, os plans nunca se levaron a cabo o que provocou a marcha do equipo a Baltimore. Tras quedar sen uso o estadio foi demolido en 1996. Tres anos despois, en 1999, abrir\u00eda o FirstEnergy Stadium con motivo da volta do equipo. Inaugurado co nome de Cleveland Browns Stadium, foi renovado en d\u00faas fases en 2014 e 2015. O estadio, dese\u00f1ado polas compa\u00f1\u00edas HOK Sport, Robert P. Madison International, Inc. e Ralph Tyler Companies, tivo un custo de 1.300 mill\u00f3ns de d\u00f3lares, sendo a s\u00faa propiedade correspondente \u00e1 cidade de Cleveland. A capacidade inicial do estadio era de 73.200 espectadores, a cal foi reducida at\u00e9 os 67.431 tras as renovaci\u00f3ns. O estadio est\u00e1 situado nun terreo de 13 ha situado \u00e1 beira do Lago Erie no norte da cidade, moi cerca do Centro Cient\u00edfico dos Grandes Lagos e o Sal\u00f3n da Fama do Rock and Roll.\nXogadores.\nMembros do Hall of Fame.\nOs Cleveland Browns son un dos equipos con m\u00e1is membros no Pro Football Hall of Fame cun total de dezaseis xogadores electos pola s\u00faa contribuaci\u00f3n \u00e1 franqu\u00eda e oito xogadores ou adestradores m\u00e1is que pasaron polo menos un ano nela.\nDorsais retirados.\nAo longo da s\u00faa historia os Cleveland Browns retiraron formalmente cinco dorsais. Desde 1993 at\u00e9 2013 o n\u00famero 19 estivo retirado de forma non oficial na honra de Bernie Kosar. A excepci\u00f3n foi Frisman Jackson que o en 2004 at\u00e9 que as protestas dos fans fixeron que o mudase. En 2014 Miles Austin preguntou se poder\u00eda lever o n\u00famero, s\u00e9ndolle concedido permiso. Outra honra concedida polos Browns ao seus xogadores m\u00e1is destacados \u00e9 o Ring of Honor, onde os nomes dos homenaxeados figuran na cuberta alta do estadio. Os primeiros en recibir a honra foron os dezaseis antigos xogadores do club ingresados no Sal\u00f3n da Fama. Por \u00faltimo, \u00e9 preciso destacar as d\u00faas estatuas que fixo constru\u00edr a franqu\u00eda como homenaxe: a do propietario Alfred Lerner (fronte a sede administrativa do equipo) e a do running back Jim Brown (fronte o First Energy Stadium)."}
{"id": "152188", "revid": "85894", "url": "https://gl.wikipedia.org/wiki?curid=152188", "title": "Castromil, Salto, Vimianzo", "text": "Castromil \u00e9 un lugar da parroquia de Salto no concello coru\u00f1\u00e9s de Vimianzo na comarca da Terra de Soneira. Ti\u00f1a 47 habitantes no ano 2018 segundo datos do Instituto Nacional de Estad\u00edstica dos cales eran 26 homes e 21 mulleres."}
{"id": "152189", "revid": "85894", "url": "https://gl.wikipedia.org/wiki?curid=152189", "title": "Reboredo, Salto, Vimianzo", "text": "Reboredo \u00e9 un lugar da parroquia de Salto no concello coru\u00f1\u00e9s de Vimianzo na comarca da Terra de Soneira. Ti\u00f1a 114 habitantes no ano 2018 segundo datos do Instituto Nacional de Estad\u00edstica dos cales eran 57 homes e 57 mulleres."}
{"id": "152190", "revid": "1987", "url": "https://gl.wikipedia.org/wiki?curid=152190", "title": "Reparada, Salto, Vimianzo", "text": "Reparada \u00e9 un lugar da parroquia de Salto no concello coru\u00f1\u00e9s de Vimianzo na comarca da Terra de Soneira. Ti\u00f1a 69 habitantes no ano 2018 segundo datos do Instituto Nacional de Estad\u00edstica dos cales eran 33 homes e 36 mulleres."}
{"id": "152191", "revid": "85894", "url": "https://gl.wikipedia.org/wiki?curid=152191", "title": "Salto, Salto, Vimianzo", "text": "Salto \u00e9 un lugar da parroquia de Salto no concello coru\u00f1\u00e9s de Vimianzo na comarca da Terra de Soneira. Ti\u00f1a 4 habitantes no ano 2019 segundo datos do Instituto Nacional de Estad\u00edstica dos cales eran 2 homes e 2 mulleres."}
{"id": "152192", "revid": "1987", "url": "https://gl.wikipedia.org/wiki?curid=152192", "title": "Se\u00f1or\u00e1ns, Salto, Vimianzo", "text": "Se\u00f1or\u00e1ns \u00e9 un lugar da parroquia de Salto no concello coru\u00f1\u00e9s de Vimianzo na comarca da Terra de Soneira. Ti\u00f1a 59 habitantes no ano 2018 segundo datos do Instituto Nacional de Estad\u00edstica dos cales eran 33 homes e 26 mulleres."}
{"id": "152193", "revid": "1987", "url": "https://gl.wikipedia.org/wiki?curid=152193", "title": "Torelo, Salto, Vimianzo", "text": "Torelo \u00e9 un lugar da parroquia de Salto no concello coru\u00f1\u00e9s de Vimianzo na comarca da Terra de Soneira. Ti\u00f1a 48 habitantes no ano 2018 segundo datos do Instituto Nacional de Estad\u00edstica dos cales eran 21 homes e 27 mulleres."}
{"id": "152194", "revid": "1987", "url": "https://gl.wikipedia.org/wiki?curid=152194", "title": "A Lagoa, Salto, Vimianzo", "text": "A Lagoa \u00e9 un lugar da parroquia de Salto no concello coru\u00f1\u00e9s de Vimianzo na Comarca da Terra de Soneira. Ti\u00f1a 14 habitantes no ano 2018 segundo datos do Instituto Nacional de Estad\u00edstica dos cales eran 7 homes e 7 mulleres."}
{"id": "152195", "revid": "85894", "url": "https://gl.wikipedia.org/wiki?curid=152195", "title": "A Costa, Salto, Vimianzo", "text": "A Costa \u00e9 un lugar da parroquia de Salto no concello coru\u00f1\u00e9s de Vimianzo na comarca da Terra de Soneira. Ti\u00f1a 35 habitantes no ano 2018 segundo datos do Instituto Nacional de Estad\u00edstica dos cales eran 16 homes e 19 mulleres."}
{"id": "152196", "revid": "1987", "url": "https://gl.wikipedia.org/wiki?curid=152196", "title": "Santa Irena, Salto, Vimianzo", "text": "Santa Irena \u00e9 un lugar da parroquia de Salto no concello coru\u00f1\u00e9s de Vimianzo na comarca da Terra de Soneira. Ti\u00f1a 20 habitantes no ano 2018 segundo datos do Instituto Nacional de Estad\u00edstica dos cales eran 9 homes e 11 mulleres."}
{"id": "152198", "revid": "5863", "url": "https://gl.wikipedia.org/wiki?curid=152198", "title": "Dallas Cowboys", "text": "O Dallas Cowboys \u00e9 un equipo profesional de f\u00fatbol americano pertencente \u00e1 Divisi\u00f3n Leste da Conferencia Nacional da NFL. Ten a s\u00faa sede no suburbio de Arlington a car\u00f3n da cidade de Dallas, en Texas, e disputa os seus encontros como local no novo Cowboys Stadium de Arlington.\nFundado en 1960, o Dallas Cowboys ten no seu historial 30 participaci\u00f3ns nos playoffs, 21 t\u00edtulos de divisi\u00f3n, 10 campionatos de conferencia, e ga\u00f1ou 5 das 8 Super Bowls que disputou, nas tempadas 1971-72, 1977-78, 1992-93, 1993-94 e 1995-96."}
{"id": "152199", "revid": "89787", "url": "https://gl.wikipedia.org/wiki?curid=152199", "title": "Solla", "text": "A solla, tam\u00e9n co\u00f1ecida como solla de altura, \"Pleuronectes platessa\", , \u00e9 un peixe tele\u00f3steo da orde dos pleuronectiformes, suborde dos pleuronectoideos, familia dos pleuron\u00e9ctidos e subfamilia do pleuronectinos, pertencente ao x\u00e9nero \"Pleuronectes\", que vive nas costas do Atl\u00e1ntico, sobre fondos areosos ou lamacentos, \u00e1s veces de grava, desde o mar de Barents at\u00e9 o Mediterr\u00e1neo occidental (golfo de Le\u00f3n), as\u00ed como nas costas de Islandia e do sur de Groenlandia.\nComo todos os peixes da familia dos pleuron\u00e9ctidos, ten o corpo aplanado, asim\u00e9trico, e os dous ollos situados no mesmo lado (dereito), na cara pigmentada.\nTaxonom\u00eda.\nA especie foi descrita en 1758 por Linneo na 10\u00aa edici\u00f3n do seu \"Systema Naturae\".\nAo longo da historia foi co\u00f1ecida polos seguintes sin\u00f3nimos: \nEstado de conservai\u00f3n.\nSegundo a UICN, o status actual da especie \u00e9 \"LC\" (pouco preocupante)."}
{"id": "152200", "revid": "1308", "url": "https://gl.wikipedia.org/wiki?curid=152200", "title": "Pleuronectes platessa", "text": ""}
{"id": "152201", "revid": "1308", "url": "https://gl.wikipedia.org/wiki?curid=152201", "title": "A primavera dos pobos", "text": ""}
{"id": "152207", "revid": "23204", "url": "https://gl.wikipedia.org/wiki?curid=152207", "title": "Parlamento de Frankfurt", "text": "O Parlamento de Frankfurt foi a Asemblea Nacional alem\u00e1 creada durante as revoluci\u00f3ns de 1848, que tratou de unir Alema\u00f1a nunha maneira democr\u00e1tica. Constaba de 831 deputados.\nOs 831 membros do parlamento de Frankfurt reun\u00edronse na igrexa de San Pablo, Frankfurt o 18 de maio de 1848, cando o rei Frederico Guillerme IV de Prusia deu o seu consentimento \u00e1 primeira constituci\u00f3n alem\u00e1.\nAs deliberaci\u00f3ns.\nOs dereitos civ\u00eds.\nAs sesi\u00f3ns empezaron en xullo cando os dereitos civ\u00eds discut\u00edronse. Alcanzouse un acordo acerca dos dereitos civ\u00eds en outubro, promulg\u00e1ndose en decembro. Estes dereitos civ\u00eds formar\u00edan a base principal de moitas constituci\u00f3ns democr\u00e1ticas nos estados alem\u00e1ns.\nAs facci\u00f3ns.\nDespois da discusi\u00f3n acerca dos dereitos civ\u00eds, a asemblea fracciounouse. \u00c1 dereita apareceron os federalistas conservadores, que propugnaban un estado federal con amplos poderes para os monarcas. Cara ao centro pol\u00edtico, estaban os federalistas constitucionais, que favorec\u00edan un estado federal cunha monarqu\u00eda sometida \u00e1 constituci\u00f3n. \u00c1 esquerda estaban os unitaristas moderados, que desexaban un estado centralizado cunha monarqu\u00eda responsable ante o parlamento. M\u00e1is \u00e1 esquerda, os unitaristas republicanos, partidarios dunha rep\u00fablica centralizada. Por suposto, as diferenzas entre as facci\u00f3ns dificultaron o traballo.\nA obstruci\u00f3n.\nParte do traballo foi obstruido ademais polas rebeli\u00f3ns socialistas dos marxistas, a resistencia conservadora de Austria, Prusia e os pa\u00edses estranxeiros e por unha disputa acerca de Schleswig-Holstein. Despois de dif\u00edciles debates, os deputados elixiron a soluci\u00f3n da \"pequena Alema\u00f1a\" (Alema\u00f1a baixo a direcci\u00f3n de Prusia, sen Austria).\nSchleswig-Holstein.\nOs daneses que viv\u00edan en Schleswig quer\u00edan a uni\u00f3n destes territorios con Dinamarca, xa que sent\u00edan ameazada a s\u00faa forma de vida en Alema\u00f1a. Cando se propuxo adoptar unha constituci\u00f3n para Dinamarca, tiveron unha oportunidade excelente para expor os seus desexos. Frederico VII de Dinamarca escoitou as s\u00faas petici\u00f3ns e forzou a anexi\u00f3n de Schleswig a Dinamarca. Os alem\u00e1ns rebel\u00e1ronse e Prusia interveu a favor da Confederaci\u00f3n Xerm\u00e1nica. Asinouse un armisticio en agosto de 1848 e o Parlamento de Frankfurt amosou por primeira vez a s\u00faa debilidade: carec\u00eda de verdadeiro poder para impor as leis e tivo que aceptar o armisticio.\nAs rebeli\u00f3ns.\nEn setembro houbo unha rebeli\u00f3n en Frankfurt e o parlamento viuse obrigado a chamar tropas doutros estados alem\u00e1ns para a s\u00faa protecci\u00f3n.\nAs deliberaci\u00f3ns para unha Constituci\u00f3n.\nEn outubro de 1848 comezaron as deliberaci\u00f3ns para unha constituci\u00f3n. Os resultados present\u00e1ronse en abril de 1849. A constituci\u00f3n significou unha s\u00edntese da tradici\u00f3n (o imperio, a monarqu\u00eda, o estado federal) e o progreso (o dereito ao voto universal, asemblea electa).\nO fracaso.\nDespois de completar a constituci\u00f3n, os deputados ofreceron a coroa de Alema\u00f1a a Frederico Guillerme. El negou unha coroa \"da canle\" e provocou que os deputados prusianos e austr\u00edacos abandonasen o parlamento, que estaba condenado a ser disolto.\nConclusi\u00f3n.\nO Parlamento de Frankfurt foi a primeira tentativa de crear unha Alema\u00f1a unificada. Deuse o espazo para funcionar, pero o parlamento era feble, xa que non tivo poder legal (que estaba nas mans da Confederaci\u00f3n Xerm\u00e1nica). As revoluci\u00f3ns nas cales o parlamento ti\u00f1a a s\u00faa base, foron esmagadas. A negativa de Federico Guillerme \u00e1 coroa de Alema\u00f1a deu a Prusia e a Austria unha escusa para retirar aos seus deputados, anulando as\u00ed a derradeira ameaza revolucionaria. Os grandes ga\u00f1adores foron os conservadores."}
{"id": "152209", "revid": "98629", "url": "https://gl.wikipedia.org/wiki?curid=152209", "title": "Mission of Burma", "text": "Mission of Burma \u00e9 unha banda estadounidense de post-punk formada en Boston, Massachusetts en 1979. Foi fundada por Roger Miller (guitarra), Clint Conley (baixo), Peter Prescott (bater\u00eda) e Martin Swope (manipulador de son). Miller, Conley e Prescott comparten as voces e os labores de composici\u00f3n.\nNos seus primeiros anos as gravaci\u00f3ns da banda foron editadas a trav\u00e9s do pequeno selo de Boston Ace of Hearts. A pesar do seu \u00e9xito inicial, a banda desf\u00edxose en 1983 debido a que Miller desenvolveu un ac\u00fafeno causado polo volume das actuaci\u00f3ns da banda. Ata ese momento o grupo editara un \u00fanico \u00e1lbum, \"Vs.\". Mission of Burma reformar\u00edase no ano 2002, con Bob Weston substitu\u00edndo a Swope, e dende ent\u00f3n gravaron tres \u00e1lbums m\u00e1is \"ONoffON\", \"The Obliterati\" e \"The Sound the Speed the Light\".\nTraxectoria.\nPrimeiros anos.\nA s\u00faa historia comezou como un grupo de curta vida chamado Moving Parts, no que estaban Roger Miller, que se mudara a Boston dende Ann Arbor, M\u00edchigan, e Clint Conley, procedenmte de Darien, Connecticut. Cando a banda se separou amigablemente en 1978, Miller e Conley comezaron a ensaiar xuntos e buscaron un bater\u00eda para acompa\u00f1alos. O ex-bater\u00eda da banda Molls, Peter Prescott, que admiraba a m\u00fasica de Moving Parts, unir\u00edase ent\u00f3n a eles.\nTomaron o seu nome dunha placa que viron nun edificio diplom\u00e1tico de Nova York e que po\u00f1\u00eda \"Mission of Burma\", e pensaron que a frase ti\u00f1a un sentido \"escuro e inquietante\". Mission o Burma realizou a s\u00faa estrea o 1 de abril de 1979 cunha actuaci\u00f3n como tr\u00edo en The Modern Theater. Posteriormente nese mesmo mes compuxo o tema \"Nu Disco\", e sentiu que poder\u00eda ser mellorado cun \"loop\" de cinta. Miller contactou ent\u00f3n con Martin Swope, co cal xa traballara anteriormente compo\u00f1endo pezas inspirados en composici\u00f3ns de John Cage e Karlheinz Stockhausen. Swope entrar\u00eda no grupo como t\u00e9cnico de directo e ocasianalmente facendo efectos con cintas. Cara 1981 a meirande parte dos temas de Mission of Burma ti\u00f1an efectos engadidos por Swope e era considerado como un membro m\u00e1is do grupo, aparecendo nas fotograf\u00edas promocionais e nos cr\u00e9ditos das gravaci\u00f3ns.\nDesde os seus comezos, Mission of Burma foi apoiada pola revista musical local \"Boston Rock\", que editou unha longa entrevista coa banda antes de que lanzasen o seu primeiro traballo, e pola emisora da universidade de Boston WMBR. A emisora pinchou repetidamente o tema \"Peking Spring\", e converteuse na canci\u00f3n m\u00e1is escoitada desa radio en 1979. Mission of Burma quer\u00eda editar a canci\u00f3n como sinxelo, pero nese momento non atoparon un selo.\n\"Signals\" e \"Vs.\".\nCara 1981 a banda asinou un contrato discogr\u00e1fico co selo Ace of Hearts. A s\u00faa primeira edici\u00f3n foi o sinxelo \"Academy Fight Song\", coa cara-b \"Max Ernst\". A produci\u00f3n a cargo de Rick Harte era moito m\u00e1is refinada que as irregulares actuaci\u00f3ns ao vivo da banda, e esta inicialmente pux\u00e9ronlle obxeci\u00f3ns ao sinxelo. Por\u00e9n, a primeira tirada vendeuse rapidamente, e finalmente o grupo confiou no xu\u00edzo de Harte.\nEn 1981 foi editado o seu EP de estrea, \"Signals, Calls, and Marches\", e cara o final dese ano esgotara a s\u00faa primeira tirada de 10.000 copias. En 1982 lanzouse o seu primeiro \u00e1lbum de estudio, \"Vs.\".\nSeparaci\u00f3n.\nEn 1983, despois do lanzamento de \"Vs.\", o grupo separouse debido ao empeoramento do ac\u00fafeno de Miller, atribu\u00eddo en gran parte ao alto volume das s\u00faas actuaci\u00f3ns. De feito, nos seus \u00faltimos concertos Miller pasou de usar tap\u00f3ns para os o\u00eddos a utilizar auriculares como os usados nos campos de tiro. Un disco ao vivo, recompilado a base de actuaci\u00f3ns da s\u00faa xira de despedida, foi editado a trav\u00e9s de Ace of Hearts en 1985 co t\u00edtulo \"The Horrible Truth About Burma\". En 1988 Rykodisc editou un \u00e1lbum recompilatorio, \"Mission of Burma\", o primeiro CD en superar os 80 minutos de duraci\u00f3n.\nMiller e Swope centr\u00e1ronse ent\u00f3n no seu proxecto Birdsongs Of The Mesozoic (no que estaban con Erik Lindgren, que tam\u00e9n tocara en n Moving Parts), pero abandon\u00e1rono nos anos 90. Miller realizou varios traballos en solitario e bandas sonoras para pel\u00edculas, e Swope semi-reclu\u00eduse en Hawai. Prescott mant\u00edvose en activo na escena de Boston, formando Volcano Suns e posteriormente Kustomized e The Peer Group. \u00c1 parte da produci\u00f3n do \u00e1lbum de estrea de Yo La Tengo, Conley retirouse da m\u00fasica e traballou na cadea de televisi\u00f3n de Boston WCVB, ata que en 2001 regresou coa banda Consonant.\nNas d\u00faas d\u00e9cadas nas que estivo desaparecida, a reputaci\u00f3n de Mission of Burma medrou ata case acadar proporci\u00f3ns lendarias. Cr\u00edticos musicais contempor\u00e1neos dixeron que o seu traballo foi un punto de inflexi\u00f3n na m\u00fasica independente norteamericana. Moitas bandas te\u00f1en citado a Mission of Burma como fonte de inspiraci\u00f3n, inclu\u00edndo Nirvana, Pearl Jam, Superchunk, Jawbox, The Grifters, R.E.M. (que versionou o tema \"Academy Fight Song\" na xira do \"Green\"), Sonic Youth, Drive Like Jehu, Throwing Muses, Yo La Tengo, Fugazi, Pixies, Sugar, Guided by Voices, Catherine Wheel, Graham Coxon, Pegboy e Moby.\nReuni\u00f3n.\nNo ano 2002 Mission of Burma reuniuse e comezou a realizar concertos con Bob Weston de Shellac (e antigo compa\u00f1eiro de Prescott en Volcano Suns), substitu\u00edndo a Swope. Nunha entrevista Miller relata que \"cando se aproximou a Bob Weston para encher o oco de Martin, d\u00edxolle que poder\u00eda usar tecnolox\u00eda dixital actual que lle facilitase tocar o que fac\u00eda Martin. Por\u00e9n, Bob optou por manter a integridade orixinal, e usa unha pletina de casete\". Weston comezou a usar unha caixa de \"loops\" dixitais da marca Electro-Harmonix no ano 2007 durante as presentaci\u00f3ns ao vivo, pero a\u00ednda utiliza \"loops\" de cinta no estudio. Weston adoita a unirse \u00e1 banda no escenario durante os \"encores\", tocando o baixo mentres Conley toca unha segunda guitarra.\nUn novo \u00e1lbum, \"ONoffON\", foi producido no ano 2004 por Bob Weston xunto con Rick Harte e a banda, e publicado a trav\u00e9s do selo Matador Records o d\u00eda 4 de maio. A banda tam\u00e9n editou \"Snapshot\", unha gravaci\u00f3n ao vivo coa nova formaci\u00f3n, a trav\u00e9s de canles dixitais.\nEn setembro do ano 2005 a banda comezou a gravar o seu terceiro \u00e1lbum de estudio, novamente baixo a produci\u00f3n de Bob Weston. Bautizado como \"The Obliterati\", o disco foi editado por Matador o 23 de maio do 2006.\nEn marzo de 2009 a banda gravou 14 temas para o seu cuarto disco de estudio, \"The Sound The Speed The Light\". Matador publicou dous temas que non aparec\u00edan no disco nun sinxelo de 7\" en agosto e o \u00e1lbum no mes de outubro. Nese ano a cidade de Boston declarou o 4 de outubro o \"D\u00eda de Mission of Burma\", honrando o traballo da banda cunha cerimonia no campus do MIT.\nEn xaneiro de 2012 Mission of Burma deixou Matador e gravou o seu quinto \u00e1lbum, \"Unsound\", con Fire Records. O disco foi editado no mes de xullo dese ano, precidido polo sinxelo \"Dust Devil\"."}
{"id": "152212", "revid": "895", "url": "https://gl.wikipedia.org/wiki?curid=152212", "title": "Lausanne-Sports", "text": ""}
{"id": "152213", "revid": "72012", "url": "https://gl.wikipedia.org/wiki?curid=152213", "title": "FC Lausanne-Sport", "text": "Lausanne-Sport (co\u00f1ecido como LS) \u00e9 un club de deportes de Lausana, Su\u00edza. \u00c9 co\u00f1ecido pola s\u00faa secci\u00f3n de f\u00fatbol (FC Lausanne-Sport), pero o club conta tam\u00e9n con secci\u00f3n de atletismo, remo e h\u00f3ckey sobre pat\u00edns. Fundouse en 1896 e o seu campo \u00e9 o Stade Olympique de la Pontaise, con capacidade para 15.850 espectadores. Actualmente compite na Axpo Super League."}
{"id": "152214", "revid": "895", "url": "https://gl.wikipedia.org/wiki?curid=152214", "title": "Lausanne Sports", "text": ""}
{"id": "152220", "revid": "89787", "url": "https://gl.wikipedia.org/wiki?curid=152220", "title": "Boikot", "text": "Boikot \u00e9 un grupo musical de punk espa\u00f1ol formado en Madrid en 1987. As s\u00faas letras caracter\u00edzanse polo compromiso social e conte\u00f1en mensaxes pol\u00edticas impl\u00edcitas."}
{"id": "152221", "revid": "6939", "url": "https://gl.wikipedia.org/wiki?curid=152221", "title": "Botox", "text": ""}
{"id": "152241", "revid": "22570", "url": "https://gl.wikipedia.org/wiki?curid=152241", "title": "Challenge League", "text": "A Dosenbach Challenge League (at\u00e9 agosto de 2008 co\u00f1ecida como Challenge League) \u00e9 o segundo nivel do campionato su\u00edzo de f\u00fatbol. Tr\u00e1tase da Segunda Divisi\u00f3n su\u00edza, inmediatamente inferior \u00e1 Super Liga su\u00edza e superior \u00e1 1. Liga.\nCaracter\u00edsticas.\nNesta categor\u00eda compiten 15 equipos, ascendendo os campi\u00f3ns \u00e1 Super Liga su\u00edza, e descendendo os dous \u00faltimo clasificados \u00e1 1. Liga. O segundo clasificado disputa unha promoci\u00f3n co 9\u00ba clasificado da Super League; xogando o ga\u00f1ador na m\u00e1xima categor\u00eda do f\u00fatbol su\u00edzo a tempada seguinte.\nEntre 1944 e 2003 esta liga cham\u00e1base Nationalliga B.\nO FC Vaduz de Liechtenstein xogou na Challenge League. Ascenderon \u00e1 Super League ao rematar a tempada 2007-08."}
{"id": "152243", "revid": "89787", "url": "https://gl.wikipedia.org/wiki?curid=152243", "title": "Pia Kj\u00e6rsgaard", "text": "Pia Merete Kj\u00e6rsgaard, nada o 23 de febreiro de 1947, \u00e9 unha pol\u00edtica dinamarquesa l\u00edder e cofundadora do Dansk Folkeparti, o \"Partido Popular Dinamarqu\u00e9s\", un partido conservador e nacionalista con posici\u00f3ns de ultradereita en temas como a inmigraci\u00f3n. Deveu un dos pol\u00edticos m\u00e1is co\u00f1ecidos en Dinamarca durante a primeira d\u00e9cada do s\u00e9culo XXI, en parte por mor do seu apoio parlamentario ao goberno de centro-dereita liderado primeiro por Anders Fogh Rasmussen e m\u00e1is tarde por Lars L\u00f8kke Rasmussen.\nTraxectoria.\nKj\u00e6rsgaard comezou a s\u00faa carreira pol\u00edtica como candidata do Partido Progresista Dinamarqu\u00e9s no distrito nominal de Ryvang, entre 1979 e 1981, m\u00e1is tarde polo distrito de Ballerup e Gladsaxe at\u00e9 1983, despois polo distrito de Hvidovre (1983-1984), e finalmente polo de Middelfart, dende 1984 at\u00e9 1995.\nEn 1984, a\u00ednda no Partido Progresista, obtivo o seu primeiro escano no Parlamento de Dinamarca, en representaci\u00f3n do antigo distrito de Copenhaguen (per\u00edodo 10 de xaneiro de 1984 - 8 de setembro de 1987). Despois diso representou ao distrito de Fionia at\u00e9 o 6 de outubro de 1995.\nEn 1995, cunha situaci\u00f3n ca\u00f3tica no Partido Progresista, Kj\u00e6rsgaard marchou para cofundar o Dansk Folkeparti. Como membro do DF foi candidata no distrito nominal de Glostrup en 1997, seguidamente do de Hellerup e Gentofte, at\u00e9 2005. Tam\u00e9n ocupou un escano no Parlamento, representando novamente ao distrito de Fionia, dende outubro de 1995 at\u00e9 o 11 de marzo de 1998.\nCo descenso de apoio do Partido Progresista, o DF experimentou un significativo ascenso. En 2001 converteuse no terceiro partido con maior representaci\u00f3n no Parlamento, aglutinando un 12% do total de votos.\nNas elecci\u00f3ns parlamentarias de 2005, o DF aumentou a s\u00faa porcentaxe at\u00e9 o 13,2%, e Kj\u00e6rsgaard recibiu o 38,35% de votos persoais, sendo a segunda, detr\u00e1s do Primeiro Ministro, Anders Fogh Rasmussen. En 2007, a formaci\u00f3n acadou o 13.8%."}
{"id": "152245", "revid": "839", "url": "https://gl.wikipedia.org/wiki?curid=152245", "title": "Dansk Folkeparti", "text": "O Dansk Folkeparti, que en galego se traducir\u00eda como Partido Popular Dinamarqu\u00e9s, \u00e9 un partido de corte conservador e populista, nacionalista de dereitas, propio de Dinamarca. En 2007, nas elecci\u00f3ns parlamentarias, acadou 25 asentos nun parlamento de 179, logrando as\u00ed un aumento de 1 asento, e acaparando o 13.8% do voto, ficando o terceiro partido m\u00e1is grande en Dinamarca. A s\u00faa secretaria xeral e fundadora \u00e9 Pia Kj\u00e6rsgaard."}
{"id": "152246", "revid": "98629", "url": "https://gl.wikipedia.org/wiki?curid=152246", "title": "Super Liga su\u00edza", "text": "A Super Liga su\u00edza, ou \u00a0Raiffeisen Super League, \u00e9 a m\u00e1xima categor\u00eda do campionato su\u00edzo de f\u00fatbol, iniciada na tempada 1897/98. Debe o seu nome ao patrocinio do banco Raiffeisen.\nSistema de competici\u00f3n.\nNa Primeira Divisi\u00f3n su\u00edza compiten 10 equipos con formato de liga: todos con todos, d\u00faas veces no seu estadio, e outras d\u00faas no do rival, onde deben completar entre s 36 xornadas.\nO campi\u00f3n de liga xogar\u00e1 a Liga de Campi\u00f3ns da UEFA, desde a segunda rolda clasificatoria. O subcampi\u00f3n e o terceiro clasificado aseg\u00faranse a clasificaci\u00f3n na primeira rolda da Copa UEFA. O pen\u00faltimo clasificado xoga a promoci\u00f3n pola permanencia co segundo clasificado da Challenge League e o \u00faltimo descende \u00e1 Segunda Divisi\u00f3n su\u00edza."}
{"id": "152247", "revid": "895", "url": "https://gl.wikipedia.org/wiki?curid=152247", "title": "AC Lugano", "text": ""}
{"id": "152248", "revid": "895", "url": "https://gl.wikipedia.org/wiki?curid=152248", "title": "FC Lucerne", "text": ""}
{"id": "152249", "revid": "895", "url": "https://gl.wikipedia.org/wiki?curid=152249", "title": "Super Liga Su\u00edza", "text": ""}
{"id": "152250", "revid": "89787", "url": "https://gl.wikipedia.org/wiki?curid=152250", "title": "1. Liga (Su\u00edza)", "text": "A 1. Liga \u00e9 a terceira categor\u00eda do campionato su\u00edzo de f\u00fatbol. Nesta divisi\u00f3n compiten 3 grupos de 16 equipos, segundo a rexi\u00f3n. Tr\u00e1tase do nivel inmediatamente inferior \u00e1 Challenge League e o superior \u00e1 2. Liga interrexional.\nTempada 2009/10.\nOs equipos que compiten na presente tempada son:"}
{"id": "152251", "revid": "81969", "url": "https://gl.wikipedia.org/wiki?curid=152251", "title": "FC Vaduz", "text": "O Fussball Club Vaduz \u00e9 un club f\u00fatbol de Vaduz, Liechtenstein. Fundouse en 1932 e compite na Super Liga Su\u00edza. O seu campo \u00e9 Rheinpark Stadion, con capacidade para 7.838 espectadores,\nEst\u00e1 considerado o principal club do seu pa\u00eds, sendo o \u00fanico profesional e o m\u00e1is lauerado, con 39 t\u00edtulos de Copa."}
{"id": "152254", "revid": "6939", "url": "https://gl.wikipedia.org/wiki?curid=152254", "title": "Anders Rasmussen", "text": ""}
{"id": "152256", "revid": "22570", "url": "https://gl.wikipedia.org/wiki?curid=152256", "title": "2. Liga interrexional", "text": "A 2. Liga interrexional \u00e9 a cuarta categor\u00eda do campionato su\u00edzo de f\u00fatbol. Esta divisi\u00f3n est\u00e1 dividida en 5 grupos con 14 equipos cada un, organizados por rexi\u00f3n. Tr\u00e1tase do nivel inmediatamente inferior \u00e1 1. Liga e o superior \u00e1 2. Liga."}
{"id": "152257", "revid": "23204", "url": "https://gl.wikipedia.org/wiki?curid=152257", "title": "Ludwig von Bertalanffy", "text": "Karl Ludwig von Bertalanffy, nado en Viena o 19 de setembro de 1901 e finado en Buffalo (Estado de Nova York) o 12 de xu\u00f1o de 1972, foi o creador da Teor\u00eda xeral dos sistemas. Desenvolveu a maior parte do seu traballo cient\u00edfico nos Estados Unidos de Am\u00e9rica. Fixo os seus estudos en biolox\u00eda e interesouse desde cedo polos organismos e polos problemas do crecemento."}
{"id": "152258", "revid": "22570", "url": "https://gl.wikipedia.org/wiki?curid=152258", "title": "FC Balzers", "text": "O Fussballclub Balzers \u00e9 un club de f\u00fatbol de Balzers, Liechtenstein. Fundouse en 1932 e compite na 2. Liga interrexional de Su\u00edza (cuarto nivel do f\u00fatbol su\u00edzo). O seu campo \u00e9 o Sportplatz Rheinau, con capacidade para 2.500 espectadores."}
{"id": "152261", "revid": "56817", "url": "https://gl.wikipedia.org/wiki?curid=152261", "title": "USV Eschen/Mauren", "text": "O USV Eschen/Mauren \u00e9 un club de f\u00fatbol de Eschen e Mauren, en Liechtenstein. Fundouse en 1963 e actualmente compite na 1. Liga de Su\u00edza. O seu campo \u00e9 o Sportpark Eschen-Mauren, con capacidade para 2.100 espectadores."}
{"id": "152263", "revid": "88215", "url": "https://gl.wikipedia.org/wiki?curid=152263", "title": "Ligue 1", "text": "A Ligue 1, anteriormente chamada Division 1, \u00e9 a m\u00e1xima categor\u00eda da liga de f\u00fatbol profesional en Francia. Disp\u00fatase desde 1932 e est\u00e1 organizada pola Ligue de Football Professionnel.\nO \"Championnat\" franc\u00e9s \u00e9 a sexta mellor liga do mundo segundo o r\u00e1nking oficial da Federaci\u00f3n Internacional de Historia e Estat\u00edstica de F\u00fatbol (IFFHS).\nHistoria.\nEn 1932 e tras un longo debate, o f\u00fatbol profesional instalouse en Francia. Iso impulsou a creaci\u00f3n dun campionato nacional de liga, xa que ata ent\u00f3n s\u00f3 se disputaban varios torneos rexionais, ademais da Copa de Francia.\nO 11 de setembro de 1932 disputouse a primeira xornada do que inicialmente se chamou \"Championnat National\". Organiz\u00e1ronse dous grupos, de dez equipos cada un, cuxos respectivos campi\u00f3ns, AS Cannes e Olympique Lillois enfront\u00e1ronse entre si nunha final polo t\u00edtulo, na que se impuxeron os segundos.\nA seguinte tempada xa se adoptou o formato de grupo \u00fanico, con 14 equipos, e o campionato pasou a denominarse \"Division 1\".\nSistema de competici\u00f3n.\nActualmente participan na liga vinte clubs, que se enfrontan todos contra todos en d\u00faas ocasi\u00f3ns, unha en campo propio e outra en campo contrario. Son un total de 38 xornadas, que se desenvolven entre os meses de agosto e maio do seguinte ano. O calendario dos partidos establ\u00e9cese por sorteo antes do inicio do campionato.\nO ga\u00f1ador dun partido obt\u00e9n tres puntos, o perdedor non suma puntos, e en caso dun empate hai un punto para cada equipo. Ao termo do campionato, o equipo que acumula m\u00e1is puntos procl\u00e1mase campi\u00f3n da liga francesa e clasif\u00edcase para a Liga de Campi\u00f3ns da UEFA, xunto co segundo clasificado. O terceiro clasificado obt\u00e9n o dereito a disputar unha eliminatoria previa para acceder \u00e1 Liga de Campi\u00f3ns. O cuarto clasificado obt\u00e9n unha praza para a UEFA Europa League. Os tres \u00faltimos equipos descenden \u00e1 Ligue 2, sendo substitu\u00eddos a seguinte tempada polos tres primeiros clasificados desta categor\u00eda.\nPalmar\u00e9s.\nEn negra os equipos xogando na Ligue 1 na tempada 2020/21."}
{"id": "152265", "revid": "89787", "url": "https://gl.wikipedia.org/wiki?curid=152265", "title": "Mundial de F\u00fatbol de 2010 - Grupo F", "text": "O Grupo F do Copa do Mundo de F\u00fatbol de 2010, realizada en Sur\u00e1frica, estivo composto por catro equipos, que se enfrontaron entre si nun total de seis encontros. Ao termo dos mesmos os dous con maior cantidade de puntos clasific\u00e1ronse \u00e1 seguinte fase, neste caso con cinco puntos e con catro. A selecci\u00f3n de , que vencera na \u00faltima edici\u00f3n do Mundial, acabou eliminada como \u00faltima do grupo.\nNo \u00faltimo Mundial da FIFA que viu a luz antes da celebraci\u00f3n deste mundial (maio de 2010), ocupaba o quinto posto, o trinta e un, o trinta e catro, e o setenta e oito. A media do grupo correspond\u00eda ao lugar n\u00famero trinta e sete, con exclusi\u00f3n do clasificado m\u00e1is baixo (), o rango medio era de vinte e tres. O equipo que ocupou o primeiro lugar deste grupo, , enfrontouse contra o segundo do grupo E, . O segundo lugar do grupo, , enfrontouse contra o primeiro do grupo E, .\nParticipantes.\nO Grupo F estivo composto polas seguintes selecci\u00f3ns:\nPartidos.\nA fase de grupos constou de seis partidos, cun total de tres partidos xogados por cada selecci\u00f3n. Segundo o sistema de competici\u00f3n da FIFA, cada equipo acumulaba unha puntuaci\u00f3n en funci\u00f3n dos seus resultados: 3 puntos por vitoria (at\u00e9 1994 eran s\u00f3 2), 1 por empate, 0 por derrota. De acordo coa mesma, o catro equipos foron ordenados en forma descendente. No caso de que houbese dous ou m\u00e1is con igual cantidade de puntos, os criterios de desempate foron os seguintes:"}
{"id": "152267", "revid": "89787", "url": "https://gl.wikipedia.org/wiki?curid=152267", "title": "Manifestaci\u00f3n Ciclonudista Mundial", "text": "A Manifestaci\u00f3n Ciclonudista Mundial \u00e9 un evento que se celebra anualmente en diferentes cidades de todo o mundo dende o ano 2004. Tr\u00e1tase dunha marcha de grupos de persoas que circulan espidos en bicicleta polas r\u00faas, reclamando a atenci\u00f3n dos cidad\u00e1ns e dos medios de comunicaci\u00f3n sobre as problem\u00e1ticas propias dos ciclousuarios.\nConvocatoria.\nA mensaxe que pretende transmitir a Manifestaci\u00f3n Ciclonudista Mundial ten cambiado dende o seu comezo ata hoxe. Ao principio trat\u00e1base dunha protesta pola dependencia do petr\u00f3leo e celebrando a individualidade do corpo humano. A partir do 2006 a consigna da convocatoria pasou a ser a promoci\u00f3n do uso da bicicleta. A\u00ednda que a manifestaci\u00f3n se nutre da participaci\u00f3n de persoas provenientes de c\u00edrculos nudistas, non est\u00e1 orientada a promover o nudismo directamente. A Manifestaci\u00f3n Ciclonudista \u00e9 concibida como un evento m\u00e1is l\u00fadico que reivindicativo, moitos dos seus participantes asisten co corpo pintado e adornan as s\u00faas bicicletas e os seus corpos para acudiren \u00e1 marcha.\nA Manifestaci\u00f3n Ciclonudista Mundial est\u00e1 convocada por organizaci\u00f3ns locais, principalmente organizadoras de grupos de Masa Cr\u00edtica, pero tam\u00e9n organizaci\u00f3ns ciclistas e naturistas. No ano 2010, na s\u00faa s\u00e9tima convocatoria, en Espa\u00f1a, celebr\u00e1ronse o d\u00eda 5 de xu\u00f1o en Valencia, o 12 de xu\u00f1o na Coru\u00f1a, Barcelona, Granada, Madrid, Murcia e Valladolid, e o 19 de xu\u00f1o en Zaragoza."}
{"id": "152268", "revid": "88215", "url": "https://gl.wikipedia.org/wiki?curid=152268", "title": "Eredivisie", "text": "A Eredivisie (en galego: \"Divisi\u00f3n de Honra\") \u00e9 a m\u00e1xima competici\u00f3n de clubs profesionais de f\u00fatbol nos Pa\u00edses Baixos.\nA Primeira Divisi\u00f3n dos Pa\u00edses Baixos \u00e9 a oitava mellor liga do mundo segundo a clasificaci\u00f3n oficial da Federaci\u00f3n Internacional de Historia e Estat\u00edstica de F\u00fatbol (IFFHS).\nSistema de competici\u00f3n.\nA competici\u00f3n comeza ao finalizar o ver\u00e1n e termina antes do inicio do mesmo, cun mes de descanso en Nadal, do mesmo xeito que noutras ligas europeas. Son 18 os equipos que participan cada ano, enfront\u00e1ndose todos contra todos en d\u00faas ocasi\u00f3ns, cada unha no campo de cada equipo. Unha vitoria nun partido pr\u00e9miase con tres puntos, e un empate cun.\nO campi\u00f3n de liga obt\u00e9n un pase directo \u00e1 Liga de Campi\u00f3ns da UEFA, e, desde a tempada 2008-09 o segundo clasificado xoga unha rolda preliminar do certame. O terceiro e cuarto clasificados xogan a UEFA Europa League, coa variante de que o terceiro xoga a cuarta rolda preliminar, e o cuarto clasificado, a terceira fase preliminar. Do quinto ao oitavo lugar x\u00f3ganse os playoffs para definir un pase \u00e1 mesma competici\u00f3n europea.\nO \u00faltimo clasificado descende \u00e1 Eerste Divisie, sendo substitu\u00eddo polo campi\u00f3n desta serie. Os 16\u00ba e 17\u00ba xogan a promoci\u00f3n con clubs da primeira divisi\u00f3n para manterse na m\u00e1xima categor\u00eda."}
{"id": "152271", "revid": "89787", "url": "https://gl.wikipedia.org/wiki?curid=152271", "title": "Mundial de F\u00fatbol de 2010 - Grupo G", "text": "O Grupo G do Copa do Mundo de F\u00fatbol de 2010, realizada en Sur\u00e1frica, estivo composto por catro equipos, que se enfrontaron entre si nun total de seis encontros. Ao termo dos mesmos os dous con maior cantidade de puntos clasific\u00e1ronse \u00e1 seguinte fase, neste caso con sete puntos e con cinco. Este grupo foi considerado como un dos \"grupos da morte\" xunto ao grupo D.\nNo \u00faltimo Mundial da FIFA que viu a luz antes da celebraci\u00f3n deste mundial (maio de 2010), ocupaba o primeiro posto, o terceiro, o vinte e sete, e o cento cinco. A media do grupo correspond\u00eda ao lugar n\u00famero trinta e catro, con exclusi\u00f3n do clasificado m\u00e1is baixo (), o rango medio era de dez. O equipo que ocupou o primeiro lugar deste grupo, , enfrontouse contra o segundo do grupo H, . O segundo lugar do grupo, enfrontouse contra o primeiro do grupo H, .\nParticipantes.\nO Grupo G estivo composto polas seguintes selecci\u00f3ns:\nPartidos.\nA fase de grupos constou de seis partidos, cun total de tres partidos xogados por cada selecci\u00f3n. Segundo o sistema de competici\u00f3n da FIFA, cada equipo acumulaba unha puntuaci\u00f3n en funci\u00f3n dos seus resultados: 3 puntos por vitoria (at\u00e9 1994 eran s\u00f3 2), 1 por empate, 0 por derrota. De acordo coa mesma, o catro equipos foron ordenados en forma descendente. No caso de que houbese dous ou m\u00e1is con igual cantidade de puntos, os criterios de desempate foron os seguintes:"}
{"id": "152272", "revid": "89787", "url": "https://gl.wikipedia.org/wiki?curid=152272", "title": "Mundial de F\u00fatbol de 2010 - Grupo H", "text": "O Grupo H do Copa do Mundo de F\u00fatbol de 2010, realizada en Sur\u00e1frica, estivo composto por catro equipos, que se enfrontaron entre si nun total de seis encontros. Ao termo dos mesmos os dous con maior cantidade de puntos clasific\u00e1ronse \u00e1 seguinte fase, neste caso con seis puntos e con outros seis, favorecendo a diferenza de goles aos europeos. O campi\u00f3n do mundial, Espa\u00f1a, sa\u00edu deste grupo.\nNa \u00faltima clasificaci\u00f3n da FIFA antes da celebraci\u00f3n deste mundial (maio de 2010), ocupaba o segundo posto, o dezaoito, o vinte e catro, e o trinta e oito. A media do grupo correspond\u00eda ao lugar n\u00famero vinte e un, con exclusi\u00f3n do clasificado m\u00e1is baixo (), o rango medio era de quince. O equipo que ocupou o primeiro lugar deste grupo, , enfrontouse contra o segundo do grupo G, . O segundo do grupo, , enfrontouse contra o primeiro do grupo G, .\nParticipantes.\nO Grupo H estivo composto polas seguintes selecci\u00f3ns:\nPartidos.\nA fase de grupos constou de seis partidos, cun total de tres partidos xogados por cada selecci\u00f3n. Segundo o sistema de competici\u00f3n da FIFA, cada equipo acumulaba unha puntuaci\u00f3n en funci\u00f3n dos seus resultados: 3 puntos por vitoria (at\u00e9 1994 eran s\u00f3 2), 1 por empate, 0 por derrota. De acordo coa mesma, os catro equipos foron ordenados en forma descendente. No caso de que houbese dous ou m\u00e1is con igual cantidade de puntos, os criterios de desempate foron os seguintes:"}
{"id": "152273", "revid": "6007724", "url": "https://gl.wikipedia.org/wiki?curid=152273", "title": "Gr\u00eamio Foot-Ball Porto Alegrense", "text": "O Gr\u00eamio Foot-Ball Porto Alegrense \u00e9 un club brasileiro de f\u00fatbol con sede en Porto Alegre."}
{"id": "152274", "revid": "23204", "url": "https://gl.wikipedia.org/wiki?curid=152274", "title": "Sport Club Internacional", "text": "O Sport Club Internacional \u00e9 un club brasileiro de f\u00fatbol con sede en Porto Alegre. Actualmente ocupa a primeira posici\u00f3n no rango de clubs da Conmebol como mellor equipo de Suram\u00e9rica, polas boas actuaci\u00f3ns dos \u00faltimos anos nas competici\u00f3ns continentais. O equipo mant\u00e9n unha intensa rivalidade co seu veci\u00f1o, o Gremio de Porto Alegre, co cal disputa o derby cl\u00e1sico co\u00f1ecido como \"Grenal\".\nEstadio.\nO SC Internacional xoga os seus encontros como local no estadio Beira-Rio, da s\u00faa propiedade, constru\u00eddo en 1969 e cunha capacidade para acoller a uns 55.000 seareiros. Actualmente est\u00e1 a ser restaurado para acoller varios encontros do Mundial de F\u00fatbol 2014 que se disputar\u00e1 no Brasil.\nXogadores.\n Cap.\nAlg\u00fans dos xogadores hist\u00f3ricos do club son Falc\u00e3o, El\u00edas Figueroa, Taffarel, Gamarra, Dunga ou Alexandre Pato."}
{"id": "152275", "revid": "1888", "url": "https://gl.wikipedia.org/wiki?curid=152275", "title": "O Sobreiro", "text": "O top\u00f3nimo O Sobreiro pode referirse a varios lugares de Galicia:"}
{"id": "152276", "revid": "56817", "url": "https://gl.wikipedia.org/wiki?curid=152276", "title": "2. Liga (Su\u00edza)", "text": "A 2. Liga \u00e9 a quinta categor\u00eda do campionato su\u00edzo de f\u00fatbol. Esta divisi\u00f3n est\u00e1 dividida en 17 grupos de 12, 13 ou 14 equipos, por rexi\u00f3n xeogr\u00e1fica. Tr\u00e1tase da divisi\u00f3n inmediatamente inferior \u00e1 2. Liga interrexional e superior \u00e1 3. Liga.\nTempada 2009/10.\nNa tempada 2009/10, participan 215 clubs en 17 groups:"}
{"id": "152277", "revid": "22570", "url": "https://gl.wikipedia.org/wiki?curid=152277", "title": "FC Schaan", "text": "O FC Schaan \u00e9 un club de f\u00fatbol de Schaan, Liechtenstein. Fundouse en 1949 e actualmente compite na 2. Liga de Su\u00edza. O seu campo \u00e9 o Sportplatz Rheinwiese."}
{"id": "152278", "revid": "85894", "url": "https://gl.wikipedia.org/wiki?curid=152278", "title": "Benjam\u00edn Garc\u00eda Di\u00e9guez", "text": "Benjam\u00edn Garc\u00eda Di\u00e9guez, \"O Largo\", nado en Barbeitos (Negrelos, Rodeiro) en 1916 e finado en Pontevedra en 1940, foi un guerrilleiro antifranquista galego.\nTraxectoria.\nBenjam\u00edn, co\u00f1ecido por \"O Largo de Barbeitos\", liderou un grupo de fuxidos nada m\u00e1is estalar a Guerra civil. Actuaban sobre todo na Serra do Faro. Ferido e detido nun enfrontamento coa Garda civil na Ponte (Pedroso) o 5 de novembro de 1939, foi xulgado en Pontevedra e condenado \u00e1 pena de morte. Foi executado o 28 de agosto de 1940."}
{"id": "152279", "revid": "88215", "url": "https://gl.wikipedia.org/wiki?curid=152279", "title": "FC Gossau", "text": "O FC Gossau \u00e9 un club de f\u00fatbol de Gossau, Su\u00edza. Fundouse en 1906 e actualmente compite na Challenge League. O seu campo \u00e9 o Sportplatz Buechenwald, con capacidade para 4.700 espectadores."}
{"id": "152280", "revid": "56817", "url": "https://gl.wikipedia.org/wiki?curid=152280", "title": "SC Kriens", "text": "O SC Kriens \u00e9 un club de f\u00fatbol de Kriens, Su\u00edza. Fundouse en 1944 e actualmente compite na Challenge League. O seu campo \u00e9 o estadio Kleinfeld, con capacidade para 5.100 espectadores."}
{"id": "152281", "revid": "89787", "url": "https://gl.wikipedia.org/wiki?curid=152281", "title": "FC Le Mont", "text": "O Football Club Le Mont Lausanne \u00e9 un club de f\u00fatbol de Le Mont-sur-Lausanne, Su\u00edza. Fundouse en 1942 e actualmente compite na Challenge League. O seu campo \u00e9 o Terrain du Ch\u00e2taignier, con capacidade para 17.586 espectadores."}
{"id": "152282", "revid": "88215", "url": "https://gl.wikipedia.org/wiki?curid=152282", "title": "FC Locarno", "text": "O FC Locarno \u00e9 un club de f\u00fatbol de Locarno, Su\u00edza. Fundouse en 1906 e actualmente compite na Challenge League. O seu campo \u00e9 o Stadio del Lido, con capacidade para 11.000 espectadores."}
{"id": "152283", "revid": "81969", "url": "https://gl.wikipedia.org/wiki?curid=152283", "title": "FC Thun", "text": " \nO FC Thun 1898 \u00e9 un club de f\u00fatbol de Thun, Su\u00edza. Fundouse en 1898 e actualmente compite na Super Liga su\u00edza. O seu campo \u00e9 o Stadion Lachen, con capacidade para 10.350 espectadores."}
{"id": "152284", "revid": "89787", "url": "https://gl.wikipedia.org/wiki?curid=152284", "title": "SC Young Fellows Juventus", "text": "O SC Young Fellows Juventus \u00e9 un club de f\u00fatbol de Z\u00faric, Su\u00edza. Fundouse en 1992 tras a fusi\u00f3n do Young Fellows Z\u00fcrich (fundado en 1903) e o Societ\u00e0 Calcistica Italiana Juventus Zurigo (fundado en 1922). Actualmente compite na 1. Liga. O seu campo \u00e9 o Utogrund, con capacidade para 2.800 espectadores."}
{"id": "152285", "revid": "895", "url": "https://gl.wikipedia.org/wiki?curid=152285", "title": "Young Fellows Z\u00fcrich", "text": ""}
{"id": "152286", "revid": "895", "url": "https://gl.wikipedia.org/wiki?curid=152286", "title": "SC YF Juventus", "text": ""}
{"id": "152287", "revid": "88215", "url": "https://gl.wikipedia.org/wiki?curid=152287", "title": "FC Red Star Z\u00fcrich", "text": "O FC Red Star Z\u00fcrich \u00e9 un club de f\u00fatbol de Z\u00faric, Su\u00edza. Fundouse en 1905 e actualmente compite na 2. Liga interrexional. O seu campo \u00e9 o Sportanlage Allmend Brunau, con capacidade para 2.000 espectadores."}
{"id": "152288", "revid": "895", "url": "https://gl.wikipedia.org/wiki?curid=152288", "title": "Red Star Z\u00fcrich", "text": ""}
{"id": "152289", "revid": "89787", "url": "https://gl.wikipedia.org/wiki?curid=152289", "title": "Racing Club Gen\u00e8ve", "text": "O Racing Club Gen\u00e8ve \u00e9 un club de f\u00fatbol de Xenebra, Su\u00edza. Fundouse en 1951 e actualmente compite na 2. Liga interrexional. O seu campo \u00e9 o Centre sportif du Bout-du-Monde, con capacidade para 1.000 espectadores."}
{"id": "152290", "revid": "895", "url": "https://gl.wikipedia.org/wiki?curid=152290", "title": "Racing Club GE", "text": ""}
{"id": "152291", "revid": "88215", "url": "https://gl.wikipedia.org/wiki?curid=152291", "title": "FC Bex", "text": "O Football-Club Bex \u00e9 un club de f\u00fatbol de Bex, Su\u00edza. Fundouse en 1902 e actualmente compite na 2. Liga interrexional. O seu campo \u00e9 o Stade du Relais, con capacidade para 2.000 espectadores."}
{"id": "152293", "revid": "22570", "url": "https://gl.wikipedia.org/wiki?curid=152293", "title": "FC La Chaux-de-Fonds", "text": "O FC La Chaux-de-Fonds \u00e9 un club de f\u00fatbol de La Chaux-de-Fonds, Su\u00edza. Fundouse en 1894 e actualmente compite na Challenge League. O seu campo \u00e9 o Stade Charri\u00e8re, con capacidade para 13.000 persoas."}
{"id": "152295", "revid": "88215", "url": "https://gl.wikipedia.org/wiki?curid=152295", "title": "Copa de Su\u00edza", "text": "A copa de Su\u00edza \u00e9 un torneo de f\u00fatbol que se celebra anualmente desde 1926. Ao ga\u00f1ador perm\u00edteselle participar na Copa UEFA. Entre 2003 e 2008 co\u00f1eceuse co nome de Copa Swisscom."}
{"id": "152296", "revid": "895", "url": "https://gl.wikipedia.org/wiki?curid=152296", "title": "Young Boys", "text": ""}
{"id": "152297", "revid": "895", "url": "https://gl.wikipedia.org/wiki?curid=152297", "title": "Copa de Suiza", "text": ""}
{"id": "152298", "revid": "895", "url": "https://gl.wikipedia.org/wiki?curid=152298", "title": "Copa Su\u00edza", "text": ""}
{"id": "152299", "revid": "22570", "url": "https://gl.wikipedia.org/wiki?curid=152299", "title": "FC Bern 1894", "text": "O FC Bern 1894 \u00e9 un club de f\u00fatbol de Berna, Su\u00edza. Fundouse en 1894 e actualmente compite na 2. Liga interrexional. O seu campo \u00e9 o Stadion Neufeld, con capacidade para 14.000 espectadores."}
{"id": "152300", "revid": "895", "url": "https://gl.wikipedia.org/wiki?curid=152300", "title": "FC Bern", "text": ""}
{"id": "152307", "revid": "85894", "url": "https://gl.wikipedia.org/wiki?curid=152307", "title": "A Carballa, Serramo, Vimianzo", "text": "A Carballa \u00e9 un lugar da parroquia de Serramo no concello coru\u00f1\u00e9s de Vimianzo na comarca da Terra de Soneira. Segundo o Instituto Nacional de Estad\u00edstica en 2018 ti\u00f1a 45 habitantes (19 homes e 26 mulleres)."}
{"id": "152308", "revid": "85894", "url": "https://gl.wikipedia.org/wiki?curid=152308", "title": "Casas Novas, Serramo, Vimianzo", "text": "Casas Novas \u00e9 un lugar da parroquia de Serramo no concello coru\u00f1\u00e9s de Vimianzo na comarca da Terra de Soneira. Ti\u00f1a 50 habitantes no ano 2018 segundo datos do Instituto Nacional de Estad\u00edstica dos cales eran 23 homes e 27 mulleres."}
{"id": "152309", "revid": "85894", "url": "https://gl.wikipedia.org/wiki?curid=152309", "title": "O Comareiro, Serramo, Vimianzo", "text": "O Comareiro \u00e9 un lugar da parroquia de Serramo no concello coru\u00f1\u00e9s de Vimianzo na comarca da Terra de Soneira. Segundo o Instituto Nacional de Estad\u00edstica en 2018 ti\u00f1a 33 habitantes (16 homes e 17 mulleres)."}
{"id": "152311", "revid": "16601", "url": "https://gl.wikipedia.org/wiki?curid=152311", "title": "Alexander Kielland (plataforma)", "text": ""}
{"id": "152313", "revid": "5749", "url": "https://gl.wikipedia.org/wiki?curid=152313", "title": "Tri\u00e1ngulo (instrumento musical)", "text": ""}
{"id": "152315", "revid": "85894", "url": "https://gl.wikipedia.org/wiki?curid=152315", "title": "Novelle, Serramo, Vimianzo", "text": "Novelle \u00e9 un lugar da parroquia de Serramo no concello coru\u00f1\u00e9s de Vimianzo na comarca da Terra de Soneira. Segundo o Instituto Nacional de Estad\u00edstica en 2018 ti\u00f1a 38 habitantes (23 homes e 15 mulleres)."}
{"id": "152316", "revid": "85894", "url": "https://gl.wikipedia.org/wiki?curid=152316", "title": "Serramo, Serramo, Vimianzo", "text": "Serramo \u00e9 un lugar da parroquia de Serramo no concello coru\u00f1\u00e9s de Vimianzo na comarca da Terra de Soneira. Ti\u00f1a 42 habitantes no ano 2019 segundo datos do Instituto Nacional de Estad\u00edstica dos cales eran 22 homes e 20 mulleres."}
{"id": "152317", "revid": "85894", "url": "https://gl.wikipedia.org/wiki?curid=152317", "title": "Subeiro, Serramo, Vimianzo", "text": "Subeiro \u00e9 un lugar da parroquia de Serramo no concello coru\u00f1\u00e9s de Vimianzo na comarca da Terra de Soneira. Ti\u00f1a 46 habitantes no ano 2018 segundo datos do Instituto Nacional de Estad\u00edstica dos cales eran 24 homes e 22 mulleres."}
{"id": "152318", "revid": "85894", "url": "https://gl.wikipedia.org/wiki?curid=152318", "title": "Pazos, Tines, Vimianzo", "text": "Pazos \u00e9 un lugar da parroquia de Tines no concello coru\u00f1\u00e9s de Vimianzo na Comarca da Terra de Soneira. Ti\u00f1a 10 habitantes no ano 2018 segundo datos do Instituto Nacional de Estad\u00edstica dos cales eran 4 homes e 6 mulleres."}
{"id": "152319", "revid": "5726867", "url": "https://gl.wikipedia.org/wiki?curid=152319", "title": "Tines, Tines, Vimianzo", "text": "Tines \u00e9 un lugar da parroquia de Tines no concello coru\u00f1\u00e9s de Vimianzo na comarca da Terra de Soneira. Ti\u00f1a 169 habitantes no ano 2018 segundo datos do Instituto Nacional de Estad\u00edstica dos cales eran 75 homes e 94 mulleres."}
{"id": "152320", "revid": "1987", "url": "https://gl.wikipedia.org/wiki?curid=152320", "title": "A Areosa, Treos, Vimianzo", "text": "Tines \u00e9 un lugar da parroquia de Treos no concello coru\u00f1\u00e9s de Vimianzo na comarca da Terra de Soneira. Ti\u00f1a 27 habitantes no ano 2018 segundo datos do Instituto Nacional de Estad\u00edstica dos cales eran 12 homes e 15 mulleres."}
{"id": "152321", "revid": "1987", "url": "https://gl.wikipedia.org/wiki?curid=152321", "title": "O Arxomil, Treos, Vimianzo", "text": "O Arxomil \u00e9 un lugar da parroquia de Treos no concello coru\u00f1\u00e9s de Vimianzo na comarca da Terra de Soneira. Ti\u00f1a 21 habitantes no ano 2018 segundo datos do Instituto Nacional de Estad\u00edstica dos cales eran 10 homes e 11 mulleres."}
{"id": "152322", "revid": "1987", "url": "https://gl.wikipedia.org/wiki?curid=152322", "title": "Carnio, Treos, Vimianzo", "text": "Carnio \u00e9 un lugar da parroquia de Treos no concello coru\u00f1\u00e9s de Vimianzo na comarca da Terra de Soneira. Ti\u00f1a 34 habitantes no ano 2018 segundo datos do Instituto Nacional de Estad\u00edstica dos cales eran 16 homes e 18 mulleres."}
{"id": "152323", "revid": "1987", "url": "https://gl.wikipedia.org/wiki?curid=152323", "title": "Trevi\u00f1o, Treos, Vimianzo", "text": "Trevi\u00f1o \u00e9 un lugar da parroquia de Treos no concello coru\u00f1\u00e9s de Vimianzo na comarca da Terra de Soneira. Ti\u00f1a 9 habitantes no ano 2018 segundo datos do Instituto Nacional de Estad\u00edstica dos cales eran 2 homes e 7 mulleres."}
{"id": "152324", "revid": "1987", "url": "https://gl.wikipedia.org/wiki?curid=152324", "title": "Bribes, Vimianzo, Vimianzo", "text": "Bribes \u00e9 un lugar da parroquia de Vimianzo no concello coru\u00f1\u00e9s de Vimianzo na comarca da Terra de Soneira. Ti\u00f1a 51 habitantes no ano 2018 segundo datos do Instituto Nacional de Estad\u00edstica dos cales eran 26 homes e 25 mulleres."}
{"id": "152325", "revid": "85894", "url": "https://gl.wikipedia.org/wiki?curid=152325", "title": "Casais, Vimianzo, Vimianzo", "text": "Casais \u00e9 un lugar da parroquia de Vimianzo no concello coru\u00f1\u00e9s de Vimianzo na comarca da Terra de Soneira. Ti\u00f1a 81 habitantes no ano 2018 segundo datos do Instituto Nacional de Estad\u00edstica dos cales eran 38 homes e 43 mulleres."}
{"id": "152326", "revid": "85894", "url": "https://gl.wikipedia.org/wiki?curid=152326", "title": "A G\u00e1ndara, Vimianzo, Vimianzo", "text": "A G\u00e1ndara \u00e9 un lugar da parroquia de Vimianzo no concello coru\u00f1\u00e9s de Vimianzo na Comarca da Terra de Soneira. Ti\u00f1a 55 habitantes no ano 2018 segundo datos do Instituto Nacional de Estad\u00edstica dos cales eran 27 homes e 28 mulleres."}
{"id": "152327", "revid": "1131", "url": "https://gl.wikipedia.org/wiki?curid=152327", "title": "As Pasantes, Vimianzo, Vimianzo", "text": "As Pasantes \u00e9 un lugar da parroquia de Vimianzo no concello coru\u00f1\u00e9s de Vimianzo na comarca da Terra de Soneira. Ti\u00f1a 42 habitantes no ano 2020 segundo datos do Instituto Nacional de Estad\u00edstica dos cales eran 19 homes e 23 mulleres.\nPatrimonio.\nO mu\u00ed\u00f1o das Pasantes, foi restaurado en 2017 xunto coa s\u00faa contorna. Na aldea hai casas rurais."}
{"id": "152328", "revid": "1987", "url": "https://gl.wikipedia.org/wiki?curid=152328", "title": "Sansobre, Vimianzo, Vimianzo", "text": "Sansobre \u00e9 un lugar da parroquia de Vimianzo no concello coru\u00f1\u00e9s de Vimianzo na comarca da Terra de Soneira. Ti\u00f1a 39 habitantes no ano 2018 segundo datos do Instituto Nacional de Estad\u00edstica dos cales eran 19 homes e 20 mulleres."}
{"id": "152329", "revid": "85894", "url": "https://gl.wikipedia.org/wiki?curid=152329", "title": "Somonte, Vimianzo, Vimianzo", "text": "Somonte \u00e9 un lugar da parroquia de Vimianzo no concello coru\u00f1\u00e9s de Vimianzo na comarca da Terra de Soneira. Ti\u00f1a 15 habitantes no ano 2018 segundo datos do Instituto Nacional de Estad\u00edstica dos cales eran 6 homes e 9 mulleres."}
{"id": "152330", "revid": "56817", "url": "https://gl.wikipedia.org/wiki?curid=152330", "title": "Somonte", "text": "Co top\u00f3nimo Somonte podemos atopar os lugares de :"}
{"id": "152331", "revid": "85894", "url": "https://gl.wikipedia.org/wiki?curid=152331", "title": "A Toxa, Vimianzo, Vimianzo", "text": "A Toxa \u00e9 un lugar da parroquia de Vimianzo no concello coru\u00f1\u00e9s de Vimianzo na comarca da Terra de Soneira. Ti\u00f1a 62 habitantes no ano 2018 segundo datos do Instituto Nacional de Estad\u00edstica dos cales eran 25 homes e 37 mulleres."}
{"id": "152332", "revid": "1987", "url": "https://gl.wikipedia.org/wiki?curid=152332", "title": "Urroa, Vimianzo, Vimianzo", "text": "Urroa \u00e9 un lugar da parroquia de Vimianzo no concello coru\u00f1\u00e9s de Vimianzo na comarca da Terra de Soneira. Ti\u00f1a 47 habitantes no ano 2018 segundo datos do Instituto Nacional de Estad\u00edstica dos cales eran 21 homes e 26 mulleres."}
{"id": "152333", "revid": "85894", "url": "https://gl.wikipedia.org/wiki?curid=152333", "title": "A Vali\u00f1a, Vimianzo, Vimianzo", "text": "A Vali\u00f1a \u00e9 un lugar da parroquia de Vimianzo no concello coru\u00f1\u00e9s de Vimianzo na comarca da Terra de Soneira. Ti\u00f1a 24 habitantes no ano 2018 segundo datos do Instituto Nacional de Estad\u00edstica dos cales eran 7 homes e 17 mulleres."}
{"id": "152335", "revid": "85894", "url": "https://gl.wikipedia.org/wiki?curid=152335", "title": "A Garita, Sismundi, Cari\u00f1o", "text": "A Garita \u00e9 un lugar da parroquia de Sismundi no concello Coru\u00f1\u00e9s de Cari\u00f1o na comarca do Ortegal. Ti\u00f1a 17 habitantes no ano 2008 segundo datos do Instituto Galego de Estat\u00edstica dos cales eran 8 homes e 9 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 19 habitantes."}
{"id": "152336", "revid": "85894", "url": "https://gl.wikipedia.org/wiki?curid=152336", "title": "A Lama, Sismundi, Cari\u00f1o", "text": "A Lama \u00e9 un lugar da parroquia de Sismundi no concello Coru\u00f1\u00e9s de Cari\u00f1o na comarca do Ortegal. Ti\u00f1a 6 habitantes no ano 2008 segundo datos do Instituto Galego de Estat\u00edstica dos cales eran 3 homes e 3 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 8 habitantes.\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "152337", "revid": "2338", "url": "https://gl.wikipedia.org/wiki?curid=152337", "title": "A Punta, Sismundi, Cari\u00f1o", "text": "A Punta \u00e9 un lugar da parroquia de Sismundi no concello Coru\u00f1\u00e9s de Cari\u00f1o na comarca do Ortegal. Ti\u00f1a 1 habitante no ano 2008 segundo datos do Instituto Galego de Estat\u00edstica que era 1 home, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 2 habitantes."}
{"id": "152338", "revid": "85894", "url": "https://gl.wikipedia.org/wiki?curid=152338", "title": "A Cruz do Meix\u00f3n, Sismundi, Cari\u00f1o", "text": "A Cruz do Meix\u00f3n \u00e9 un lugar da parroquia de Sismundi no concello Coru\u00f1\u00e9s de Cari\u00f1o na comarca do Ortegal. Ti\u00f1a 17 habitantes no ano 2008 segundo datos do Instituto Galego de Estat\u00edstica dos cales eran 8 homes e 9 mulleres, o que sup\u00f3n un aumento con relaci\u00f3n ao ano 1999 cando ti\u00f1a 16 habitantes."}
{"id": "152339", "revid": "85894", "url": "https://gl.wikipedia.org/wiki?curid=152339", "title": "A Felgueira, Sismundi, Cari\u00f1o", "text": "A Felgueira \u00e9 un lugar da parroquia de Sismundi no concello Coru\u00f1\u00e9s de Cari\u00f1o na comarca do Ortegal. Ti\u00f1a 1 habitante no ano 2008 segundo datos do Instituto Galego de Estat\u00edstica que era 1 home, o que non sup\u00f3n ning\u00fan cambio con relaci\u00f3n ao ano 1999 cando contaba cos mesmos habitantes."}
{"id": "152340", "revid": "22570", "url": "https://gl.wikipedia.org/wiki?curid=152340", "title": "O Areado, Sismundi, Cari\u00f1o", "text": "O Areado \u00e9 un lugar da parroquia de Sismundi no concello Coru\u00f1\u00e9s de Cari\u00f1o na comarca do Ortegal. Ti\u00f1a 18 habitantes no ano 2008 segundo datos do Instituto Galego de Estat\u00edstica dos cales eran 6 homes e 12 mulleres, o que sup\u00f3n un aumento con relaci\u00f3n ao ano 1999 cando ti\u00f1a 15 habitantes."}
{"id": "152341", "revid": "2338", "url": "https://gl.wikipedia.org/wiki?curid=152341", "title": "O Pazo, Sismundi, Cari\u00f1o", "text": "O Pazo \u00e9 un lugar da parroquia de Sismundi no concello Coru\u00f1\u00e9s de Cari\u00f1o na comarca do Ortegal. Ti\u00f1a 8 habitantes no ano 2008 segundo datos do Instituto Galego de Estat\u00edstica dos cales eran 3 homes e 5 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 12 habitantes."}
{"id": "152342", "revid": "2338", "url": "https://gl.wikipedia.org/wiki?curid=152342", "title": "O Carballo, Sismundi, Cari\u00f1o", "text": "O Carballo \u00e9 un lugar da parroquia de Sismundi no concello Coru\u00f1\u00e9s de Cari\u00f1o na comarca do Ortegal. Ti\u00f1a 5 habitantes no ano 2008 segundo datos do Instituto Galego de Estat\u00edstica dos cales eran 2 homes e 3 mulleres, o que non sup\u00f3n ning\u00fan cambio con relaci\u00f3n ao ano 1999 cando ti\u00f1a 5 habitantes."}
{"id": "152343", "revid": "1576", "url": "https://gl.wikipedia.org/wiki?curid=152343", "title": "Marrocos, Sismundi, Cari\u00f1o", "text": "Marrocos \u00e9 un lugar da parroquia de Sismundi no concello Coru\u00f1\u00e9s de Cari\u00f1o na comarca do Ortegal. Ti\u00f1a 3 habitantes no ano 2008 segundo datos do Instituto Galego de Estat\u00edstica dos cales eran 1 home e 2 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 4 habitantes."}
{"id": "152344", "revid": "2338", "url": "https://gl.wikipedia.org/wiki?curid=152344", "title": "O Regueiri\u00f1o, Sismundi, Cari\u00f1o", "text": "O Regueiri\u00f1o \u00e9 un lugar da parroquia de Sismundi no concello Coru\u00f1\u00e9s de Cari\u00f1o na comarca do Ortegal. Ti\u00f1a 8 habitantes no ano 2008 segundo datos do Instituto Galego de Estat\u00edstica dos cales eran 3 homes e 5 mulleres, o que non sup\u00f3n ning\u00fan cambio con relaci\u00f3n ao ano 1999 cando ti\u00f1a 8 habitantes."}
{"id": "152345", "revid": "85894", "url": "https://gl.wikipedia.org/wiki?curid=152345", "title": "O Souto Chao, Sismundi, Cari\u00f1o", "text": "O Souto Chao \u00e9 un lugar da parroquia de Sismundi no concello Coru\u00f1\u00e9s de Cari\u00f1o na comarca do Ortegal. Ti\u00f1a 14 habitantes no ano 2008 segundo datos do Instituto Galego de Estat\u00edstica dos cales eran 4 homes e 10 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 15 habitantes."}
{"id": "152346", "revid": "85894", "url": "https://gl.wikipedia.org/wiki?curid=152346", "title": "Reboredo, Sismundi, Cari\u00f1o", "text": "Reboredo \u00e9 un lugar da parroquia de Sismundi no concello Coru\u00f1\u00e9s de Cari\u00f1o na comarca do Ortegal. Ti\u00f1a 11 habitantes no ano 2008 segundo datos do Instituto Galego de Estat\u00edstica dos cales eran 5 homes e 6 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 13 habitantes."}
{"id": "152347", "revid": "85894", "url": "https://gl.wikipedia.org/wiki?curid=152347", "title": "Vimbieiro, Sismundi, Cari\u00f1o", "text": "Vimbieiro \u00e9 un lugar da parroquia de Sismundi no concello Coru\u00f1\u00e9s de Cari\u00f1o na comarca do Ortegal. Segundo o Instituto Galego de Estat\u00edstica en 2008 ti\u00f1a tres habitantes (un home e d\u00faas mulleres), tres menos ca en 1999."}
{"id": "152350", "revid": "88215", "url": "https://gl.wikipedia.org/wiki?curid=152350", "title": "Fu\u00dfball-Bundesliga", "text": "A Fu\u00dfball-Bundesliga \u00e9 a competici\u00f3n entre os equipos de f\u00fatbol da m\u00e1xima categor\u00eda de Alema\u00f1a. Comezouse a disputar en 1963, a partir dos campionatos rexionais ou zonais que se disputaban ata ent\u00f3n. Xunto coa Zweite Bundesliga ou 2. Bundesliga, forman as d\u00faas divisi\u00f3ns nacionais do f\u00fatbol alem\u00e1n. En 1997 foi elixida como mellor campionato de primeira divisi\u00f3n de f\u00fatbol do mundo.\nNa Bundesliga o chamado cl\u00e1sico enfronta ao Bayern de M\u00fanic contra o Werder Bremen. Tam\u00e9n existe outro cl\u00e1sico, o Schalke 04 contra o Borussia Dortmund, este \u00e9 por raz\u00f3ns xeogr\u00e1ficas. Outro cl\u00e1sico \u00e9 o chamado cl\u00e1sico do sur e o norte: o Bayern de M\u00fanic contra o Hamburgo SV.\nA Bundesliga \u00e9 considerada como a sexta mellor liga do mundo segundo a clasificaci\u00f3n oficial da Federaci\u00f3n Internacional de Historia e Estat\u00edstica de F\u00fatbol (IFFHS).\nSistema de competici\u00f3n.\nA tempada in\u00edciase a principios de agosto e dura ata finais de maio, cunha pausa de inverno de seis semanas (mediados de decembro ata finais de xaneiro). A partir do novo contrato de televisi\u00f3n de 2006 x\u00f3gase un partido o venres, 6 partidos o s\u00e1bado e 2 o domingo.\nOs equipos desta categor\u00eda enfr\u00f3ntanse todos contra todos seguindo un calendario establecido por sorteo. O ga\u00f1ador de cada partido ten tres puntos, o empate outorga un punto e a derrota, cero puntos. O que logre m\u00e1is puntos ao final da tempada, ser\u00e1 o ga\u00f1ador da liga.\nO campi\u00f3n ten dereito a disputar a seguinte edici\u00f3n da Liga de Campi\u00f3ns da UEFA, do mesmo xeito que o segundo clasificado. O terceiro lugar clasifica igualmente \u00e1 competici\u00f3n, coa condici\u00f3n de pasar unha rolda previa antes de ir \u00e1 rolda final. O cuarto e quinto lugar disputar\u00e1n a UEFA Europa League. Se o campi\u00f3n de Copa clasif\u00edcase para a Liga de Campi\u00f3ns, o finalista xogar\u00e1 a UEFA Europa League, independentemente da posici\u00f3n que ocupe na liga (xogar\u00e1 a UEFA Europa League ata se descende \u00e1 segunda divisi\u00f3n).\nOs dous \u00faltimos da clasificaci\u00f3n descenden automaticamente \u00e1 2. Bundesliga (segunda divisi\u00f3n), intercambi\u00e1ndose cos dous primeiros clasificados desta. O antepen\u00faltimo clasificado da Bundesliga disputar\u00e1 un play-off de promoci\u00f3n co terceiro clasificado da 2. Bundesliga, en partidos de ida e volta. O ga\u00f1ador ter\u00e1 unha cota na Bundesliga da seguinte tempada.\nParticipantes 2022/23.\nOs 18 equipos participantes nesta edici\u00f3n da liga alem\u00e1 de f\u00fatbol son os seguintes:\nPalmar\u00e9s.\nDende a creaci\u00f3n da Bundesliga, o Bayern M\u00fanic acadou 30 campionatos, o Borussia M\u00f6nchengladbach e o Borussia Dortmund acadaron 5, o Werder Bremen acadou 4, e o Hamburgo SV e o VfB Stuttgart acadaron 3. Outros 6 clubs acadaron o t\u00edtulo nalgunha ocasi\u00f3n.\nO Hamburgo SV \u00e9 o unico club que ten disputado t\u00f3dalas edici\u00f3ns da Bundesliga dende a s\u00faa creaci\u00f3n, en 1963."}
{"id": "152353", "revid": "5132", "url": "https://gl.wikipedia.org/wiki?curid=152353", "title": "1. Bundesliga", "text": ""}
{"id": "152354", "revid": "85894", "url": "https://gl.wikipedia.org/wiki?curid=152354", "title": "Vimianzo, Vimianzo, Vimianzo", "text": "Vimianzo \u00e9 un lugar da parroquia de Vimianzo no concello coru\u00f1\u00e9s de Vimianzo na comarca da Terra de Soneira. Ti\u00f1a 1.428 habitantes no ano 2018 segundo datos do Instituto Nacional de Estad\u00edstica dos cales eran 670 homes e 758 mulleres."}
{"id": "152357", "revid": "85894", "url": "https://gl.wikipedia.org/wiki?curid=152357", "title": "Vilar, Vimianzo, Vimianzo", "text": "Vilar \u00e9 un lugar da parroquia de Vimianzo no concello coru\u00f1\u00e9s de Vimianzo na Comarca da Terra de Soneira. Ti\u00f1a 11 habitantes no ano 2018 segundo datos do Instituto Nacional de Estad\u00edstica dos cales eran 5 homes e 6 mulleres."}
{"id": "152361", "revid": "89787", "url": "https://gl.wikipedia.org/wiki?curid=152361", "title": "Urania Gen\u00e8ve Sport", "text": "O Urania Gen\u00e8ve Sport \u00e9 un club deportivo de Xenebra, Su\u00edza. A s\u00faa secci\u00f3n de f\u00fatbol fundouse en 1896, actualmente compite na 1. Liga e o seu campo \u00e9 o Stade de Frontenex, con capacidade para 4.000 espectadores."}
{"id": "152362", "revid": "1131", "url": "https://gl.wikipedia.org/wiki?curid=152362", "title": "FC Ibach", "text": "O Fussball Club Ibach \u00e9 un club de f\u00fatbol de Ibach, Su\u00edza. Fundouse en 1954 e actualmente compite na 2. Liga interrexional. O seu campo \u00e9 Gerbihof, con capacidade para 3.300 espectadores."}
{"id": "152363", "revid": "85894", "url": "https://gl.wikipedia.org/wiki?curid=152363", "title": "O Cabo Vil\u00e1n, Camari\u00f1as, Camari\u00f1as", "text": "O Cabo Vil\u00e1n \u00e9 un lugar da parroquia de Camari\u00f1as no concello coru\u00f1\u00e9s de Camari\u00f1as na Comarca da Terra de Soneira. Ti\u00f1a 4 habitantes no ano 2009 segundo datos do Instituto Nacional de Estad\u00edstica dos cales eran 2 homes e 2 mulleres."}
{"id": "152364", "revid": "1888", "url": "https://gl.wikipedia.org/wiki?curid=152364", "title": "O Regueiri\u00f1o", "text": "O top\u00f3nimo O Regueiri\u00f1o pode referirse a varios lugares de Galicia:"}
{"id": "152365", "revid": "89787", "url": "https://gl.wikipedia.org/wiki?curid=152365", "title": "BSC Old Boys", "text": "O Basler Sportclub Old Boys, comunmente co\u00f1ecido como BSC Old Boys ou Old Boys Basel, \u00e9 un club deportivo de Basilea, Su\u00edza. A\u00ednda que \u00e9 co\u00f1ecido pola s\u00faa secci\u00f3n de f\u00fatbol, conta tam\u00e9n con secci\u00f3n de atletismo, nataci\u00f3n e tenis. O club fundouse en 1894, compite na 1. Liga e o seu campo \u00e9 o estadio Sch\u00fctzenmatte, con capacidade para 8\u00a0000 espectadores."}
{"id": "152366", "revid": "5863", "url": "https://gl.wikipedia.org/wiki?curid=152366", "title": "Trofeo Joan Gamper", "text": "A Copa Joan Gamper \u00e9 unha competici\u00f3n futbol\u00edstica de ver\u00e1n que organiza o FC Barcelona anualmente. Este torneo comezou en 1966 grazas \u00e1 iniciativa de Enric Llaudet, por ent\u00f3n presidente do club.\nA denominaci\u00f3n \u00e9 en honra ao fundador do club, e presidente en cinco oportunidades, Hans Gamper. Disp\u00fatase no Camp Nou, estadio do organizador, durante a segunda quincena do mes de agosto, co obxectivo de presentar o persoal do FC Barcelona ante o seu p\u00fablico con vistas \u00e1 tempada que comeza.\nCo correr do tempo foise modificando o formato de xogo, ata 1996 consist\u00eda nun cuadrangular, no cal disput\u00e1banse d\u00faas semifinais e o partido final, m\u00e1is o encontro polo terceiro posto. Con todo desde 1997 o club decidiu acurtar a duraci\u00f3n do torneo, disput\u00e1ndose a un \u00fanico partido, dada a saturaci\u00f3n do calendario durante a pretemporada.\nO trofeo propiamente dito est\u00e1 constru\u00eddo en prata de lei (ao redor de 800 gramos), 10 quilos de m\u00e1rmore para a base e 5 micr\u00f3metros de ouro para o acabado.\nO actual Trofeo Joan Gamper ten un precedente na \"Copa Gamper\", un torneo que o club institu\u00edu en 1913 en homenaxe ao fundador do club, tras deixar a presidencia. O torneo, que deb\u00eda celebrarse anualmente en setembro, s\u00f3 se disputou ese ano, con vitoria do Barcelona sobre o Internacional por 4-1."}
{"id": "152367", "revid": "1131", "url": "https://gl.wikipedia.org/wiki?curid=152367", "title": "Lata (instrumento musical)", "text": "A lata \u00e9 un recipiente, de carburo ou pemento, empregado na m\u00fasica tradicional galega para o acompa\u00f1amento musical. Como instrumento corresp\u00f3ndelle a categor\u00eda de idi\u00f3fono percutido.\nCaracter\u00edsticas.\nAs primeiras latas utilizadas en Galiza como instrumento de percusi\u00f3n foron as chamadas \"latas de gas\". Estas latas portaban as pedras de acetileno coas que se alimentaban os cand\u00eds de carburo, un sistema de iluminaci\u00f3n que comezou a chegar aos fogares galegos a inicios do s\u00e9culo XX. Coa paulatina substituci\u00f3n das l\u00e1mpadas de acetileno pola luz el\u00e9ctrica pasaron a predominar nos ser\u00e1ns as latas de pemento, unha especia moi utilizada na conservaci\u00f3n e preparaci\u00f3n dos alimentos.\nEstas latas, que contaban cunha boa sonoridade, eran usadas polas mulleres como base r\u00edtmica de baile e canto nas festas populares. Supl\u00edanse con elas pandeiretas e pandeiros, instrumentos m\u00e1is caros e m\u00e1is dif\u00edciles de conseguir. O uso da lata como instrumento de percusi\u00f3n conservouse especialmente nas comarcas ourens\u00e1s da Limia, da Baixa Limia, do Ribeiro e do Carballi\u00f1o, onde se documentou o seu uso tocando xunto a tambores e pandeiretas.\nT\u00e9cnica.\nPara tocar empr\u00e9gase unha lata baleira e sen tapa, de xeito que todo o instrumento funciona como unha caixa de resonancia. A lata col\u00f3case no colo, apoiado nas pernas, e golp\u00e9ase cos dedos relaxados, na parte frontal, de xeito similar ao pandeiro. O seu son \u00e9 grave e de bastante intensidade, polo que non \u00e9 com\u00fan que se toquen moitas a un tempo. No caso de acompa\u00f1ar levando s\u00f3 a parte forte do ritmo golp\u00e9ase na parte lateral con toda a man, producindo un son de menor intensidade. Tam\u00e9n pode reducirse o volume do seu son introducindo na lata alg\u00fan obxecto que reste volume a caixa de resonancia natural da lata. En ocasi\u00f3ns t\u00f3case empregando paus, imitando a forma de tocar o tambor."}
{"id": "152368", "revid": "1131", "url": "https://gl.wikipedia.org/wiki?curid=152368", "title": "Galer\u00eda de imaxes de Pedroso, Nar\u00f3n", "text": "San Salvador de Pedroso \u00e9 unha parroquia que se localiza no sur do concello de Nar\u00f3n."}
{"id": "152371", "revid": "1888", "url": "https://gl.wikipedia.org/wiki?curid=152371", "title": "Jos\u00e9 G\u00f3mez Gayoso", "text": "Jos\u00e9 G\u00f3mez Gayoso, co\u00f1ecido como L\u00f3pez, nado en Maceda o 28 de abril de 1909 e finado na Coru\u00f1a o 6 de novembro de 1948, foi un pol\u00edtico e guerrilleiro antifranquista galego.\nTraxectoria.\nPrimeiro anos e formaci\u00f3n.\nDe noi novo, xunto coa s\u00faa familia, marcharon a Vigo, onde entrou a traballar na Singer e estudou Maxisterio e, aos poucos, converteuse en sindicalista e, como seu pai non estaba de acordo, aos 18 anos abandonou a casa. Mestre e afiliado ao PCE, a s\u00faa primeira detenci\u00f3n, produciuse por mor dun artigo no xornal \"Tribuna\", de Tui, unha informaci\u00f3n sobre a detenci\u00f3n de dous compa\u00f1eros por distribuir \u201chojas clandestinas\u201d, pola que foi condenado a dous meses e un d\u00eda de arresto maior \u201cpor injuriar, menospreciar y escarnecer\u201d ao xu\u00edz de instruci\u00f3n p\u00fablica C\u00e1ndido Conde Pumpido. En 1935 converteuse en secretario de organizaci\u00f3n do partido.\nGuerra civil.\nO golpe de Estado do 18 de xullo de 1936 sorprendeuno en Madrid, onde asist\u00eda a uns cursi\u00f1os de marxismo. Durante a guerra foi secretario de Francisco Ant\u00f3n, comisario pol\u00edtico do Ex\u00e9rcito do Centro, e traballou con Luis Delage, comisario do Ex\u00e9rcito do Ebro. Colaborou co Enrique L\u00edster e Santiago \u00c1lvarez nas emisi\u00f3ns radiof\u00f3nicas que o Partido Galeguista realizaba desde a capital. Tam\u00e9n colaborou na organizaci\u00f3n das Milicias Galegas e dirixiu o peri\u00f3dico \"Nueva Galicia\", o xornal dos antifascistas galegos e onde tam\u00e9n colaboraron galeguistas como Blanco Amor, Castelao, Ram\u00f3n de Valenzuela e Delgado Gurriar\u00e1n. Tam\u00e9n dirixiu \"La Voz del Combatiente\". Viaxou \u00e1 Uni\u00f3n Sovi\u00e9tica para recibir instruci\u00f3n militar, coincidindo con Castelao na celebraci\u00f3n do Primeiro de Maio.\nExilio en Francia.\nTralo triunfo dos sublevados, coa s\u00faa compa\u00f1eira Concha Abad, cruzou polos Pireneos cami\u00f1o do exilio. En Francia foron reclu\u00eddos no campo de praia de Saint-Cyprien. Dal\u00f3 foi rescatado polo Servizo de Evacuaci\u00f3n de Refuxiados Espa\u00f1ois (SERE), co que empezou a traballar.\nExilio en Cuba.\nDe Francia pasou \u00e1 Rep\u00fablica Dominicana e, finalmente, a Cuba en 1940, onde retomou o traballo pol\u00edtico clandestino ao se achegar ao Partido Socialista Popular, o partido dos comunistas cubanos. Al\u00ed co\u00f1eceu a Juli\u00e1n Grimau. Na Habana naceu seu fillo, Jos\u00e9 G\u00f3mez Abad, e al\u00f3 quedaron nai e fillo cando o partido o reclamou para Espa\u00f1a. En setembro de 1941, marchou a Nova York; en decembro de 1942, pasou a M\u00e9xico. Chegou a Galicia en abril de 1946.\nRetorno a Espa\u00f1a.\nEn xu\u00f1o de 1944, desembarcou en Bilbao con identificaci\u00f3n falsa e volveu aparecer clandestinamente en Madrid para traballar na delegaci\u00f3n do Comit\u00e9 Central do PCE; e a comezos de 1946 apareceu en Galicia como Secretario Xeral do PCE en Galicia e no Ex\u00e9rcito Guerrilleiro de Galicia-Le\u00f3n. A s\u00faa misi\u00f3n foi impulsar a organizaci\u00f3n da guerrilla e afianzar e fortalecer o partido.\nCa\u00edda e morte.\nEn 1948 Antonio Seoane foi delatado por un infiltrado na guerrilla, e o 10 de xullo agard\u00e1bao o Xefe do Servizo de Informaci\u00f3n da Garda Civil no bar \u201cBarlovento\u201d da cidade da Coru\u00f1a, onde foi detido por axentes da benem\u00e9rita, xunto coa s\u00faa compa\u00f1eira Josefina Gonz\u00e1lez Cudeiro. O traidor que delatou a Seoane tam\u00e9n lle facilitou informaci\u00f3n \u00e1 polic\u00eda sobre unha reuni\u00f3n que \u00eda ter lugar a ma\u00f1\u00e1 seguinte entre Seoane e Gayoso no domicilio do primeiro, situado no n\u00famero 23 da r\u00faa Real no centro da Coru\u00f1a. Cando Gayoso chegou ao domicilio de Seoane -coa s\u00faa compa\u00f1eira ent\u00f3n, Mar\u00eda Bl\u00e1zquez- foi recibido por axentes que o feriron gravemente cun disparo que lle entrou pola sen e lle sa\u00edu por un ollo, conseguiu fuxir pero logo dunha persecuci\u00f3n foi detido completamente ensanguentado. Igualmente, Mar\u00eda Bl\u00e1zquez del Pozo fora ferida no est\u00f3mago. A s\u00faa ca\u00edda provocou tam\u00e9n a doutros militantes: Juan Jos\u00e9 Romero Ramos, Jos\u00e9 Bartrina Villanueva, Jos\u00e9 Rodr\u00edguez Campos, Juan Mart\u00ednez Montero, Lu\u00eds Garc\u00eda Jim\u00e9nez, Clementina Gallego Abeledo, Carmen Orozco Mu\u00f1oz e Josefina Gonz\u00e1lez Cudeiro.\nTorturado durante dous meses, foi xulgado en consello de guerra o 18 de outubro con Antonio Seoane S\u00e1nchez, Jos\u00e9 Bartrina Villanueva, Juan Jos\u00e9 Romero Ramos, Carmen Orozco Mu\u00f1oz e outros, e condenado a pena de morte. Foi executado no garrote vil con Antonio Seoane o 6 de novembro de 1948; a\u00ednda que outros autores afirma que fora fusilado no Campo da Rata, a poucos metros do cuartel das Atochas.\nHoubo unha intensa campa\u00f1a de solidariedade internacional lanzada desde Cuba para salvarlle a vida, tam\u00e9n Rafael Alberti lle adicou uns poemas, pero foi in\u00fatil.\nVida persoal.\nCasou con Concha Abad coa que tivo a Jos\u00e9 G\u00f3mez Abad, que traballou na Direcci\u00f3n Xeral de Intelixencia do Ministerio do Interior de Cuba, e formou parte do pequeno grupo que preparou a misi\u00f3n do Che Guevara en Bolivia. Ao retornar a Galicia, tivo como compa\u00f1eira a Mar\u00eda Bl\u00e1zquez, coa que foi detido."}
{"id": "152372", "revid": "47401", "url": "https://gl.wikipedia.org/wiki?curid=152372", "title": "Antonio Seoane", "text": "Antonio Seoane S\u00e1nchez, co\u00f1ecido como Juli\u00e1n ou Jorge, nado en Boiro o 13 de outubro de 1906 e finado na Coru\u00f1a o 6 de novembro de 1948, foi un guerrilleiro antifranquista galego.\nTraxectoria.\nEmigrou a Arxentina cando ti\u00f1a cinco anos, instal\u00e1ndose no barrio de San Telmo, onde viv\u00edan miles de emigrantes galegos. Cando medrou comezou a traballar no xornal \"La Prensa\". Foi bailar\u00edn de tango e directivo da Federaci\u00f3n de Sociedades Gallegas de la Rep\u00fablica Argentina, o que o levou a relacionarse con moitos galegos do bando republicano, fuxidos da Guerra Civil. En 1939 afiliouse ao Partido Comunista de Espa\u00f1a co prop\u00f3sito de loitar contra a ditadura franquista.\nVolveu clandestinamente a Espa\u00f1a en 1943 e logo de fallarlle os contactos establecidos en Pamplona e Barcelona onde realizou tarefas de axitaci\u00f3n e propaganda, pediu instruci\u00f3n a Buenos Aires e orden\u00e1ronlle dirixirse a Madrid. En 1946 chegou a Galicia como respons\u00e1bel do Ex\u00e9rcito Guerrilleiro de Galicia xunto a Jos\u00e9 G\u00f3mez Gayoso.\nEn 1948, Juli\u00e1n, como era co\u00f1ecido dentro do Ex\u00e9rcito Guerrilleiro e no Partido Comunista, foi delatado por un infiltrado na guerrilla, e o 10 de xullo agard\u00e1bao o Xefe do Servizo de Informaci\u00f3n da Garda Civil no bar \u201cBarlovento\u201d da cidade da Coru\u00f1a, onde foi detido por axentes da benem\u00e9rita, xunto coa s\u00faa compa\u00f1eira Josefina Gonz\u00e1lez Cudeiro. O traidor que delatou a Seoane tam\u00e9n lle facilitou informaci\u00f3n \u00e1 polic\u00eda sobre unha reuni\u00f3n que \u00eda ter lugar a ma\u00f1\u00e1 seguinte entre Seoane e Gayoso no domicilio do primeiro, situado no n\u00famero 23 da r\u00faa Real no centro da Coru\u00f1a. Cando Gayoso chegou ao domicilio de Seoane foi recibido por axentes que o feriron gravemente cun disparo que lle entrou pola sen e lle sa\u00edu por un ollo, conseguiu fuxir pero ao pouco foi detido completamente ensanguentado.\nXulgado en consello de guerra sumar\u00edsimo o 18 de outubro con Jos\u00e9 G\u00f3mez Gayoso, Jos\u00e9 Bartrina Villanueva, Juan Jos\u00e9 Romero Ramos, Carmen Orozco Mu\u00f1oz e outros, foi condenado a morte. Seoane, como Xefe do Ex\u00e9rcito Guerrilleiro de Galicia e Gayoso, como Secretario Xeral do PCE en Galicia, sendo os m\u00e1ximos responsables, sab\u00edan que ti\u00f1an poucas opci\u00f3ns de salvar a vida, pero apelaron \u00e1s familias para que mobilizasen a opini\u00f3n internacional e exerceran presi\u00f3n sobre a ditadura franquista e conseguir que lles rebaixen as condenas aos outros condenados. A campa\u00f1a non deu os froitos agardados e o d\u00eda 6 de novembro de 1948, \u00e1s 7 horas e 45 minutos, Seoane e Gaioso foron executados no garrote vil, sendo soterrados no Cemiterio Civil da Coru\u00f1a, nas tumbas n\u00famero 98 e 99."}
{"id": "152373", "revid": "56817", "url": "https://gl.wikipedia.org/wiki?curid=152373", "title": "Vimbieiro", "text": "Co top\u00f3nimo Vimbieiro podemos referirnos a dous lugares de Galicia:\nNa provincia da Coru\u00f1a\nNa provincia de Lugo"}
{"id": "152374", "revid": "2865", "url": "https://gl.wikipedia.org/wiki?curid=152374", "title": "A Punta", "text": "Co top\u00f3nimo A Punta podemos referirnos a dous lugares de Galicia:\nNa provincia da Coru\u00f1a\nNa provincia de Pontevedra"}
{"id": "152376", "revid": "56817", "url": "https://gl.wikipedia.org/wiki?curid=152376", "title": "FC Wil", "text": "O FC Will 1900 \u00e9 un club de f\u00fatbol de Wil, Su\u00edza. Fundouse en 1900 e actualmente compite na Challenge League. O seu campo \u00e9 o Sportpark Bergholz, con capacidade para 5.850 espectadores."}
{"id": "152378", "revid": "22570", "url": "https://gl.wikipedia.org/wiki?curid=152378", "title": "FC Winterthur", "text": "O FC Winterthur \u00e9 un club de f\u00fatbol de Winterthur, Su\u00edza. Fundouse en 1896 e actualmente compite na Challenge League. O seu campo \u00e9 o estadio Sch\u00fctzenwiese, con capacidade para 8.550 espectadores."}
{"id": "152379", "revid": "81969", "url": "https://gl.wikipedia.org/wiki?curid=152379", "title": "FC Schaffhausen", "text": "O FC Schaffhausen \u00e9 un club de f\u00fatbol de Schaffhausen, Su\u00edza. Fundouse en 1896 e actualmente compite na Challenge League. O seu campo \u00e9 o Stadion Breite, con capacidade para 7.300 espectadores."}
{"id": "152380", "revid": "895", "url": "https://gl.wikipedia.org/wiki?curid=152380", "title": "FC UGS", "text": ""}
{"id": "152382", "revid": "88215", "url": "https://gl.wikipedia.org/wiki?curid=152382", "title": "FC Stade Nyonnais", "text": "O FC Stade Nyonnais \u00e9 un club de f\u00fatbol de Nyon, Su\u00edza. Fundouse en 1905 e actualmente compite na Challenge League. O seu campo \u00e9 o Centre sportif de Colovray Nyon, con capacidade para 7.200 espectadores."}
{"id": "152383", "revid": "88215", "url": "https://gl.wikipedia.org/wiki?curid=152383", "title": "FC Chiasso", "text": "O FC Chiasso \u00e9 un club de f\u00fatbol de Chiasso, Su\u00edza. Fundouse en 1905 e actualmente compite na 1. Liga. O seu campo \u00e9 o Stadio Comunale de Chiasso, con capacidade para 11.160 espectadores."}
{"id": "152384", "revid": "88215", "url": "https://gl.wikipedia.org/wiki?curid=152384", "title": "FC Wohlen", "text": "O FC Wohlen \u00e9 un club de f\u00fatbol de Wohlen, Su\u00edza. Fundouse en 1904 e actualmente compite na Challenge League. O seu campo \u00e9 o Stadion Niedermatte, con capacidade para 5.000 espectadores."}
{"id": "152385", "revid": "1131", "url": "https://gl.wikipedia.org/wiki?curid=152385", "title": "A Garita", "text": "O top\u00f3nimo galego A Garita pode referirse a:"}
{"id": "152386", "revid": "3265", "url": "https://gl.wikipedia.org/wiki?curid=152386", "title": "Yverdon-Sport FC", "text": "O Yverdon-Sport FC \u00e9 un club de f\u00fatbol de Yverdon-les-Bains, Su\u00edza. Fundouse en 1948 e actualmente compite na Challenge League. O seu campo \u00e9 o estadio Municipal de Yverdon, con capacidade para 6.000 espectadores."}
{"id": "152387", "revid": "85894", "url": "https://gl.wikipedia.org/wiki?curid=152387", "title": "A Boca da Leira, A Pedra, Cari\u00f1o", "text": "A Boca da Leira \u00e9 un lugar da parroquia da Pedra no concello Coru\u00f1\u00e9s de Cari\u00f1o na comarca do Ortegal. Ti\u00f1a 41 habitantes no ano 2008 segundo datos do Instituto Galego de Estat\u00edstica dos cales eran 19 homes e 22 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 44 habitantes."}
{"id": "152388", "revid": "2338", "url": "https://gl.wikipedia.org/wiki?curid=152388", "title": "A Cerca, A Pedra, Cari\u00f1o", "text": "A Cerca \u00e9 un lugar da parroquia da Pedra no concello Coru\u00f1\u00e9s de Cari\u00f1o na comarca do Ortegal. Ti\u00f1a 113 habitantes no ano 2008 segundo datos do Instituto Galego de Estat\u00edstica dos cales eran 52 homes e 61 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 152 habitantes."}
{"id": "152389", "revid": "22570", "url": "https://gl.wikipedia.org/wiki?curid=152389", "title": "A Ortigueira, A Pedra, Cari\u00f1o", "text": "A Ortigueira \u00e9 un lugar da parroquia da Pedra no concello Coru\u00f1\u00e9s de Cari\u00f1o na comarca do Ortegal. Ti\u00f1a 27 habitantes no ano 2008 segundo datos do Instituto Galego de Estat\u00edstica dos cales eran 11 homes e 16 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 35 habitantes."}
{"id": "152390", "revid": "22570", "url": "https://gl.wikipedia.org/wiki?curid=152390", "title": "FC Wangen bei Olten", "text": "O FC Wangen bei Olten \u00e9 un club de f\u00fatbol de Wangen bei Olten, Su\u00edza. Fundouse en 1930 e actualmente compite na 1. Liga. O seu campo \u00e9 o Sportplatz Chr\u00fczmatt, con capacidade para 3.000 espectadores."}
{"id": "152391", "revid": "98629", "url": "https://gl.wikipedia.org/wiki?curid=152391", "title": "Gabriel Celaya", "text": "Rafael Gabriel Juan M\u00fagica Celaya Leceta Cendoya, comunmente co\u00f1ecido coma Gabriel Celaya, nado en Hernani, Guip\u00fascoa, o 18 de marzo do 1911 e finado en Madrid o 18 de abril do 1991, foi un poeta en lingua castel\u00e1, sobranceiro representante da poes\u00eda social dos anos 50 a\u00ednda que de moi variada traxectoria. A s\u00faa obra m\u00e1is co\u00f1ecida \u00e9 \"Cantos \u00edberos\" (1955). Foi Premio Nacional das Letras Espa\u00f1olas no 1986.\nTraxectoria.\nInicia os seus estudos en Donostia, a\u00ednda que pasa tempadas en Pau e El Escorial. No 1928 trasl\u00e1dase a Madrid para emprender a carreira de Enxe\u00f1ar\u00eda industrial e int\u00e9grase na bulideira vida intelectual da cidade, establecendo amizade con Federico Garc\u00eda Lorca, Salvador Dal\u00ed ou Luis Bu\u00f1uel.\nNo 1935 regresa a Donostia para empezar a traballar na empresa familiar. Al\u00ed sorpr\u00e9ndeo a Guerra Civil espa\u00f1ola; Celaya participa como voluntario no bando republicano chegando a ser capit\u00e1n de gudaris en Biscaia. Tras o remate do conflito volve \u00e1 empresa familiar onde desempe\u00f1a o cargo de xerente.\nNos anos 40 comeza a publicar artigos no xornal donostiarra \"La Voz de Espa\u00f1a\", ademais de participar na fundaci\u00f3n da revista \"Egan\" e da colecci\u00f3n de poes\u00eda \"Norte\".\nAs continuas crises matrimoniais desembocan na ruptura definitiva no 1954. Dous anos m\u00e1is tarde abandona o seu traballo e marcha a vivir a Madrid coa intenci\u00f3n de vivir s\u00f3 da s\u00faa actividade po\u00e9tica, obxectivo que consegue. Empeza ent\u00f3n a s\u00faa etapa m\u00e1is prol\u00edfica como poeta. Viaxa varias veces a Cuba na compa\u00f1a do escritor cubano Nicol\u00e1s Gull\u00e9n.\nCoa chegada da democracia comprom\u00e9tese coa pol\u00edtica e pres\u00e9ntase como candidato polo Partido Comunista de Espa\u00f1a nas elecci\u00f3ns lexislativas do 1977. Tras o seu falecemento, as s\u00faas cinzas foron espalladas por Hernani e Donostia segundo os seus desexos.\nTraxectoria po\u00e9tica.\nGabriel Celaya foi un poeta de traxectoria moi heterox\u00e9nea, malia que gran parte da s\u00faa sona bebe da s\u00faa etapa de poeta social comprometido coa mellora da realidade sociopol\u00edtica do tempo que lle tocou vivir. Con todo, \u00e9 posible albiscar na s\u00faa obra unha serie de etapas.\nAs s\u00faas primeira obras (por exemplo, \"La soledad cerrada\", 1947) te\u00f1en un marcado acento surrealista e vangardista, influenciado pola \"Xeraci\u00f3n do 27\". Pasa a continuaci\u00f3n por unha breve \u00e9poca na que a s\u00faa l\u00edrica se aproxima ao existencialismo para axi\u00f1a encetar unha longa etapa como poeta social, con libros como \"Cantos \u00edberos\" (1955), aut\u00e9ntica manifestaci\u00f3n de compromiso coa realidade hist\u00f3rica, e que supuxo, xunto co poemario de Blas de Otero \"Pido la paz y la palabra\" o punto de inflexi\u00f3n que marcou o cambio da poes\u00eda existencial \u00e1 comprometida. Celaya expresa o seu desexo de chegar ao pobo, polo que emprega unha linguaxe clara, coloquial, preocup\u00e1dose polos contidos moito m\u00e1is que polos valores formais, en palabras do propio Celaya, \"escribir como quen respira\". A inxustiza social, a alienaci\u00f3n, o mundo do traballo e as arelas de liberdade e un mundo mellor son as tem\u00e1ticas recorrentes desta xeira.\nPero, igual que lle aconteceu a Blas de Otero, Gabriel acaba desengan\u00e1ndose da poes\u00eda como arma para cambiar o mundo. Sabe que, a\u00ednda que non queira, a poes\u00eda seguir\u00e1 a ser sempre un x\u00e9nero minoritario. Ad\u00e9ntrase ent\u00f3n nunha sorte de poes\u00eda \u00e9pica, onde se enxerga unha preocupaci\u00f3n polos valores lendarios vascos (\"Rapsodia \u00e9uskara\", 1961) para finalmente realizar incursi\u00f3ns na poes\u00eda experimental (\"Campos sem\u00e1nticos\", 1971), conxugando \u00e1s veces esta experimentaci\u00f3n coa denuncia social (\"El hilo rojo\", 1977).\nNos seus \u00faltimos poemarios const\u00e1tase unha preocupaci\u00f3n cada vez maior pola historia ancestral e a poes\u00eda \u00f3rfica, concibindo a actividade po\u00e9tica como v\u00eda de penetraci\u00f3n nos misterios da historia e da existencia mesma."}
{"id": "152392", "revid": "22570", "url": "https://gl.wikipedia.org/wiki?curid=152392", "title": "A Area, A Pedra, Cari\u00f1o", "text": "A Area \u00e9 un lugar da parroquia da Pedra no concello Coru\u00f1\u00e9s de Cari\u00f1o na comarca do Ortegal. Ti\u00f1a 82 habitantes no ano 2008 segundo datos do Instituto Galego de Estat\u00edstica dos cales eran 41 homes e 41 mulleres, o que sup\u00f3n un aumento con relaci\u00f3n ao ano 1999 cando ti\u00f1a 64 habitantes."}
{"id": "152393", "revid": "2338", "url": "https://gl.wikipedia.org/wiki?curid=152393", "title": "A Cerca Pequena, A Pedra, Cari\u00f1o", "text": "A Cerca Pequena \u00e9 un lugar da parroquia da Pedra no concello Coru\u00f1\u00e9s de Cari\u00f1o na comarca do Ortegal. Ti\u00f1a 73 habitantes no ano 2008 segundo datos do Instituto Galego de Estat\u00edstica dos cales eran 38 homes e 35 mulleres, o que sup\u00f3n un aumento con relaci\u00f3n ao ano 1999 cando ti\u00f1a 61 habitantes."}
{"id": "152395", "revid": "85894", "url": "https://gl.wikipedia.org/wiki?curid=152395", "title": "A Corredoira, A Pedra, Cari\u00f1o", "text": "A Corredoira \u00e9 un lugar da parroquia da Pedra no concello Coru\u00f1\u00e9s de Cari\u00f1o na comarca do Ortegal. Ti\u00f1a 28 habitantes no ano 2008 segundo datos do Instituto Galego de Estat\u00edstica dos cales eran 16 homes e 12 mulleres, o que sup\u00f3n un aumento con relaci\u00f3n ao ano 1999 cando ti\u00f1a 25 habitantes.\nTop\u00f3nimo.\nO top\u00f3nimo \"Corredoira\" fai referencia a un cami\u00f1o para carros."}
{"id": "152396", "revid": "85894", "url": "https://gl.wikipedia.org/wiki?curid=152396", "title": "A Casti\u00f1eira, A Pedra, Cari\u00f1o", "text": "A Casti\u00f1eira \u00e9 un lugar da parroquia da Pedra no concello Coru\u00f1\u00e9s de Cari\u00f1o na comarca do Ortegal. Segundo o Instituto Galego de Estat\u00edstica en 2008 ti\u00f1a doce habitantes (sete homes e cinco mulleres), once menos ca en 1999."}
{"id": "152397", "revid": "1131", "url": "https://gl.wikipedia.org/wiki?curid=152397", "title": "A Basanta, A Pedra, Cari\u00f1o", "text": "A Basanta \u00e9 un lugar da parroquia da Pedra no concello Coru\u00f1\u00e9s de Cari\u00f1o na comarca do Ortegal. Segundo o Instituto Galego de Estat\u00edstica en 2008 ti\u00f1a un habitante (un home), a mesma poboaci\u00f3n ca en 1999."}
{"id": "152399", "revid": "89787", "url": "https://gl.wikipedia.org/wiki?curid=152399", "title": "Campionato su\u00edzo de f\u00fatbol", "text": "O campionato su\u00edzo de f\u00fatbol est\u00e1 organizado en varias ligas."}
{"id": "152402", "revid": "56817", "url": "https://gl.wikipedia.org/wiki?curid=152402", "title": "FC Emmenbr\u00fccke", "text": "O FC Emmenbr\u00fccke \u00e9 un club de f\u00fatbol de Emmen, Su\u00edza. Fundouse en 1921 e actualmente compite na 1. Liga. O seu campo \u00e9 o estadio Gersag, cunha capacidade de 3.000 espectadores."}
{"id": "152404", "revid": "56817", "url": "https://gl.wikipedia.org/wiki?curid=152404", "title": "FC Breitenrain Bern", "text": "O FC Breitenrain Bern \u00e9 un club de f\u00fatbol de Berna, Su\u00edza. Fundouse en 1994 e compite na 1. Liga. O seu campo \u00e9 o Sportplatz Spitalacker, cunha capacidade de 1.500 espectadores."}
{"id": "152405", "revid": "895", "url": "https://gl.wikipedia.org/wiki?curid=152405", "title": "FC Breitenrain", "text": ""}
{"id": "152406", "revid": "54334", "url": "https://gl.wikipedia.org/wiki?curid=152406", "title": "Zug 94", "text": "O Zug 94 \u00e9 un club de f\u00fatbol de Zug, Su\u00edza. Fundouse en 1994 e compite na 1. Liga. O seu campo \u00e9 o Herti Allmend Stadion, cunha capacidade de 4.900 espectadores."}
{"id": "152407", "revid": "72012", "url": "https://gl.wikipedia.org/wiki?curid=152407", "title": "Ignacio Vidales Tom\u00e9", "text": "Ignacio Vidales Tom\u00e9, nado en Ponteareas o 30 de marzo de 1896 e finado no mesmo concello o 11 de agosto de 1963, foi un xornalista, debuxante e caricaturista galego.\nTraxectoria.\nFixo os primeiros estudos en Vigo. Marchou a Vilalba onde exerceu como amanuense do seu t\u00edo, o notario Victoriano Tom\u00e9 Ramos. En 1921 obtivo o t\u00edtulo de procurador dos tribunais, asentouse en Ponteareas e abriu un bufete. Despois ser\u00eda xu\u00edz municipal de Ponteareas.\nDebutou como debuxante en 1917 na revista \"Vida Gallega\", despois colaborou en \"El Tea\", \"Don Quijote\", \"El Galleiro\", \"Faro de Vigo\" e \"El Pueblo Gallego\". Compaxinou o debuxo de humor cos artigos, nos que case sempre falaba de f\u00fatbol.\nA trav\u00e9s do seu humor, sutil e ir\u00f3nico, puxo de relevo os aspectos m\u00e1is negativos do momento que lle tocou vivir nunha Galicia caracterizada pola fame, a pobreza, a emigraci\u00f3n e a falla de igualdade social.\nDespois da s\u00faa morte, en 1964, alg\u00fans dos seus artigos foron recollidos no libro \"Ruleta de motivos puenteareanos\" por Carlos Rivero Troncoso. Clodio Gonz\u00e1lez P\u00e9rez publicou unha antolox\u00eda dos seus debuxos.\nO su concello adicoulle o nome dunha r\u00faa."}
{"id": "152408", "revid": "1888", "url": "https://gl.wikipedia.org/wiki?curid=152408", "title": "Vidales Tom\u00e9", "text": ""}
{"id": "152410", "revid": "98629", "url": "https://gl.wikipedia.org/wiki?curid=152410", "title": "Zeltia", "text": "Zeltia era un grupo galego de empresas qu\u00edmico-farmac\u00e9uticas e de biotecnolox\u00eda. Estaba composto polas empresas biofarmac\u00e9uticas PharmaMar (produtos antitumorais de orixe mari\u00f1a), Noscira (f\u00e1rmacos para enfermidades neurodexenerativas), Sylentis (f\u00e1rmacos baseados en silenciamento x\u00e9nico - RNAi), Zelnova (insecticidas, ambientadores), Xylazel (produtos de protecci\u00f3n da madeira) e Genomica (an\u00e1lise molecular).\nO grupo Zeltia cotizaba na bolsa (co identificativo ZEL), e aposta pola I+D como eixo da s\u00faa actividade.\nEn 2015 fusionouse inversamente coa s\u00faa filial PharmaMar. Outras empresas tam\u00e9n coa s\u00faa orixe en Zeltia, Zendal e Zelnova naceron a partir da venda de filiais.\nTraxectoria.\nPrimeiros anos.\nZeltia foi fundada en Vigo en 1939 como escisi\u00f3n do laboratorio Miguel Servet. Os seus impulsores foron os irm\u00e1ns lucenses Fern\u00e1ndez L\u00f3pez (os fillos de Ant\u00f3n de Marcos, entre eles Antonio e Xos\u00e9). Nun primeiro momento a empresa nutriuse coas achegas cient\u00edficas de Fernando Calvet, procedente da Universidade de Santiago, e que fora represaliado polo franquismo ao final da guerra civil. Calvet achegou os seus co\u00f1ecementos t\u00e9cnicos \u00e1 empresa at\u00e9 que foi reintegrado na Universidade de Salamanca no curso 1944-45.\nFernando Calvet, que traballaba como director t\u00e9cnico nos laboratorios Miguel Servet de Vigo (Instituto Bioqu\u00edmico) ao final do curso 1935-36, ti\u00f1a como misi\u00f3n organizar un laboratorio para estudar m\u00e9todos de conservaci\u00f3n, an\u00e1lise e extracci\u00f3n do corniz\u00f3 do centeo para obter alcaloides que se empregan para fabricar o preparado \"Pan-Ergot\", indicado para a afecci\u00f3n de xaquecas e glaucomas. O director desta empresa farmac\u00e9utica era o doutor e militante galeguista Ram\u00f3n Obella Vidal, asociado cun farmac\u00e9utico chamado Rubira, xunto co economista e pol\u00edtico galeguista Alexandre B\u00f3veda, que levaba os labores de contabilidade. Tralo Golpe de Estado do 18 de xullo de 1936, Calvet exiliouse en Suecia e Obella en Portugal. B\u00f3veda \u00e9 detido e fusilado. En agosto de 1937, Obella rexistrou neste pa\u00eds unha marca co nome de \"Zeltia\" para a explotaci\u00f3n do corniz\u00f3. Entre outras cousas, conseguiu unha concesi\u00f3n para sementar plantas medicinais na zona do Porri\u00f1o, zona onde os irm\u00e1ns Fern\u00e1ndez L\u00f3pez ti\u00f1an instaladas a maior parte das s\u00faas empresas.\nDebido a esta proximidade xeogr\u00e1fica entre as sedes das empresas e \u00e1 sinton\u00eda ideol\u00f3xica, xurdiu o proxecto empresarial entre os irm\u00e1ns Fern\u00e1ndez L\u00f3pez e Obella Vidal. Posiblemente Obella Vidal, nun momento precario desde o punto de vista econ\u00f3mico e pol\u00edtico, e logo dalgunhas experiencias negativas, debeu venderlle a idea aos irm\u00e1ns Fern\u00e1ndez L\u00f3pez, introducindo no trato a vinculaci\u00f3n \u00e1 nova empresa do persoal adscrito coa empresa anterior.\nO obxectivo inicial da empresa foi explotar a flora medicinal de Galicia e o aproveitamento dos produtos procedentes de gl\u00e1ndulas de animais que se obti\u00f1an das empresas c\u00e1rnicas coas que operaban os irm\u00e1ns Fern\u00e1ndez L\u00f3pez a trav\u00e9s dos matadoiros do Porri\u00f1o e de M\u00e9rida.\nTras chegar a un acordo con Obella, Calvet regresou a Galiza e retomou o seu posto na empresa. Na fundaci\u00f3n de Zeltia inscrib\u00edronse os catro irm\u00e1ns Fern\u00e1ndez L\u00f3pez con 200 acci\u00f3ns cada un, o doutor Obella Vidal con 200 acci\u00f3ns, Jos\u00e9 Ruiz con 25, Fernando Calvet Prats con 25, e Fidel Isla Couto con 10 acci\u00f3ns.\nNesa \u00e9poca, Fernando Calvet xunto cun grupo de cient\u00edficos formado por destacados catedr\u00e1ticos das facultades de Ciencias, Farmacia e Medicina da USC patentaron en pouco m\u00e1is dun ano e medio m\u00e1is de dez especialidades farmac\u00e9uticas, cada unha co seu correspondente rexistro sanitario. Nos seus laboratorios elabor\u00e1banse f\u00e1rmacos como a efedrina, dixitalina, extractos hep\u00e1ticos, foliculina, insulinas, Purpurip\u00e1n e vitaminas de todo tipo, comercializadas como Zeltivit. Tam\u00e9n se elaboraron e comercializaron vacinas, pesticidas e funxicidas, o m\u00e1is co\u00f1ecido deles o DDT (dicloro-difenil-tricloroetano), principal compo\u00f1ente dos insecticidas e pesticidas da \u00e9poca. Cos produtos derivados do DDT a empresa Zeltia creou unha nova divisi\u00f3n dedicada a fins agr\u00edcolas, chegando a unha gran distribuci\u00f3n dos produtos ZZ, que se converteron nos primeiros en cota de mercado en Espa\u00f1a.\nTrala marcha de Fernando Calvet a Salamanca en 1944, onde continuou o seu labor docente, en 1945 Zeltia participou na creaci\u00f3n de Antibi\u00f3ticos S.A., xunto cos laboratorios Abell\u00f3, Ibys, Leti, LLorente e Uquifa, mantendo unha participaci\u00f3n accionarial do 23 % at\u00e9 1985, cando foi comprada por Mario Conde.\nNovas divisi\u00f3ns.\nEn 1952 estableceu relaci\u00f3ns cient\u00edficas e comerciais con Imperial Chemical Industries (ICI) e con Cooper McDougall e Robertson Limited, creando catro divisi\u00f3ns: m\u00e9dica, agroqu\u00edmica, insecticidas e veterinaria. En 1964, estas catro divisi\u00f3ns convert\u00e9ronse en tres novas compa\u00f1\u00edas: Zeltia Agraria, ICI Farma e Cooper Zeltia, baixo a direcci\u00f3n e xesti\u00f3n de Zeltia S.A. Na d\u00e9cada de 1960 naceron d\u00faas empresas pertencentes ao grupo Zeltia de gran relevancia a nivel estatal: pinturas e vernices Xylazel, S.A. e a compa\u00f1\u00eda de insecticidas e ambientadores Zelnova, S.A., ambas as d\u00faas con sede na \u00e1rea metropolitana de Vigo.\nNo 1986, creouse a filiar Pharmamar, enfocada na investigaci\u00f3n de f\u00e1rmacos antitumorais de orixe mari\u00f1a. En 1993, Zeltia vende a s\u00faa filial Cooper-Zeltia tomando o nome de CZ Veterinaria, que anos m\u00e1is tarde pasar\u00eda a denominarse Zendal. No 2003, a filial Pharmamar situou a s\u00faa sede f\u00f3ra de Galiza, na vila madrile\u00f1a de Colmenar Viejo. No 2015, Pharmamar realizou unha fusi\u00f3n inversa coa s\u00faa matriz Zeltia co obxectivo de centrarse no sector da oncolox\u00eda e cotizar en bolsa directamente por este. Esta fusi\u00f3n supuxo que todos os activos e filiais do grupo empresarial fixasen a s\u00faa sede social en Madrid.\nEn 2018, PharmaMar vendeu Xylazel \u00e1 empresa holandesa AkzoNobel. En 2019, PharmaMar vendeu Zelnova, \u00faltima filial en Galicia do grupo, \u00e1 sociedade galega de investimento Allentia Invest por 33 mill\u00f3ns de euros.\nDirecci\u00f3n.\nJos\u00e9 Mar\u00eda Fern\u00e1ndez Sousa \u00e9 presidente de PharmaMar desde a s\u00faa fundaci\u00f3n en 1986, e nese mesmo ano pasou a ser presidente do grupo Zeltia.\nEmpresas do grupo Zeltia.\nO grupo Zeltia estaba formado polas seguintes empresas:\nYondelis e PharmaMar.\nA\u00ednda que o campo de acci\u00f3n do grupo Zeltia \u00e9 amplo, un dos seus piares fundamentais \u00e9 o desenvolvemento de f\u00e1rmacos de orixe mari\u00f1a, especialmente contra o cancro e o Alzheimer. PharmaMar desenvolveu o f\u00e1rmaco comercializado coa marca Yondelis (trabectedina, \"ecteinascidin 743\" ou \"ET-743\"), derivado do tunicado mari\u00f1o \"Ecteinascidia turbinata\", o primeiro f\u00e1rmaco antitumoral desenvolvido en Espa\u00f1a.\nYondelis para sarcoma de tecidos brandos.\nYondelis (trabectedina), obtivo o visto e prace da EMEA (Axencia Europea de Medicamentos) para a s\u00faa comercializaci\u00f3n contra o sarcoma de tecidos brandos en xullo de 2007. PharmaMar comercializa o medicamento en Europa e a compa\u00f1\u00eda estadounidense Johnson &amp; Johnson ten os dereitos nos EUA e o resto do mundo ag\u00e1s no Xap\u00f3n.\nYondelis para cancro de ovario.\nO uso de Yondelis en combinaci\u00f3n con \"DOXIL\u00ae/Caelyx\" para cancro de ovario recorrente foi aprobado o 25 de setembro de 2009 pola EMEA e o 2 de novembro de 2009 pola Comisi\u00f3n Europea.\nYondelis en fase de estudo para outros cancros.\nReal\u00edzanse ensaios de fase II con Yondelis\u00ae para outros cancros: cancro de mama, de pr\u00f3stata e de pulm\u00f3n, as\u00ed como para outros tumores pedi\u00e1tricos que deber\u00e1n probar a s\u00faa eficacia e tolerancia."}
{"id": "152411", "revid": "17467", "url": "https://gl.wikipedia.org/wiki?curid=152411", "title": "Copa Mundial de F\u00fatbol de 1930", "text": ""}
{"id": "152413", "revid": "17467", "url": "https://gl.wikipedia.org/wiki?curid=152413", "title": "Mundial de f\u00fatbol Uruguai 1930", "text": ""}
{"id": "152414", "revid": "17467", "url": "https://gl.wikipedia.org/wiki?curid=152414", "title": "Mundial de f\u00fatbol de Uruguai 1930", "text": ""}
{"id": "152416", "revid": "89787", "url": "https://gl.wikipedia.org/wiki?curid=152416", "title": "FC Laufen", "text": "O FC Laufen \u00e9 un club de f\u00fatbol de Laufen, Su\u00edza. Fundouse en 1908 e compite na 1. Liga. O seu campo \u00e9 o Sportplatz Nau, con capacidade para 3.000 espectadores. O uniforme titular consiste nunha camiseta a raias verticais brancas e negras, pantal\u00f3n branco e medias brancas."}
{"id": "152417", "revid": "10599", "url": "https://gl.wikipedia.org/wiki?curid=152417", "title": "Estadio San Siro", "text": ""}
{"id": "152418", "revid": "98629", "url": "https://gl.wikipedia.org/wiki?curid=152418", "title": "Mar\u00eda de Habsburgo, emperatriz do Sacro Imperio Romano-Xerm\u00e1nico", "text": "Mar\u00eda de Habsburgo, nada en Madrid o 21 de xu\u00f1o de 1528 e finada no Convento de las Descalzas Reales de Madrid o 26 de febreiro de 1603, foi unha nobre esposa de Maximiliano II, emperador do Sacro Imperio Romano-Xerm\u00e1nico e rei de Bohemia e Hungr\u00eda. Foi a filla m\u00e1is vella do emperador Carlos V do Sacro Imperio Romano-Xerm\u00e1nico e a s\u00faa esposa Sabela de Portugal, filla do rei Manuel I de Portugal.\nPor orde do seu pai, casou co seu primo Maximiliano II, sendo rexentes durante ese tempo nas frecuentes ausencias do emperador nas coroas ib\u00e9ricas. Desde 1552 viviu permanentemente en Viena. Tivo grande influencia sobre os seus fillos, entre eles os emperadores Rodolfo II e Mat\u00edas. Despois da morte do seu esposo en 1576 regresou en 1582 a terras castel\u00e1s retir\u00e1ndose ao Convento de las Descalzas Reales de Madrid coa s\u00faa filla Margarida.\nDescendencia.\nFoi nai de:"}
{"id": "152419", "revid": "23204", "url": "https://gl.wikipedia.org/wiki?curid=152419", "title": "Xoana de Habsburgo", "text": "Xoana de Habsburgo, nada en Madrid o 27 de xu\u00f1o de 1536 e finada en El Escorial o 7 de setembro de 1573, foi arquiduquesa de Austria e Princesa consorte de Portugal, cuarta filla do casamento do emperador Carlos V con Sabela de Portugal.\nTraxectoria.\nO 11 de xaneiro de 1552, con dezaseis anos, casou en Toro co herdeiro do trono de Portugal, o Pr\u00edncipe Xo\u00e1n Manuel, o cal contaba soamente quince anos. Deste matrimonio naceu o futuro rei Sebasti\u00e1n I de Portugal.\nEnviuvou a principios de 1554, e deu a luz ao fillo poucos d\u00edas despois, confiando a educaci\u00f3n do fillo, con s\u00f3 tres meses, \u00e1 s\u00faa sogra Catarina de Austria (que era tam\u00e9n s\u00faa t\u00eda). Unha vez en Castela asumiu o cargo de rexente desa coroa durante a ausencia de Carlos V, as\u00ed como o seu irm\u00e1n, Filipe II, que se atopaba de viaxe polos Pa\u00edses Baixos e por Inglaterra, onde vir\u00eda a casar con Mar\u00eda Tudor.\nEn\u00e9rxica, soubo rodearse de persoas da s\u00faa confianza, moitas das cales de orixe portuguesa, que partiran para Castela no s\u00e9quito da s\u00faa nai, a emperatriz Sabela de Portugal (como o futuro Pr\u00edncipe de Eboli, Rui Gomes da Silva, o cal vir\u00eda a ser unha das figuras cumes, a par da infanta, do \"partido ebolista\", un dos principais grupos que se digladiaram na corte de Filipe II - por oposici\u00f3n ao dos albistas, ligados a Fernando \u00c1lvarez de Toledo y Pimentel, o Duque de Alba - o cal se caracterizou pola s\u00faa tolerancia e conciliaci\u00f3n, sobre todo en termos relixiosos). Desa forma, a s\u00faa rexencia caracter\u00edzase polo aparente triunfo da facci\u00f3n m\u00e1is moderada dentro da corte de Filipe II.\nEn 1557 ou 1559, por impulso do confesor, San Francisco de Borxa fundou en Madrid o mosteiro de Santa Clara co\u00f1ecido como convento das Descalzas Reales de la Orde de Santa Clara, onde se encerrou m\u00e1is tarde, e fundou en Alcal\u00e1 o Real Colexio de Santo Agosti\u00f1o. Xoana ti\u00f1a a\u00ednda amizade con Santo Ignacio de Loyola. Din que entrou na Orde, -a \u00fanica muller que xamais o fixo -, como \"xesu\u00edta secreta\".\nEn 1559, ret\u00edrase da pol\u00edtica activa, a\u00ednda que contin\u00fae a ser unha das mentoras da facci\u00f3n ebolista. A s\u00faa desaparici\u00f3n, en 1573, pronto seguido polo do pr\u00edncipe de Eboli, ditou o fin da relativa tolerancia que at\u00e9 ent\u00f3n ti\u00f1a vivido. O seu sepulcro, obra de Pompeo Leoni, que traballaba no Escorial, est\u00e1 no convento das Descalzas (Madrid)."}
{"id": "152421", "revid": "98629", "url": "https://gl.wikipedia.org/wiki?curid=152421", "title": "Neox", "text": "Neox, antes co\u00f1ecida como Antena.Neox e Neox8, \u00e9 unha canle de televisi\u00f3n privada espa\u00f1ola propiedade de Atresmedia que emite a trav\u00e9s da TDT e nas plataformas de televisi\u00f3n de pago Movistar+ e Vodafone TV, Orange TV, R e Euskatel comezou as s\u00faas emisi\u00f3ns o 30 de novembro de 2005.\nHistoria e caracter\u00edsticas.\nA programaci\u00f3n est\u00e1 orientada ao p\u00fablico adolescente (12 - 20 anos) e xuvenil (21 - 25 anos). Nun principio, a canle dirix\u00edase tam\u00e9n ao p\u00fablico infantil, con series de animaci\u00f3n modernas e cl\u00e1sicas como \"Heidi\", \"Marco\" e \"A Pantera Rosa\".\nEmite series, cinema e programas xuven\u00eds de entretemento. Os seus programas m\u00e1is exitosos son \"The Simpsons\" e \"Aqu\u00ed no hay quien viva\".\nEn xaneiro de 2008 non s\u00f3 se situou como a canle m\u00e1is vista de TDT, sen\u00f3n tam\u00e9n do conxunto tem\u00e1ticas.\nAdemais, Antena 3 Internacional emite un bloque de programaci\u00f3n de Antena.Neox para toda Am\u00e9rica Latina, de 5 horas de duraci\u00f3n (02:00 a 07:00 hora central mexicana) con programas de produci\u00f3n propia como \"VU87\", \"Zapineox\", \"DXT.Neox\", \"Interneox\", \"Como el perro y el gato\", \"Guasanga\" e \"Pelopicopata\" ademais de d\u00faas series hist\u00f3ricas de Antena 3 como \"Farmacia de Guardia\" e \"Nada es para siempre\"."}
{"id": "152422", "revid": "98629", "url": "https://gl.wikipedia.org/wiki?curid=152422", "title": "Nova (cadea de televisi\u00f3n)", "text": "Nova, antes co\u00f1ecida como Nova9 e antes Antena.Nova, \u00e9 unha canle de televisi\u00f3n privada espa\u00f1ola propiedade de Atresmedia que emite a trav\u00e9s da TDT e nas plataformas de televisi\u00f3n de pago Movistar+ e Vodafone TV, Orange TV, R e Euskatel. Comezou as s\u00faas emisi\u00f3ns o 30 de novembro de 2005. A programaci\u00f3n est\u00e1 orientada ao p\u00fablico feminino e o seu principal competidor \u00e9 a canle Divinity.\nCaracter\u00edsticas.\n\u00c9 unha canle orientada \u00e1 muller e ao p\u00fablico familiar, con series que xa tiveran \u00e9xito na s\u00faa emisi\u00f3n na cadea matriz (Antena 3), redifusi\u00f3ns, espazos de produci\u00f3n propia e novelas. Tam\u00e9n emite cine t\u00f3dalas noites.\nAntena 3 cambiou, o 1 de xaneiro de 2009, a mosca de Antena.Nova para asocialo co n\u00famero 9 do mando a distancia."}
{"id": "152423", "revid": "98629", "url": "https://gl.wikipedia.org/wiki?curid=152423", "title": "Pluto", "text": "O termo Pluto pode referirse a:"}
{"id": "152425", "revid": "5132", "url": "https://gl.wikipedia.org/wiki?curid=152425", "title": "Le\u00f4nidas", "text": ""}
{"id": "152426", "revid": "5863", "url": "https://gl.wikipedia.org/wiki?curid=152426", "title": "Aqu\u00ed no hay quien viva", "text": "Aqu\u00ed no hay quien viva \u00e9 unha serie de televisi\u00f3n espa\u00f1ola de ficci\u00f3n baseada no humor, emitida en Antena 3 desde o 7 de setembro de 2003 ata o 6 de xullo de 2006.\nNarra a vida dunha peculiar comunidade de veci\u00f1os de \u00abDesenga\u00f1o 21\u00bb: tres pisos, d\u00faas casas por piso, unha porter\u00eda e un local contiguo. A serie foi creada por Alberto e Laura, sobri\u00f1os de Jos\u00e9 Luis Rodr\u00edguez Moreno, produtor da serie.\nA serie estivo en \"prime time\" durante cinco tempadas na cadea de televisi\u00f3n Antena 3. Despediuse definitivamente nesta cadea en xullo de 2006, tras 90 cap\u00edtulos, como unha das series m\u00e1is exitosas da historia, chegando a obtenir o 40% de cota de pantalla e como a serie m\u00e1is vista da d\u00e9cada. Actualmente em\u00edtese en Telecinco \"La que se avecina\", a s\u00faa adaptaci\u00f3n, con gran parte do equipo de actores, guionistas, produtores e t\u00e9cnicos de \"Aqu\u00ed no hay quien viva\".\nCaracter\u00edsticas.\nFoi creada por Alberto e Laura, sobri\u00f1os de Jos\u00e9 Luis Rodr\u00edguez Moreno, produtor da serie. Ademais foi producida pola produtora deste, Miram\u00f3n Mendi. Alg\u00fans viron similitudes do argumento con 13, Rue do Percebe, tira c\u00f3mica creada por Francisco Ib\u00e1\u00f1ez.\nA s\u00faa banda sonora foi composta e interpretada a cappella polo grupo Vocal Factory. A serie despediuse definitivamente da s\u00faa audiencia en xullo de 2006 trala emisi\u00f3n de 90 cap\u00edtulos."}
{"id": "152428", "revid": "5863", "url": "https://gl.wikipedia.org/wiki?curid=152428", "title": "Manuel Lustres Rivas", "text": "Jos\u00e9 Manuel Antonio Lustres Rivas, nado en Ribeira o 14 de xaneiro de 1888 e asasinado en Redondela o 10 de novembro de 1936, foi un xornalista e escritor galego.\nTraxectoria.\nFillo do piloto de buque mercante Jos\u00e9 Lustres G\u00f3mez e de Mar\u00eda Rivas Otero, trasladouse a Compostela para estudar medicina. Al\u00ed fixo amizade con Alfonso Daniel Rodr\u00edguez Castelao e participou nos faladoiros do Caf\u00e9 Col\u00f3n.\nEn 1906 comezou a colaborar en \"El Mi\u00f1o\". En 1907 comezou tam\u00e9n en \"Galicia Nueva\" de Vilagarc\u00eda de Arousa, e publicou tam\u00e9n artigos na \"Gaceta de Galicia\" de Compostela. Foi director de \"El Heraldo Gallego\". \nEn 1915 marchou a Madrid. Foi redactor de \"El Parlamentario\" e colaborou en \"Espa\u00f1a Nueva\", \"Espa\u00f1a Libre\" e \"El Liberal\". En 1918 volveu ao pa\u00eds e colaborou en \"La Concordia\" de Vigo ata 1922. En xullo dese ano dirixiu o semanario \"Acci\u00f3n Viguesa\". O ano seguinte foi nomeado redactor xefe do xornal vigu\u00e9s \"Galicia. Diario de Vigo\". Despois de deixar a redacci\u00f3n emigrou \u00e1 Arxentina, a\u00ednda que seguiu a colaborar co xornal enviando cr\u00f3nicas daquel pa\u00eds. Regresou a Galiza e foi redactor en \"Faro de Vigo\" e noutros medios.\nLogo do Golpe de Estado do 18 de xullo de 1936, foi detido nas instalaci\u00f3ns de \"Faro de Vigo\" e encarcerado na illa de San Sim\u00f3n. Foi asasinado o 10 de novembro de 1936, e o seu corpo sen vida apareceu no Alto da Concheira, na parroquia de Trasma\u00f1\u00f3, Redondela. Os seus restos descansan no Cemiterio de Pereir\u00f3.\nObra.\nReuniu os seus ensaios no volume \"Pandemonium\" (1917) e publicou no follet\u00f3n de \"La Correspondencia de Espa\u00f1a\" de Madrid a narraci\u00f3n \"La fraticida\". Por\u00e9n, o teatro ocupou maior espazo na s\u00faa n\u00f3mina de publicaci\u00f3ns. En 1923 estreou en Vigo, en colaboraci\u00f3n con Ramiro del Valle, a comedia en dous actos \"La hora grande\". Con Ram\u00f3n Fern\u00e1ndez Mato estreou outra comedia, \"Peregrino de la ilusi\u00f3n\".\nEn galego publicou artigos en xornais e revistas como \"A Nosa Terra\"."}
{"id": "152430", "revid": "56817", "url": "https://gl.wikipedia.org/wiki?curid=152430", "title": "Diastase", "text": "A diastase \u00e9 un enzima de orixe vexetal sintetizado por certas sementes e outras partes das plantas, a\u00ednda que se atopa tanto en plantas coma en animais. A diastase hidroliza alg\u00fans gl\u00edcidos de cadea longa coma o amid\u00f3n, o glic\u00f3xeno e a dextrina.\nHistoria e caracter\u00edsticas.\nA diastase foi o primeiro enzima descuberto. De feito, o sufixo -ase, de uso com\u00fan para formar nomes de enzimas, procede da diastase. En 1833, os qu\u00edmicos franceses Anselme Payen e Jean-Fran\u00e7ois Persoz, que traballaban na industria azucreira, extra\u00e9rona dunha soluci\u00f3n de malte e este traballo conduciunos \u00e1 sospeita de que as substancias similares (enzimas) puideran ter importancia en procesos bioqu\u00edmicos. O nome \"diastase\" procede do grego \u03b4\u03b9\u03ac\u03c3\u03c4\u03b1\u03c3\u03b9\u03c2 (\"separaci\u00f3n\"), xa que cando a malte remollada para facer cervexa quece, o enzima cataliza a hidr\u00f3lise incompleta do amid\u00f3n da cebada en azucres solubles."}
{"id": "152431", "revid": "22570", "url": "https://gl.wikipedia.org/wiki?curid=152431", "title": "O Cadro, A Pedra, Cari\u00f1o", "text": "O Cadro \u00e9 un lugar da parroquia da Pedra no concello Coru\u00f1\u00e9s de Cari\u00f1o na comarca do Ortegal. Ti\u00f1a 71 habitantes no ano 2008 segundo datos do Instituto Galego de Estat\u00edstica dos cales eran 36 homes e 35 mulleres, o que sup\u00f3n un aumento con relaci\u00f3n ao ano 1999 cando ti\u00f1a 70 habitantes."}
{"id": "152432", "revid": "85894", "url": "https://gl.wikipedia.org/wiki?curid=152432", "title": "O Campanario, A Pedra, Cari\u00f1o", "text": "O Campanario \u00e9 un lugar da parroquia da Pedra no concello Coru\u00f1\u00e9s de Cari\u00f1o na comarca do Ortegal. Ti\u00f1a 19 habitantes no ano 2008 segundo datos do Instituto Galego de Estat\u00edstica dos cales eran 7 homes e 12 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 24 habitantes."}
{"id": "152433", "revid": "23204", "url": "https://gl.wikipedia.org/wiki?curid=152433", "title": "O Outeiro, A Pedra, Cari\u00f1o", "text": "O Outeiro \u00e9 un lugar da parroquia da Pedra no concello Coru\u00f1\u00e9s de Cari\u00f1o na comarca do Ortegal. Ti\u00f1a 36 habitantes no ano 2008 segundo datos do Instituto Galego de Estat\u00edstica dos cales eran 19 homes e 17 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 47 habitantes.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "152434", "revid": "85894", "url": "https://gl.wikipedia.org/wiki?curid=152434", "title": "O Campo do Monte, A Pedra, Cari\u00f1o", "text": "O Campo do Monte \u00e9 un lugar da parroquia da Pedra no concello Coru\u00f1\u00e9s de Cari\u00f1o na comarca do Ortegal. Ti\u00f1a 31 habitantes no ano 2008 segundo datos do Instituto Galego de Estat\u00edstica dos cales eran 16 homes e 15 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 48 habitantes."}
{"id": "152435", "revid": "6", "url": "https://gl.wikipedia.org/wiki?curid=152435", "title": "Hayabusa", "text": "Hayabusa (en xapon\u00e9s \"Falc\u00f3n Peregrino\"), co\u00f1ecida previamente como Muses C, \u00e9 o nome dunha sonda espacial xaponesa (JAXA) lanzada o 9 de maio de 2003 mediante un foguete M-5 desde o Centro Espacial de Kagoshima para estudar o asteroide 25143 Itokawa.\nCaracter\u00edsticas.\nO obxectivo principal de Hayabusa era recoller unha mostra da superficie do asteroide Itokawa, un corpo menor do sistema solar cunhas dimensi\u00f3ns de 550 x 180 m, e devolvelas \u00e1 Terra para a s\u00faa an\u00e1lise. Parte da misi\u00f3n consist\u00eda tam\u00e9n en demostrar novas tecnolox\u00edas, como a propulsi\u00f3n i\u00f3nica.\nHayabusa tivo unha viaxe accidentada e estivo ao bordo do fracaso varias veces durante a s\u00faa misi\u00f3n. Foi lanzada o 9 de maio de 2003. Unha vez en \u00f3rbita cambiouselle o nome oficialmente de Muses C a Hayabusa. A nave acendeu os seus motores i\u00f3nicos por primeira vez o 27 de maio de 2003 e durante a s\u00faa viaxe cara o asteroide unha fulguraci\u00f3n solar a finais dese ano degradou os paneis solares, fac\u00e9ndolle perder potencia. A perda de potencia obrigou a atrasar o encontro co asteroide de ver\u00e1n de 2005 a setembro dese mesmo ano. Hayabusa fixo un sobrevoo da Terra o 19 de maio de 2004 e o 31 de xullo un dos volantes de inercia que a manti\u00f1an estabilizada fallou. A nave atopouse por fin con Itokawa o 12 de setembro de 2005, quedando a unha distancia de 20 km da s\u00faa superficie. O 3 de outubro de 2005 a sonda perdeu outro dos seus volantes de inercia, co que a estabilizaci\u00f3n quedou a cargo dos dous volantes restantes e dos propulsores qu\u00edmicos. Hayabusa explorou cos seus sensores remotos a superficie de Itokawa ata que intentou un primeiro descenso o 4 de novembro, que foi abortado a 700 metros da superficie ao recibir sinais an\u00f3malas da sonda. O 12 de novembro intentouse un novo descenso. Nesta ocasi\u00f3n a sonda liberou o pequeno sat\u00e9lite Minerva, que explorar\u00eda a superficie pola s\u00faa conta. Por desgraza un erro fixo que o pequeno sat\u00e9lite fallara a superficie do asteroide, perd\u00e9ndose no espazo. Hayabusa non chegou a tocar a superficie e volveu \u00e1 s\u00faa posici\u00f3n orixinal sobre o asteroide. Suced\u00e9ronse dous descensos exitosos ata a superficie, o 20 e o 25 de novembro, pero o mecanismo de recollida de mostras non funcionou completament. O sistema, composto por un funil e proxectiles disparados contra a superficie para enviar mostras cara o interior da nave, fallou en canto os proxectiles non chegaron a dispararse. O control de terra decidiu de calquera modo que a sonda deb\u00eda regresar \u00e1 Terra para recuperar a c\u00e1psula de mostras e examinala.\nO 9 de decembro perdeuse contacto coa sonda debido \u00e1 perda de propelente, empuxando \u00e1 nave e facendo que a s\u00faa antena deixara de apuntar cara a Terra. As comunicaci\u00f3ns recuper\u00e1ronse a principios de marzo de 2006. Nese momento a situaci\u00f3n da sonda era realmente mala, co propelente qu\u00edmico perdido no espazo debido \u00e1 fuga, dous dos tres volantes de inercia inoperativos e 4 das 11 bater\u00edas de i\u00f3n litio avariadas. Os controladores de terra idearon un sistema para controlar a actitude da nave usando o sistema de propulsi\u00f3n i\u00f3nico. A sonda iniciou o seu regreso \u00e1 Terra, conseguindo liberar a c\u00e1psula de retorno, que reentrou na atmosfera terrestre o 13 de xu\u00f1o de 2010 e caendo no lugar previsto, cerca de Woomera, en Australia. A propia Hayabusa reentrou na atmosfera, destru\u00edndose. O posterior exame da c\u00e1psula de mostras, aparentemente baleira, atopou 1500 part\u00edculas de po procedente da superficie de Itokawa que seguramente chegaron ao interior da nave durante o impacto contra a superficie durante as aterraxes.\nNave.\nHayabusa ti\u00f1a forma de caixa, cun 1,5 m de lado e 1,05 m de alto. A masa durante o lanzamento, con propelente inclu\u00eddo (50 kg de propelente qu\u00edmico e 65 kg de xenon para os motores i\u00f3nicos), era de 530 kg. A enerx\u00eda era producida por dous paneis solares, que ti\u00f1an unha superficie total de 12 m2. As comunicaci\u00f3ns coa nave ti\u00f1an lugar principalmente a trav\u00e9s da antena de alta ganancia, un disco parab\u00f3lico de 1,5 m de di\u00e1metro. O funil de recollida de mostras sobresa\u00eda da parte de abaixo da sonda. O aterrizador Minerva iba acoplado nun dos laterais. Os catro motores i\u00f3nicos da sonda, que usaban xenon ionizado, produc\u00edan un pulo m\u00e1ximo de 20 mN consumindo 1 kW de potencia. Os propulsores qu\u00edmicos estaban alimentados tetr\u00f3xido de nitr\u00f3xeno e hidracina e produc\u00edan ata 22 N de pulo. Entre os instrumentos cient\u00edficos atop\u00e1base unha c\u00e1mara, un LIDAR e espectr\u00f3metros para o infravermello pr\u00f3ximo e raios X. A c\u00e1psula de entrada ti\u00f1a 40 cm de di\u00e1metro, 25 cm de altura e unha masa de 20 kg. O seu escudo t\u00e9rmico estaba formado por material ablativo de 3 cm de grosor para protexer as mostras durante a reentrada, a unha velocidade de 13 km/s.\nResultados das an\u00e1lises das mostras.\nOs resultados das an\u00e1lises das mostras publicaronse na revista Science (na s\u00faa edici\u00f3n do 26 de agosto de 2011, vol. 133, n\u00famero 6046, p\u00e1xinas 1113-1136). Os resultados sinalan que a mineralox\u00eda e qu\u00edmica mineral das part\u00edculas do 25153 Itokawa son id\u00e9nticas a das condritas LL (condritas con baixo contido en ferro), transformadas t\u00e9rmicamente polo impacto secular da materia do asteroide que foi recocido varias veces (un vertedoiro recocido). Os resultados acreditan que os meteoritos mais n\u00famerosos recollidos na Terra (as condritas ordinarias) proceden de asteroides tipo S, coma o 25143 Itokawa."}
{"id": "152436", "revid": "85894", "url": "https://gl.wikipedia.org/wiki?curid=152436", "title": "As Maci\u00f1eiras, A Pedra, Cari\u00f1o", "text": "As Maci\u00f1eiras \u00e9 un lugar da parroquia da Pedra no concello Coru\u00f1\u00e9s de Cari\u00f1o na comarca do Ortegal. Non ten habitantes desde hai m\u00e1is dunha d\u00e9cada segundo datos do Instituto Galego de Estat\u00edstica."}
{"id": "152437", "revid": "22570", "url": "https://gl.wikipedia.org/wiki?curid=152437", "title": "A Golpa, A Pedra, Cari\u00f1o", "text": "A Golpa \u00e9 un lugar da parroquia da Pedra no concello Coru\u00f1\u00e9s de Cari\u00f1o na comarca do Ortegal. Non ten habitantes desde hai m\u00e1is dunha d\u00e9cada segundo datos do Instituto Galego de Estat\u00edstica."}
{"id": "152438", "revid": "85894", "url": "https://gl.wikipedia.org/wiki?curid=152438", "title": "O Airado, A Pedra, Cari\u00f1o", "text": "O Airado \u00e9 un lugar da parroquia da Pedra no concello Coru\u00f1\u00e9s de Cari\u00f1o na comarca do Ortegal. Non ten habitantes desde hai m\u00e1is dunha d\u00e9cada segundo datos do Instituto Galego de Estat\u00edstica."}
{"id": "152439", "revid": "89787", "url": "https://gl.wikipedia.org/wiki?curid=152439", "title": "Prebe (Terra Media)", "text": " \nPrebe (no ingl\u00e9s orixinal, Bree) \u00e9 unha pequena rexi\u00f3n en Eriador na Terra Media, mundo ficticio pertencente \u00e1 obra de J. R. R. Tolkien.\nNa Terra Media sit\u00faanse a aldea de Prebe e a vila de Alicerce, Portela e Arquete cerca da Fraga de Quete. Al\u00ed habitan hobbits e homes e \u00e9 o \u00fanico lugar onde se d\u00e1 tal convivencia. Os homes de Prebe disque descenden dos primeiros homes que viaxaron ao Oeste da Terra Media na Primeira Idade. Canto aos Hobbits, Prebe \u00e9 a \u00fanica das primitivas colonias de Hobbits que a\u00ednda subsisten en Eriador. Foi reco\u00f1ecida como unha das terras creadas por Tolkien\nPoboaci\u00f3ns.\nAldea de Prebe.\nCando Rohan expulsou os homes salvaxes de Bruna, unha parte deles fuxiu ao norte, onde se instalaron. Estes foron os antepasados dos habitantes de Prebe. A aldea de Prebe era a m\u00e1is importante de todas as da zona.\nNa aldea de Prebe os hobbits Frodo Bulseiro, Peregrin Tuc, Meriadoc Brandigamo e Samsagaz Gamll\u00ed co\u00f1eceron o famoso \"Alancadas\" n'\u00abO Poni Rampante\u00bb, a pousada do se\u00f1or Orxeiro Manteiga. Deberon emprender unha loita contra os Nazg\u00fbl para fuxiren de al\u00ed.\nMentres que na novela se retrata a Prebe como unha aldea tranquila e apac\u00edbel, chegando incluso Tom Bombadil a chamarlle \u00abencantadora\u00bb (o que fai pensar que posibelmente estivo al\u00ed), na trilox\u00eda de Peter Jackson v\u00e9mola como un lugar sombr\u00edo, escuro e sucio. Na versi\u00f3n animada de Ralph Bakshi d\u00e1selle un aspecto moral m\u00e1is parecido ao da novela.\nAlicerce.\nEstaba poboada principalmente por hobbits que viv\u00edan da agricultura, inclu\u00eddo o cultivo de herba de pipa. Alicerce estaba situada no lado sueste do outeiro de Momprebe, ao sur de Portela e Arquete. Era a \u00fanica vila (\u00e1 parte da propia Prebe) vis\u00edbel dende o Gran Cami\u00f1o do Leste.\nPortela.\nEstaba poboada principalmente por homes, m\u00e1is alg\u00fans hobbits, e ambos os colectivos viv\u00edan da agricultura. Portela lindaba coa Fraga de Quete e co outeiro de Momprebe, entre as vilas de Arquete e Alicerce.\nArquete.\nEra o m\u00e1is remoto dos asentamentos das terras de Prebe. Estaba situada entre as \u00e1rbores da Fraga de Quete, un pouco ao leste de Prebe. Al\u00ed viv\u00edan uns poucos hobbits, pero os habitantes que predominaban eran os homes.\nO Poni Rampante.\n\u00abO Poni Rampante\u00bb era unha pousada de Prebe. Atend\u00eda \u00e1 xente do lugar e acoll\u00eda moitos viaxantes, xa que unha das principais encrucilladas de Eriador se atopaba xusto f\u00f3ra da vila: o punto de encontro entre o Gran Cami\u00f1o do Leste e a Herbeira. A pousada estaba no centro da vila, ao p\u00e9 do outeiro de Momprebe, onde viraba o Cami\u00f1o do Leste. N\u2019 \"O Se\u00f1or dos Aneis\" descr\u00edbese a pousada desta maneira:\nNo seu interior albergaba unha grande sala com\u00fan, varias sali\u00f1as privadas e unha serie de cuartos, inclu\u00eddos alg\u00fans na \u00e1 norte dese\u00f1ados expresamente para hobbits, na planta baixa e con xanelas redondas. Tam\u00e9n se menciona que a pousada incorporaba unha corte para cabalos.\n\u00abO Poni Rampante\u00bb era frecuentado por homes, hobbits e ananos. De cando en vez chegaba \u00e1 pousada alg\u00fan gamoed\u00e9s da Comarca. Disque a arte de fumar herba de pipa naceu en Prebe, e dende \u00abO Poni Rampante\u00bb espallouse entre os pobos da Terra Media. A pousada era soada pola s\u00faa excelente cervexa, a cal Gandalf tivo ocasi\u00f3n de catar. Tom Bombadil co\u00f1ec\u00eda a pousada, mais probabelmente s\u00f3 polo seu renome, xa que nunca sa\u00edu dos seus pequenos dominios.\nOrxeiro Manteiga.\nManteiga era un home gordo e calvo con m\u00e1 memoria. A s\u00faa familia rexentaba a pousada \u00abdesde tempos inmemoriais\u00bb. Menci\u00f3nanse dous dos seus empregados: Cachola, un criado hobbit, e Tixola, que traballaba na corte e cuxa raza non se indica. \nDespois do ataque \u00e1 pousada perpetrado polos xinetes negros durante a aventura emprendida para a destruci\u00f3n do Anel \u00danico, Manteiga ofreceu aos hobbits (Merri, Pipin, Frodo e Sam), aos cales lles roubaran os ponis durante o asalto, comprarlles novas monturas; estes aceptaron, pero m\u00e1is tarde resultou que non hab\u00eda ning\u00fan poni dispo\u00f1\u00edbel na aldea ag\u00e1s un \u00abpobre animal, vello e medio esfameado\u00bb que lle compraron a Bill Filgueira por \u00abdoce pesos de prata\u00bb, cantidade que consideraban \u00abpolo menos tres veces o valor dun poni naqueles lugares\u00bb. \nAo igual ca outros homes de Prebe, o apelido de Manteiga (Butterbur na s\u00faa forma orixinal en ingl\u00e9s) v\u00e9n dunha planta \u2014a herb\u00e1cea perenne \"Petasites hybridus\". Tolkien descr\u00edbea como \u00abunha planta carnosa cunha flor pesada sobre un talo groso e follas moi grandes\u00bb. \u00c9 evidente que elixiu este nome por ser axeitado para un home gordo; suxeriu que os tradutores utilizasen o nome dalgunha planta relacionado coa manteiga de ser pos\u00edbel, pero que fose \u00abunha planta gorda e grosa\u00bb en calquera caso.\nHistoria.\nN\u2019\u00abO Poni Rampante\u00bb tiveron lugar dous acontecementos que precederon \u00e1 Guerra do Anel. O primeiro foi \u00abun encontro casual\u00bb de Gandalf e Thorin Escudo de Carballo; este encontro acabou levando \u00e1 destruci\u00f3n de Smaug e preveu moitas mortes no escenario b\u00e9lico setentrional.\nO segundo deuse durante a viaxe de Frodo Bulseiro a Valfendido, cando el e os seus compa\u00f1eiros se hospedaron unha noite n\u2019\u00abO Poni Rampante\u00bb. Ap\u00f3s cantar \u00abO Home da L\u00faa deitouse moi tarde\u00bb, Frodo puxo sen querer o Anel \u00danico e volveuse invis\u00edbel. O vil\u00e1n secundario Bill Filgueira e un sure\u00f1o birollo viron como se esvaecera e informaron os Xinetes Negros, que atacaron a pousada. Aragorn salvouno e sacou o grupo da aldea, despois de que Manteiga lles entregase unha carta de Gandalf que esquecera hab\u00eda meses.\nDurante a guerra, o negocio d\u2019\u00abO Poni Rampante\u00bb resentiuse por mor da chegada de homes host\u00eds procedentes do sur, que aterrorizaron Prebe e a zona rural que a rodeaba. Por\u00e9n, cando Gandalf parou na pousada cos hobbits de cami\u00f1o a casa, profetizou que se aveci\u00f1aban \u00abd\u00edas mellores\u00bb coa restauraci\u00f3n do reino e que n\u2019\u00abO Poni Rampante\u00bb se hospedar\u00eda \u00abxente fermosa\u00bb.\nEn adaptaci\u00f3ns.\nNo filme ' de Peter Jackson, lonxe de ser un lugar acolledor coma no libro, Prebe presenta constantemente un aspecto desagrad\u00e1bel e ameazador; e, mentres que no libro, o Anel s\u00f3 fai que Frodo desapareza cando o pon n\u2019\"O Poni Rampante\", no filme hai efectos especiais cun forte vento, luz azul e o Ollo de Sauron. Manteiga aparece tanto na adaptaci\u00f3n animada de Ralph Bakshi de 1978 d\u2019\"O Se\u00f1or dos Aneis\" como no filme de Peter Jackson, pero en ambas as produci\u00f3ns elimin\u00e1ronse a maior\u00eda das s\u00faas escenas. Alan Tilvern puxo a voz de Manteiga (nos cr\u00e9ditos figura como \u00abPousadeiro\u00bb) na pel\u00edcula de animaci\u00f3n, mentres que David Weatherley o interpretou na versi\u00f3n de Jackson. Un personaxe mencionado nos cr\u00e9ditos como \u00abButterbur, Sr\u00bb (Manteiga, Sr.) aparece brevemente durante o pr\u00f3logo do filme ' de Jackson, interpretado por Richard Whiteside. James Grout fixo o papel de Manteiga no serial radiof\u00f3nico de BBC Radio de 1981 d\u2019\"O Se\u00f1or dos Aneis\". \nNa adaptaci\u00f3n rusa de baixo orzamento d\u2019\"A Irmandade do Anel\" de 1991, titulada \"Khraniteli\", aparece como \u00abLavr Narkiss\u00bb, interpretado por Nikolay Burov.\nNa miniserie televisiva \"Hobitit\" de 1993 producida pola canle finesa Yle, o papel de Manteiga (\u00abViljami Voivalvatti\u00bb en fin\u00e9s, que significa \u00abGuillerme Manteiga\u00bb) recaeu en Mikko Kivinen. Prebe e a Terra de Prebe te\u00f1en unha forte presenza no xogo de PC \"The Lord of the Rings Online\", que permite ao xogador explorar a vila."}
{"id": "152440", "revid": "43749", "url": "https://gl.wikipedia.org/wiki?curid=152440", "title": "Gipuzkoa", "text": ""}
{"id": "152441", "revid": "22570", "url": "https://gl.wikipedia.org/wiki?curid=152441", "title": "O Cabaneiro, A Pedra, Cari\u00f1o", "text": "O Cabaneiro \u00e9 un lugar da parroquia da Pedra no concello Coru\u00f1\u00e9s de Cari\u00f1o na comarca do Ortegal. Non ten habitantes desde hai m\u00e1is dunha d\u00e9cada segundo datos do Instituto Galego de Estat\u00edstica."}
{"id": "152442", "revid": "85894", "url": "https://gl.wikipedia.org/wiki?curid=152442", "title": "Vilanova, A Pedra, Cari\u00f1o", "text": "Vilanova \u00e9 un lugar da parroquia da Pedra no concello Coru\u00f1\u00e9s de Cari\u00f1o na comarca do Ortegal. Non ten habitantes desde hai m\u00e1is dunha d\u00e9cada segundo datos do Instituto Galego de Estat\u00edstica."}
{"id": "152443", "revid": "85894", "url": "https://gl.wikipedia.org/wiki?curid=152443", "title": "Fornos, A Pedra, Cari\u00f1o", "text": "Fornos \u00e9 un lugar da parroquia da Pedra no concello Coru\u00f1\u00e9s de Cari\u00f1o na comarca do Ortegal. Non ten habitantes desde hai m\u00e1is dunha d\u00e9cada segundo datos do Instituto Galego de Estat\u00edstica. A\u00ednda que non vive ningu\u00e9n ao longo do ano, si est\u00e1 moi concorrido durante o ver\u00e1n e fins de semana."}
{"id": "152444", "revid": "88215", "url": "https://gl.wikipedia.org/wiki?curid=152444", "title": "Miguel R\u00edos", "text": "Miguel R\u00edos Campa\u00f1a, nado en Granada o 7 de xu\u00f1o de 1944, \u00e9 un cantante e compositor andaluz de rock, en activo desde os anos 1960 ata 2011."}
{"id": "152445", "revid": "1131", "url": "https://gl.wikipedia.org/wiki?curid=152445", "title": "Diego Antonio Cernadas Castro", "text": "Diego Antonio Cernadas y Castro, m\u00e1is co\u00f1ecido como O Cura de Fru\u00edme, bautizado en Santiago de Compostela o 18 de marzo de 1702 e finado en Fru\u00edme (Lousame) o 30 de marzo de 1777, foi un sacerdote e escritor galego en lingua galega e lingua castel\u00e1.\nTraxectoria.\nFoi fillo de Antonio Zernadas, escrib\u00e1n da Universidade de Santiago de Composela, e de Mar\u00eda de Castro. Coma o seu pai, adoitaba escribir o seu primeiro apelido con zeta (Zernadas). Foi bautizado na Igrexa de San Frutuoso de Santiago. Estudou lat\u00edn cos xesu\u00edtas, foi ordenado sacerdote e acadou o grao de bacharel en Teolox\u00eda pola USC o 31 de xaneiro de 1729. Tomou posesi\u00f3n do curato de Fru\u00edme con 28 anos, mant\u00e9ndose na parroquia ata a s\u00faa morte.\nEscribiu obras en prosa e en verso na defensa de Galicia e das inxustizas en xeral. Foi arcipreste de Posmarcos de Arriba, ga\u00f1ou un premio po\u00e9tico en Murcia, e fomentou na parroquia o cultivo do millo. Escribiu obras de teatro sinxelas, coas que ensinaba a ler \u00e1 veci\u00f1anza e explicaba alg\u00fans dos misterios da relixi\u00f3n.\nOs seus restos, atopados en 1958, cons\u00e9rvanse na capela das Dores da igrexa parroquial de San Marti\u00f1o de Fru\u00edme, baixo unha l\u00e1pida cunha loanza dos veci\u00f1os. Na s\u00faa honra leva o seu nome o CPI de Lousame, constru\u00eddo en 1977 no lugar da Silva.\nObras.\nLogo da s\u00faa morte imprim\u00edronse en Madrid as s\u00faas \"Obras\" (1778-1781), coleccionadas polos seus amigos en sete volumes."}
{"id": "152446", "revid": "17467", "url": "https://gl.wikipedia.org/wiki?curid=152446", "title": "O Cura de Fru\u00edme", "text": ""}
{"id": "152447", "revid": "785", "url": "https://gl.wikipedia.org/wiki?curid=152447", "title": "El Heraldo Gallego", "text": "El Heraldo Gallego foi o nome de varias publicaci\u00f3ns:"}
{"id": "152448", "revid": "1131", "url": "https://gl.wikipedia.org/wiki?curid=152448", "title": "Mass\u00f3 Hermanos", "text": "Mass\u00f3 Hermanos foi unha empresa conserveira galega, con base na pen\u00ednsula do Morrazo.\nHistoria.\nEn 1816 o catal\u00e1n Salvador Mass\u00f3 Palau trouxo a Bueu sete franceses expertos para p\u00f3r en marcha unha industria de salgadura. Un deles era Pascual Dargenton Lafont, co que creou La Perfecci\u00f3n, a primeira f\u00e1brica de conservas, disolta en 1898. Os fillos do fundador, Gaspar, Francisca e Salvador Mass\u00f3 Ferrer, crearon Mass\u00f3 Hermanos S. A., dedicada \u00e1 produci\u00f3n de conservas, salgadura de pescado, compra e venda de fari\u00f1a, redes e fabricaci\u00f3n de artefactos de pesca. Constru\u00edron unha segunda f\u00e1brica en 1926 en Bueu.\nGaspar, Jos\u00e9 Mar\u00eda e Antonio Mass\u00f3 Garc\u00eda, a terceira xeraci\u00f3n da saga, propiciaron o gran pulo da empresa, coa colaboraci\u00f3n dos irm\u00e1ns lucenses Fern\u00e1ndez L\u00f3pez (os fillos de Ant\u00f3n de Marcos, entre eles Antonio e Xos\u00e9), que comercializaron carne en lata a trav\u00e9s dos matadoiros do Porri\u00f1o e M\u00e9rida durante a guerra civil espa\u00f1ola, aproveitando a tecnolox\u00eda das s\u00faas f\u00e1bricas de conservas.\nEn 1941 inaugurouse a complexo de Cangas, dese\u00f1ada polo arquitecto Tom\u00e1s Bol\u00edvar sobre 20 hect\u00e1reas de terreo, con d\u00faas d\u00e1rsenas, un quil\u00f3metro de litoral, varadoiros, obradoiro de reparaci\u00f3n, secci\u00f3n de envases met\u00e1licos, unha central el\u00e9ctrica de emerxencia, unha factor\u00eda baleeira, unha f\u00e1brica de xeo e outra de fari\u00f1as de peixe. Nesa mesma \u00e9poca constru\u00edronse factor\u00edas en Barbate (C\u00e1diz) e Avil\u00e9s, e d\u00faas factor\u00edas baleeiras en Caneli\u00f1as (Cee) e Muras.\nDebido a s\u00faa importancia comercial, non obstante foi a primeira conserveira de Europa, ti\u00f1a incluso un hotel para os directivos e os viaxantes e un complexo de casas para os traballadores. Debido o volume de traballadores que empregaba contaba con servizos de garder\u00eda, economato, comedor social, as\u00ed como m\u00e9dico e asistente social.\nA empresa comercializaba os seus produtos baixo varias marcas, como Mass\u00f3, Kairel, El Porr\u00f3n, Gaviota ou Mass\u00f3 Grand. A causa do \u00e9xito empresarial a familia investiu noutros negocios, como os Tranv\u00edas El\u00e9ctricos de Vigo e de Pontevedra, Molinera Gallega, o Banco de Vigo e a Compa\u00f1\u00eda General de Carbones de Barcelona.\nGaspar Mass\u00f3 Garc\u00eda (1892-1991) foi pioneiro en moitos \u00e1mbitos, como o feito de rotular en lingua galega nas f\u00e1bricas. Xerou abundantes patentes de maquinaria para tratar o peixe das conservas. O seu irm\u00e1n Jos\u00e9 Mar\u00eda (1899-1981) foi un grande afeccionado \u00e1 fotograf\u00eda. As s\u00faas imaxes de \u00c1frica e Europa amosan interesantes aspectos da sociedade dos anos vinte.\nDeclive.\nNa d\u00e9cada de 1960 a cuarta xeraci\u00f3n da saga asumiu a xesti\u00f3n da conserveira. O envelenamento do aceite de colza precipitou a crise, e ao cabo de 180 anos de actividade Mass\u00f3 Hermanos acabou sumida nunha gran d\u00e9beda de m\u00e1is de 900 mill\u00f3ns de pesetas. Por\u00e9n, o patrimonio familiar est\u00edmase multimillonario.\nTras un intento errado da Xunta de Galicia por reflotar a empresa, dese\u00f1ouse un plan de viabilidade, cun cr\u00e9dito sindicado de 350 mill\u00f3ns e a compra do museo da empresa en Bueu.\nMuseo Mass\u00f3.\nO museo Mass\u00f3 incl\u00fae unha espl\u00e9ndida colecci\u00f3n de libros antigos, cartas mari\u00f1as e de navegaci\u00f3n, mapas e instrumentos de navegaci\u00f3n, decretos de regulaci\u00f3n mar\u00edtima firmados por Filipe II, prezadas r\u00e9plicas de nav\u00edos de guerra dos s\u00e9culos XVI e XVII, miniaturas de barcos aut\u00f3ctonos do Morrazo constru\u00eddos polo patriarca Mass\u00f3 Palau, pinturas de Urbano Lugr\u00eds, unha colecci\u00f3n de modelos de naves hist\u00f3ricas e de instrumentos de navegaci\u00f3n antigos, e a \"Cosmographia\" de Claudio Tolomeo de 1490."}
{"id": "152449", "revid": "1131", "url": "https://gl.wikipedia.org/wiki?curid=152449", "title": "Castrosua", "text": "Carrocera Castrosua, S.A. \u00e9 unha empresa galega construtora de carrozar\u00edas de autobuses, con sede Santiago de Compostela.\nHistoria.\nCastrosua foi fundada en 1948 no Carballi\u00f1o por Jos\u00e9 Castro Su\u00e1rez. Nese mesmo ano a empresa mudouse a Vilagarc\u00eda de Arousa, a unha f\u00e1brica de 200 m\u00b2 onde se constru\u00edan carrocer\u00edas de madeira e chapa. Posteriormente abriu nas Carolinas (tam\u00e9n en Vilagarc\u00eda) unha nave de 2.000 m\u00b2, e anos despois outra en Santiago de Compostela de 2.500 m\u00b2.\nEn 1965 fusionouse con Carrocer\u00edas Caride, fund\u00e1ndose Castro-Caride. Despois chegou a fusi\u00f3n con Obradors e Barro Chav\u00edn, fund\u00e1ndose Unicar. A empresa ti\u00f1a factor\u00edas en Ourense, Vilagarc\u00eda de Arousa, Compostela, Manresa e Viveiro. En 1966, abandonada xa a madeira, chegou a un acordo coa empresa sueca Scania para a fabricaci\u00f3n conxunta, encarg\u00e1ndose a empresa sueca dos mecanismos e a galega da montaxe das carrocer\u00edas.\nA crise do petr\u00f3leo e diferentes conflitos no mercado nacional do autob\u00fas provocaron a disgregaci\u00f3n de Unicar, establec\u00e9ndose de novo Castrosua. Na d\u00e9cada de 1980 era xa un dos principais produtores de autobuses interurbanos.\nPosteriormente deixou de fabricar autobuses de li\u00f1a, e en 1998 ampliou o grupo coa creaci\u00f3n de tres sociedades m\u00e1is, Castro Inversi\u00f3n y Desarrollo, Insular Carrocera de Las Palmas e Castro Carrocera (Carsa), que ten a s\u00faa planta de produci\u00f3n en Vilagarc\u00eda, unicamente dedicadas \u00e1 produci\u00f3n e ao financiamento de autobuses urbanos. Por\u00e9n, en 2006 recuperou a fabricaci\u00f3n de autobuses de li\u00f1a.\nEn 2008 a planta ti\u00f1a m\u00e1is de 600 traballadores, produc\u00eda 450 autobuses urbanos ao ano e abranx\u00eda o 50% do mercado espa\u00f1ol dese tipo de veh\u00edculos. O volume de negocio en 2003 era de 30 mill\u00f3ns de euros anuais, conforme fontes da propia empresa.\nModelos actuais.\nA produci\u00f3n de Castrosua est\u00e1 destinada principalmente ao tr\u00e1fico urbano (modelos CS-40 e City Versus) e suburbano (CS-40 Magnus), se ben a trav\u00e9s da filial Carsa comeza a internarse no segmento do autocar coa carrocer\u00eda Master 36.\nCS-40 City II.\nAparecido a finais da d\u00e9cada de 1990 coma un \"reestyling\" do modelo CS-40 City, foi un dos maiores \u00e9xitos da compa\u00f1\u00eda, pois ao ser carrozable sobre a pr\u00e1ctica totalidade de chasis do mercado, puideron comercializarse infinidade de versi\u00f3ns (piso baixo, \"low-entry\" etc) en m\u00faltiples lonxitudes comprendidas entre 10 e 18 metros, sendo a m\u00e1is vendida a versi\u00f3n de 12 metros.\nDese\u00f1ada para o servizo urbano, vend\u00e9ronse tam\u00e9n versi\u00f3ns para tr\u00e1fico suburbano e mesmo para servizos interurbanos de proximidades. Destaca a incorporaci\u00f3n masiva desta carrocer\u00eda aos primeiros 276 Iveco CityClass adquiridos pola EMT de Madrid, as\u00ed como a un total de 36 unidades MAN NL/263 F, tam\u00e9n do parque da EMT. Este modelo mant\u00edvose en cat\u00e1logo at\u00e9 a aparici\u00f3n do modelo City Versus, unha nova versi\u00f3n da CS-40 pero cun dese\u00f1o completamente novo.\nCon todo, malia que foi descatalogada, a carrocer\u00eda CS-40 City II seguir\u00eda sendo producida baixo licenza pola empresa Irizar, debido \u00e1 crecente demanda do mercado marroqu\u00ed.\nCity Versus.\nO novo modelo urbano da carroceira substit\u00fae ao veterano CS40 City, tanto no cat\u00e1logo de Castrosua como no das s\u00faas filiais Carsa e Insucar. Estruturalmente \u00e9 id\u00e9ntica \u00e1 CS-40 City II, se ben incorpora un novo dese\u00f1o, ofrecendo ademais un interior renovado. Adaptado ao tr\u00e1fico das grandes cidades, \u00e9 carrozable en todos os chasis do mercado en lonxitudes entre 10 e 18 metros. Existen versi\u00f3ns de gas\u00f3leo e Gas Natural Comprimido (GNC).\nCS40 Magnus.\nO CS40 Magnus deriva da versi\u00f3n City, e \u00e9 estruturalmente id\u00e9ntica a ela, se ben a parte frontal foi modificada para darlle un dese\u00f1o m\u00e1is aerodin\u00e1mico, tendo un aspecto m\u00e1is \"de autocar\" fronte ao testeiro practicamente plano dos autobuses urbanos. Tr\u00e1tase dunha carrocer\u00eda destinada ao sector interurbano ou de proximidades, carrozable sobre todos os chasis do mercado (Scania, MAN, Volvo, Irisbus...) en lonxitudes entre 10 e 18 metros.\nCS40 Magnus S.\nTr\u00e1tase da versi\u00f3n elevada do Magnus, adaptada para percorridos m\u00e1is longos nos que se necesita m\u00e1is comodidade.\nH\u00edbrido Tempus.\nCastrosua presentou na edici\u00f3n 2008 da FIAA o autob\u00fas h\u00edbrido el\u00e9ctrico Tempus, de 17 prazas sentadas (m\u00e1is a da persoa que gu\u00eda) e 40 de p\u00e9. \u00c9 un h\u00edbrido enchufable de rango estendido (leva un xerador di\u00e9sel a bordo para cando se acaban as bater\u00edas). Est\u00e1 inclu\u00eddo no proxecto Electrob\u00fas do Ministerio de Industria de Espa\u00f1a / IDAE."}
{"id": "152450", "revid": "98629", "url": "https://gl.wikipedia.org/wiki?curid=152450", "title": "Casimiro G\u00f3mez", "text": "Casimiro G\u00f3mez Cobas, nado en Viasc\u00f3n (Cerdedo-Cotobade) en 1854 e finado en Vigo o 21 de outubro de 1940, foi un empresario e fil\u00e1ntropo galego.\nTraxectoria.\nCasimiro G\u00f3mez naceu no seo dunha familia labrega. Con 13 anos emigrou cara \u00e1 Arxentina, onde resid\u00eda un irm\u00e1n do seu pai. Establecido contacto co seu t\u00edo en Buenos Aires comeza a traballar como aprendiz de talabarteiro. Logo dun per\u00edodo de aprendizaxe en 1878 (ano no que tam\u00e9n contrae matrimonio), funda o seu propio negocio, La Nacional, que co tempo se converter\u00eda nunha das principais talabartar\u00edas do pa\u00eds, empregando en 1920 a 2.000 persoas nas s\u00faas instalaci\u00f3ns nas r\u00faas 24 de Noviembre e Buen Orden, cunha f\u00e1brica e un almac\u00e9n.\nArxentina.\nCos cartos adquiridos merca grandes facendas en terras de San Luis, Santiago del Estero, R\u00edo Negro, Neuqu\u00e9n, La Pampa e El Chaco. Na Pampa merca tres grandes estancias (La Nacional, Las Delicias e Chamaico), que dedica \u00e1 cr\u00eda de reses, das que obt\u00e9n a pel para a produci\u00f3n dos curtidos. Xa naquela \u00e9poca, grazas \u00e1 doaz\u00f3n de terreos da s\u00faa propiedade, contribu\u00edu \u00e1 fundaci\u00f3n de n\u00facleos de poboamento como Roca (que recibiu o nome pola presidencia do xeneral Roca en Neuqu\u00e9n), Nueva Galia, Casimiro G\u00f3mez, La Maroma, La Nacional ou Ingeniero Malmen.\nA alta calidade dos produtos elaborados en La Nacional foi reco\u00f1ecida en diferentes exposici\u00f3ns e certames de prestixio internacional, como na Exposici\u00f3n Rural Argentina de 1882, a Exposici\u00f3n Continental do mesmo ano, a Exposici\u00f3n Universal de Par\u00eds de 1889 ou a Exposici\u00f3n Industrial del Centenario de 1910. O goberno arxentino elixiu as monturas producidas na s\u00faa industria como as regulamentarias do ex\u00e9rcito.\nFoi fundador e vicepresidente do Centro Industrial Argentino, integrando o Consejo de Administraci\u00f3n da Uni\u00f3n Industrial. Formou parte dos c\u00edrculos m\u00e1is selectos da sociedade arxentina, un\u00edndose a unha ampla n\u00f3mina de sociedades de tipolox\u00eda ben diversa. Investiu en sociedades an\u00f3nimas como a Sociedade Rural, a Farmaco Argentina, La Importadora y Exportadora de la Patagonia, El Diario Espa\u00f1ol, a Sociedad Nueva Espa\u00f1a, La Armon\u00eda, a Compa\u00f1\u00eda de Seguros La Positiva, a Sociedad Ganadera, La Oriental, a Compa\u00f1\u00eda Nacional de Transportes, a Liga Agraria, a Bolsa de Comercio, a Cruz Roja Argentina, a Sociedad de Educaci\u00f3n Industrial ou o Comit\u00e9 Nacional de Comercio. Tam\u00e9n se integrou en diferentes instituci\u00f3ns bancarias, destacando o Banco Espa\u00f1ol del R\u00edo de la Plata, do que foi un dos fundadores. Ademais formou parte, como directivo ou socio, de diferentes sociedades de emigrantes como o Centro Galego de Bos Aires, a Sociedad Espa\u00f1ola de Beneficencia, a Sociedad Espa\u00f1ola de Socorros Mutuos ou o Club Espa\u00f1ol. Dende a xunta directiva do Hospital Espa\u00f1ol manifesta o seu esp\u00edrito solidario contribu\u00edndo ao sostemento do Patronato de la Infancia.\nGaliza.\nGrazas \u00e1s xesti\u00f3ns do seu asesor e amigo Jos\u00e9 Riestra L\u00f3pez, o Marqu\u00e9s de Riestra, mercou unha leira dunhas 70 hect\u00e1reas en Monte Porreiro, \u00e1 que chamou Villa Buenos Aires. Converteuna nunha fermosa e rica explotaci\u00f3n agropecuaria, onde pasaba as s\u00faas vacaci\u00f3ns. Al\u00ed cultivaba vi\u00f1edos e froiteiras, reservando unha importante extensi\u00f3n de terreo para a cr\u00eda de gando. Os produtos da leira recibiron importantes premios nas diferentes Exposici\u00f3ns as que concorreron.\nPara facer rendible a riqueza das augas dos mananciais mineromedicinais na contorna da leira, levou a cabo un proxecto de creaci\u00f3n dun balneario. En 1904 conced\u00e9uselle a declaraci\u00f3n de utilidade p\u00fablica, e nese mesmo ano foron enviados ao Ministerio os planos do Balneario, localizado na marxe esquerda do r\u00edo L\u00e9rez, fronte ao cemiterio de L\u00e9rez. O establecemento converteuse axi\u00f1a nun centro de reuni\u00f3n dos pol\u00edticos da \u00e9poca. Amais do gozo \"in situ\" das augas, Casimiro G\u00f3mez comezou a engarrafalas e comercializalas. Baixo a marca de Aguas L\u00e9rez, acadaron unha exitosa acollida no mercado, especialmente no arxentino. Levouse a cabo unha forte campa\u00f1a publicitaria. Unha das frases usadas era \"La Mejor Agua Mineral natural de mesa, recomendada por la ciencia\". En 1908 comezou a publicar a revista \"L\u00e9rez\".\nA auga foi galardoada na Exposici\u00f3n Internacional de Hixiene celebrada en Madrid en 1907 e na Exposici\u00f3n Rexional de 1909 de Santiago de Compostela. Tam\u00e9n foi reco\u00f1ecida na Exposici\u00f3n Internacional de Hixiene de Buenos Aires.\nNa propiedade que ti\u00f1a en Monte Porreiro constru\u00edu un dos primeiros campos de tenis de Galicia.\nProxectos altru\u00edstas.\nO seu labor filantr\u00f3pico foi clave no proceso de modernizaci\u00f3n e desenvolvemento de Pontevedra na primeira metade do s\u00e9culo XX. Colaborou economicamente con diferentes instituci\u00f3ns ben\u00e9ficas coma o Hospicio ou o Hospital Provincial. Puxo a disposici\u00f3n do concello algunhas das s\u00faas propiedades, nas que se constru\u00edron obras como o actual CEIP de Barcelos, a Escola de Artes e Oficios e o Cuartel da Garda Civil, amais da construci\u00f3n de varios lavadoiros p\u00fablicos. En Cerdedo-Cotobade sostivo a escola p\u00fablica de Viasc\u00f3n, e en Lal\u00edn foi protector das Colonias Escolares. Doou libros de tem\u00e1tica americanista \u00e1 Biblioteca Am\u00e9rica da USC."}
{"id": "152451", "revid": "17467", "url": "https://gl.wikipedia.org/wiki?curid=152451", "title": "Tacholas", "text": ""}
{"id": "152452", "revid": "1131", "url": "https://gl.wikipedia.org/wiki?curid=152452", "title": "Fernando Iglesias S\u00e1nchez", "text": "Fernando Lu\u00eds Iglesias S\u00e1nchez, m\u00e1is co\u00f1ecido polo alcume de Tacholas, nado en Ourense o 25 de agosto de 1909 e finado en Buenos Aires o 14 de maio de 1991, foi un actor galego. Desenvolveu a s\u00faa vida art\u00edstica na emigraci\u00f3n arxentina, onde se converteu nunha gran figura do teatro e tam\u00e9n participou en numerosas pel\u00edculas.\nTraxectoria.\nA s\u00faa admiraci\u00f3n polo cine veu do seu padri\u00f1o, Julio Losada, administrador do Cine Teatro Apolo de Ourense. Estudou no colexio dos Maristas de Ourense. As s\u00faas inclinaci\u00f3ns cara ao canto lev\u00e1rono a pertencer a diversas entidades corais, en especial a Coral de Ruada, onde comezaron as s\u00faas inquedanzas art\u00edsticas.\nEn 1929 emigrou \u00e1 Arxentina, onde resid\u00edan os pais e as irm\u00e1s. En Buenos Aires traballou, entre outros, nun obradoiro de fotograf\u00eda. Ao mesmo tempo integrouse na actividade cultural das sociedades galegas, en especial da Uni\u00f3n Provincial Orensana, da cal seu pai era tesoureiro.\nEn 1932, convidado por Manuel N\u00fa\u00f1ez B\u00faa, comezou a actuar na radio, e axi\u00f1a foi acadando sona entre a colectividade galega. Nesta \u00e9poca ten orixe o alcume de Tacholas. Durante a Guerra Civil espa\u00f1ola participou en festivais ben\u00e9ficos a prol da causa republicana. Ao rematar o conflito b\u00e9lico retomou o labor cultural. En 1941 fundou con Maruxa Boga a Compa\u00f1\u00eda de Comedias Galegas Boga-Tacholas, principal dinamizadora do teatro galego en Bos Aires xunto coa Compa\u00f1\u00eda de Maruxa Villanueva. Tacholas participou na estrea da obra de Alfonso Daniel Rodr\u00edguez Castelao \"Os vellos non deben de namorarse\" o 14 de agosto de 1941 no Teatro Mayo de Buenos Aires. Representou \u00e1 Morte no primeiro lance e a Don Ramonci\u00f1o no segundo.\nEn 1945, tam\u00e9n con Maruxa Boga e Alfredo Ar\u00f3stegui (1906-1985), fundou a audici\u00f3n radiof\u00f3nica \"Recordando a Galicia\", programa baseado nunha idea orixinal de Castelao. En 1953 inaugurou o programa radiof\u00f3nico \"La Voz de Galicia\".\nA finais dos anos 50 comezou a traballar no cinema arxentino e integrouse en diversas compa\u00f1\u00edas teatrais. No eido cinematogr\u00e1fico negouse de forma sistem\u00e1tica a interpretar papeis que ridiculizasen os galegos. Participou en produci\u00f3ns como \"El crack\", \"La Patagonia rebelde\" ou \"Camila\". En 1970 integrouse nos elencos do Teatro Municipal General San Mart\u00edn, con numerosas xiras polo pa\u00eds e no estranxeiro.\nEstivo fondamente integrado na colectividade emigrada galega. Foi membro da Asociaci\u00f3n Gallega de Universitarios, Escritores y Artistas (AGUEA), a Asociaci\u00f3n Argentina de Actores, o Centro Coru\u00f1\u00e9s, a Casa de Galicia, o Centro Gallego de Buenos Aires, o Centro Ourens\u00e1n (do que foi vogal da comisi\u00f3n de cultura), o Hogar Gallego para Ancianos (foi membro da s\u00faa directiva), a Irmandade Galega e a Sociedad General de Autores de la Argentina."}
{"id": "152456", "revid": "27155", "url": "https://gl.wikipedia.org/wiki?curid=152456", "title": "Amilase", "text": "A amilase \u00e9 un enzima que hidroliza o amid\u00f3n nos seus azucres sinxelos. \u00c9 un importante enzima dixestivo que se atopa na saliva (amilase salivar) e no zume pancre\u00e1tico (amilase pancre\u00e1tica) e no intestinal (amilase intestinal ou ent\u00e9rica). As amilases son hidrolases glicos\u00eddicas e act\u00faan nos enlaces \u03b1-1,4-glicos\u00eddico. Foi o primeiro enzima descuberto, co nome de diastase.\nClasificaci\u00f3n.\nHai tres tipos de amilase:\n\u03b1-Amilase.\nAs \u03b1-amilases son enzimas dixestivos que se atopan en animais, plantas, fungos (ascomicetos e basidiomicetos) e bacterias. Tanto a amilase pancre\u00e1tica coma a amilase salivar e intestinal humanas pertencen a este tipo. O seu pH \u00f3ptimo \u00e9 de 6,7 a 7,0.\n\u03b2-Amilase.\nSintetizada por plantas, fungos e bacterias. O seu pH \u00f3ptimo \u00e9 de 12. \u00c9 o enzima que hidroliza o amid\u00f3n da froita en maltosa durante a maduraci\u00f3n, achegando as\u00ed o sabor doce da froita madura.\n\u03b3-Amilase.\nO seu pH \u00f3ptimo \u00e9 de 3,0, \u00e9 dicir, traballa en ambientes \u00e1cidos.\nXen\u00e9tica.\nNo ser humano as amilases est\u00e1n ligadas \u00e1 rexi\u00f3n 1q21 do cromosoma 1."}
{"id": "152459", "revid": "1131", "url": "https://gl.wikipedia.org/wiki?curid=152459", "title": "Pavill\u00f3n do Gata\u00f1al", "text": " \nO pavill\u00f3n do Gata\u00f1al \u00e9 un espazo polideportivo situado na parroquia de Darbo (Cangas), que serve de feudo ao BM Cangas, equipo de balonm\u00e1n que na tempada 2016-17 compite na Liga ASOBAL.\nHistoria.\nAs instalaci\u00f3ns do Gata\u00f1al foron constru\u00eddas en 1993, principalmente para a pr\u00e1ctica do balonm\u00e1n. Dende ent\u00f3n lev\u00e1ronse a cabo diversas reformas, como adaptar a pista de xogo a parqu\u00e9 e, posteriormente, a vinilo para adaptarse \u00e1s esixencias da RFEM. Conta con capacidade para preto de 2.500 persoas sentadas, contando as normalmente usadas bancadas supletorias. Esta capacidade pode chegar ata as 3000 persoas contando as prazas de p\u00e9, usadas con frecuencia nos partidos de ASOBAL. Conta ademais de ximnasio, sala de prensa e as instalaci\u00f3ns dos clubs locais.\nActualmente o pavill\u00f3n e usado para o equipo de ASOBAL Frigor\u00edficos do Morrazo - Balonm\u00e1n Cangas, sendo a s\u00faa afluencia habitual entre 1.500 (en partidos en d\u00edas laborais) e 2.000 (nos partidos habituais da fin de semana), super\u00e1ndose estas cifras en partidos especiais, como os xogados contra o FC. Barcelona, nas competici\u00f3ns europeas, nos derbis e nas fases de ascenso. Tam\u00e9n \u00e9 usado polo seu filial, o Luceros, as categor\u00edas inferiores de ambos equipos e, nalgunha ocasi\u00f3n, para partidos da selecci\u00f3n espa\u00f1ola de balonm\u00e1n. Fora do balonm\u00e1n tam\u00e9n tivo seu uso para outras competici\u00f3ns deportivas, como de baile ou taekwondo."}
{"id": "152461", "revid": "23204", "url": "https://gl.wikipedia.org/wiki?curid=152461", "title": "Bacteri\u00f3fago", "text": "Un bacteri\u00f3fago, abreviado informalmente como fago, \u00e9 un virus que infecta e se replica dentro de bacterias e arqueas. O termo deriva de \"bacteria\" e do grego \u03c6\u03b1\u03b3\u03b5\u1fd6\u03bd (\"fagein\"), 'devorar'. Os bacteri\u00f3fagos est\u00e1n compostos de prote\u00ednas que encapsulan o seu xenoma de ADN ou ARN, e poden ter estruturas simples ou moi elaboradas. Os seus xenomas poden codificar desde s\u00f3 catro xenes (caso do bacteri\u00f3fago MS2) ata centos. Miden de 20 a 200\u00a0nm aproximadamente. Os fagos repl\u00edcanse dentro da c\u00e9lula procariota despois de inxectar o seu xenoma no seu citoplasma.\nOs bacteri\u00f3fagos est\u00e1n entre as entidades m\u00e1is com\u00fans e diversas da biosfera. Son un tipo de virus que se encontra en todas os sitios en que existan bacterias. Est\u00edmase que hai m\u00e1is de 1031 bacteri\u00f3fagos no planeta, m\u00e1is que calquera outro organismo da Terra, inclu\u00eddas todas as bacterias combinadas. Unha das fontes naturais m\u00e1is densas de fagos e outros virus \u00e9 a auga do mar, onde se atoparon ata 9\u00b7108 viri\u00f3ns por mililitro en tapetes microbianos na superficie, e ata un 70% das bacterias mari\u00f1as poden ser infectadas por fagos.\nOs fagos infectan s\u00f3 bacterias espec\u00edficas. Alg\u00fans fagos son virulentos e destr\u00faen inmediatamente a bacteria na que se reproducen, pero outros, chamados fagos temperados poden integrar o seu material xen\u00e9tico no ADN da bacteria e ser inocuos ou establecerse dentro da c\u00e9lula como se fosen pl\u00e1smidos. Estes fagos end\u00f3xenos denom\u00ednanse profagos e repl\u00edcanse xunto con todo o ADN cando a c\u00e9lula divide, polo que cada bacteria filla os leva. En certos momentos os fagos end\u00f3xenos act\u00edvanse e repl\u00edcanse como virus virulentos destru\u00edndo a c\u00e9lula. Nalg\u00fans casos, os profagos poden ser mesmo beneficiosos para o hospedador, d\u00e1ndalle novas funcionalidades ao xenoma da bacteria, o que se chama conversi\u00f3n lisox\u00e9nica. Un exemplo \u00e9 a bacteria \"Vibrio cholerae\", que cont\u00e9n un fago, que codifica a toxina do c\u00f3lera.\nOs fagos foron utilizados desde finais do s\u00e9culo XX como alternativa aos antibi\u00f3ticos na antiga Uni\u00f3n Sovi\u00e9tica e en Europa Central e tam\u00e9n en Francia. Consid\u00e9ranse unha posible terapia contra as cepas resistentes a multif\u00e1rmacos de moitas bacterias (terapia de fagos). Por outra parte, os fagos do grupos dos \"Inoviridae\" observouse que complican as biopel\u00edculas implicadas na pneumon\u00eda e fibrose qu\u00edstica e protexen as bacterias dos f\u00e1rmacos que se usan para erradicar esas doenzas, promovendo as\u00ed infecci\u00f3ns persistentes.\nUtil\u00edzanse tam\u00e9n en investigaci\u00f3n biol\u00f3xica en t\u00e9cnicas como o phage display, vectores de clonaci\u00f3n e outras, e te\u00f1en aplicaci\u00f3ns na industria alimentaria, farmacol\u00f3xica, diagn\u00f3sticos cl\u00ednicos e asepsia.\nClasificaci\u00f3n.\nOs bacteri\u00f3fagos son abundantes na biosfera, te\u00f1en diferentes xenomas, morfolox\u00edas e estilos de vida. Os fagos clasif\u00edcanse polo Comit\u00e9 Internacional de Taxonom\u00eda de Virus (ICTV) segundo a s\u00faa morfolox\u00eda e \u00e1cido nucleico.\nSuxeriuse que os membros de \"Picobirnaviridae\" infectan bacterias, pero non mam\u00edferos.\nOutra familia proposta \u00e9 a \"Autolykiviridae\" (de ADN bicatenario).\nHistoria.\nEn 1896, Ernest Hanbury Hankin informou que algo que estaba presente nas augas dos r\u00edos Ganxes e Yamuna da India ti\u00f1a unha marcada acci\u00f3n antibacteriana contra o axente do c\u00f3lera e pod\u00eda atravesar filtros de porcelana moi finos. En 1915, o bacteri\u00f3logo brit\u00e1nico Frederick Twort, superintendente da Brown Institution de Londres, descubriu un pequeno axente que infectaba e mataba bacterias. El pensaba que o axente deb\u00eda ser algunha das seguintes cousas:\nAs investigaci\u00f3ns de Twort foron interompidas polo comezo da Primeira guerra mundial, e por unha escaseza de fondos e o descubrimento dos antibi\u00f3ticos.\nIndependentemente, o microbi\u00f3logo franco-canadense F\u00e9lix d'H\u00e9relle, que traballaba no Instituto Pasteur de Par\u00eds, anunciou o 3 de setembro de 1917, que descubrira \"un microbio invisible antagonista do bacilo da disenter\u00eda\". Para d\u2019H\u00e9relle, non hab\u00eda d\u00fabida sobre a natureza do descubrimento: \"Nun instante o comprendera: o que causaba os meus puntos claros [nos cultivos bacterianos] era de feito un microbio invisible \u2026 un virus parasito das bacterias.\" D'H\u00e9relle chamou ao virus bacteri\u00f3fago, un \"comedor de bacterias\" (do grego \"phagein\", 'devorar'). Tam\u00e9n informou do caso dun home que padec\u00eda disenter\u00eda e que recuperou a sa\u00fade grazas aos bacteri\u00f3fagos. D'Herelle foi quen realizou boa parte das investigaci\u00f3ns sobre bactgeri\u00f3fagos daquela \u00e9poca e introduciu o concepto de terapia de fagos.\nM\u00e1is de medio s\u00e9culo despois, en 1969, Max Delbr\u00fcck, Alfred Hershey e Salvador Luria foron galardoados co Premio Nobel de Medicina polos seus descubrimentos da replicaci\u00f3n de virus e a s\u00faa estrutura xen\u00e9tica.\nEvoluci\u00f3n.\nEstuos filoxen\u00e9ticos indican que a maior\u00eda dos bacteri\u00f3fagos que infectan actualmente os procariotas orixin\u00e1ronse antes que o \u00faltimo antepasado com\u00fan universal (LUCA) e, por tanto, infectaron o \u00faltimo antepasado com\u00fan universal e os protobiontes, (estruturas lipid\u00edcas compostas por material xen\u00e9tico que precederon \u00e1s c\u00e9lulas). A orixe dos bacteri\u00f3fagos como primeiros virus \u00e9 insegura, e suxeriuse que pudideron orixinarse no mundo de ARN ou a partir dalg\u00fan deses protobiontes ou por unha combinaci\u00f3n de ambos. No momento da orixe dos eucariotas os bacteri\u00f3fagos preceder\u00edan a varios virus que actualmente infectan os eucariotas. Por exemplo, os bacteri\u00f3fagos con cola (\"Caudovirales\") ser\u00edan os devanceiros dos \"Herpesvirales\", entre os que est\u00e1n os virus do herpes e a varicela. \nUsos.\nTerapia de fagos.\nComo se descubrira que os fagos eran axentes antibacterianos, foron usados na antiga Rep\u00fablica Sovi\u00e9tica de Xeorxia durante as d\u00e9cadas de 1920 e 1930 para tratar infecci\u00f3ns bacterianas. O pioneiro al\u00ed foi Giorgi Eliava coa axuda do codescubridor dos bacteri\u00f3fagos F\u00e9lix d'Herelle. Tiveron un amplo uso, inclu\u00edndo o tratamento de soldados do Ex\u00e9cito Vermello. Por\u00e9n, foron despois abandonados para o seu uso xeral en Occidente por varias raz\u00f3ns:\nO uso de fagos continuou desde o final da guerra fr\u00eda en Rusia, Xeorxia e noutros lugares de Europa central e do leste. O primeiro ensaio cl\u00ednico regulado, aleatorizado de dobre cego publicouse no Journal of Wound Care en xu\u00f1o de 2009, onde se avaliaba a seguridade e eficacia dun c\u00f3ctel de bacteri\u00f3fagos para tratar as \u00falceras venosas infectadas de pernas de pacientes humanos. A FDA aprobou o estudo como un ensaio cl\u00ednico en fase I. Os resultados do estudo demostraron a seguridade da aplicaci\u00f3n terap\u00e9utica dos bacteri\u00f3fagos, pero non mostraron ser eficaces. Os autores explicaron que o uso de certos compostos qu\u00edmicos que forman parte do coidado das feridas (por exemplo, a lactoferrina ou prata) puido interferir coa viabilidade dos bacteri\u00f3fagos. Pouco despois, publicouse outro ensaio controlado en Europa occidental (tratamento de infecci\u00f3ns de o\u00eddo causadas por \"Pseudomonas aeruginosa\") na revista Clinical Otolaryngology en agosto de 2009. O estudo conclu\u00edu que as preparaci\u00f3ns de bacteri\u00f3fagos eran seguras e efectivas para o tratamento de infecci\u00f3ns cr\u00f3nicas de o\u00eddo en humanos. Ademais, houbo ensaios cl\u00ednicos en animais e doutro tipo que avaliaron a eficacia dos bacteri\u00f3fagos contra varias doenzas, como as queimaduras infectadas e feridas, e a fibrose qu\u00edstica asociada con infecci\u00f3ns de pulm\u00f3n, entre outras.\nMentres tanto, os investigadores no eido dos bacteri\u00f3fagos desenvolveran virus transformados por enxe\u00f1ar\u00eda para superar a resistencia a antibi\u00f3ticos, e prepararon por enxe\u00f1er\u00eda xenes de fagos que codificaban encimas que degradaban a matriz das biopel\u00edculas, as prote\u00ednas estruturais de fagos e os encimas responsables da lise da parede celular bacteriana. Alg\u00fans resultados mostraron que os fagos T4 que son de pequeno tama\u00f1o e cola curta, poden ser unha boa axuda para detectar a bacteria \"Escherichia coli\" no corpo humano.\nAvaliouse a eficacia terap\u00e9utica dun c\u00f3ctel de fagos nun modelo de ratos coa infecci\u00f3n nasal pola bacteria resistente a multidrogas \"Acinetobacter baumannii\". Os ratos tratados co c\u00f3ctel de fagos mostraron unha taxa de supervivencia 2,3 veces maior que os non tratados aos sete d\u00edas despois da infecci\u00f3n. En 2017 un paciente co p\u00e1ncreas afectado por \"A. baumannii\" resistente a multidrogas recibiu tratamento con varios antibi\u00f3ticos; malia iso a sa\u00fade do paciente continuou deterior\u00e1ndose durante un per\u00edodo de catro meses. Xa sen administraci\u00f3n de antibi\u00f3ticos o paciente foi sometido a terapia de fagos usando un c\u00f3ctel de nove fagos que demostraran ser efctivos ante \"A. baumannii\" resistente a multidrogas, e o paciente mellorou ata recuperar a sa\u00fade.\nD'Herelle \"aprendeu rapidamente que os bacteri\u00f3fagos se encontran onde queira que prosperen as bacterias: en cloacas, en r\u00edos que reciben escorreduras residuais de tubaxes e nas feces dos pacientes convalecentes.\" Isto incl\u00fae r\u00edos que tradicionalmente se cr\u00eda que ti\u00f1an poderes curativos, como o r\u00edo Ganxes da India (pero que hoxe en d\u00eda est\u00e1 moi contaminado).\nOutros.\nIndustria alimentaria.\u2013 Desde 2006,a Administraci\u00f3n de Medicinas e Alimentos (FDA) e o Departamento de Agricultura dos Estados Unidos (USDA) aprobaron varios produtos bacteri\u00f3fagos. O LMP-102 (Intralytix) aprobouse para tratar produtos de aves e outros produtos c\u00e1rnicos \"listos para comer\". Ese mesmo ano a FDA aprobou LISTEX (desenvolvido e producido por Micreos) para usar bacteri\u00f3fagos co quiexo para matar a bacteria \"Listeria monocytogenes\" e deulle a consideraci\u00f3n de produto xeralmene reco\u00f1ecido como seguro. En xullo de 2007, o mesmo bacteri\u00f3fago foi aprobado para o seu uso en todos os produtos alimenticios. En 2011 o USDA confirmou que LISTEX \u00e9 unha axuda ao procesamento de etiqueta limpa e est\u00e1 inclu\u00eddo na lista da USDA. Os investigadores no campo da seguridade alimentaria seguen examinando se os fagos l\u00edticos son unha opci\u00f3n viable para controlar outros pat\u00f3xenos que se poden encontrar nos alimentos.\nIndustria l\u00e1ctea.\u2013 Os bacteri\u00f3fagos presentes no ambiente poden causar fallos na fermentaci\u00f3n dos cultivos iniciadores na produci\u00f3n de queixo. Para evitalo, poden usarse cultivos iniciadores de cepas mesturadas e r\u00e9ximes de rotaci\u00f3n destes cultivos.\nDiagn\u00f3sticos.\u2013 En 2011, a FDA autorizou o primeiro produto baseado en bacteri\u00f3fagos para o uso en diagn\u00f3sticos in vitro. O KeyPath MRSA/MSSA Blood Culture Test utiliza un c\u00f3ctel de bacteri\u00f3fagos para detectar \"Staphylococcus aureus\" en cultivos sangu\u00edneos positivos e determinar a s\u00faa resistencia ou susceptibilidade \u00e1 meticilina. O test d\u00e1 os resultados nunhas cinco horas, comparadas cos dous ou tres d\u00edas dos m\u00e9todos dos test est\u00e1ndar de identificaci\u00f3n e susceptibilidade microbiana. Foi o primeiro test de susceptibilidade a antibi\u00f3ticos acelerado aprobado pola FDA.\nContrarrestaci\u00f3n de armas biol\u00f3xicas e toxinas.\u2013 As axencias gobernamentais de pa\u00edses occidentais estiveron durante varios anos pedindo axuda a Xeorxia e \u00e1 antiga Uni\u00f3n Sovi\u00e9tica para aproveitar os fagos para contrarrestar as armas biol\u00f3xicas e toxinas, como o \u00e1ntrax e o botulismo. Contin\u00faan fac\u00e9ndose desenvolvementos en grupos de investigaci\u00f3n nos EUA. Outros usos incl\u00faen a aplicaci\u00f3n en spray en horticultura para protexer as plantas e produtos vexetais da podremia e do espallamento de enfermidades bacterianas. Outras aplicaci\u00f3ns para os bacteri\u00f3fagos son os biocidas para superficies de cdertos ambientes, por exemplo en hospitais, e como tratamento preventivo para cat\u00e9teres e aparellos m\u00e9dicos antes do seu uso en instalaci\u00f3ns m\u00e9dicas. Existe actualmetne unha tecnolox\u00eda dos fagos que pode ser aplicada a superficies secas, por exemplo, uniformes, cortinas ou mesmo suturas cir\u00farxicas. Os ensaios cl\u00ednicos publicados en \"Clinical Otolaryngology\" indican un \u00e9xito no tratamento veterinario de cans con otite.\nSEPTIC.- O m\u00e9todo de detecci\u00f3n e identificaci\u00f3n bacteriana SEPTIC (\"Sensing of phage-triggered ion cascades\", Detecci\u00f3n de fervenzas i\u00f3nicas desencadeadas por fagos) usa a emisi\u00f3n de i\u00f3ns e as s\u00faas din\u00e1micas durante a infecci\u00f3n de fagos e ofrece unha alta especificidade para a detecci\u00f3n.\nPhage display.- Na t\u00e9cnica do phage display faise un uso diferente dos fagos en investigaci\u00f3n, que implica a creaci\u00f3n dunha biblioteca de fagos cun p\u00e9ptido variable unido a unha prote\u00edna superficial. Cada xenoma dos fagos codifica a variante da prote\u00edna exposta na s\u00faa superficie, proporcionando un v\u00ednculo entre a variante do p\u00e9ptido e o xene que o codifica. As variantes dos fagos na biblioteca poden ser seleccionadas pola s\u00faa afinidade de uni\u00f3n a unha mol\u00e9cula inmobilizada (por exemplo, a toxina bot\u00falica) para neutralizala. Os fagos seleccionados unidos poden multiplicarse reinfectando unha cepa bacteriana susceptible, o que permite recuperar os p\u00e9ptidos codificados neles para posteriores estudos.\nDescubrimento de f\u00e1rmacos antimicrobianos \u2013 As prote\u00ednas dos fagos adoitan ter actividade antimicrobiana e poden servir para a peptidomim\u00e9tica, \u00e9 dicir, f\u00e1rmacos que imitan os p\u00e9ptidos. A tecnolox\u00eda fago-ligando utiliza as prote\u00ednas dos fagos en varias aplicaci\u00f3ns, como unirse a bacterias ou compo\u00f1entes bacterianos (por exemplo a endotoxinas) e a lise das bacterias.\nVectores de clonaci\u00f3n.- Os fagos te\u00f1en un importante papel na biolox\u00eda molecular como vectores de clonaci\u00f3n para inserir ADN en bacterias. Combinando material xen\u00e9tico de fagos con pl\u00e1smidos orix\u00ednanse un tipo de pl\u00e1smidos artificiais denominados fax\u00e9midos (ou f\u00e1smidos), usados como vectores.\nInvestigaci\u00f3n b\u00e1sica.\u2013 Os bacteri\u00f3fagos son organismos modelo importantes para estudar os principios da evoluci\u00f3n e a ecolox\u00eda.\nReplicaci\u00f3n.\nOs bacteri\u00f3fagos poden ter un ciclo l\u00edtico ou un ciclo lisox\u00e9nico. Con \"fagos l\u00edticos\" como o fago T4, as c\u00e9lulas bacterianas son rotas e destru\u00eddas (lisadas) despois da replicaci\u00f3n doviri\u00f3n no seu interior, que dese modo libera a proxenie, que busca novos h\u00f3spedes que infectar. Os fagos l\u00edticos son m\u00e1is axeitados para a terapia de fagos. Alg\u00fans fagos l\u00edticos experimentan un fen\u00f3meno chamado inhibici\u00f3n da lise, na que a proxenie do fago xa completada non lisa inmediatemente a c\u00e9lula se as concentraci\u00f3ns extracelular de fagos son altas. Este mecanismo non \u00e9 igual que o dos fagos temperados, que permanecen dormentes integrados no ADN da c\u00e9lula, e xeralmente \u00e9 temporal.\nA diferenza do anterior, o ciclo lisox\u00e9nico non orixina unha lise inmediata da c\u00e9lula h\u00f3spede. Os fagos que poden realizar a lisoxenia denom\u00ednanse fagos temperados. O seu xenoma viral int\u00e9grase no ADN do h\u00f3spede e repl\u00edcase xunto con el, de maneira relativamente inofensiva para a c\u00e9lula, ou pode establecerse como un pl\u00e1smido intracelular. Deste modo as bacterias fillas levan todas o virus. O virus permanece doemente ata que as condici\u00f3ns do h\u00f3spede se deterioran, quizais por unha escaseza de nutrientes, e ent\u00f3n, os fagos endoxenos (chamados profagos) fanse activos. Nese momento inician un ciclo reprodutivo, que ten como resultado a lise da c\u00e9lula h\u00f3spede. Como o ciclo lisox\u00e9nico permite \u00e1 c\u00e9lula h\u00f3spede continuar sobrevivindo e reproduc\u00edndose, o virus repl\u00edcase en todas as c\u00e9lulas fillas da c\u00e9lula h\u00f3spede orixinal. Un exemplo de bacteri\u00f3fago que segue un ciclo lisox\u00e9nico e un ciclo l\u00edtico \u00e9 o fago lambda de \"Escherichia coli\".\n\u00c1s veces os profagos poden ser beneficiosos para a bacteria h\u00f3spede porque est\u00e1n dormentes e \u00e1 vez proporcionan novas funci\u00f3ns ao xenoma bacteriano, fen\u00f3meno denominado conversi\u00f3n lisox\u00e9nica. Exemplos son a conversi\u00f3n de cepas inofensivas de \"Corynebacterium diphtheriae\" ou \"Vibrio cholerae\" por acci\u00f3n dos bacteri\u00f3fagos, noutras altamente virulentas que causan a difteria ou o c\u00f3lera, respectivamente. Propux\u00e9ronse estratexias para combater certas infecci\u00f3ns bacterianas tomando como diana os profagos que codifican toxinas.\nAdhesi\u00f3n e penetraci\u00f3n.\nAs c\u00e9lulas bacterianas est\u00e1n protexidas por unha parede celular de polisac\u00e1ridos, que son importantes factores de virulencia que protexen as c\u00e9lulas bacterianas contra as defensas inmunitarias do h\u00f3spede e alg\u00fans antibi\u00f3ticos. Para entraren na c\u00e9lula h\u00f3spede, os bacteri\u00f3fagos \u00fanense a receptores espec\u00edficos situados na superficie da bacteria, como os lipopolisac\u00e1ridos, \u00e1cidos teicoicos, prote\u00ednas ou mesmo flaxelos. Esta especificidade significa que un bacteri\u00f3fago s\u00f3 pode infectar certas bacterias que leven os receptores axeitados aos cales se pode unir, o cal \u00e1 s\u00faa vez determina o rango de h\u00f3spedes do fago. Os encimas que degradan os polisac\u00e1ridos, como as endolisinas, son prote\u00ednas asociadas a viri\u00f3ns que degradan encimaticamente a capa externa capsular do h\u00f3spede, na etapa inicial do proceso estritamente programado de infecci\u00f3n do fago.\nAs condici\u00f3ns de crecemento do h\u00f3spede tam\u00e9n infl\u00faen na capacidade do fago de adherirse a el e invadilo. Como os viri\u00f3ns de fagos non se moven independentemente, dependen de encontros casuais cos receptores correctos cando est\u00e1n en soluci\u00f3n, como no sangue, linfa, augas de rego, auga do solo, mar etc.\nOs bacteri\u00f3fagos miovirus usan un mecanismo de tipo xiringa hipod\u00e9rmica para inxectar o seu material xen\u00e9tico dentro da c\u00e9lula. Unha vez que contactan co receptor apropiado, as fibras da cola flexi\u00f3nanse achegando a placa basal moi preto da superficie da c\u00e9lula, o cal se denomina uni\u00f3n reversible. Unha vez que se adheriu completamente, in\u00edciase a uni\u00f3n irreversible e a cola contr\u00e1ese, posiblemente coa axuda da enerx\u00eda do ATP, presente na cola, inxectando o material xen\u00e9tico a trav\u00e9s da membrana bacteriana. A inxecci\u00f3n real\u00edzase por medio dunha especie de movemento de dobramento no talo da cola, indo primeiro cara a un lado, contra\u00e9ndose acheg\u00e1ndose m\u00e1is \u00e1 c\u00e9lula e empuxando para arriba. Os podovirus carecen dunha va\u00ed\u00f1a da cola alongada como a dos miovirus, polo que en vez de faceren iso, usan as fibras da s\u00faa pequena cola con forma de dente para que degraden encimaticamente unha porci\u00f3n da membrana celular antes de inseriren o su material xen\u00e9tico.\nS\u00edntese de prote\u00ednas e \u00e1cidos nucleicos.\nEn cuesti\u00f3n de minutos, os ribosomas bacterianos empezan a traducir o ARNm viral a prote\u00ednas. Nos fagos de ARN, sintet\u00edzase temperanmente durante o proceso unha ARN replicase. As prote\u00ednas modifican a ARN polimerase bacteriana para que transcriba preferencialmente o ARNm viral. A s\u00edntese de prote\u00ednas normal do h\u00f3spede e a de \u00e1cidos nucleicos queda alterada, e a c\u00e9lula \u00e9 forzada a fabricar os produtos virais. Estes produtos acabar\u00e1n convert\u00e9ndose en partes dos novos viri\u00f3ns que se forman dentro da c\u00e9lula, en prote\u00ednas axudantes que contrib\u00faen \u00e1 ensamblaxe dos novos viri\u00f3ns ou en prote\u00ednas implicadas na lise da c\u00e9lula. En 1972, Walter Fiers (Universidade de Gante, B\u00e9lxica) foi o primeiro en establecer a secuencia nucleot\u00eddica completa dun xene de fago e, en 1976, do xenoma viral completo do bacteri\u00f3fago MS2. Alg\u00fans bacteri\u00f3fagos de ADN bicatenario codifican prote\u00ednas ribos\u00f3micas, que se pensan que modulan a traduci\u00f3n de prote\u00ednas durante a infecci\u00f3n do fago.\nEnsamblaxe do viri\u00f3n.\nNo caso do fago T4, a construci\u00f3n de novas part\u00edculas v\u00edricas implica a asistencia de prote\u00ednas axudantes. As placas basais son as que primeiro se ensamblan, e as colas constr\u00faense despois sobre elas. As c\u00e1psides das cabezas, que se constr\u00faen por separado, ens\u00e1mblanse despois espontaneamente coas colas. O ADN empaqu\u00e9tase eficientemente dentro das cabezas. O proceso completo tarda uns 15 minutos.\nLiberaci\u00f3n de viri\u00f3ns.\nOs fagos poden liberarse pola lise da c\u00e9lula, pero tam\u00e9n por extrusi\u00f3n e, nuns poucos casos, por evaxinaci\u00f3n. A lise dos fagos con cola real\u00edzase pola acci\u00f3n do encima endolisina, que ataca e destr\u00fae a parede celular de peptidoglicano. Un tipo de fago completamente diferente, o fago filamentoso, fai que a c\u00e9lula h\u00f3spede segregue continuamente novas part\u00edculas v\u00edricas. Os viri\u00f3ns liberados descr\u00edbense como libres e, a non ser que sexan defectuosos, con capacidade de infectar novas bacterias. A evaxinaci\u00f3n est\u00e1 asociada con certos fagos de \"Mycoplasma\" (unha bacteria que, excepcionalmente, non ten parede). A diferenza da liberaci\u00f3n dos viri\u00f3ns, os fagos que presentan un ciclo lisox\u00e9nico non matan a c\u00e9lla h\u00f3spede, sen\u00f3n que se converten en residentes a longo prazo en forma de profagos.\nComunicaci\u00f3n.\nInvestigaci\u00f3ns feitas en 2017 revelaron que o bacteri\u00f3fago \u03a63T fabrica unha prote\u00edna viral curta que sinaliza a outros bacteri\u00f3fagos que queden durmentes en vez de mataren a bacteria h\u00f3spede. A esta prote\u00edna d\u00e9uselle onome de arbitrium.\nEstrutura xen\u00f3mica.\nHai mill\u00f3ns de fagos no medio ambiente e os seus xenomas poden ter diversas formas e tama\u00f1os. Os fagos de ARN, como o MS2 te\u00f1en os xenomas m\u00e1is pequenos, de s\u00f3 unhas poucas quilobases. Por\u00e9n, alg\u00fans fagos de ADN como o fago T4 poden ter xenomas grandes, con centros de xenes; o tama\u00f1o e forma da c\u00e1pside var\u00eda en consonancia co xenoma. Os xenomas de bacteri\u00f3fagos m\u00e1is grandes chegan a tama\u00f1os de 735 kb.\nOs xenomas de bacteriofagos poden ter un elevado mosaicismo, \u00e9 dicir, o xenoma de moitas especies de fagos parece estar composto por numerosos m\u00f3dulos individuais. Estes m\u00f3dulos poden encontrarse noutras especies de fagos en diferentes arranxos. Os micobacteri\u00f3fagos, que son bacteri\u00f3fagos con h\u00f3spedes micobacterianos, proporcionaron excelentes exemplos deste mosaicismo. Nestes micobacteri\u00f3fagos, a segregaci\u00f3n xen\u00e9tica pode ser o resultado de repetidos casos de recombinaci\u00f3n espec\u00edfica de sitio e recombinaci\u00f3n ilex\u00edtima (o resultado da adquisici\u00f3n polo fago de secuencias xen\u00e9ticas do h\u00f3spede bacteriano). Os mecanismos evolutivos que deron forma aos xenomas dos virus bacterianos var\u00edan entre diferentes familias e dependen do tipo de \u00e1cido nucleico, caracter\u00edsticas da estrutura do viri\u00f3n, as\u00ed como do tipo de ciclo vital do viri\u00f3n.\nBiolox\u00eda de sistemas.\nOs fagos adoitan ter dr\u00e1sticos efectos sobre os seus h\u00f3spedes. Como consecuencia, o padr\u00f3n de transcrici\u00f3n da bacteria infectada pode cambiar considerablemente. Por exemplo, a infecci\u00f3n que sofre \"Pseudomonas aeruginosa\" polo fago temperado PaP3 cambia a expresi\u00f3n do 38% (2160/5633) dos xenes do h\u00f3spede. Moitos destes efectos son probablemente indirectos, polo que \u00e9 un reto identificar as interacci\u00f3ns indirectas entre a bacteria e o fago.\nFix\u00e9ronse varios intentos de mapar as interacci\u00f3ns prote\u00edna-prote\u00edna entre os fagos e o seu h\u00f3spede. Por exemplo, o bacteri\u00f3fago lambda sab\u00edase que interaccionaba co seu h\u00f3spede, \"E. coli\", por medio de 31 interacci\u00f3ns. Por\u00e9n, un estudo a grande escala revelou 62 interacci\u00f3ns, a maior\u00eda das cales eran novas. De novo, a impotancia de moitas destas interacci\u00f3ns segue sendo pouco clara, pero estes estudos suxiren que hai moi probablemente varias interacci\u00f3ns clave e moitas interacci\u00f3ns indirectas cuxo papel permanece sen determinar.\nNo medio ambiente.\nA metaxen\u00f3mica permitiu a detecci\u00f3n na auga de bacteri\u00f3fagos, o que non era posible previamente.\nAdemais, os bacteri\u00f3fagos foron utilizados en rastreos hidrol\u00f3xicos e modelizaci\u00f3n de sistemas fluviais, especialmente onde hai interacci\u00f3ns entre as augas superficiais e as subterr\u00e1neas. Pref\u00edrese o uso de fagos ao dun marcador de tinguidura m\u00e1is convencional porque son absorbidos menos significativamente cando pasan a trav\u00e9s de augas subterr\u00e1neas e son doadamente detectados a concentraci\u00f3ns moi baixas. As augas non polucionadas poden conter aproximadamente 2\u00b7108 bacteri\u00f3fagos por mL.\nP\u00e9nsase que os bacteri\u00f3fagos contrib\u00faen amplamente \u00e1 transferencia horizontal de xenes en ambientes naturais, principalmente por transduci\u00f3n, pero tam\u00e9n por transformaci\u00f3n. Os estudos baseados na metaxenmica tam\u00e9n revelaron que os viromas dunha variedade de ambientes albergan xenes de resistencia a antibi\u00f3ticos, inclu\u00edndo os que poden dar resistencia a multif\u00e1rmacos.\nNo mar os bacteri\u00f3fagos son as entidades biol\u00f3xicas m\u00e1is abundante e parasitan as bacterias mari\u00f1as, principalmente cianobacterias, chegando a niveis de 250 mill\u00f3ns de bacteri\u00f3fagos por mililitro de auga de mar. As bacterias def\u00e9ndense producindo encimas (endonucleases de restrici\u00f3n) que destr\u00faen o ADN dos bacteri\u00f3fagos ou por unha interferencia de ARN que utiliza o sistema CRISPR, o cal lles d\u00e1 certa inmunidade adquirida \u00e1 infecci\u00f3n. As bacterias mari\u00f1as son fundamentais nos ciclos da materia nos ecosistemas da Terra, e os bacteri\u00f3fagos mari\u00f1os modulan estes ciclos no mar ao afectaren \u00e1 poboaci\u00f3n de bacterias. Por exemplo, infl\u00faen no ciclo do carbono ao controlaren as poboaci\u00f3ns de cianobacterias como \"Prochlorococcus\", que \u00e9 un importante produtor primario. Ademais, os fagos mari\u00f1os infl\u00faen no metabolismo e evoluci\u00f3n dos seus h\u00f3spedes, contribu\u00edndo o intercambio e incorporaci\u00f3n de xenes.\nBacteri\u00f3fagos modelo.\nOs seguintes bacteri\u00f3fagos foron amplamente estudados:"}
{"id": "152463", "revid": "56817", "url": "https://gl.wikipedia.org/wiki?curid=152463", "title": "Esponxa (produto)", "text": "A esponxa \u00e9 un obxecto que pode ser de orixe animal ou sint\u00e9tico. A s\u00faa estrutura porosa conf\u00edrelle unha forte capacidade de absorci\u00f3n, arredor de doce veces o seu tama\u00f1o en seco. Isto \u00e9 polo que se utiliza no \u00e1mbito da limpeza (para o ba\u00f1o, a louza...)."}
{"id": "152466", "revid": "89787", "url": "https://gl.wikipedia.org/wiki?curid=152466", "title": "Entroido de Santa Cruz de Tenerife", "text": "O Entroido de Santa Cruz de Tenerife \u00e9 un dos festivais m\u00e1is masivos e internacionais de Espa\u00f1a, xunto co de C\u00e1diz .\nHistoria e caracter\u00edsticas.\nO Entroido de Santa Cruz de Tenerife \u00e9 considerado o segundo m\u00e1is popular e co\u00f1ecido internacionalmente despois dos do R\u00edo de Xaneiro (Brasil). En realidade, a cidade de Santa Cruz de Tenerife est\u00e1 irmandada coa cidade do R\u00edo de Xaneiro, por esta raz\u00f3n.\nEn 1980, o 18 de xaneiro foi declarado como Festa de Interese Tur\u00edstico Internacional. Miles de persoas ve\u00f1en todos os d\u00edas \u00e1s r\u00faas para amosar os seus traxes e creaci\u00f3ns. Hai danzas de bandas locais, de ritmos caribe\u00f1os, m\u00fasica electr\u00f3nica. O m\u00e1is destacado do evento son a Gran Gala de elecci\u00f3n da Ra\u00ed\u00f1a do Entroido de Santa Cruz e os grandes desfiles de coches aleg\u00f3ricos que pasan polas principais avenidas da cidade."}
{"id": "152467", "revid": "1131", "url": "https://gl.wikipedia.org/wiki?curid=152467", "title": "Gata\u00f1al", "text": "O top\u00f3nimo galego Gata\u00f1al pode referirse a:"}
{"id": "152468", "revid": "1131", "url": "https://gl.wikipedia.org/wiki?curid=152468", "title": "Auditorio de Tenerife", "text": "O Auditorio de Tenerife \"Ad\u00e1n Mart\u00edn\" \u00e9 unha construci\u00f3n civil para eventos culturais, situada na Avenida da Constituci\u00f3n de Santa Cruz de Tenerife, nas Illas Canarias, \u00e1 beira do oc\u00e9ano Atl\u00e1ntico na zona sur do peirao da cidade.\nHistoria e caracter\u00edsticas.\nFoi dese\u00f1ado polo arquitecto Santiago Calatrava Valls. A construci\u00f3n comezou en 1997 e rematou en 2003, e foi inaugurado o 26 de setembro deste ano coa presenza de Filipe de Borb\u00f3n, Pr\u00edncipe de Asturias; tam\u00e9n foi visitado en 2005 polo expresidente dos EUA, Bill Clinton. O edificio ins\u00edrese nos principios da arquitectura modernista tard\u00eda do s\u00e9culo XX. A s\u00faa sala principal ten capacidade para 1.616 persoas.\nO seu perfil moderno fixo que o Cabido de Tenerife o considere un dos s\u00edmbolos m\u00e1is destacados da cidade de Santa Cruz e na illa de Tenerife. En marzo de 2008, o Servizo Postal emitiu seis selos para recoller as obras m\u00e1is emblem\u00e1ticas da arquitectura espa\u00f1ola e inclu\u00edu o auditorio debido \u00e1 s\u00faa singularidade. \u00c9 o edificio m\u00e1is moderno nas Illas Canarias e unha das atracci\u00f3ns de Tenerife."}
{"id": "152469", "revid": "1576", "url": "https://gl.wikipedia.org/wiki?curid=152469", "title": "New York Jets", "text": "Os New York Jets son un equipo profesional estadounidense de f\u00fatbol americano que xoga na National Football League (NFL) e ten a s\u00faa base na cidade de East Rutherford, no estado de Nova Jersey. As oficinas e as instalaci\u00f3ns deportivas da franqu\u00eda est\u00e1n situadas en Hofstra University, en Hempstead (Nova York) na illa de Long Island. O equipo est\u00e1 a constru\u00edr unhas novas instalaci\u00f3ns e oficinas en Florham Park (Nova Jersey).\nHistoria.\nA franqu\u00eda foi fundada en 1960 baixo o nome de \"New York Titans\", afili\u00e1ndose \u00e1 American Football League, na que competiu ata a s\u00faa fusi\u00f3n coa NFL. En 1963 foi comprada por Sonny Werblin, trocando o nome do equipo polo de Jets.\nFoi o primeiro equipe da AFL que derrotou a un equipo da NFL, os Baltimore Colts, actualmente Indianapolis Colts, na Super Bowl III por 16-7. O partido foi recordado porqu a pesar de que os Colts eran considerados os favoritos para ga\u00f1ar, o quarterback de Nova York Joe Namath, garantiu d\u00edas antes do encontro que o seu equipo ga\u00f1ar\u00eda. Namath foi elixido o NFL MVP daquel partido. O equipo non volveu disputar unha Super Bowl dende aquela."}
{"id": "152470", "revid": "6939", "url": "https://gl.wikipedia.org/wiki?curid=152470", "title": "Santiago Calatrava Valls", "text": ""}
{"id": "152471", "revid": "1131", "url": "https://gl.wikipedia.org/wiki?curid=152471", "title": "Balonm\u00e1n Cangas", "text": ""}
{"id": "152472", "revid": "23204", "url": "https://gl.wikipedia.org/wiki?curid=152472", "title": "David Oistrakh", "text": "David Fyodorovich Oistrakh, nado en Odesa o 30 de setembro de 1908 e finado en \u00c1msterdam o 24 de outubro de 1974, foi un virtuoso violinista ruso-ucra\u00edno, e un dos m\u00e1is consagrados o s\u00e9culo XX. Levou a cabo un gran n\u00famero de gravaci\u00f3ns e a el lle foron dedicadas varias pezas par viol\u00edn a cargo de compositores como Dmitrii Shostakovich."}
{"id": "152473", "revid": "12452", "url": "https://gl.wikipedia.org/wiki?curid=152473", "title": "Shostakovich", "text": ""}
{"id": "152476", "revid": "1410", "url": "https://gl.wikipedia.org/wiki?curid=152476", "title": "Washington Commanders", "text": "Os Washington Commanders, antes co\u00f1ecido como Washington Redskins, \u00e9 un equipo profesional estadounidense de f\u00fatbol americano da cidade de Landover (Maryland), que compite na National Football League.\nHistoria.\nA franqu\u00eda foi fundada en 1932 na cidade de Boston (Massachusetts) baixo o nome de Boston Braves durante o seu primeiro ano, troc\u00e1ndoo polo de Boston Redskins en 1933. Ao longo da s\u00faa historia ga\u00f1ou cinco t\u00edtulos de liga, os dous primeiros antes da fusi\u00f3n da AFL e a NFL (nos anos 1937 e 1942) e os outros tres xa coa aparici\u00f3n da Super Bowl nas edici\u00f3ns de 1982 (XVII), 1987 (XXII) e 1991 (XXVI)."}
{"id": "152477", "revid": "5863", "url": "https://gl.wikipedia.org/wiki?curid=152477", "title": "Non agardei por ningu\u00e9n", "text": "Non agardei por ningu\u00e9n \u00e9 a primeira novela de Ram\u00f3n de Valenzuela, publicada en 1957 en Buenos Aires por editorial Citania. A obra est\u00e1 estruturada como un diario sen datas, e con ela inaug\u00farase o tema da guerra civil na literatura galega. A trama da obra mostra un ton autobiogr\u00e1fico, feito habitual nas obras deste autor. O libro foi inclu\u00eddo na Biblioteca das Letras Galegas de Edici\u00f3ns Xerais de Galicia.\nTrama.\nTras o golpe de Estado do 18 de xullo de 1936, o protagonista -quen representa ao autor baixo o pseud\u00f3nimo de D. Gonzalo Ozores de Ulloa- foxe da represi\u00f3n pasando \u00e1 zona republicana."}
{"id": "152478", "revid": "1888", "url": "https://gl.wikipedia.org/wiki?curid=152478", "title": "Era tempo de apandar", "text": "Era tempo de apandar \u00e9 a segunda novela que publicou Ram\u00f3n de Valenzuela en 1980. Apareceu na Colecci\u00f3n Arealonga. Nela continua co ton autobiogr\u00e1fico que xa introduciu en \"Non agardei por ningu\u00e9n\" e pode lerse como unha continuaci\u00f3n desta.\nArgumento.\nTras a guerra civil, o seu protagonista, un militante galeguista, ex\u00edliase en Francia e durante a segunda guerra mundial a Gestapo dev\u00f3lveo \u00e1s autoridades da Espa\u00f1a franquista."}
{"id": "152480", "revid": "785", "url": "https://gl.wikipedia.org/wiki?curid=152480", "title": "Maci\u00f1eiras", "text": "O top\u00f3nimo galego Maci\u00f1eiras pode referirse a:"}
{"id": "152482", "revid": "98629", "url": "https://gl.wikipedia.org/wiki?curid=152482", "title": "Mundial de F\u00fatbol de 1982", "text": "A Copa Mundial da FIFA Espa\u00f1a 1982 foi a duod\u00e9cima edici\u00f3n do Campionato Mundial de f\u00fatbol de selecci\u00f3ns. O torneo comezou o 13 de xu\u00f1o no Camp Nou de Barcelona, co encontro entre as selecci\u00f3ns da e de , e finalizou o 11 de xullo no Estadio Santiago Bernab\u00e9u de Madrid. O Mundial de F\u00fatbol de 1982 foi a culminaci\u00f3n dunha fase de clasificaci\u00f3n que comezou o 26 de marzo de 1980 involucrando a 109 selecci\u00f3ns de 6 confederaci\u00f3ns.\nO campionato contou por vez primeira coa participaci\u00f3n de 24 selecci\u00f3ns nacionais, ampliando o n\u00famero de participantes por cada confederaci\u00f3n. De feito, esta edici\u00f3n foi a primeira da historia en contar con participantes de todos os continentes. Para dar cabida a este novo n\u00famero de equipos, fix\u00e9ronse mudanzas no sistema de competici\u00f3n: houbo un formato con d\u00faas ligui\u00f1as e fase final. Por\u00e9n, este formato s\u00f3 foi utilizado nesta edici\u00f3n. O comit\u00e9 organizador habilitou un total de 17 estadios en 14 sedes. A campioa do torneo foi a selecci\u00f3n de , a cal conseguiu derrotar na final \u00e1 selecci\u00f3n da por 3\u22121 na final. Italia con este t\u00edtulo, o terceiro na s\u00faa historia despois dos de 1934 e 1938, igualou naquela altura ao tam\u00e9n tricampi\u00f3n Brasil. Dentro da selecci\u00f3n italiana destacou o dianteiro Paolo Rossi, o cal foi o m\u00e1ximo goleador do torneo con seis tantos.\nAlg\u00fans dos momentos m\u00e1is destacados desta edici\u00f3n foron o xogo entre Italia e o da segunda fase disputado no Estadio de Sarri\u00e0 de Barcelona; a semifinal entre e Alema\u00f1a Federal, a cal foi a primeira da historia que se tivo que resolver co lanzamento de penaltis; a irrupci\u00f3n do irm\u00e1n do emir de Kuwait na metade dun xogo; a goleada por 10\u22121 de ao e o resultado pactado entre Alema\u00f1a Federal e Austria que clasificaba a ambos para la segunda rolda, xogo a partir do cal a FIFA tivo que introducir horarios unificados na \u00faltima xornada da fase de grupos.\nAntecedentes.\nEsta foi a primeira ocasi\u00f3n que o n\u00famero de equipos participantes aumentou, xa que a FIFA nun congreso realizado tempo antes da Copa Mundial de 1978 admitiu no torneo a 24 selecci\u00f3ns nacionais.\nCoas novas regras tam\u00e9n cambiaba o sistema de clasificaci\u00f3n: outorg\u00e1ronse trece prazas a Europa, tres a Suram\u00e9rica, d\u00faas a Am\u00e9rica de Norte/Am\u00e9rica Central, d\u00faas a \u00c1frica e d\u00faas a Asia/Ocean\u00eda, ademais das prazas por pa\u00eds organizador, outorgada a Espa\u00f1a, e por campi\u00f3n defensor, outorgada a Arxentina.\nO torneo sufriu, ademais, un cambio de formato debido aos novos pa\u00edses inclu\u00eddos. Nesta edici\u00f3n dividiuse o torneo en tres fases: unha primeira fase ou rolda conformada por seis grupos de catro selecci\u00f3ns cada un, onde os dous primeiros de cada grupo clasif\u00edcanse \u00e1 segunda fase. Esta segunda fase estaba composta por catro grupos de tres equipos cada un, onde o primeiro de cada un pasa a unha terceiro fase de eliminaci\u00f3n directa, composta por semifinal e final.\nClasificaci\u00f3n.\nComo pa\u00eds organizador, Espa\u00f1a clasificouse automaticamente ao torneo, as\u00ed como Arxentina por ser a vixente campioa do Mundial tras ga\u00f1ar en 1978.\nLista de participantes.\nAs seguintes 24 selecci\u00f3ns clasific\u00e1ronse para a fase final.\nNesta Copa do Mundo produciuse o debut de cinco selecci\u00f3ns, que ata ent\u00f3n nunca se clasificaron para a fase final. Estas cinco son as seguintes: Alxeria, o Camer\u00fan, Honduras, Kuwait (\u00fanica vez na historia que chegou \u00e1 fase final) e Nova Zelandia.\nSedes.\nO Mundial de F\u00fatbol de 1982 foi o mundial disputado nun s\u00f3 pa\u00eds co maior n\u00famero de cidades sede (14), as\u00ed como o maior n\u00famero de estadios (17).\nMascota e bal\u00f3n oficiais.\nO mundial tivo como mascota a \"Naranjito\". O personaxe representaba unha laranxa, froito t\u00edpico da zona de Valencia e Andaluc\u00eda, vestida co uniforme da selecci\u00f3n de f\u00fatbol de Espa\u00f1a e cun bal\u00f3n de f\u00fatbol debaixo do brazo esquerdo.\nA pelota oficial foi a Adidas Tango Espa\u00f1a. O dese\u00f1o non variaba moito da \"Tango\" do Mundial da Arxentina de 1978, ambas usaban como material o coiro, pero este modelo tra\u00eda costuras impermeables que reduc\u00edan a absorci\u00f3n de auga en caso de choivas."}
{"id": "152486", "revid": "5863", "url": "https://gl.wikipedia.org/wiki?curid=152486", "title": "Movistar Plus+", "text": "Movistar Plus+ (anteriormente \"Movistar+\") \u00e9 o nome comercial da televisi\u00f3n dixital interactiva que ofrece Movistar. Para a distribuci\u00f3n, util\u00edzase a tecnolox\u00eda IPTV de transmisi\u00f3n de televisi\u00f3n sobre redes IP.\nHistoria e caracter\u00edsticas.\nEste servizo non s\u00f3 opera en Espa\u00f1a, sen\u00f3n que dende mediados de 2007 opera tam\u00e9n en Chile e comercial\u00edzase como un complemento aos actuais servizos que \"Movistar Chile\" ofrece mediante a s\u00faa plataforma de sat\u00e9lite. Este servizo tam\u00e9n est\u00e1 en fase de probas na Arxentina.\nA oferta b\u00e1sica consta de 65 canles de televisi\u00f3n e 15 canles de son con emisi\u00f3n en aberto.\nAdemais, en modalidade de pago por visi\u00f3n, ofr\u00e9cense distintos eventos deportivos e pel\u00edculas de estrea. Estas \u00faltimas ofr\u00e9cense na modalidade de v\u00eddeo baixo demanda. Tam\u00e9n se ofrecen series, noticias, documentais e videoclips.\nO 7 de maio de 2013, Telef\u00f3nica modificou o seu servizo de televisi\u00f3n de pago, que pasou a chamarse Movistar TV, xubilando a marca Imagenio."}
{"id": "152487", "revid": "17467", "url": "https://gl.wikipedia.org/wiki?curid=152487", "title": "Copa Mundial de F\u00fatbol de 1982", "text": ""}
{"id": "152488", "revid": "5863", "url": "https://gl.wikipedia.org/wiki?curid=152488", "title": "Val Mi\u00f1or TV", "text": "Valmi\u00f1or TV \u00e9 unha p\u00e1xina web que alberga v\u00eddeos propios dedicados \u00e1 promoci\u00f3n e o turismo do Val Mi\u00f1or. Conta tam\u00e9n con espazos en plataformas como Metacafe, Dailymotion, Vimeo, Sevenload e YouTube."}
{"id": "152490", "revid": "89787", "url": "https://gl.wikipedia.org/wiki?curid=152490", "title": "Metacafe", "text": "Metacafe \u00e9 un sitio web para compartir v\u00eddeos dixitais en internet.\nCaracter\u00edsticas.\nMetacafe ofrece v\u00eddeos xerados polo usuario, v\u00eddeos de humor, v\u00eddeos de internet e anuncios virais as\u00ed como deportes e noticias relacionadas. Algunhas das outras caracter\u00edsticas no sitio incl\u00faen xogos en flash e clips de son."}
{"id": "152491", "revid": "839", "url": "https://gl.wikipedia.org/wiki?curid=152491", "title": "Cucha Independentista Aragonesa", "text": ""}
{"id": "152494", "revid": "56817", "url": "https://gl.wikipedia.org/wiki?curid=152494", "title": "Dailymotion", "text": "Dailymotion \u00e9 un servidor de v\u00eddeos en Internet, con sede en Par\u00eds, Francia. O seu dominio foi rexistrado un mes despois que o de YouTube."}
{"id": "152495", "revid": "1888", "url": "https://gl.wikipedia.org/wiki?curid=152495", "title": "Eugenio L\u00f3pez Aydillo", "text": "Eugenio L\u00f3pez Aydillo, nado en Ourense en 1888 e finado en Oviedo o 8 de decembro de 1965, foi un xornalista e escritor galego.\nTraxectoria.\nNado en Ourense, dende moi novo alternou os estudos co traballo xornal\u00edstico. En 1907 comezou a s\u00faa actividade con Solidaridad Gallega e posteriormente participou con Alfonso Alcal\u00e1 Mart\u00edn no proxecto de editar en Madrid o semanario \"Galicia Espa\u00f1ola\" en marzo de 1908, que finalmente non viu a luz; colaborou con xornais madrile\u00f1os como \"Heraldo de Madrid\", \"La Iberia\" e \"El Gran Buf\u00f3n\". Dirixiu o xornal \"El Mi\u00f1o\" e fundou e dirixiu o quincenario \"Mi Tierra\". Participou no Manifesto de Ourense (1912) con Basilio \u00c1lvarez, Jos\u00e9 Rodr\u00edguez Pav\u00f3n e Ram\u00f3n Fern\u00e1ndez Mato.\nEn 1913 trasladouse a Madrid para estudar Filosof\u00eda e Letras. En 1917 f\u00edxose cargo da c\u00e1tedra de Historia da Universidade de Valladolid. Seguiu colaborando na prensa convert\u00e9ndose en director de \"Acci\u00f3n Gallega\", escribindo en \"Vida Gallega\", \"La Voz de Galicia\", \"Estudios Gallegos\", \"Suevia\" e sendo correspondente de \"Ideas\".\nDurante a Rep\u00fablica participou no inicio da actividade xornal\u00edstica de \"El Pa\u00eds\", colaborou en \"Faro de Vigo\" e \"El Eco de Santiago\" e impartiu a \u00fanica das conferencias do ciclo de actividades que ti\u00f1a prevista a Asociaci\u00f3n de Escritores de Galicia o 16 de xullo de 1936.\nFuncionario de Facenda, no franquismo foi xefe da Delegaci\u00f3n de Facenda de Oviedo e colaborou en \"La Regi\u00f3n\"."}
{"id": "152496", "revid": "1131", "url": "https://gl.wikipedia.org/wiki?curid=152496", "title": "Vimeo", "text": "Vimeo \u00e9 unha rede social de Internet baseada en v\u00eddeos, lanzada en novembro de 2004 pola compa\u00f1\u00eda InterActiveCorp (IAC).\nO sitio permite compartir e almacenar v\u00eddeos dixitais para que os usuarios comenten na p\u00e1xina de cada un deles. Os usuarios deben estar rexistrados para subir v\u00eddeos, crear os seus perf\u00eds, cargar avatares, comentar e armar listas de favoritos."}
{"id": "152504", "revid": "22570", "url": "https://gl.wikipedia.org/wiki?curid=152504", "title": "Cucha Independentista", "text": "Cucha Independentista (en aragon\u00e9s \"Esquerda Independentista\") \u00e9 un colectivo de militantes de organizaci\u00f3ns pol\u00edticas, sociais, sindicais, ecoloxistas, culturais e estudant\u00eds de Arag\u00f3n. Os seus membros son activos nos movementos sociais, e son de ideolox\u00eda independentista, socialista e feminista."}
{"id": "152508", "revid": "56817", "url": "https://gl.wikipedia.org/wiki?curid=152508", "title": "Julio Fern\u00e1ndez Rodr\u00edguez", "text": "Julio Fern\u00e1ndez Rodr\u00edguez, nado en Cereixido (A Fonsagrada) o 26 de xullo de 1947, \u00e9 un produtor cinematogr\u00e1fico galego, residente en Barcelona desde finais da d\u00e9cada de 1960.\nTraxectoria.\n\u00c9 o presidente de Filmax Entertainment, un dos art\u00edfices da nova etapa da industria audiovisual en Espa\u00f1a, dedic\u00e1ndose \u00e1 creaci\u00f3n, produci\u00f3n, distribuci\u00f3n e exhibici\u00f3n de contidos de ficci\u00f3n e animaci\u00f3n. Desenvolveu un selo cinematogr\u00e1fico propio de x\u00e9nero fant\u00e1stico (Fantastic Factory), e \u00e9 propietaria da empresa galega Bren Entertainment.\n\u00c9 membro da Academia das Artes e das Ciencias Cinematogr\u00e1ficas de Espa\u00f1a, vicepresidente da Federaci\u00f3n de Asociaci\u00f3ns de Produtores Audiovisuais Espa\u00f1ois, conselleiro da xunta directiva da Entidade de Xesti\u00f3n de Dereitos dos Produtores Audiovisuais, patrono da fundaci\u00f3n privada Escola Superior de Cinema i Audiovisual de Catalunya da Universitat de Barcelona e presidente da Asociaci\u00f3n de Empresarios Galegos de Catalu\u00f1a.\nEn febreiro de 2008 foi acusado pola Fiscal\u00eda de Catalu\u00f1a de ocultaci\u00f3n de bens e apropiaci\u00f3n indebida por descapitalizar a compa\u00f1\u00eda Ivex Films."}
{"id": "152509", "revid": "1131", "url": "https://gl.wikipedia.org/wiki?curid=152509", "title": "Fornos", "text": "O top\u00f3nimo galego e portugu\u00e9s Fornos pode referirse a:"}
{"id": "152511", "revid": "56817", "url": "https://gl.wikipedia.org/wiki?curid=152511", "title": "A Cerca", "text": "O top\u00f3nimo galego A Cerca pode referirse a:"}
{"id": "152512", "revid": "23204", "url": "https://gl.wikipedia.org/wiki?curid=152512", "title": "Bren Entertainment", "text": "Bren Entertainment S.A. \u00e9 unha empresa galega de creaci\u00f3n audiovisual, con sede en Santiago de Compostela. Forma parte do grupo Filmax Entertainment, dedicado \u00e1 creaci\u00f3n, produci\u00f3n, posproduci\u00f3n, distribuci\u00f3n e exhibici\u00f3n de contidos audiovisuais para a industria do entretemento.\nHistoria.\nBren Entertainment foi fundada no ano 2000 como estudo de animaci\u00f3n CGI. A s\u00faa actividade abarca todos os procesos de produci\u00f3n CGI, aplicados tanto \u00e1 animaci\u00f3n como \u00e1 integraci\u00f3n con imaxe real. Desde 2006 ded\u00edcase tam\u00e9n \u00e1 produci\u00f3n de documentais (tanto de creaci\u00f3n como sociais) e ficci\u00f3n televisiva.\nColleitou 5 premios Goya."}
{"id": "152513", "revid": "1131", "url": "https://gl.wikipedia.org/wiki?curid=152513", "title": "A Boca", "text": ""}
{"id": "152514", "revid": "1131", "url": "https://gl.wikipedia.org/wiki?curid=152514", "title": "Stade Tourbillon", "text": "O Stade Tourbillon \u00e9 un estadio multi\u00fasos de Sion, Su\u00edza. Actualmente \u00fasase para f\u00fatbol e serve de local\u00eda para o FC Sion e ten capacidade para 19.600 espectadores."}
{"id": "152515", "revid": "1131", "url": "https://gl.wikipedia.org/wiki?curid=152515", "title": "Area (hom\u00f3nimos)", "text": "Area p\u00f3dese referir a:\nToponimia.\nO top\u00f3nimo Area pode referirse a:"}
{"id": "152516", "revid": "56817", "url": "https://gl.wikipedia.org/wiki?curid=152516", "title": "O Airado", "text": "O top\u00f3nimo O Airado pode referirse a diversos lugares de Galicia:"}
{"id": "152517", "revid": "85894", "url": "https://gl.wikipedia.org/wiki?curid=152517", "title": "Barreiros, A Pedra, Cari\u00f1o", "text": "Barreiros \u00e9 un lugar da parroquia da Pedra no concello Coru\u00f1\u00e9s de Cari\u00f1o na comarca do Ortegal. Ti\u00f1a 23 habitantes no ano 2008 segundo datos do Instituto Galego de Estat\u00edstica dos cales eran 11 homes e 12 mulleres, o que sup\u00f3n un aumento con relaci\u00f3n ao ano 1999 cando ti\u00f1a 16 habitantes."}
{"id": "152518", "revid": "2338", "url": "https://gl.wikipedia.org/wiki?curid=152518", "title": "As Ca\u00f1otas, A Pedra, Cari\u00f1o", "text": "As Ca\u00f1otas \u00e9 un lugar da parroquia da Pedra no concello Coru\u00f1\u00e9s de Cari\u00f1o na comarca do Ortegal. Ti\u00f1a 15 habitantes no ano 2008 segundo datos do Instituto Galego de Estat\u00edstica dos cales eran 7 homes e 8 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 21 habitantes."}
{"id": "152519", "revid": "98629", "url": "https://gl.wikipedia.org/wiki?curid=152519", "title": "Festival Interc\u00e9ltico do Morrazo", "text": "O Festival Interc\u00e9ltico do Morrazo \u00e9 un festival de m\u00fasica folk que ten lugar desde 1985 en Moa\u00f1a no mes de agosto. Busca promocionar o folclore tradicional e as novas tendencias nacidas neste x\u00e9nero. En 2003 a Uni\u00f3n Europea considerouno de Interese Comunitario, e o Ministerio de Cultura de Espa\u00f1a considerouno de Interese Cultural.\nHistoria.\nPrimeira etapa.\nA primeira edici\u00f3n, co nome de I festival Nocturno Celta do Morrazo, tivo lugar o 15 de agosto de 1985, organizado pola escola de gaitas Semente Nova de Moa\u00f1a. O obxectivo, amais de dar a co\u00f1ecer a actividade da escola de gaitas, era financiar unha viaxe a Breta\u00f1a para asistir ao Festival Interc\u00e9ltico de Lorient. Nesa ocasi\u00f3n, amais dos organizadores, actuaron Ricardo Portela, Lembranzas Galegas, Muxicas, Vai de Roda e Milladoiro. Dada a boa acollida do p\u00fablico, decidiuse organizar unha nova edici\u00f3n.\nA escola de gaitas Semente Nova seguiu organizando o festival durante un tempo, e a duraci\u00f3n do mesmo limit\u00e1base a unha fin de semana, program\u00e1ndose concertos de m\u00fasica tradicional con algunha introduci\u00f3n de novas tendencias.\nSegunda etapa.\nO concello de Moa\u00f1a f\u00edxose cargo da organizaci\u00f3n do festival e ampliou a duraci\u00f3n do mesmo at\u00e9 10 d\u00edas. Xunto \u00e1s actuaci\u00f3ns musicais, que ampliaron a s\u00faa tem\u00e1tica, organiz\u00e1ronse outras actividades (teatro, exposici\u00f3ns, obradoiros, artesan\u00eda...).\nNesta etapa a organizaci\u00f3n contou co apoio econ\u00f3mico da Xunta de Galicia e a Deputaci\u00f3n de Pontevedra, pero a partir de 1993 comezouse a reducir a financiamento, co que o festival comezou a languidecer at\u00e9 que o concello decidiu subcontratar a organizaci\u00f3n do festival a empresas privadas. At\u00e9 ent\u00f3n os actos foran gratu\u00edtos e en espazos abertos, pero a xesti\u00f3n privada levou alg\u00fans eventos a espazos pechados con acceso previo pago.\nTerceira etapa.\nEn 1995 o concello retomou a organizaci\u00f3n, volvendo aos 3 d\u00edas de duraci\u00f3n. Desde o ano 2001 cel\u00e9brase unha feira de artesan\u00eda que completa as actuaci\u00f3ns musicais."}
{"id": "152520", "revid": "85894", "url": "https://gl.wikipedia.org/wiki?curid=152520", "title": "Figueiroa, A Pedra, Cari\u00f1o", "text": "Figueiroa \u00e9 un lugar da parroquia da Pedra no concello Coru\u00f1\u00e9s de Cari\u00f1o na comarca do Ortegal. Ti\u00f1a 107 habitantes no ano 2008 segundo datos do Instituto Galego de Estat\u00edstica dos cales eran 56 homes e 51 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 129 habitantes."}
{"id": "152521", "revid": "85894", "url": "https://gl.wikipedia.org/wiki?curid=152521", "title": "Fontao, A Pedra, Cari\u00f1o", "text": "Fontao \u00e9 un lugar da parroquia da Pedra no concello Coru\u00f1\u00e9s de Cari\u00f1o na comarca do Ortegal. Ti\u00f1a 34 habitantes no ano 2008 segundo datos do Instituto Galego de Estat\u00edstica dos cales eran 13 homes e 21 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 40 habitantes."}
{"id": "152522", "revid": "85894", "url": "https://gl.wikipedia.org/wiki?curid=152522", "title": "Reboredo, A Pedra, Cari\u00f1o", "text": "Reboredo \u00e9 un lugar da parroquia da Pedra no concello Coru\u00f1\u00e9s de Cari\u00f1o na comarca do Ortegal. Ti\u00f1a 2 habitantes no ano 2008 segundo datos do Instituto Galego de Estat\u00edstica dos cales eran 1 home e 1 muller, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 8 habitantes."}
{"id": "152523", "revid": "22570", "url": "https://gl.wikipedia.org/wiki?curid=152523", "title": "Sagr\u00f3n, A Pedra, Cari\u00f1o", "text": "Sagr\u00f3n \u00e9 un lugar da parroquia da Pedra no concello Coru\u00f1\u00e9s de Cari\u00f1o na comarca do Ortegal. Ti\u00f1a 137 habitantes no ano 2008 segundo datos do Instituto Galego de Estat\u00edstica dos cales eran 71 homes e 66 mulleres, o que sup\u00f3n un aumento con relaci\u00f3n ao ano 1999 cando ti\u00f1a 120 habitantes."}
{"id": "152524", "revid": "22570", "url": "https://gl.wikipedia.org/wiki?curid=152524", "title": "Murela, A Pedra, Cari\u00f1o", "text": "Murela \u00e9 un lugar da parroquia da Pedra no concello Coru\u00f1\u00e9s de Cari\u00f1o na comarca do Ortegal. Ti\u00f1a 49 habitantes no ano 2008 segundo datos do Instituto Galego de Estat\u00edstica dos cales eran 30 homes e 19 mulleres, o que non sup\u00f3n ning\u00fan cambio con relaci\u00f3n ao ano 1999 cando contaba cos mesmos habitantes."}
{"id": "152526", "revid": "1131", "url": "https://gl.wikipedia.org/wiki?curid=152526", "title": "Eloy Maquieira", "text": "Eloy Maquieira Fern\u00e1ndez, nado en Pontevedra en 1901 e finado o 19 de abril de 1944, foi un arquitecto galego, que desenvolveu a s\u00faa obra principalmente en Lugo.\nTraxectoria.\nFoi o terceiro dos cinco fillos do farmac\u00e9utico Sebasti\u00e1n Maquieira e da comercial Joaquina Fern\u00e1ndez Cabanillas. Logo de estudar Bacharelato matriculouse na Escola T\u00e9cnica Superior de Arquitectura de Madrid. Al\u00ed recibiu a influencia das novas tendencias da arquitectura moderna, estendidas por Europa despois da Primeira guerra mundial. Daquela estaba en voga o movemento Bauhaus, fundado en 1919 por Walter Gropius en Alema\u00f1a, que buscaba a combinaci\u00f3n entre a arquitectura da arte e a t\u00e9cnica para conseguir un atractivo e moderno dese\u00f1o, funcional e est\u00e9tico. Le Corbusier visitou Madrid para dar unha conferencia na Residencia de Estudiantes sobre a Nova Arquitectura. En 1929 Eloy Maquieira visitou o Pavill\u00f3n Alem\u00e1n que Mies van der Rohe dese\u00f1ara para a Exposici\u00f3n Internacional de Barcelona de 1929.\nEn Lugo.\nEn 1923 Eloy Maquieira chegou a Lugo, e en 1927 ga\u00f1ou a praza de arquitecto municipal. Naquel momento a cidade ti\u00f1a uns 30.000 habitantes, que depend\u00edan fundamentalmente da agricultura e o comercio. A cidade mant\u00ed\u00f1ase agrupada en torno \u00e1 muralla romana, que conti\u00f1a o centro hist\u00f3rico cunha mestura de construci\u00f3ns tradicionais e certo desenvolvemento urbano do s\u00e9culo XIX pouco notable. Eloy Maquieira comezou a s\u00faa carreira constru\u00edndo casas para a burgues\u00eda, tanto na cidade como no campo, pero o seu cometido oficial era dese\u00f1ar e supervisar a construci\u00f3n de novos edificios p\u00fablicos. O seu estilo combinaba fachadas lisas con esquinas curvadas, cun resultado harm\u00f3nico e funcional, empregando todas as tecnolox\u00edas innovadoras.\nEn 1935 casou con Carmen Quiroga, coa que tivo cinco fillos, dos que sobreviviron tres: Ana Mar\u00eda, Lu\u00eds e Carmen. En 1941 mercou unha vella granxa en Conturiz (na parroquia de Santo Andr\u00e9 de Castro), cunha leira dunhas tres hect\u00e1reas, rodeada dun alto muro de pedra. reformou a granxa tradicional galega, onde os animais ocupaban a corte na planta baixa e a xente viv\u00eda enriba, nunha elegante casa de campo con amplos sal\u00f3ns na planta baixa, seis grandes dormitorios con catro cuartos de ba\u00f1o, m\u00e1is a zona do servizo. Reuniu todo arredor dun luminoso \"hall\" central, coa escaleira principal e a balaustrada de casti\u00f1eiro rodeando o corredor do primeiro piso. O teito era acristalado, dando gran claridade ao interior. Separados por un patio estaban os edificios dedicados \u00e1s cortes, celeiros e a vivenda dos traballadores. No xard\u00edn hab\u00eda un magnolio, nogueiras e eucaliptos. Un paseo bordeado por flores conduc\u00eda cara a prados rodeados de froiteiras, e baixo un arco de casti\u00f1eiros centenarios cheg\u00e1base \u00e1 estrada. Hoxe en d\u00eda, denom\u00ednase Finca A Fortaleza e pertence a Torrre de N\u00fa\u00f1ez.\nFinou por mor dunha septicemia. Debido \u00e1 Segunda guerra mundial non puido conseguir os antibi\u00f3ticos que lle poder\u00edan salvar a vida. Malia que o m\u00e9dico Francisco S\u00e1nchez Cant\u00f3n conseguiu alg\u00fan frasco a trav\u00e9s dalgunha embaixada, non foi dabondo."}
{"id": "152527", "revid": "1131", "url": "https://gl.wikipedia.org/wiki?curid=152527", "title": "Eloy Maquieira Fern\u00e1ndez", "text": ""}
{"id": "152528", "revid": "85894", "url": "https://gl.wikipedia.org/wiki?curid=152528", "title": "O Lourido, A Pedra, Cari\u00f1o", "text": "O Lourido \u00e9 un lugar da parroquia da Pedra no concello Coru\u00f1\u00e9s de Cari\u00f1o na comarca do Ortegal. Ti\u00f1a 10 habitantes no ano 2008 segundo datos do Instituto Galego de Estat\u00edstica dos cales eran 7 homes e 3 mulleres, o que non sup\u00f3n ning\u00fan cambio con relaci\u00f3n ao ano 1999 cando contaba cos mesmos habitantes."}
{"id": "152529", "revid": "85894", "url": "https://gl.wikipedia.org/wiki?curid=152529", "title": "O Pousadoiro, A Pedra, Cari\u00f1o", "text": "O Pousadoiro \u00e9 un lugar da parroquia da Pedra no concello Coru\u00f1\u00e9s de Cari\u00f1o na comarca do Ortegal. Ti\u00f1a 3 habitantes no ano 2008 segundo datos do Instituto Galego de Estat\u00edstica dos cales eran 2 homes e 1 muller, o que sup\u00f3n un aumento con relaci\u00f3n ao ano 1999 cando ti\u00f1a 1 habitante."}
{"id": "152530", "revid": "85894", "url": "https://gl.wikipedia.org/wiki?curid=152530", "title": "O Castro, A Pedra, Cari\u00f1o", "text": "O Castro \u00e9 un lugar da parroquia da Pedra no concello Coru\u00f1\u00e9s de Cari\u00f1o na comarca do Ortegal. Ti\u00f1a 2 habitantes no ano 2008 segundo datos do Instituto Galego de Estat\u00edstica ques eran 2 mulleres, o que sup\u00f3n un aumento con relaci\u00f3n ao ano 1999 cando non ti\u00f1a habitantes."}
{"id": "152531", "revid": "2338", "url": "https://gl.wikipedia.org/wiki?curid=152531", "title": "O Castelo, A Pedra, Cari\u00f1o", "text": "O Castelo \u00e9 un lugar da parroquia da Pedra no concello Coru\u00f1\u00e9s de Cari\u00f1o na comarca do Ortegal. Non ti\u00f1a habitantes no ano 2008 segundo datos do Instituto Galego de Estat\u00edstica, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 1 habitante."}
{"id": "152532", "revid": "85894", "url": "https://gl.wikipedia.org/wiki?curid=152532", "title": "Figueiras, A Pedra, Cari\u00f1o", "text": "Figueiras \u00e9 un lugar da parroquia da Pedra no concello Coru\u00f1\u00e9s de Cari\u00f1o na comarca do Ortegal. Ti\u00f1a 1 habitante no ano 2008 segundo datos do Instituto Galego de Estat\u00edstica que era 1 muller, o que non sup\u00f3n ning\u00fan cambio con relaci\u00f3n ao ano 1999 cando contaba cos mesmos habitantes."}
