{"id": "201573", "revid": "89787", "url": "https://gl.wikipedia.org/wiki?curid=201573", "title": "Inhibina", "text": "A inhibina ou folistatina \u00e9 unha hormona proteica que xoga un papel fundamental na menstruaci\u00f3n. Durante o ciclo menstrual, nos ovarios das mulleres inician o seu desenvolvemento regularmente unha ou d\u00faas decenas de fol\u00edculos primordiais e a inhibina ten a funci\u00f3n de deter o crecemento de todos eles ag\u00e1s un, que ser\u00e1 o fol\u00edculo preovulatorio que liberar\u00e1 un \u00f3vulo durante o ciclo menstrual. A inhibina, que \u00e9 abondosa nos fol\u00edculos m\u00e1is pequenos, contrib\u00fae a deter a s\u00edntese e secreci\u00f3n pola hip\u00f3fise ou pituitaria da hormona estimulante dos fol\u00edculos (FSH), que \u00e9 esencial no ciclo menstrual.\nF\u00f3rmase na hip\u00f3fise e enc\u00f3ntrase tam\u00e9n no l\u00edquido folicular dos fol\u00edculos ov\u00e1ricos. Cando unha muller est\u00e1 embarazada produce tam\u00e9n inhibina na placenta. Non se sintetiza homoxeneamente ao longo do tempo sen\u00f3n en forma de pulsos, en certos momentos do ciclo ov\u00e1rico. En xeral a cantidade de inhibina no sangue var\u00eda de maneira similar \u00e1 de estr\u00f3xenos. Deste modo, a inhibina A segr\u00e9gase a metade da fase l\u00fatea do ciclo ov\u00e1rico, \u00e9 dicir, unha semana despois da ovulaci\u00f3n, entanto que a inhibina B se segrega d\u00faas veces, unha na ovulaci\u00f3n e outra ao inicio da fase folicular do ciclo ov\u00e1rico, aproximadamente durante unha semana desde que se ten a menstruaci\u00f3n cada mes. A inhibina dimin\u00fae drasticamente no corpo da muller a partir da menopausa.\nOs homes producen hormonas similares \u00e1 inhibina no seu aparato reprodutor.\nA inhibina regula o ciclo menstrual conxuntamente coa activina, unha hormona proteica moi relacionada con ela e con estrutura qu\u00edmica parecida (unha das subunidades \u00e9 igual). A inhibina e a activina te\u00f1en efectos opostos.\nEstrutura qu\u00edmica.\nA inhibina \u00e9 unha glicoprote\u00edna. Tr\u00e1tase dun d\u00edmero composto por d\u00faas subunidades: alfa e beta, unidas por unha ponte disulfuro.\nA inhibina A e a inhibina B comparten unha mesma subunidade alfa, pero a beta \u00e9 diferente (beta A e beta B, respectivamente). A semellanza entre as d\u00faas subunidades beta A e B \u00e9 dun 65% aproximadamente . As unidades alfa e beta te\u00f1en tam\u00e9n bastante homolox\u00eda e comparten aproximadamente o 25% da s\u00faa secuencia de amino\u00e1cidos. A inhibina pertence \u00e1 superfamilia das prote\u00ednas TGF-\u03b2, \u00e1 que tam\u00e9n pertencen a activina, a hormona antim\u00fclleriana, a prote\u00edna morfoxen\u00e9tica \u00f3sea, e o factor de diferenciaci\u00f3n do crecemento.\nNa t\u00e1boa m\u00f3strase a composici\u00f3n dos complexos de inhibina m\u00e1is com\u00fans:\nFunci\u00f3ns.\nTanto en machos coma en femias a inhibina inhibe a produci\u00f3n de hormona estimulante dos fol\u00edculos (FSH) da hip\u00f3fise e da hormona liberadora da gonadotropina (GnRH) do hipot\u00e1lamo. Por\u00e9n, o mecanismo difire entre os x\u00e9neros:\nNas femias.\nA inhibina prod\u00facese nos ovarios, hip\u00f3fise (ou pituitaria), e placenta e outros \u00f3rganos.\nNas mulleres, a FSH estimula a secreci\u00f3n ov\u00e1rica de inhibina nas c\u00e9lulas da granulosa dos fol\u00edculos ov\u00e1ricos. \u00c1 s\u00faa vez a inhibina suprime a produci\u00f3n de FSH.\nA secreci\u00f3n de inhibina dimin\u00fae por efecto da hormona liberadora da gonadotropina (GnRH), e \u00e9 potenciada polo factor de crecemento 1 similar \u00e1 insulina (IGF-1).\nNos machos.\nSecr\u00e9tana as c\u00e9lulas de Sertoli dos t\u00fabulos semin\u00edferos dos test\u00edculos . Os andr\u00f3xenos estimulan a produci\u00f3n de inhibina; esta prote\u00edna pode tam\u00e9n contribu\u00edr a regular localmente a espermatox\u00e9nese.\nMecanismo de acci\u00f3n.\nNon se comprende a\u00ednda ben o mecanismo de acci\u00f3n da inhibina, pero pode implicar a competencia coa activina (a hormona que se op\u00f3n a ela) para unirse aos receptores da activina e/ou unirse a receptores espec\u00edficos da inhibina.\nImportancia cl\u00ednica.\nA cuantificaci\u00f3n da inhibina A \u00e9 parte da chamada \"proba cu\u00e1drupla\" prenatal que pode realizarse durante o embarazo \u00e1s 16-18 semanas de xestaci\u00f3n. Esta proba mide catro hormonas: beta-hCG, AFP, estriol e inhibina. Unha cantidade elevada de inhibina A (xunto cun incremento de beta-hCG, diminuci\u00f3n de alfa-fetoprote\u00edna (AFP), e diminuci\u00f3n de estriol) suxire unha s\u00edndrome de Down no feto. Cando se ten unha \"proba cu\u00e1drupla\" con resultados anormais deben facerse m\u00e1is probas complementarias.\nTam\u00e9n se ten usado como marcador para o c\u00e1ncer de ovario.\nA inhibina B pode utilizarse como marcador da espermatox\u00e9nese en exames da infertilidade masculina. O nivel medio s\u00e9rico de inhibina B \u00e9 significativamente maior nos homes f\u00e9rtiles (aproximadamente 140 pg/mL) ca nos inf\u00e9rtiles (aproximadamente 80 pg/mL). Nos homes con azoospermia, unha proba positiva de inhibina B eleva lixeiramente as posibiidades de conseguir ter un fillo por medio da extracci\u00f3n testicular de esperma (TESE), a\u00ednda que a asociaci\u00f3n non \u00e9 moi substancial, xa que ten unha sensibilidade de 0,65 (95% de intervalo de confianza [CI]: 0,56\u20130,74) e unha especificidade de 0,83 (CI: 0,64\u20130,93) para a predici\u00f3n da presenza de esperma nos test\u00edculos na azoospermia non obstrutiva."}
{"id": "201574", "revid": "7523", "url": "https://gl.wikipedia.org/wiki?curid=201574", "title": "Rudy Gay", "text": "Rudy Carlton Gay, Jr., nado o 17 de agosto de 1986 en Brooklyn, Nova York, \u00e9 un xogador de baloncesto profesional estadounidense que xoga nos Utah Jazz da National Basketball Association (NBA).\nTraxectoria.\nGay foi seleccionado na 8\u00aa posici\u00f3n do Draft da NBA de 2006 polos Houston Rockets, e foi traspasado esa mesma noite aos Memphis Grizzlies xunto a Stromile Swift a cambio de Shane Battier. Gay fixo 10,8 puntos por partido en 2007 para axudar ao equipo nas 22 vitorias que conseguiu, e na s\u00faa segunda tempada, fixo 20.1 puntos e capturou 6.8 rebotes por partido. Tras o traspaso de Pau Gasol aos Los Angeles Lakers, Gay converteuse no m\u00e1ximo anotador do equipo. Os Grizzlies remataron esa tempada co mesmo r\u00e9cord ca anterior.\nParticipou no concurso de mates do NBA All-Star Weekend de 2008. Foi invitado tam\u00e9n para participar ao ano seguinte, pero non puido debido a unha lesi\u00f3n, e o seu lugar foi ocupado por J. R. Smith. O 1 de xullo de 2010, Gay asinou un novo contrato cos Grizzlies, por 5 anos e cun valor de 82 mill\u00f3ns de d\u00f3lares.\nO 30 de xaneiro de 2013, os Grizzlies traspasaron a Gay \u00f3s Toronto Raptors nun traspaso a tres bandas que inclu\u00eda tam\u00e9n \u00f3s Detroit Pistons. O 9 de decembro de 2013, os Raptors traspasaron a Gay, Quincy Acy e Aaron Gray \u00f3s Sacramento Kings a cambio de Greivis Vasquez, Patrick Patterson, John Salmons e Chuck Hayes."}
{"id": "201576", "revid": "72012", "url": "https://gl.wikipedia.org/wiki?curid=201576", "title": "Don Omar", "text": "William Omar Landr\u00f3n Rivera, co\u00f1ecido artisticamente como Don Omar, nado en San Xo\u00e1n o 10 de febreiro de 1978, \u00e9 un cantante, compositor, actor, empresario e produtor musical portorrique\u00f1o de reggaeton. As\u00ed mesmo gravou en x\u00e9neros como salsa, mambo, m\u00fasica electr\u00f3nica, e bachata, entre outros. Tam\u00e9n \u00e9 cantautor, empresario e coordinador musical."}
{"id": "201577", "revid": "6939", "url": "https://gl.wikipedia.org/wiki?curid=201577", "title": "William Omar Landr\u00f3n", "text": ""}
{"id": "201581", "revid": "89787", "url": "https://gl.wikipedia.org/wiki?curid=201581", "title": "Activina", "text": "A activina \u00e9 unha hormona proteica d\u00edmera segregada polas g\u00f3nadas, hip\u00f3fise e placenta. A activina fai aumentar a s\u00edntese e secreci\u00f3n de hormona estimulante dos fol\u00edculos (FSH) e participa na regulaci\u00f3n do ciclo menstrual. Describ\u00edronse ademais moitas outras funci\u00f3ns da activina, como influ\u00edr na proliferaci\u00f3n celular, diferenciaci\u00f3n celular, apoptose, metabolismo, homeostase, respostas inmunitarias, curaci\u00f3n de feridas, e funci\u00f3ns end\u00f3crinas.\nA activina act\u00faa conxuntamente coa hormona inhibina, moi relacionada con ela e con estrutura qu\u00edmica similar (te\u00f1en unha subunidade igual). A activina e a inhibina te\u00f1en efectos opostos.\nEstrutura.\nA activina \u00e9 unha prote\u00edna d\u00edmera composta por d\u00faas subunidades beta moi similares ou id\u00e9nticas (e similares \u00e1 unidade beta da inhibina). Os dous mon\u00f3meros que forman o d\u00edmero de activina est\u00e1n unidos por unha ponte disulfuro. A activina pertence \u00e1 superfamilia proteica do TGF-\u03b2, xunto coa inhibina e outras prote\u00ednas estruturalmente relacionadas como a hormona antim\u00fclleriana, a prote\u00edna morfoxen\u00e9tica \u00f3sea, e o factor de diferenciaci\u00f3n do crecemento.\nNa t\u00e1boa m\u00f3stranse os complexos de activina m\u00e1is com\u00fans:\nA similitude entre as subunidades beta \u00e9 do 65% (e te\u00f1en un 25% de homolox\u00eda coa subunidade alfa da inhibina).\nNos mam\u00edferos, describ\u00edronse catro subunidades beta, chamadas activina \u03b2A, activina \u03b2B, activina \u03b2C e activina \u03b2E. A activina \u03b2A e a \u03b2B son id\u00e9nticas \u00e1s d\u00faas subunidades beta da inhibina. Describiuse unha quinta subunidade, a activina \u03b2D, no anfibio \"Xenopus laevis\". A uni\u00f3n de d\u00faas subunidades de activina \u03b2A d\u00e1 lugar \u00e1 activina A, a uni\u00f3n dunha subunidade \u03b2A e unha \u03b2B orixina a activina AB, e as\u00ed sucesivamente. Atop\u00e1ronse varios heterod\u00edmeros, a\u00ednda que non todos os teoricamente posibles.\nA subunidade \u03b2C pode formar heterod\u00edmeros de activina coas subunidades \u03b2A ou \u03b2B pero non pode dimerizarse coa subunidade \u03b1 da inhibina.\nFunci\u00f3ns.\nA activina prod\u00facese nas g\u00f3nadas, hip\u00f3fise (ou pituitaria), placenta, e outros \u00f3rganos, e exerce as seguintes funci\u00f3ns:\nMecanismo de acci\u00f3n.\nAs activinas interaccionan con dous tipos de receptores de superficie transmembrana, denominados tipo I e II, os cales te\u00f1en actividades intr\u00ednsicas de serina/treonina quinase nos seus dominios citoplasm\u00e1ticos:\nA activina \u00fanese ao receptor tipo II e inicia unha cascada de reacci\u00f3ns que leva ao recrutamento, fosforilaci\u00f3n, e activaci\u00f3n do receptor de activina tipo I. Este despois interacciona cos SMAD2 e SMAD3 e despois fosfor\u00edlaos, os cales son d\u00faas das prote\u00ednas citoplasm\u00e1ticas SMAD.\nO SMAD3 despois transl\u00f3case ao n\u00facleo celular e interacciona co SMAD4 a trav\u00e9s da multimerizaci\u00f3n, orixinando na s\u00faa modulaci\u00f3n como factores de transcrici\u00f3n responsables da expresi\u00f3n dunha gran variedade de xenes."}
{"id": "201582", "revid": "5863", "url": "https://gl.wikipedia.org/wiki?curid=201582", "title": "Columbofilia", "text": "A columbofilia \u00e9 a cr\u00eda e adestramento de pombas para convertelas en pombas mensaxeiras, capaces de volver ao seu pombal desde puntos distantes e que derivou na \u00e9poca moderna nun deporte que xa non ten como finalidade levar mensaxes e si percorrer un traxecto no menor tempo posible medido mediante reloxos especiais. Como deporte o pa\u00eds que conta con m\u00e1is licenzas \u00e9 China (300.000 licenzas 2005) seguida de Alema\u00f1a (58.000), B\u00e9lxica (43.000), Polonia (43.000), Reino Unido (37.800), Pa\u00edses Baixos (29.800) e existe unha Olimp\u00edada Columb\u00f3fila.\nO primeiro concurso columb\u00f3filo que se co\u00f1ece data do 15 de xu\u00f1o de 1820, nesa \u00e9poca \u00e9 tam\u00e9n cando os diferentes ex\u00e9rcitos establecen a aplicaci\u00f3n militar da columbofilia, co\u00f1ecida como columbofilia militar que tivo o seu auxe durante a primeira guerra mundial. En Espa\u00f1a o primeiro pombal militar data de 1879 e actualmente os pombais militares est\u00e1n integrados no Servizo Columb\u00f3filo Militar (SCM), que \u00e9 ademais o encargado de regular a posesi\u00f3n e utilizaci\u00f3n de pombas mensaxeiras en Espa\u00f1a, o n\u00famero de licenzas en Espa\u00f1a en 1999 era de 4.200 con 320.000 pombas e o SCM posu\u00eda 5 pombais con 600 pombas. En Galicia existe a Federaci\u00f3n Columb\u00f3fila Galega adscrita \u00e1 Real Federaci\u00f3n Columb\u00f3fila Espa\u00f1ola que ten o maior n\u00famero de integrantes nas Canarias debido \u00e1 influencia inglesa."}
{"id": "201583", "revid": "23204", "url": "https://gl.wikipedia.org/wiki?curid=201583", "title": "Star\u010devo", "text": "Star\u010devo (en serbio cir\u00edlico \u0421\u0442\u0430\u0440\u0447\u0435\u0432\u043e) \u00e9 unha vila de Serbia situada na provincia aut\u00f3noma de Voivodina no termo municipal de Pan\u010devo, capital do distrito do Banato meridional.\nEn 2002 ti\u00f1a habitantes, dos que a maior\u00eda eran de nacionalidade serbia.\nO nome da vila significa \"o lugar do home vello\".\nHistoria.\nA \"cultura de Star\u010devo\", antiga civilizaci\u00f3n danubiana que se remonta a 6 000 anos a.C., denom\u00ednase as\u00ed polos achados que se fixeron nun sitio arqueol\u00f3xico situado nas proximidades da vila. Este sitio figura na lista dos \"Monumentos culturais de importancia excepcional\" e na lista dos \"Sitios arqueol\u00f3xicos de importancia excepcional\" da Rep\u00fablica de Serbia.\nA cultura de Star\u010devo desapareceu contra 4 200 anos a.C., coa invasi\u00f3n dos Pelasgos (O nome de \"pelasgos\" \u2014en grego antigo \u03a0\u03b5\u03bb\u03b1\u03c3\u03b3\u03bf\u03af \"Pelasgo\u00ed\", singular \u03a0\u03b5\u03bb\u03b1\u03c3\u03b3\u03cc\u03c2, \"Pelasg\u00f3s\"\u2014, us\u00e1rono alg\u00fans escritores da antiga Grecia para aludir aos pobos predecesores dos helenos como habitantes de Grecia, \"un termo empregado para calquera pobo antigo, primitivo e, presumibelmente, ind\u00edxena do mundo grego\"; en xeral, \"pelasgo\" alude a todos os habitantes ind\u00edxenas das terras exeas e \u00e1s s\u00faas culturas antes da chegada do idioma grego).\nDemograf\u00eda.\nEvoluci\u00f3n hist\u00f3rica da poboaci\u00f3n.\nano habitantes\n1948 3.8801953 3 6761961 4 8541971 6 5451981 7 3041991 7 5792002 7 615\nEn 2010, a poboaci\u00f3n de Star\u010devo estim\u00e1base en 7 649 habitantes."}
{"id": "201584", "revid": "85894", "url": "https://gl.wikipedia.org/wiki?curid=201584", "title": "Tom Welling", "text": "Thomas John Patrick \"Tom\" Welling nado o 26 de abril de 1977 en Putnam Valley, Nova York, \u00e9 un actor, modelo e produtor estadounidense. Co\u00f1ecido por interpretar o papel de Clark Kent na serie de televisi\u00f3n \"Smallville\"."}
{"id": "201585", "revid": "89787", "url": "https://gl.wikipedia.org/wiki?curid=201585", "title": "Solar Anomalous and Magnetospheric Particle Explorer", "text": "SAMPEX (acr\u00f3nimo de \"Solar Anomalous and Magnetospheric Particle Explorer\"), tam\u00e9n co\u00f1ecido como Explorer 68, \u00e9 un observatorio espacial da NASA pertencente \u00f3 programa Explorer e lanzado o 3 de xullo de 1992 mediante un foguete Scout G1 desde a base Vandenberg da Forza A\u00e9rea.\nCaracter\u00edsticas.\nA misi\u00f3n de SAMPEX foi obter datos e realizar medici\u00f3ns de raios c\u00f3smicos an\u00f3malos, das emisi\u00f3ns de part\u00edculas do Sol e dos electr\u00f3ns relativistas atrapados na magnetosfera.\nO sat\u00e9lite estabil\u00edzase nos tres eixos, co eixo de elevaci\u00f3n apuntando \u00f3 Sol. Os paneis solares proporcionaban unha potencia de 16,7 vatios e o sistema de telemetr\u00eda emit\u00eda en banda S a unha velocidade de ata 1,5 Mbps. Os instrumentos cient\u00edficos apuntaban cara o c\u00e9nit local para poder observar optimamente o fluxo de raios c\u00f3smicos.\nInstrumentos.\nSAMPEX levaba catro instrumentos a bordo:"}
{"id": "201586", "revid": "4817", "url": "https://gl.wikipedia.org/wiki?curid=201586", "title": "SAMPEX", "text": ""}
{"id": "201587", "revid": "1131", "url": "https://gl.wikipedia.org/wiki?curid=201587", "title": "Luces da cidade", "text": "Luces da cidade, pode referirse a:"}
{"id": "201588", "revid": "89787", "url": "https://gl.wikipedia.org/wiki?curid=201588", "title": "Scott Phillips", "text": "Thomas Scott \"Flip\" Phillips, nado en Valdosta (Xeorxia) o 22 de febreiro de 1973, \u00e9 un m\u00fasico e compositor estadounidense, co\u00f1ecido por ser o bater\u00eda e cofundador das bandas de rock Creed e Alter Bridge. Comezou tocando para unha banda chamada Crosscut cando ti\u00f1a 18 anos. En 2004, uniuse aos seus compa\u00f1eiros en Creed, Brian Marshall e Mark Tremonti para formar Alter Bridge."}
{"id": "201589", "revid": "23204", "url": "https://gl.wikipedia.org/wiki?curid=201589", "title": "Cultura lusaciana", "text": "A cultura lusaciana foi unha cultura centroeuropea pertencente \u00e1 Idade de Bronce tard\u00eda e principios da Idade de Ferro (1 300 a.C.-500 a.C.) que se estendeu polo leste de Alema\u00f1a, a maior parte de Polonia e partes da Rep\u00fablica Checa, Eslovaquia e Ucra\u00edna. Abarca os per\u00edodos III (Cultura lusaciana temper\u00e1) ao V da cronolox\u00eda norteeuropea.\nFoi herdeira da cultura Trzciniec, e ti\u00f1a algunhas influencias da cultura dos t\u00famulos da idade de bronce. \u00c9 contempor\u00e1nea da cultura dos Campos de Urnas e da idade de bronce n\u00f3rdica. No leste, sucedeuna a cultura Billendorf (Nowogr\u00f3d Bobrza\u0144ski) a principios da Idade de Ferro. En Polonia permanece durante parte da Idade de Ferro, suced\u00e9doa a cultura pomerana no norte, ao redor da desembocadur\u00e1 do r\u00edo V\u00edstula.\nCaracter\u00edsticas.\nA cultura lusacinana estivo en contacto coas culturas da idade de bronce n\u00f3rdica, e a influencia escandinava no norte de Polonia e en Pomerania durante este per\u00edodo foi consider\u00e1bel, e por iso incl\u00faese \u00e1s veces na idade de bronce n\u00f3rdica.\nO rito funerario m\u00e1is com\u00fan era a cremaci\u00f3n, sendo as inhumaci\u00f3ns escasas. A urna aparece acompa\u00f1ada de numerosas vasillas, at\u00e9 40. Son escasas as tumbas con obxectos met\u00e1licos, pero se encontraron tumbas con grandes tesouros de bronce e ouro como en Kopaniewo (Pomerania) ou en Eberswalde (Brandeburgo). Ach\u00e1ronse tumbas como a de Bataune en Saxonia con moldes que testemu\u00f1an a produci\u00f3n de ferramentas e armas de bronce no poboado. A tumba \"real\" de Seddin (Brandeburgo), cuberta por un gran t\u00famulo, conti\u00f1a numerosas vasillas de bronce e contas de cristal importadas do Mediterr\u00e1neo. Os cemiterios pod\u00edan ser bastante grandes e teren miles de tumbas.\nBiskupin, en Polonia, e Buch, nas proximidades de Berl\u00edn, son famosos poboados pertencentes a esta cultura. Ambos os poboados son fortificaci\u00f3ns constru\u00eddas en cimas ou en zonas pantanosas. Os muros est\u00e1n fabricados con caixas de madeira cheas de terra ou pedras.\nA econom\u00eda estaba baseada principalmente na agricultura, como o testemu\u00f1an as numerosas foxas encontradas. O trigo e a cebada eran os cultivos principais; ademais cultiv\u00e1base millo mi\u00fado, centeo, avea, ervellas, fabas e lentellas. Tam\u00e9n se encontraron restos de li\u00f1o, maz\u00e1s cultivadas, peras e ameixas. Os animais dom\u00e9sticos m\u00e1is importantes eran o gando vac\u00fan e porcino, seguidos das ovellas, gansos, cabalos e cans. Debuxos encontrados en urnas de Silesia pertencentes \u00e1 Idade de Ferro indican a monta de cabalos, que tam\u00e9n eran usados para tirar de carros. Os homes desta cultura practicaban a caza, pero esta non achegaba m\u00e1is que unha pequena cantidade da carne que consum\u00edan; atop\u00e1ronse \u00f3sos de cervo, xabar\u00edn, bisonte, alce, lebre, raposo e lobo. En Biskupin o consumo de ancas de ra pode que fose habitual, pois ach\u00e1ronse grandes cantidades de \u00f3sos de ra.\nAlg\u00fans arque\u00f3logos consideran que os tesouros encontrados nalgunhas zonas pantanosas son ofrendas aos deuses. Ach\u00e1ronse \u00f3sos humanos en fosas de 5 m de profundidade en Lossow (Brandeburgo), o que pode indicar a existencia de sacrificios humanos e un pos\u00edbel canibalismo.\nHistoria das investigaci\u00f3ns.\nRudolf Virchow (1821-1902), patol\u00f3go e arqueol\u00f3go alem\u00e1n, foi o primeiro en describir os enterramentos do tipo 'Lausitz'. Este nome fai referencia \u00e1 rexi\u00f3n de Lusacia, situada ao leste de Alema\u00f1a e en Polonia. O arqueol\u00f3go identificou a cer\u00e1mica como pre-xermana, pero refusou especular sobre a etnicidade e a identidade dos seus fabricantes.\nMoitos autores checos (P\u00ed\u010d, Niederle, \u010cervinka) e polacos (Majewski, J\u00f3zef Kostrzewski, Koz\u0142owski) soste\u00f1en que os lusacianos eran proto-eslavos, mentres que o arqueol\u00f3go alem\u00e1n A. G\u00f6tze opina que eran Tracios, e Gustaf Kossinna identrif\u00edcaos como carpos.\nHoxe en d\u00eda a maior\u00eda dos investigadores aceptan a idea da natureza cambiante dos grupos \u00e9tnicos e m\u00e1is ben intentan identificar os grupos prehist\u00f3ricos descubertos pola arqueolox\u00eda cos das fontes hist\u00f3ricas escritas."}
{"id": "201590", "revid": "23204", "url": "https://gl.wikipedia.org/wiki?curid=201590", "title": "Sorbio", "text": ""}
{"id": "201591", "revid": "56817", "url": "https://gl.wikipedia.org/wiki?curid=201591", "title": "ABA", "text": "ABA pode referirse a:"}
{"id": "201592", "revid": "895", "url": "https://gl.wikipedia.org/wiki?curid=201592", "title": "Andre Villas-Boas", "text": ""}
{"id": "201593", "revid": "895", "url": "https://gl.wikipedia.org/wiki?curid=201593", "title": "Andr\u00e9 Villas-Boas", "text": "Lu\u00eds Andr\u00e9 de Pina Cabral e Villas-Boas, nado en Porto o 17 de outubro de 1977, \u00e9 un adestrador de f\u00fatbol portugu\u00e9s.\nTraxectoria.\nO 4 de marzo de 2012 foi destitu\u00eddo do Chelsea tras perder na casa contra o West Bromwich Albion (0\u20131)."}
{"id": "201596", "revid": "88215", "url": "https://gl.wikipedia.org/wiki?curid=201596", "title": "Alfonso Barasoain", "text": "Alfonso Barasoain, nado en Mungia (Biscaia) o 28 de xaneiro de 1958, \u00e9 un adestrador de f\u00fatbol espa\u00f1ol.\nTraxectoria.\nEn decembro de 2011 foi contratado polo SD Lemona, en substituci\u00f3n de Javier Gonz\u00e1lez Etxebarria, tras sumar 10 partidos sen vitorias (3 empates e 7 derrotas, pen\u00faltima posici\u00f3n na t\u00e1boa do Grupo 2 de Segunda Divisi\u00f3n B)."}
{"id": "201597", "revid": "895", "url": "https://gl.wikipedia.org/wiki?curid=201597", "title": "Gimn\u00e1stica Segoviana CF", "text": ""}
{"id": "201601", "revid": "88215", "url": "https://gl.wikipedia.org/wiki?curid=201601", "title": "Josep Escol\u00e0", "text": "Josep Escol\u00e0 Segal\u00e9s, nado en Barcelona o 28 de agosto de 1914 e finado na mesma cidade o 7 de marzo de 1988, foi un futbolista e adestrador\u00a0de f\u00fatbol espa\u00f1ol. Xogaba de dianteiro e foi internacional coa selecci\u00f3n espa\u00f1ola.\nPersoal.\n\u00c9 pai do tam\u00e9n futbolista Ricardo Escol\u00e0 Sala."}
{"id": "201603", "revid": "23204", "url": "https://gl.wikipedia.org/wiki?curid=201603", "title": "Lusacia", "text": "Lusacia \u00e9 unha rexi\u00f3n europea situada no leste de Saxonia e o sur de Brandeburgo, na actual Alema\u00f1a, ocupando tam\u00e9n partes de Silesia en Polonia e na Rep\u00fablica Checa.\nO seu nome \u00e9 \"Lausitz\" en alem\u00e1n, \"\u0141u\u017eica\" en alto sorabo, \"\u0141u\u017eyca\" en baixo sorabo, \"\u0141u\u017cyce\" en polaco, \"Lu\u017eice\" en checo, \"U\u016f\u017eyce\" en silesio e \"Lusatia\" en lat\u00edn.\nA Lusacia alem\u00e1.\nOcupa unha extensi\u00f3n duns 11 000\u00a0km\u00b2 aproximadamente. O nome, de etimolox\u00eda soraba, significa \"territorio dos prados pantanosos\" ou \"pa\u00eds das bra\u00f1as\".\nHoxe en d\u00eda vive nela a minor\u00eda \u00e9tnica eslava dos sorabos, cuxos antepasados, os milceni, se instalaron no territorio no s\u00e9culo IX. Unhas 60 000 persoas desta rexi\u00f3n (o 10 % da poboaci\u00f3n) a\u00ednda falan o sorabo, unha lingua eslava.\nNa rexi\u00f3n dist\u00ednguense d\u00faas partes:\nRexi\u00f3ns.\nO territorio limita ao sur co segmento dos C\u00e1rpatos chamado en sorabo \"Lu\u017eick\u00e9 hory\" e en alem\u00e1n \"Lausitzer Gebirge\" (en ambos os casos, Montes de Lusacia), tendo unha altitude m\u00e1xima de 793 m (monte Lu\u017e ou (Lausche). Ao norte o territorio transf\u00f3rmase rapidamente nunha chaira bra\u00f1enta.\nAs zonas m\u00e1is ou menos naturais nas que se pode dividir a Lusacia alem\u00e1 son:\nOs lagos artificiais.\nA demanda de materiais combust\u00edbeis medrou considerabelmente coa revoluci\u00f3n industrial no s\u00e9culo XIX e Lusacia transformouse nunha potencia na extracci\u00f3n mineira de lignito. As escavadoras dos xacementos avanzaron at\u00e9 que non se encontrou m\u00e1is carb\u00f3n, e o territorio da Baixa Lusacia quedou cuberto de cr\u00e1teres.\nCando se esgotaron os xacementos de carb\u00f3n, despois de varios anos comezaron a inundarse alg\u00fans cr\u00e1teres e foron aparecendo os primeiros lagos, como o \"Silbersee\", nos anos 1950. Nos anos 1970 comezou un plan de acondicionamento da rexi\u00f3n, e xurdiron os lagos \"Knappensee\", \"Senftenberger See\" e \"Erikasee\".\nTras a reunificaci\u00f3n de Alema\u00f1a, nos anos 1990, os gobernos rexionais puxeron en marcha o proxecto \"Lausitzer Seenkette\" (actualmente \"Lausitzer Seenland\") para recuperar as m\u00e1is de cen mil hect\u00e1reas de terreo con alto contido en xofre e con falta de auga polo bombeo subterr\u00e1neo das antigas explotaci\u00f3ns mineiras.\nA meta \u00e9 transformar uns 130\u00a0km\u00b2 en lagos artificiais para atraer o turismo e crear novas fontes de traballo, nunha das rexi\u00f3ns m\u00e1is castigadas polo desemprego en Alema\u00f1a. Os lagos estar\u00e1n conectados entre si mediante unha rede de canles naveg\u00e1beis, contando con distintas atracci\u00f3ns tur\u00edsticas e deportivas. O proxecto, que supera os 5.000 mill\u00f3ns de euros, deber\u00e1 estar completado en 2018, e 18 lagos conformar\u00e1n a paisaxe.\nCidades e vilas.\nAs cidades m\u00e1is importantes da Alta Lusacia son Bautzen, G\u00f6rlitz, L\u00f6bau, Zittau, Hoyerswerda, Kamenz, Bischofswerda, Luban (Polonia) e Liberec (Rep\u00fablica Checa). Na Baixa Lusacia enc\u00f3ntranse Senftenberg e Cottbus. En \"Spreewald\" (lieralemente \"bosque do Spree\") est\u00e1n L\u00fcbben e Luckau.\nAo sur, cerca da fronteira de Bohemia, enc\u00f3ntranse algunhas grandes vilas, dedicadas \u00e1 industria t\u00e9xtil. Nesta rexi\u00f3n enc\u00f3ntranse construci\u00f3ns de madeira, representativas da arquitectura local tradicional. As vilas m\u00e1is importantes son Gro\u00dfsch\u00f6nau, Ebersbach, Oppach, Sohland an der Spree e Wehrsdorf.\nAlg\u00fans castelos e mansi\u00f3ns antigas poden visitarse, e mesmo alg\u00fans, como o castelo de L\u00fcbbenau, est\u00e1n transformados en hoteis."}
{"id": "201604", "revid": "23204", "url": "https://gl.wikipedia.org/wiki?curid=201604", "title": "A Habana", "text": "A Habana (en ) \u00e9 a capital, maior porto e principal centro de comercio de Cuba. \u00c9 a cidade m\u00e1is grande do Caribe, con 2\u00a0201\u00a0610 habitantes (2002). O seu centro hist\u00f3rico foi declarado Patrimonio da Humanidade pola Unesco.\nHistoria.\nFeito habitual nas fundaci\u00f3ns coloniais espa\u00f1olas, na historia urbana da Habana houbo dous intentos fallados previos. P\u00e1nfilo Narv\u00e1ez en nome do \"adiantado\" Diego Vel\u00e1zquez de Cu\u00e9llar fundou en 1514 San Crist\u00f3bal na costa do Caribe (sur) do extremo occidental da illa de Cuba. Foi trasladada pouco despois \u00e1 beira do r\u00edo La Chorrera (Almendares), xa a uns 5\u00a0km ao oeste da ba\u00eda que, na costa norte (a do golfo de M\u00e9xico), ser\u00eda en 1519 o soar definitivo da vila de San Crist\u00f3bal de La Habana.\nHumildes comezos.\nEn efecto, as magn\u00edficas condici\u00f3ns defensivas e de porto natural fac\u00edan evidente a localizaci\u00f3n no ent\u00f3n chamado Porto de Carenas (futura Ba\u00eda da Habana).\nO asentamento inicial foi un trazado espont\u00e1neo, semirregular e modesto ata a metade do s\u00e9culo XVI (300 a 500 habitantes). Arredor dunha Praza Maior (despois Praza de Armas, coa igrexa parroquial) e situado no interior da canle de sa\u00edda da ba\u00eda, estivo sometido aos ataques de piratas. Tralo de 1538 foi erixida unha primeira fortaleza (\"La Fuerza Vieja\") que apenas resistiu un novo saqueo en 1555.\nBase da frota colonial cara a Espa\u00f1a.\nPrecisamente os ataques piratas forzaron \u00e1 coroa a agrupar en frota a volta dos nav\u00edos cargados coas riquezas coloniais (1543). A Habana, a s\u00faa ba\u00eda, foi elixida coma base de agrupamento, comezando as\u00ed o seu verdadeiro desenvolvemento urbano.\nAxi\u00f1a un plan de reconstruci\u00f3n cunha nova fortaleza (o renacentista castelo da Real Fuerza, 1558-77 ) ante a Praza de Armas arrodeada dos edificios representativos (o gobernador de Cuba trasladouse al\u00ed en 1553 dende Santiago a\u00ednda que a capitalidade non foi oficial ata 1607; igrexa Maior en 1580 ) e unha cerca da vila (\"la cerca vieja\" do tempo do gobernador Maldonado, 1594 ) que ampliou considerablemente a s\u00faa superficie cun trazado m\u00e1is regularizado.\nA protecci\u00f3n do enclave resultaba prioritaria e todo un rosario de baluartes defensivos foi erixido ao longo dos s\u00e9culos seguintes (ata finais do XVI os castelos da Punta e do Morro, na entrada da canle de acceso a ba\u00eda, polos Antonelli, familia de enxe\u00f1eiros militares).\nFoi Crist\u00f3bal de Roda Antonelli quen realizou o primeiro plano regularizado da vila cun per\u00edmetro m\u00e1is amplo (\"la cerca nueva\", 1603 ), xermolo do trazado da cidade futura .\nA outra obra importante do s\u00e9culo XVI foi a \"Zanja Real\" (1566-92), acueduto de tra\u00edda de augas dende o r\u00edo Almendares .\nS\u00e9culo XVII.\nNo s\u00e9culo XVII a vila vai creceres fortemente adquirindo xa as caracter\u00edsticas dunha verdadeira cidade (oficialmente dende 1592). A ret\u00edcula dentro da \"cerca nova\" compl\u00e9tase, estend\u00e9ndose m\u00e1is al\u00f3, ao sur e oeste. Unha muralla para arrodear o novo organismo urbano iniciase en 1674 ( completarase en 1740) definindo a forma caracter\u00edstica da cidade hist\u00f3rica (\"Habana Vieja\") ata hoxe.\nA directriz principal da trama \u00e9 a norte-sur entre a fundacional Praza de Armas e unha nova (\"Plaza Nueva\", hoxe Vieja) comunicadas por d\u00faas r\u00faas, Mercaderes e Oficios, paralelas \u00e1 ribeira onde \u00e1brese a Praza de San Francisco (peirao) co convento hom\u00f3nimo. Outras igrexas e conventos (ata 19 a metade do XVIII) esp\u00e1llanse polo casco urbano con pequenos ancheamentos e prazas que rompen a monoton\u00eda do trazado.\nS\u00e9culo XVIII.\nMacizada a cidade intramuros, moi lentamente van a aparecer as primeiras ocupaci\u00f3ns f\u00f3ra de murallas xa cara \u00e1 metade do s\u00e9culo XVIII. En primeiro lugar o Arsenal, ao sur da lentella da cidade hist\u00f3rica, e ao seu car\u00f3n a parcelaci\u00f3n regular do barrio de Jes\u00fas Mar\u00eda. Apoiado na \u00fanica v\u00eda de sa\u00edda da cidade (xunto \u00e1 \"Zanja Real\") crecer\u00e1 o barrio de Guadalupe .\nTrala conquista e r\u00e1pida devoluci\u00f3n polos ingleses (1763), vai ser complementado un conxunto de fortalezas (a\u00ednda que xa in\u00fatiles para os novos tempos, importantes na configuraci\u00f3n da paisaxe da urbe) das que destacan, pola s\u00faa magnitude a de \"La Caba\u00f1a\", na outra beira da canle de entrada \u00e1 ba\u00eda; e nun outeiro do interior ao oeste da cidade, o Castelo do Pr\u00edncipe, que devir\u00e1 un foco na expansi\u00f3n da urbe no XIX.\nEnriba da Praza de Armas, na praza \"de la Ci\u00e9naga\", a igrexa dos Xesu\u00edtas foi convertida na Catedral da Habana (1787, despois da creaci\u00f3n da diocese), conformando outro espazo p\u00fablico focal da cidade. A mesma Praza de Armas foi obxecto dun proxecto de remodelaci\u00f3n soamente en parte levado a cabo. Derrubada a ruinosa Igrexa Maior e un hospital aledan erix\u00edronse os edificios civ\u00eds m\u00e1is representativos do barroco habaneiro: as Casas do Cabido (\"Palacio de los Capitanes Generales\") e a Casa de Correos.\nA Habana conta xa con 137.000 habitantes (1791) e vive unha \u00e9poca de crecente prosperidade baseada no incremento da actividade portuaria polo fin do monopolio comercial con Sevilla e C\u00e1diz (1717), do sistema de frotas (1740) e a implantaci\u00f3n do libre comercio (1778).\nEsplendor habanero.\nNa primeira metade do s\u00e9culo XIX consol\u00eddase o urbanizado f\u00f3ra de muros coma un conxunto de traza m\u00e1is o menos regular pero simplemente xustaposto, sen plan unitario. \nNo \"glacis\" en torno a murallas (entre a porta e o castelo da Punta) proxect\u00e1rase dende fins do s\u00e9culo anterior unha alameda ou bulevar que devir\u00e1 o Paseo do Prado , vertebral da articulaci\u00f3n futura entre a \"Habana Vieja\" e o centro contempor\u00e1neo . Outra alameda, a Alameda de Paula, xorde coma paseo-miradoiro na beira da ba\u00eda, entre o porto e o Arsenal.\nO derrubo das murallas (1863) non foi aproveitado para esponxares o tecido urbano (soamente o Parque Central ) e tanto \"glacis\" como soar dos antigos baluartes foron urbanizados . M\u00e1is al\u00f3, A Habana creceu ao longo de dous eixos fundamentais (O e SO) segundo os antigos cami\u00f1os dende a antedita \u00fanica porta da muralla (\"Puerta de Tierra\"): o do oeste, perpendicular ao Prado no seu comezo (Campo de Marte), ser\u00e1 a \"Calzada de la Reina\" continuada polo Paseo de Tac\u00f3n ata o Castelo do Pr\u00edncipe, central da metr\u00f3pole de hoxe en d\u00eda; o do suroeste arrodeando a ba\u00eda onde crecen os arrabaldes de Jes\u00fas del Monte, Regla e Casablanca.\nO ferrocarril, que chegara en 1837, axuda a esta incipiente metropolizaci\u00f3n. As\u00ed en 1860 comeza a xurdir unha urbanizaci\u00f3n desligada da cidade compacta (El Vedado-Carmelo, detr\u00e1s do Castelo do Pr\u00edncipe e ata a foz do Almendares) para a crecente burgues\u00eda que abandona a \"Habana Vieja\". De ortodoxa traza ortogonal t\u00edpica de ensanche europeo, vai seres ampliada, xa despois da independencia, ata colmatar o espazo baleiro .\nCapital da rep\u00fablica cubana.\nTrala independencia, as d\u00faas primeiras d\u00e9cadas do s\u00e9culo XX son de crecemento apoiado nos fortes investimentos estadounidenses (industria do azucre). O porto modern\u00edzase con novos peiraos e nos terreos do Arsenal constr\u00faese a Estaci\u00f3n Terminal de ferrocarr\u00eds. A s\u00faa vez, onde ubic\u00e1base a antiga estaci\u00f3n principal (entre o Campo de Marte e o Parque Central) er\u00edxese o s\u00edmbolo do novo r\u00e9xime, o Capitolio Nacional (1929 ) e no Paseo do Prado e contiguos ir\u00e1n aparecendo, en estilos grandilocuentes, edificios p\u00fablicos administrativos e privados (bancos, hoteis, embaixadas, residencias das elites, teatros e centros culturais como o Gran Teatro da Habana) representativos dos novos poderes .\nOs suburbios contin\u00faan a s\u00faa expansi\u00f3n: mentres os de clases traballadoras van ocupar as proximidades do porto e a ba\u00eda, as clases altas as\u00e9ntanse ao longo da costa do Golfo de M\u00e9xico, superando o r\u00edo Almendares, dende Miramar ata a praia de Marianao con urbanizaci\u00f3ns exclusivas de tipo cidade-xard\u00edn . Este novo interese pola paisaxe litoral reflectirase na construci\u00f3n nestas d\u00e9cadas do Malec\u00f3n, avenida-paseo na beira costeira dende a Punta ata, xa a metade de s\u00e9culo, o Almendares. E coma remate do embelecemento da ribeira, entre \"La Fuerza\" e \"La Punta\" (onde eng\u00e1rzanse os tres \"sal\u00f3ns urbanos\", Prado, Malec\u00f3n e Av. do Porto) l\u00e9vanse a cabo recheos na canle de acceso da ba\u00eda para o Parque C\u00e9spedes (Avenida do Porto, 1927 ).\nTurismo e revoluci\u00f3n.\nAs crises do azucre e a Gran Depresi\u00f3n do 1929 deran fin \u00e1 \u00e9poca de esplendor comercial portuario da Habana. Despois da segunda guerra mundial, especialmente nos anos cincuenta e novamente de mans de grandes investidores estadounidenses, a prosperidade volveu \u00e1 capital coa industria do turismo.\nA busca dun novo centro para a metr\u00f3pole en formaci\u00f3n era un anhelo dende os primeiros plans de comezos de s\u00e9culo . O de Forestier de 1926 o definiu con ampulosidade (herdanza do Par\u00eds de Haussmann) onde parec\u00eda l\u00f3xico, na \u00e1rea ao sur do Castelo do Pr\u00edncipe, articulando as diferentes secci\u00f3ns desconectadas da cidade da \u00e9poca. Ademais, moldeando a sutura, prev\u00eda un gran Parque Metropolitano nas beiras do r\u00edo Almendares. Baixo a ditadura de Batista o plan director de J.Ll. Sert de 1955-58, retomaba ambas ideas proxectando un Centro C\u00edvico e administrativo. A revoluci\u00f3n cubana de 1959 paralizou a implantaci\u00f3n das propostas e a\u00ednda hoxe a Praza da Revoluci\u00f3n (herdeira dese espazo) segue sen definir consistentemente o centro da Habana , agora unha metr\u00f3pole de m\u00e1is de tres mill\u00f3ns de habitantes que sofre dos problemas e carencias caracter\u00edsticos das grandes urbes iberoamericanas .\nEn 1982 \"A Habana vella\" declar\u00e1rona patrimonio da humanidade. Dende ent\u00f3n grandes esforzos e recursos foron postos en marcha para salvar e rehabilitar o deteriorado \u00e1mbito colonial, labor que a\u00ednda hoxe segue en marcha.\nDeporte.\nNa cidade xoga o equipo de f\u00fatbol FC Ciudad de La Habana, fundado en 1978."}
{"id": "201605", "revid": "15490", "url": "https://gl.wikipedia.org/wiki?curid=201605", "title": "Bel\u00e9n Cachafeiro", "text": "Bel\u00e9n Cachafeiro Anta, nada en Forcarei en 1969, \u00e9 unha empresaria e pol\u00edtica galega do PPdeG.\nTraxectoria.\nEmpresaria do sector servizos en Soutelo de Montes. Foi presidenta de AMFOR dende 1994. Presentouse na candidatura do PPdeG nas elecci\u00f3ns municipais de 1999 e foi elixida concelleira e continuou como concelleira nas sucesivas elecci\u00f3ns municipais. \nLogo do falecemento do alcalde David Raposeiras, foi elixida alcaldesa de Forcarei o 9 de febreiro de 2012. Nas municipais de 2015 encabezou a candidatura do PPdeG e foi elixida alcaldesa con maior\u00eda absoluta. Foi elixida deputada provincial en 2015.\nPresentouse nas listas do PPdeG \u00e1s elecci\u00f3ns auton\u00f3micas de 2020 e, a\u00ednda que non sa\u00edu elixida \u00e1 primeira, entrou en setembro de 2021 na c\u00e1mara galega logo da renuncia de varios conselleiros aos seus escanos."}
{"id": "201606", "revid": "1888", "url": "https://gl.wikipedia.org/wiki?curid=201606", "title": "Bel\u00e9n Cachafeiro Anta", "text": ""}
{"id": "201609", "revid": "98629", "url": "https://gl.wikipedia.org/wiki?curid=201609", "title": "Nabucco", "text": "Nabucco \u00e9 unha traxedia l\u00edrica en catro partes, cada unha cun t\u00edtulo (\"Xerusal\u00e9n, O imp\u00edo, A profec\u00eda\" e \"O \u00eddolo\"), con m\u00fasica de Giuseppe Verdi e libreto en italiano de Temistocle Solera, baseada no Antigo Testamento e na obra \"Nabuchodonosor\" de Francis Cornue e Anic\u00e8te Bourgeois. Foi estreada o 9 de marzo de 1842 no Teatro alla Scala de Mil\u00e1n.\nA acci\u00f3n da \u00f3pera conta a historia do rei Nabucodonosor II da Babilonia. Foi escrita durante a \u00e9poca da ocupaci\u00f3n austriaca no norte da Italia e, por medio da varias analox\u00edas, suscitou o sentimento nacionalista italiano. O \"Coro dos Escravos Hebreos\", no terceiro acto da \u00f3pera (\"Va, pensiero, sull'ali dorate\", \"Vai, pensamento, sobre asas douradas\") converteuse nun s\u00edmbolo do nacionalismo italiano da \u00e9poca.\nO \u00e9xito desta \u00f3pera perdura ata hoxe en d\u00eda, e a\u00ednda que non \u00e9 tan representada como outras \u00f3peras de Verdi, permanece entre as \u00f3peras m\u00e1is representadas do repertorio oper\u00edstico mundial. Nas estat\u00edsticas de Operabase aparece no posto n.\u00ba 17 das cen \u00f3peras m\u00e1is representadas no per\u00edodo 2005-2010, sendo a 10.\u00aa en Italia e a cuarta de Verdi, con 183 representaci\u00f3ns.\nArgumento.\nParte I: Xerusal\u00e9n.\n\"Interior do Templo de Xerusal\u00e9n\"\nNabucco entra en Xerusal\u00e9n. A presenza dunha ref\u00e9n, Fenena, filla m\u00e1is nova de Nabucco, pode asegurar a paz (Aria: \"Come notte a sol fulgente\" / \"Como a noite antes do sol\"). Zaccaria conf\u00eda a seguridade de Fenena a Ismaele, sobri\u00f1o do rei de Xerusal\u00e9n e anterior enviado a Babilonia. A\u00ednda que Fenena e Ismaele se aman, cando os deixan sos, Ismaele \u00farxelle a ela a que escape antes que arriscar a s\u00faa vida. A filla m\u00e1is vella de Nabucco, Abigaille, entra no templo con soldados disfrazados. Ela tam\u00e9n ama a Ismaele. Ao descubrir aos amantes, ameaza a Ismaele: se non abandona a Fenena, Abigaille a acusar\u00e1 de traiz\u00f3n. Entra o propio rei (\"Viva Nabucco\" / \"Viva Nabucco\"). Zaccaria o desaf\u00eda, ameazando con matar a Fenena cunha daga. Ismaele interv\u00e9n para salvala. Nabucco responde ordenando a destruci\u00f3n do Templo, e os xudeus mald\u00edn a Ismaele como un traidor.\nParte II: O imp\u00edo.\n\"Escena 1: O palacio en Babilonia\"\nAbigaille descubriu un documento que proba que ela non \u00e9 a aut\u00e9ntica filla de Nabucco, sen\u00f3n unha escrava (Aria: \"Anch'io dischiuso un giorno\" / \"Eu tam\u00e9n unha vez abr\u00edn o meu coraz\u00f3n \u00e1 felicidade\"). O Sumo Sacerdote de Baal lanza un golpe para po\u00f1er a Abigaille no trono, mentres que estende o rumor de que Nabucco morreu en batalla, e eles deixan a Abigaille cantando a cabaletta: \"Salgo gi\u00e0 del trono aurato\" / \"Estou preparada para ascender ao trono dourado\").\n\"Escena 2: Unha sala no palacio en Babilonia\"\nZaccaria espera a Fenena (\"Vieni, o Levita\" / \"Traede as t\u00e1boas da lei\"). Ela conv\u00e9rtese ao xuda\u00edsmo, e Ismaele reconc\u00edliase cos xudeus. Por\u00e9n, an\u00fanciase que o rei morreu e Abigaille e o Sumo Sacerdote de Baal esixen a coroa a Fenena. Inesperadamente entra o mesmo Nabucco, enfadando a \u00e1mbolos dous lados, tanto a Baal, como ao deus hebreu que el derrotou. Decl\u00e1rase a se mesmo Deus. Cando Zaccaria se queixa, Nabucco ordena que maten aos xudeus. Fenena di que ela compartir\u00e1 a s\u00faa sorte. Repetindo que el \u00e9 agora deus: \"Non son piu re, son dio\" / \"Non son un rei! \u00a1Son un deus!\"), Nabucco \u00e9 fulminado por un raio e perde os seus sentidos.\nParte 3: A profec\u00eda.\n\"Escena 1: Os xard\u00edns colgantes de Babilonia\"\nO Sumo Sacerdote de Baal presenta a Abigaille o decreto de morte contra os xudeus e Fenena. Nabucco entra enlouquecido, reclamando o seu trono. Abigaille conv\u00e9nceo para selar o decreto, mais el p\u00eddelle salvar a Fenena. Dille a Abigaille que ela non \u00e9 a s\u00faa verdadeira fijlla sen\u00f3n unha escrava. Abigaille m\u00f3fase del, destru\u00edndo o documento coa evidencia das s\u00faas verdadeiras orixes. Entendendo que el \u00e9 agora un prisioneiro, roga pola vida de Fenena. (D\u00fao: \"Oh di qual onta aggravasi questo mio crin canuto\" / \"Oh qu\u00e9 afrenta debo soportar na mi\u00f1a ancianidade\").\n\"Escena 2: Beiras do r\u00edo \u00c9ufrates\"\nOs xudeus senten morri\u00f1a da s\u00faa terra natal: \"Va pensiero, sull'ali dorate\" / \"Voa, pensamento en as douradas; voa e as\u00e9ntate nas ladeiras e os outeiros\"). Zaccaria novamente lles exhorta a ter fe: Deus destruir\u00e1 Babilonia.\nParte IV: O \u00eddolo ca\u00eddo.\n\"Escena 1: O palacio en Babilonia\"\nNabucco desperta, recobrou compl\u00e9tamente o sentido e a forza. Ve que levan a Fenena, encadeada, \u00e1 morte. Pide desculpas ao deus dos xudeus, e promete reconstru\u00edr o Templo de Xerusal\u00e9n e seguir a fe verdadeira (\"Dio di Giuda\" / \"\u00a1Deus de Jud\u00e1!\").\n\"Escena 2: Os xard\u00edns colgantes de Babilonia\"\nConforme Zaccaria lidera a Fenena e aos xudeus \u00e1 morte (\"Va! La palma del martirio...dischius'\u00e8 il firmamento\" / \"Vai, doncela, e conquista a palma do martirio\"...\"Oh, o ceo abriuse!\") no altar dos sacrificios de Baal, Nabucco entra coas espada na man. A unha palabra s\u00faa, o \u00eddolo de Baal creba en anacos. Nabucco libera aos xudeus e construir\u00e1 un novo templo ao seu deus. Entra Abigaille, que se envelenou e expresa o seu remordemento, pedindo o perd\u00f3n de Fenena e morre. Zaccaria aclama a Nabucco como o servidor de Deus e o rei de reis.\nOrquestraci\u00f3n.\nA partitura de Verdi prev\u00e9 a utilizaci\u00f3n de:\nM\u00fasica en escena:"}
{"id": "201611", "revid": "22570", "url": "https://gl.wikipedia.org/wiki?curid=201611", "title": "Josu Uribe", "text": "Jes\u00fas Uribesalgo Guti\u00e9rrez, co\u00f1ecido como Josu Uribe, nado en Xix\u00f3n o 25 de maio de 1969, \u00e9 un adestrador de f\u00fatbol espa\u00f1ol."}
{"id": "201612", "revid": "98629", "url": "https://gl.wikipedia.org/wiki?curid=201612", "title": "Vicente Moreno", "text": "Vicente Moreno Peris, nado en Massanassa (Valencia) o 28 de outubro de 1974, \u00e9 un exfutbolista e actual adestrador de f\u00fatbol espa\u00f1ol."}
{"id": "201613", "revid": "15490", "url": "https://gl.wikipedia.org/wiki?curid=201613", "title": "Accio", "text": "Accio (en grego \"Aktios\", en lat\u00edn \"Actium\") \u00e9 un promontorio ao norte de Acarnania (Grecia), na embocadura do \"Sinus Ambracius\" (golfo de Arta), ao oeste de \"Anactorion\", fronte ao cal libr\u00e1ronse d\u00faas batallas:\nNo promontorio hab\u00eda un templo dedicado a Apolo, onde se fac\u00eda un festival en honor do deus. Octavio Augusto contru\u00edu na outra banda da costa a cidade chamada \"Nic\u00f3polis Actium\" (Nic\u00f3polis, do grego \"Nik\u00e9\", a \"Vitoria\"), e renovou o festival ou xogos al\u00ed institu\u00eddos (\"Ludi Actiaci\"), transfer\u00edndoos a Roma. Estes xogos, que constaban de exercicios ximn\u00e1sticos, loitas a cabalo e concertos musicais, celebr\u00e1banse cada cinco anos.\nA vitoria de Actium converteuse no punto de partida dunha \u00e9poca particular, denominada era act\u00edaca (\"Actiaca Aera\")."}
{"id": "201615", "revid": "22795", "url": "https://gl.wikipedia.org/wiki?curid=201615", "title": "Actium", "text": ""}
{"id": "201617", "revid": "624", "url": "https://gl.wikipedia.org/wiki?curid=201617", "title": "Arta (hom\u00f3nimos)", "text": "O termo Arta pode referirse a:"}
{"id": "201618", "revid": "1987", "url": "https://gl.wikipedia.org/wiki?curid=201618", "title": "Golfo de Arta", "text": "O Golfo de Arta, tam\u00e9n co\u00f1ecido como Golfo de Ambracia ou Golfo de Accio (en grego, \u0391\u03bc\u03b2\u03c1\u03b1\u03ba\u03b9\u03ba\u03cc\u03c2 \u03ba\u03cc\u03bb\u03c0\u03bf\u03c2, \"Amvrakik\u00f3s k\u00f3lpos\"; en lat\u00edn \"Sinus Ambracium\") \u00e9 un golfo no mar X\u00f3nico, no noroeste de Grecia, que forma unha profunda incisi\u00f3n na costa. \nO golfo, duns 40 km de longo e 15 km de largo est\u00e1 case totalmente pechado e non ten m\u00e1is que unha pequena abertura ao mar, un paso estreito de 700 m de largo, entre Arta (Accio) ao sur, e Pr\u00e9veza, ao norte, cidades que est\u00e1n hoxe conectadas por un t\u00fanel. \nEst\u00e1 delimitado polos promontorios de Pr\u00e9veza e Accio, e nas s\u00faas costas sit\u00faanse as cidades de Pr\u00e9veza, Arta, Anfiloqu\u00eda (a antiga \"Karvassaras\") e Vonitsa. \u00c9 pouco profundo e as s\u00faas costas est\u00e1n reberetadas por numerosas marismas, gran parte delas nos estuarios dos r\u00edos Louros e Aractos (ou Arta). Por iso, e por estar tan pechado, \u00e9 m\u00e1is c\u00e1lido e menos salgado que o mar X\u00f3nico, sendo rico en linguados e angu\u00edas\nO golfo toma o seu nome da antiga cidade de Arta situada preto das s\u00faas costas. O seu nome alternativo prov\u00e9n da cidade antiga de Ambracia.\nDesde a independencia grega (Tratado de Constantinopla, 1832) at\u00e9 a segunda guerra balc\u00e1nica (Tratado de Bucarest, 1913), o golfo formou parte da fronteira entre o Reino de Grecia e o Imperio otom\u00e1n. Restos de numerosas cidades antigas enc\u00f3ntranse nas s\u00faas Beiras: \"Actium\" na entrada, Nic\u00f3polis, fronte a ela, \"Argos Ippatum\", \"Limnaea\" e \"Olpae\".\nNa entrada do golfo librouse a famosa batalla de Accio o ano 31 a.C."}
{"id": "201619", "revid": "22795", "url": "https://gl.wikipedia.org/wiki?curid=201619", "title": "Golfo de Ambracia", "text": ""}
{"id": "201620", "revid": "22795", "url": "https://gl.wikipedia.org/wiki?curid=201620", "title": "Golfo de Accio", "text": ""}
{"id": "201621", "revid": "22795", "url": "https://gl.wikipedia.org/wiki?curid=201621", "title": "Sinus Ambracium", "text": ""}
{"id": "201626", "revid": "85894", "url": "https://gl.wikipedia.org/wiki?curid=201626", "title": "Amedo, Barxa, Celanova", "text": "Amedo \u00e9 un lugar da parroquia de Barxa no concello ourens\u00e1n de Celanova na comarca da Terra de Celanova. Ti\u00f1a 27 habitantes no ano 2010 segundo datos do Instituto Galego de Estat\u00edstica, dos cales 11 eran homes e 16 mulleres."}
{"id": "201627", "revid": "85894", "url": "https://gl.wikipedia.org/wiki?curid=201627", "title": "Barxa, Barxa, Celanova", "text": "Barxa \u00e9 un lugar da parroquia de Barxa no concello ourens\u00e1n de Celanova na comarca da Terra de Celanova. Ti\u00f1a 10 habitantes no ano 2010 segundo datos do Instituto Galego de Estat\u00edstica, dos cales 7 eran homes e 3 mulleres."}
{"id": "201628", "revid": "22570", "url": "https://gl.wikipedia.org/wiki?curid=201628", "title": "A Barxi\u00f1a, Barxa, Celanova", "text": "A Barxi\u00f1a \u00e9 un lugar da parroquia de Barxa no concello ourens\u00e1n de Celanova na comarca da Terra de Celanova. Ti\u00f1a 32 habitantes no ano 2010 segundo datos do Instituto Galego de Estat\u00edstica, dos cales 18 eran homes e 14 mulleres."}
{"id": "201629", "revid": "22570", "url": "https://gl.wikipedia.org/wiki?curid=201629", "title": "Fonte Cuberta, Barxa, Celanova", "text": "Fonte Cuberta \u00e9 un lugar da parroquia de Barxa no concello ourens\u00e1n de Celanova na comarca da Terra de Celanova. Ti\u00f1a 35 habitantes no ano 2010 segundo datos do Instituto Galego de Estat\u00edstica, dos cales 20 eran homes e 15 mulleres."}
{"id": "201630", "revid": "85894", "url": "https://gl.wikipedia.org/wiki?curid=201630", "title": "A Lampaza, Barxa, Celanova", "text": "A Lampaza \u00e9 un lugar da parroquia de Barxa no concello ourens\u00e1n de Celanova na comarca da Terra de Celanova. Segundo o Instituto Galego de Estat\u00edstica en 2010 ti\u00f1a 54 habitantes (27 homes e 27 mulleres)."}
{"id": "201631", "revid": "85894", "url": "https://gl.wikipedia.org/wiki?curid=201631", "title": "Lebor\u00edn, Barxa, Celanova", "text": "Lebor\u00edn \u00e9 un lugar da parroquia de Barxa no concello ourens\u00e1n de Celanova na comarca da Terra de Celanova. Ti\u00f1a 32 habitantes no ano 2010 segundo datos do Instituto Galego de Estat\u00edstica, dos cales 14 eran homes e 18 mulleres.\nCaracter\u00edsticas.\nSit\u00faase a 1,4\u00a0km da OU-540 e a 1,2\u00a0km da autov\u00eda AG-31, que o comunica con Ourense. A construci\u00f3n da autov\u00eda provocou impactos no medio natural, como a substituci\u00f3n dos cami\u00f1os cara aos mu\u00ed\u00f1os do r\u00edo Ourille por pontes sobre a estrada. O curso fluvial baixa encaixado entre esas d\u00faas v\u00edas de comunicaci\u00f3n.\nA primeira menci\u00f3n documental de Lebor\u00edn \u00e9 do ano 997, onde se fala do lugar de \"Leporin\". O 17 de xaneiro cel\u00e9brase a Festa do Santo Ant\u00f3n. Lugares da aldea son Gandarela, C\u00e1stal, Pedreira, Ill\u00f3, Escola, Praza, As Cabanas ou A Capela.\nNo poemario \"Aires da mi\u00f1a terra\" de Manuel Curros Enr\u00edquez (1880), no poema \"Cartas Perdidas\", Gregoria de Lebor\u00edn escribe a Marcos da Portela cunha tem\u00e1tica costumista, intimista e de denuncia social (anticlericalismo).\nNeste lugar agochouse Benito Cancela Rodr\u00edguez -alcalde de Celanova pola Fronte Popular logo das elecci\u00f3ns xerais de 1936-, logo de que a Garda Civil asaltase a Casa Consistorial o 20 de xullo de 1936, logo do Alzamento Nacional."}
{"id": "201632", "revid": "85894", "url": "https://gl.wikipedia.org/wiki?curid=201632", "title": "San Pedro, Barxa, Celanova", "text": "San Pedro \u00e9 un lugar da parroquia de Barxa no concello ourens\u00e1n de Celanova na comarca da Terra de Celanova. Ti\u00f1a 32 habitantes no ano 2010 segundo datos do Instituto Galego de Estat\u00edstica, dos cales 20 eran homes e 12 mulleres."}
{"id": "201633", "revid": "85894", "url": "https://gl.wikipedia.org/wiki?curid=201633", "title": "Barrio, Bobadela, Celanova", "text": "Barrio \u00e9 un lugar da parroquia de Bobadela no concello ourens\u00e1n de Celanova na comarca da Terra de Celanova. Ti\u00f1a 9 habitantes no ano 2010 segundo datos do Instituto Galego de Estat\u00edstica, dos cales 5 eran homes e 4 mulleres."}
{"id": "201634", "revid": "85894", "url": "https://gl.wikipedia.org/wiki?curid=201634", "title": "Campo, Bobadela, Celanova", "text": "Campo \u00e9 un lugar da parroquia de Bobadela no concello ourens\u00e1n de Celanova na comarca da Terra de Celanova. Ti\u00f1a 8 habitantes no ano 2010 segundo datos do Instituto Galego de Estat\u00edstica, dos cales 3 eran homes e 5 mulleres."}
{"id": "201635", "revid": "85894", "url": "https://gl.wikipedia.org/wiki?curid=201635", "title": "As Pereiras, Bobadela, Celanova", "text": "As Pereiras \u00e9 un lugar da parroquia de Bobadela no concello ourens\u00e1n de Celanova na comarca da Terra de Celanova. Ti\u00f1a 7 habitantes no ano 2010 segundo datos do Instituto Galego de Estat\u00edstica, dos cales 5 eran homes e 2 mulleres."}
{"id": "201636", "revid": "85894", "url": "https://gl.wikipedia.org/wiki?curid=201636", "title": "A Pousa, Bobadela, Celanova", "text": "A Pousa \u00e9 un lugar da parroquia de Bobadela no concello ourens\u00e1n de Celanova na comarca da Terra de Celanova. Ti\u00f1a 6 habitantes no ano 2010 segundo datos do Instituto Galego de Estat\u00edstica, dos cales 2 eran homes e 4 mulleres."}
{"id": "201637", "revid": "54488", "url": "https://gl.wikipedia.org/wiki?curid=201637", "title": "Quintairos, Bobadela, Celanova", "text": "Quintairos \u00e9 un lugar da parroquia de Bobadela no concello ourens\u00e1n de Celanova na comarca da Terra de Celanova. Ti\u00f1a 9 habitantes no ano 2010 segundo datos do Instituto Galego de Estat\u00edstica, dos cales 3 eran homes e 6 mulleres."}
{"id": "201638", "revid": "98629", "url": "https://gl.wikipedia.org/wiki?curid=201638", "title": "Silk", "text": "Silk (en , Gui si\") \u00e9 un filme taiwan\u00e9s dirixido por Su Chao-Bin que foi estreado no 2006.\nSinopse.\nUn grupo de cient\u00edficos liderados polo doutor Hashimoto conseguiron capturar \u00e1 pantasma dun neno, grazas a un novo invento creado por eles mesmos chamado a \u201cEsponxa Menger\u201d."}
{"id": "201639", "revid": "85894", "url": "https://gl.wikipedia.org/wiki?curid=201639", "title": "O Souto, Bobadela, Celanova", "text": "O Souto \u00e9 un lugar da parroquia de Bobadela no concello ourens\u00e1n de Celanova na comarca da Terra de Celanova. Ti\u00f1a 6 habitantes no ano 2010 segundo datos do Instituto Galego de Estat\u00edstica, dos cales 4 eran homes e 2 mulleres."}
{"id": "201640", "revid": "54488", "url": "https://gl.wikipedia.org/wiki?curid=201640", "title": "Ca\u00f1\u00f3n, Ca\u00f1\u00f3n, Celanova", "text": "Ca\u00f1\u00f3n \u00e9 un lugar da parroquia de Ca\u00f1\u00f3n no concello ourens\u00e1n de Celanova na comarca da Terra de Celanova. Ti\u00f1a 8 habitantes no ano 2010 segundo datos do Instituto Galego de Estat\u00edstica, dos cales 3 eran homes e 5 mulleres."}
{"id": "201641", "revid": "54488", "url": "https://gl.wikipedia.org/wiki?curid=201641", "title": "Casaso\u00e1, Ca\u00f1\u00f3n, Celanova", "text": "Casaso\u00e1 \u00e9 un lugar da parroquia de Ca\u00f1\u00f3n no concello ourens\u00e1n de Celanova na comarca da Terra de Celanova. Ti\u00f1a 16 habitantes no ano 2010 segundo datos do Instituto Galego de Estat\u00edstica, dos cales 6 eran homes e 10 mulleres."}
{"id": "201642", "revid": "85894", "url": "https://gl.wikipedia.org/wiki?curid=201642", "title": "Moreira, Ca\u00f1\u00f3n, Celanova", "text": "Moreira \u00e9 un lugar da parroquia de Ca\u00f1\u00f3n no concello ourens\u00e1n de Celanova na comarca da Terra de Celanova. Ti\u00f1a 80 habitantes no ano 2010 segundo datos do Instituto Galego de Estat\u00edstica, dos cales 40 eran homes e 40 mulleres."}
{"id": "201643", "revid": "85894", "url": "https://gl.wikipedia.org/wiki?curid=201643", "title": "O Outeiro, Ca\u00f1\u00f3n, Celanova", "text": "O Outeiro \u00e9 un lugar da parroquia de Ca\u00f1\u00f3n no concello ourens\u00e1n de Celanova na comarca da Terra de Celanova. Ti\u00f1a 16 habitantes no ano 2010 segundo datos do Instituto Galego de Estat\u00edstica, dos cales 7 eran homes e 9 mulleres.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "201644", "revid": "98629", "url": "https://gl.wikipedia.org/wiki?curid=201644", "title": "Montes \u0160ar", "text": "Os montes \u0160ar en alban\u00e9s \"Malet e Sharrit\", \"Sharr\"); (en macedonio \u0428\u0430\u0440 \u041f\u043b\u0430\u043d\u0438\u043d\u0430, \"\u0160ar Planina\" \u00e9 unha cadea de monta\u00f1as situada na fronteira sur de Kosovo e a parte noroeste de Macedonia do Norte.\nOs montes \u0160ar est\u00e9ndense at\u00e9 o monte Korab (2764 m) no sueste (e nordeste de Albania). Est\u00e1n situados en torno aos 42\u00ba de latitude Norte e os 44\u00ba 20' de lonxitude leste\nCaracter\u00edsticas.\nA cadea monta\u00f1osa ten ao redor de 80\u00a0km de longo, cuns de 10 a 20\u00a0km de largo. Ten varios picos de grande altura, entre eles:\nA vexetaci\u00f3n que o cobre incl\u00fae cultivos por riba dos 1 000 m, bosques por riba dos 1 700 m e prader\u00edas que abarcan ao redor de 550 km\u00b2. Os montes \u0160ar comnstit\u00faen a m\u00e1is grande \u00e1rea compacta con prader\u00edas do continente europeo.\nA zona \u00e9 co\u00f1ecida como a de orixe do can \u0160arplaninac, (en macedonio \"\u0160arplaninec\", en alban\u00e9s \"Qeni i Sharrit\"), que foi criado nestas prader\u00edas.\nO Parque Nacional de \u0160ar/Sharr.\nO Parque Nacional de \u0160ar est\u00e1 no territorio de Kosovo e abarca 380\u00a0km2, dos contrafortes setentrionais dos \u0160ar/Sharr. G\u00e1base de ser o reduto do end\u00e9mico pi\u00f1eiro de Macedonia (\"Pinus peuce\") e do pi\u00f1eiro negro (\"Pinus uncinata\"), as\u00ed como da rosa alpina. \u00c9 o h\u00e1bitat de linces, osos, gamos, lobos, corzos, xabar\u00edns e outras especies. Foi declarado parque nacional en 1986.\nUn lugar chamado \"Gine voda\" \u00e9 unha atracci\u00f3n especial, porque o pi\u00f1eiro negro, o pi\u00f1eiro de Macedonia, a picea e o sic\u00f3moro est\u00e1n representados todos nunha zona moi pequena.\nO Parque Nacional de \u0160ar, no que abundan pequenos r\u00edos e regatos, est\u00e9ndese polos municipios de Uro\u0161evac, Suharek\u00eb, Ka\u00e7anik e a pr\u00f3xima cidade de Prizren (en Kosovo) e os de Jegunovce, Tearce, Dzepciste, Tetovo e Gostivar (en Macedonia do Norte)."}
{"id": "201645", "revid": "22795", "url": "https://gl.wikipedia.org/wiki?curid=201645", "title": "Parque Nacional de \u0160ar", "text": ""}
{"id": "201646", "revid": "22795", "url": "https://gl.wikipedia.org/wiki?curid=201646", "title": "Parque Nacional de Sharr", "text": ""}
{"id": "201647", "revid": "22795", "url": "https://gl.wikipedia.org/wiki?curid=201647", "title": "Montes Sharr", "text": ""}
{"id": "201648", "revid": "98629", "url": "https://gl.wikipedia.org/wiki?curid=201648", "title": "Los cronocr\u00edmenes", "text": "Los cronocr\u00edmenes \u00e9 un filme espa\u00f1ol dirixido por Nacho Vigalondo que se estreou no 2007.\nSinopse.\nUn home descobre a trav\u00e9s dos seus prism\u00e1ticos unha fermosa rapaza esp\u00edndose e intenta atopala na profundidade do bosque. De s\u00fapeto, un individuo armado cunhas tesoiras e coa cara vendada at\u00e1cao polas costas, a pesar do cal, consegue fuxir e chegar a un laboratorio cient\u00edfico. Al\u00ed, unha m\u00e1quina ofr\u00e9celle a oportunidade de realizar unha viaxe extraordinaria, unha viaxe na que a posibilidade de atoparse a si mesmo ser\u00e1 a primeira dunha serie de cat\u00e1strofes imprevis\u00edbeis."}
{"id": "201649", "revid": "23204", "url": "https://gl.wikipedia.org/wiki?curid=201649", "title": "Baltis Vallis", "text": "Baltis Vallis \u00e9 unha sinuosa canle da superficie de Venus, cun ancho de entre 1-3 quil\u00f3metros e un longo de m\u00e1is de 7\u00a0000 kms, algo m\u00e1is longo c\u00f3 Nilo, o cal fai desta canle a m\u00e1is longa de todo o Sistema Solar. Pensase que antigamente foi un \"r\u00edo de lava\".\nA canle est\u00e1 situada nunha \u00e1rea consistente en grandes planicies e cristas sinuosas (Dorsa). A topograf\u00eda da canle \u00e9 ondulada, algunha veces ensanchase \u00f3 ir costa arriba, suxerindo que varias rexi\u00f3ns polas que pasa a canle sufriron pulos de elevaci\u00f3n e subduci\u00f3n dende que a canle se formou.\nO comezo e o final da canle est\u00e1n escurecidos, as\u00ed que non se co\u00f1ece a s\u00faa lonxitude exacta. A canle foi inicialmente descuberta pola sondas sovi\u00e9ticas Venera 15 e 16, as cales detectaron (a pesar da s\u00faa resoluci\u00f3n de s\u00f3 un quil\u00f3metro) unha canle de m\u00e1is de 1\u00a0000\u00a0km. Estes accidentes xeol\u00f3xicos con forma de canle son moi com\u00fans nas planicies de Venus. Nalg\u00fans lugares semellan terse formado por lava que por fundido ou por erosi\u00f3n t\u00e9rmica constru\u00edron unha ruta a trav\u00e9s das planicies da superficie. A meirande parte destas canles te\u00f1en entre 1\u20133\u00a0km de ancho. Asem\u00e9llanse nalg\u00fans aspectos os serpeantes r\u00edos terrestres, con meandros, arcos e segmentos abandonados. Con todo, as canles de Venus non son tan sinuosas coma os r\u00edop terrestres. A meirande parte destas canles est\u00e1n parcialmente borradas por planicies de lava m\u00e1is novas, facendo moi dif\u00edcil identifica-lo nacemento da s\u00faas \"fontes\". Algunha destas canles te\u00f1en asociadas vastas planicies escuras \u00f3 radar, que suxiren o fluxo no pasado de grandes volumes de material. Este tipo de canles semellan ser m\u00e1is vellos c\u00f3 resto dos outros tipos de canles, xa que est\u00e1n normalmente cortadas por \"Dorsa\" (cristas) e fendas, e tam\u00e9n est\u00e1n moitas veces borradas parcialmente por materiais volc\u00e1nicos. Ademais, algunhas atravesan os chanzos de fallas, suxerindo que as planicies foron alteradas por movementos tect\u00f3nicos locais despois da formaci\u00f3n das canles."}
{"id": "201651", "revid": "27155", "url": "https://gl.wikipedia.org/wiki?curid=201651", "title": "Tiroxina", "text": "A tiroxina, tam\u00e9n chamada tetraiodotironina ou T4, \u00e9 a principal hormona tiroide segregada polas c\u00e9lulas foliculares da gl\u00e1ndula tiroide e leva unidos catro \u00e1tomos de iodo.\nS\u00edntese e regulaci\u00f3n.\nA cantidade de iodo necesaria para o organismo \u00e9 de 80 a 200 microgramos diarios. O iodo t\u00f3mase como ioduro e no intestino red\u00facese a iodo i\u00f3nico que \u00e9 absorbido rapidamente pola tiroide. Unha vez na tiroide incorp\u00f3rase a un amino\u00e1cido, a tirosina; a s\u00faa uni\u00f3n covalente require da tiroperoxidase (TPO) que o unir\u00e1 \u00e1s porci\u00f3ns fenilo do residuo do amino\u00e1cido. Non se debe confundir o amino\u00e1cido tirosina co produto hormonal final tiroxina. A asociaci\u00f3n dunha mol\u00e9cula de iodo \u00e1 tirosina produce monoiodotirosina (T1), a de dous a diiodotirosina (T2), e a uni\u00f3n de dous T2 dar\u00e1 lugar \u00e1 tiroxina T4. Todos estes elementos comb\u00ednanse no complexo tiroglobulina (TGB), que \u00e9 a forma en que se almacenan as hormonas tiroides, e a partir do cal, por hidr\u00f3lise, se liberar\u00e1n as hormonas. Para que pasen ao sangue requ\u00edrese da axuda dun trasportador.\nA hormona que regula a funci\u00f3n tiroide e que se produce na hip\u00f3fise, denom\u00ednase hormona estimulante da tiroide (TSH), e funciona da seguinte maneira: cando o nivel de hormonas tiroides est\u00e1 por debaixo do normal, a hip\u00f3fise det\u00e9ctao e aumenta a produci\u00f3n de TSH, que estimula a tiroide para que libere m\u00e1is hormona tiroide; se polo contrario o nivel de hormonas tiroides \u00e9 moi elevado inh\u00edbese por retroalimentaci\u00f3n negativa a produci\u00f3n na hip\u00f3fise de TSH.\nTransporte.\nA partir da T1 (ou MIT, monoiodotirosina) f\u00f3rmase en varios pasos a T4, que se almacena na tiroide como tiroglobulina (xunto coa triiodotironina ou T3). Segundo as necesidades, a tiroglobulina fracci\u00f3nase por hidr\u00f3lise na propia tiroide liberando T4 e T3. Estas pasan ao sangue como T4 e T3 unidas a prote\u00ednas (un 99,97% do total), principalmente \u00e1 globulina fixadora de tiroxina (TBG), e, en menor medida, \u00e1 transtiretina e albumina, e s\u00f3 o 0,03% en forma de T4 libre (hormona activa non unida a prote\u00ednas). Unha vez liberada no sistema circulatorio, a tiroxina ten unha vida media dunha semana.\nEfectos.\nA tiroxina \u00e9 a prohormona e reserva da hormona tiroide activa triiodotironina (T3), que \u00e9 arredor de catro veces m\u00e1is potente. A T4 \u00e9 convertida nos tecidos a T3 por desiodinases, como a hormona tiroide iodo peroxidase (TPO). O is\u00f3mero \"D\" denom\u00ednase \"dextrotiroxina\" e util\u00edzase como un axente modificador de l\u00edpidos.\nA tiroxina regula o metabolismo celular. A hiposecreci\u00f3n da hormona ralentiza o metabolismo, o que pode producir aumento de peso, debilitamento muscular, aumento da sensibilidade ao fr\u00edo, diminuci\u00f3n do ritmo card\u00edaco e unha perda das actividades mentais de alerta. A hipersecreci\u00f3n acelera o metabolismo, producindo aumento do apetito, perda de peso, irritabilidade, nerviosismo, taquicardia e intolerancia aos lugares c\u00e1lidos.\nA tiroxina, xunto coa hormona do crecemento, interv\u00e9n na regulaci\u00f3n do crecemento corporal, especialmente do sistema nervioso. Durante o desenvolvemento do feto un d\u00e9ficit en tiroxina produce a formaci\u00f3n dun n\u00famero menor de neuronas. Un d\u00e9ficit da hormona tiroide durante os primeiros anos de vida ocasiona unha menor estatura e un desenvolvemento menor dos \u00f3rganos reprodutores e do cerebro. A administraci\u00f3n de tiroxina incrementa significativamente a concentraci\u00f3n do factor de crecemento dos nervios no cerebro de ratos adultos.\nA tiroxina tam\u00e9n act\u00faa en vertebrados, como os peixes e os anfibios.\nO salm\u00f3n \u00e9 un peixe que inicia a s\u00faa vida en auga doce, logo emigra \u00e1 auga salgada e finalmente torna \u00e1 auga doce a desovar e morrer. Cando est\u00e1 na auga doce, esta tende a entrar dentro do peixe por osmose, entanto que na auga salgada o animal pode deshidratarse por perda de auga. A hormona tiroxina xera os cambios metab\u00f3licos que permiten ao salm\u00f3n pasar dun medio a outro sen incharse ou deshidratarse.\nNos anfibios, cando os niveis en sangue de tiroxina aumentan, desencadean a metamorfose. A hormona do crecemento das ras controla o crecemento posterior \u00e1 metamorfose. Na maior\u00eda dos vertebrados, como as aves e serpes, a tiroxina controla o cambio estacional da plumaxe ou da pel.\nMedici\u00f3n.\nA tiroxina \u00e9 unha hormona hidr\u00f3foba, polo que viaxa pola circulaci\u00f3n sangu\u00ednea ligada a unha prote\u00edna hidrof\u00edlica trasportadora que une especificamente a hormona: a globulina fixadora da tiroxina (TBG). Esta aumenta a vida media biol\u00f3xica da hormona e a s\u00faa concentraci\u00f3n plasm\u00e1tica, podendo dar lugar isto \u00faltimo a concentraci\u00f3ns totais e libres de tiroxina diferentes.\n\u00c1 hora de interpretar clinicamente a cantidade de hormona en sangue, haber\u00eda que ter isto en conta e supo\u00f1er a concentraci\u00f3n de prote\u00edna fixadora; algo complicado dado que pode variar significativamente co ambiente nutricional e hormonal do paciente. Por iso, a maior\u00eda dos laboratorios cl\u00ednicos utilizan un m\u00e9todo de medida que detecte s\u00f3 a hormona libre (que \u00e9 a forma activa), evitando as\u00ed problemas de interpretaci\u00f3n de concentraci\u00f3ns totais de hormona.\nPolo tanto, podemos medir a tiroxina como \"tiroxina libre\" ou como tiroxina total, \u00e9 dicir, a hormona libre en soluci\u00f3n m\u00e1is a que est\u00e1 ligada \u00e1 prote\u00edna transportadora.\nDef\u00ednese o \"\u00edndice de tiroxina libre\" como a concentraci\u00f3n de \"tiroxina libre\" mutiplicada pola captaci\u00f3n de hormona tiroide, que resulta na medici\u00f3n das globulinas fixadoras de tiroxina non unidas.\nA medici\u00f3n da tiroxina e demais elementos tiroides, permiten diagnosticar doenzas relacionadas coa gl\u00e1ndula tiroide, tales como o hipotiroidismo (alta concentraci\u00f3n de TSH e baixa concentraci\u00f3n de hormonas tiroides en sangue) e o hipertiroidismo (baixa concentraci\u00f3n de TSH e alta concentraci\u00f3n de hormonas tiroides en sangue).\nO rango normal de T4 para un adulto \u00e9 4 - 11 mcg/dL.\nEnfermidades.\nA alteraci\u00f3n das concentraci\u00f3ns normais das hormonas tiroides, \u00e9 dicir, da tiroxina, xunto con outros elementos ou compo\u00f1entes do sistema end\u00f3crino, d\u00e1 lugar ao hipotiroidismo ou ao hipertiroidismo (diminuci\u00f3n ou aumento da hormona, respectivamente). Desta maneira, poden manifestarse enfermidades como:\nTam\u00e9n son moi com\u00fans diferentes tipos de c\u00e1ncer tiroide: \nHistoria.\nO farmac\u00e9utico e cient\u00edfico americano Edward Calvin Kendall, foi o primeiro en illar de forma pura (cristalina) a tiroxina en 1914 na Cl\u00ednica Mayo, a partir dun hidrolizado de extractos de gl\u00e1ndulas tiroides de porco. Isto, xunto co descubrimento da f\u00f3rmula desta hormona feito por Charles Robert Harington, permitiu que alg\u00fans anos despois, este xunto con George Barger sintetizaran por primeira vez a tiroxina."}
{"id": "201652", "revid": "5863", "url": "https://gl.wikipedia.org/wiki?curid=201652", "title": "J\u00e9rusalem", "text": "J\u00e9rusalem (en galego \"Xerusal\u00e9n\") \u00e9 unha grand op\u00e9ra en catro actos con m\u00fasica de Giuseppe Verdi e libreto en franc\u00e9s de Alphonse Royer e Gustave Va\u00e9z. Foi estreada no Th\u00e9atre de l'Opera de Par\u00eds o 26 de novembro de 1847. Foi a primeira colaboraci\u00f3n de Verdi para un teatro non italiano e baseouse na s\u00faa propia \u00f3pera de 1843 I Lombardi alla prima crociata, mais realizando unha versi\u00f3n ao gusto franc\u00e9s, cun novo texto, nova m\u00fasica, variaci\u00f3ns no argumento e a inclusi\u00f3n dun ballet, esixencia imprescindible para os franceses tal como entend\u00edan a \u00f3pera. O 26 de decembro de 1850 foi estreada no Teatro alla Scala de Mil\u00e1n, traducida ao italiano e sen ballet, baixo o nome de \"Gerusalemme\"."}
{"id": "201653", "revid": "27155", "url": "https://gl.wikipedia.org/wiki?curid=201653", "title": "Tetraiodotironina", "text": ""}
{"id": "201654", "revid": "27155", "url": "https://gl.wikipedia.org/wiki?curid=201654", "title": "Relaxina", "text": "A relaxina \u00e9 unha hormona proteica descrita en 1926 por Frederick Hisaw.\nA familia de p\u00e9ptidos similares \u00e1 relaxina pertence \u00e1 superfamilia da insulina e consta de 7 p\u00e9ptidos de gran semellanza estrutural pero baixa semellanza secuencial, que son as relaxinas 1 (RLN1), 2 (RLN2) e 3 (RLN3), e os p\u00e9ptidos similares \u00e1 insulina (INSL), INSL3, INSL4, INSL5 e INSL6. As funci\u00f3ns da relaxina-3, INSL4, INSL5, e INSL6 non foron a\u00ednda caracterizadas.\nS\u00edntese.\nNa femia prod\u00facese no corpo l\u00fateo do ovario, no peito e, durante o embarazo, na placenta, corion, e decidua.\nNo macho prod\u00facese na pr\u00f3stata e est\u00e1 presente no seme humano.\nEstrutura.\nEstruturalmente, a relaxina \u00e9 un heterod\u00edmero formado por d\u00faas cadeas pept\u00eddicas de 24 e 29 amino\u00e1cidos unidas por pontes disulfuro, e est\u00e1 relacionada coa insulina.\nA relaxina prod\u00facese a partir da s\u00faa prohormona, \"prorelaxina\", \u00e1 que se lle elimina unha cadea pept\u00eddica adicional.\nFunci\u00f3ns.\nNos humanos.\nNos machos a relaxina potencia a motilidade de esperma no seme.\nNas mulleres a relaxina prod\u00facese principalmente no corpo l\u00fateo, tanto en mulleres pre\u00f1adas coma non pre\u00f1adas; a s\u00faa produci\u00f3n chega a un pico aproximadamente 14 d\u00edas despois da ovulaci\u00f3n, e despois declina se non hai embarazo, e prod\u00facese a menstruaci\u00f3n. Durante o primeiro trimestre de xestaci\u00f3n, os seus niveis aumentan e a decidua produce relaxina adicional.\nO papel ou a necesidade de relaxina durante o embarazo humano a\u00ednda est\u00e1 a investigarse, xa que nos humanos o seu pico at\u00ednguese durante as 14 semanas do primeiro trimestre de embarazo e no parto. Crese que relaxa a s\u00ednfise pubiana.\nNoutros animais.\nNos animais a relaxina alarga o \u00f3so p\u00fabico e facilita o parto; abranda o c\u00e9rvix (maduraci\u00f3n cervical), e relaxa a musculatura uterina. Por esta raz\u00f3n, durante un longo tempo, a relaxina foi vista como unha hormona do embarazo. Por\u00e9n, pode ter m\u00e1is efectos. A relaxina afecta ao metabolismo do col\u00e1xeno, inhibe a s\u00edntese de col\u00e1xeno e aumenta a s\u00faa degradaci\u00f3n ao incrementar as metaloproteinases da matriz. Tam\u00e9n aumenta a anxiox\u00e9nese e \u00e9 un potente vasodilatador renal.\nReceptores.\nA relaxina interacciona co receptor da relaxina LGR7 (RXFP1) e o LGR8 (RXFP2), que pertencen \u00e1 superfamilia de receptores acoplados \u00e1 prote\u00edna G . Estes receptores conte\u00f1en un dominio transmembrana heptahelicoidal e un ectodominio glicosilado grande, vagamente relacionado cos receptores de hormonas glicoproteicas, como o receptor de LH ou o receptor de FSH.\nOs receptores da relaxina atop\u00e1ronse no coraz\u00f3n, m\u00fasculo liso, tecido conectivo, e sistema nervioso central e aut\u00f3nomo.\nEnfermidades.\nNon se describiron trastornos espec\u00edficos relacionados coa relaxina, a\u00ednda que se suxeriu que ten unha relaci\u00f3n co escleroderma e a fibromialxia."}
{"id": "201655", "revid": "98629", "url": "https://gl.wikipedia.org/wiki?curid=201655", "title": "Doubt", "text": "Doubt \u00e9 un filme estadounidense dirixido por John Patrick Shanley que se estreou no 2008. Baseado na obra \"\", ga\u00f1adora do Premio Pulitzter e dun Premio Toni na s\u00faa adaptaci\u00f3n teatral.\nSinopse.\nEn 1964, na parroquia de San Nicol\u00e1s, no Bronx, un apaixonado e carism\u00e1tico sacerdote, o padre Flynn (Philip Seymour Hoffman) est\u00e1 tratando de cambiar as r\u00edxidas normas do colexio, que durante anos foron coidadosamente salvagardadas pola irm\u00e1 Aloysius Beauvier (Meryl Streep), unha estrita directora que cre firmemente no poder da disciplina. Ventos de cambio pol\u00edtico est\u00e1n varrendo a comunidade, e de feito o colexio aceptou o seu primeiro alumno negro, Donald Miller. Pero cando a irm\u00e1 James (Amy Adams), inocentemente, lle conta \u00e1 irm\u00e1 Aloysius as s\u00faas sospeitas de que o padre Flynn presta demasiada atenci\u00f3n a Donald, a superiora, sen contar cunha soa proba, comeza unha cruzada persoal para sacar \u00e1 luz a verdade e expulsar a Flynn do colexio por abusar do alumno. Esta batalla ameaza con desgarrala comunidade de xeito irreversible."}
{"id": "201656", "revid": "23204", "url": "https://gl.wikipedia.org/wiki?curid=201656", "title": "I due Foscari", "text": "I due Foscari (en galego \"Os dous Foscari\") \u00e9 unha \u00f3pera en tres actos con m\u00fasica de Giuseppe Verdi e libreto en italiano de Francesco Maria Piave baseado na historia \"The Two Foscari\" de Lord Byron. A \u00f3pera foi estreada no Teatro Argentina de Roma o 3 de novembro de 1844.\nEsta \u00f3pera \u00e9 pouco representada na actualidade, aparecendo nas estat\u00edsticas de Operabase no posto n.\u00ba 213 das \u00f3peras m\u00e1is representadas no per\u00edodo 2005-2010, sendo a 63.\u00aa en Italia e a d\u00e9cimo s\u00e9tima de Verdi, con 13 representaci\u00f3ns nese per\u00edodo.\nRepresentaci\u00f3ns.\nEsta \u00f3pera tr\u00e1xica narra as intrigas pol\u00edticas da antiga rep\u00fablica de Venecia. Verdi considerara a obra de Byron como un tema xa en 1843, seducido polos aspectos venecianos do drama \u2013 carnaval, Consello dos Dez \u2013 confioulle a Francesco Maria Piave a redacci\u00f3n do libreto. Mais cando propuxo tal \u00f3pera ao Gran Teatro La Fenice (Venecia), foi rexeitada como inaxeitada. A historia inclu\u00eda unha cr\u00edtica \u00e1s acci\u00f3ns da Rep\u00fablica de Venecia, que ofend\u00eda \u00e1s grandes familias de Venecia que gobernaran a Rep\u00fablica, inclu\u00edndo \u00e1 familia Foscari que a\u00ednda exist\u00eda. Ao mesmo tempo, unha nova \u00f3pera sobre o tema de Lorenzino de Medici, que Verdi propuxo para o Teatro Argentina en Roma, foi rexeitada por ese teatro.\nComo de costume, Verdi colaborou activamente na redacci\u00f3n do libreto, suxer\u00edndolle a Piave modificaci\u00f3ns mentres traballaba na orquestraci\u00f3n da \u00f3pera.\nOs ensaios comezaron o d\u00eda 15 de agosto de 1844 baixo a direcci\u00f3n conxunta de Verdi e Piave.\nConclu\u00edda o 22 de outubro de 1844, a obra foi estreada o 3 de novembro no Teatro Argentina con Achille de Bassini, Giacomo Roppa, Marianna Barbieri-Nini e Baldassare Miri nos papeis principais. Tivo unha acollida morna, a\u00ednda que Verdi, como compositor, recibiu grandes ovaci\u00f3ns. Segundo Emanuele Muzio, compositor e amigo de Verdi, o problema foi o prezo elevado das localidades, as\u00ed como o feito de que os cantantes non esiveran \u00e1 altura da partitura.\nA pesar de todo, a obra foi interpretada coa capacidade completa do teatro durante toda a tempada 1844-1845, e valeulle a Verdi o honor de ver en circulaci\u00f3n unha medalla coa s\u00faa efixie.\nAs primeiras representaci\u00f3ns no Reino Unido tiveron lugar en Londres, no Her Majesty's Theatre o 10 de abril de 1847. Nos Estados Unidos, a \u00f3pera foi estreada en Boston o 10 de maio de 1847. Par\u00eds viu unha produci\u00f3n en decembro de 1846 no Th\u00e9\u00e2tre des Italiens, e foi representaa logo en varios teatros de \u00f3pera italianos.\nSon habituais as representaci\u00f3ns en versi\u00f3n de concerto. A Orquestra da \u00d3pera de Nova York presentou versi\u00f3ns de concerto tres veces: a primeira en outubro de 1981 con Renato Bruson no papel principal; a segunda en abril de 1992 con Vladimir Chernov como o Dux; e o terceiro en decembro de 2007, con Paolo Gavanelli como o Dux.\nActualmente, \"I due Foscari\" foi producida ocasionalmente. O Teatro alla Scala representouna en 1988, tam\u00e9n con Renato Bruson (versi\u00f3n dispo\u00f1ible en DVD). A Royal Opera de Londres presentou a \u00f3pera en xu\u00f1o de 1995 con Vladimir Chernov e June Anderson nos papeis principais. Foi representada no Teatro San Carlo de N\u00e1poles no ano 2000 e gravada en DVD. A \u00d3pera de Sarasota en Florida inclu\u00eduna en marzo de 2008 como parte do seu \"Ciclo Verdi\". Foi representada durante as tempadas 2008/09 de La Scala e a Asociaci\u00f3n de Amantes da \u00d3pera (ABAO) de Bilbao (Espa\u00f1a).\nArgumento.\nActo I.\nO Consello dos Dez re\u00fanese para xulgar a Jacopo Foscari, o fillo do dux, acusado de asasinato e traiz\u00f3n. Este \u00e9 levado ante os xu\u00edces, protesta do odio do que \u00e9 obxecto, principalmente por parte do senador Loredano, a pesar dun veredicto de clemencia.\nNos pazos Foscari, Lucrezia (dona de Jacopo) prega ao ceo en favor do seu home, mais d\u00e9ixase levar pola c\u00f3lera cando sabe que o Consello dos Dez acaba de condenara Jacopo ao exilio perpetuo.\nNo pazo do dux, o dux Francesco Foscari medita sobre a s\u00faa autoridade e a s\u00faa incapacidade para protexer ao seu fillo, a quen cre inocente. Ent\u00f3n aparece Lucr\u00e9zia, que lle suplica anular a sentenza \u00e1 que foi condenado o seu home. El responde que as leis de Venecia llo impiden, mais tentar\u00e1 apelar pola s\u00faa causa ante do Senado.\nActo II.\nPechado nunha cela da prisi\u00f3n do Estado, Jacopo \u00e9 asaltado por visi\u00f3ns de espectros. Lucr\u00e9zia, e logo o dux entran e tratan de consolalo, mais Jacopo Loredano aparece para levalo ante os xu\u00edces, onde ter\u00e1 que escoitar a sentenza do exilio.\nAnte o Consello dos Dez, o dux pide ao seu fillo que se someta a xu\u00edzo. A aparici\u00f3n de Lucr\u00e9zia cos seus fillos non consegue mudar o parecer do Consello, que instigado por Loredano, ordena que Jacopo sexa deportado de inmediato a Creta.\nActo III.\nNa Piazzetta de Venecia, a multitude desfruta cunha regata que est\u00e1 a piques de comezar. En compa\u00f1a de Bardagino, aparece Loredano e ordena o inicio da competici\u00f3n. A chegada da l\u00fagubre galera do Estado, a chega para levarse a Jacopo, dispersa \u00e1 multitude. Jacopo descende e entra no pazo do dux para despedirse da s\u00faa dona. Loredano triunfa.\nNos seus apousentos, Francesco Foscari recibe a visita de Barbarigo, quen lle anuncia que un vil\u00e1n moribundo acaba de confesar que \u00e9 o \u00fanico autor do asasinato imputado a Jacopo. Daquela aparece Lucr\u00e9zia, anunciando que Jacopo acaba de morrer no barco que o levaba a Creta.\nA continuaci\u00f3n entran os membros do Senado e do Consello dos Dez, pedindo ao dux a s\u00faa abdicaci\u00f3n, a causa da s\u00faa idade e do seu recente do. Foscari acaba cedendo e quita os ornamentos ducais. Cando est\u00e1 a piques de abandonar o pazo acompa\u00f1ado por Lucr\u00e9zia, sente o can\u00f3n de San Marcos que anuncia a elecci\u00f3n do seu sucesor, Pasquale Malipiero. Immediatamente morre a causa da pena, mentres Loredano desfruta da s\u00faa vinganza."}
{"id": "201657", "revid": "56817", "url": "https://gl.wikipedia.org/wiki?curid=201657", "title": "One Day Remains", "text": "One Day Remains \u00e9 o primeiro \u00e1lbum de Alter Bridge, que se editou en 2004, e est\u00e1 producido por Ben Grosse.\nListaxe de canci\u00f3ns.\nTodos os temas escritos por Mark Tremonti, ag\u00e1s os indicados."}
{"id": "201659", "revid": "56817", "url": "https://gl.wikipedia.org/wiki?curid=201659", "title": "Blackbird (\u00e1lbum)", "text": "Blackbird \u00e9 o segundo \u00e1lbum de Alter Bridge, que se editou en 2007, e est\u00e1 producido por Michael \"Elvis\" Baskette.\nListaxe de canci\u00f3ns.\nTodos os temas escritos por Alter Bridge."}
{"id": "201660", "revid": "56817", "url": "https://gl.wikipedia.org/wiki?curid=201660", "title": "AB III", "text": "AB III \u00e9 o terceiro \u00e1lbum da banda estadounidense de post-grunge Alter Bridge, que se editou o 8 de outubro de 2010, e est\u00e1 producido por Michael \"Elvis\" Baskette.\nListaxe de canci\u00f3ns.\nTodos os temas escritos por Alter Bridge."}
{"id": "201661", "revid": "865", "url": "https://gl.wikipedia.org/wiki?curid=201661", "title": "Borrowed Heaven", "text": "Borrowed Heaven \u00e9 o cuarto \u00e1lbum de The Corrs, que se editou o 31 de maio de 2004, e foi producido por Olle Romo.\nListaxe de canci\u00f3ns.\nTodos os temas escritos por The Corrs, ag\u00e1s os indicados."}
{"id": "201662", "revid": "22570", "url": "https://gl.wikipedia.org/wiki?curid=201662", "title": "Borgarfjar\u00f0ars\u00fdsla", "text": "Borgarfjar\u00f0ars\u00fdsla \u00e9 un dos vinte e tres condados de Islandia. Est\u00e1 situado ao oeste do pa\u00eds. A s\u00faa localidade m\u00e1is importante \u00e9 S\u00f3lmundarh\u00f6f\u00f0i, con 4.288 habitantes.\nXeograf\u00eda.\nO condado de Borgarfjar\u00f0ars\u00fdsla est\u00e1 situado ao oeste do pa\u00eds, na rexi\u00f3n de Vesturland. Limita cos condados de M\u00fdras\u00fdsla ao norte, \u00c1rness\u00fdsla ao leste, e Kj\u00f3sars\u00fdsla ao sur. O seu clima \u00e9 fr\u00edo, como en case todo o pa\u00eds. Conta cunha extensi\u00f3n total de 1.786 quil\u00f3metros cadrados. O seu fuso horario \u00e9 o Atlantic/Reykjavik, o mesmo que emprega o resto do pa\u00eds.\nDemograf\u00eda.\nNos 1.786 quil\u00f3metros cadrados de extensi\u00f3n do condado de Borgarfjar\u00f0ars\u00fdsla residen un total de 7.924 habitantes, sendo polo tanto a s\u00faa densidade de poboaci\u00f3n de 4,43 habitantes por quil\u00f3metro cadrado."}
{"id": "201668", "revid": "5132", "url": "https://gl.wikipedia.org/wiki?curid=201668", "title": "Naismith Memorial Basketball Hall of Fame", "text": ""}
{"id": "201669", "revid": "85894", "url": "https://gl.wikipedia.org/wiki?curid=201669", "title": "O Castro, Seoane, As Pontes de Garc\u00eda Rodr\u00edguez", "text": "O Castro \u00e9 un lugar da parroquia de Seoane no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 5 habitantes no ano 2014 segundo datos do IGE, dos cales 3 eran homes e 2 eran mulleres."}
{"id": "201670", "revid": "785", "url": "https://gl.wikipedia.org/wiki?curid=201670", "title": "A Pena de Eiriz, Seoane, As Pontes de Garc\u00eda Rodr\u00edguez", "text": "A Pena de Eiriz \u00e9 un lugar da parroquia de Seoane no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 2 habitantes no ano 2014 segundo datos do IGE, un home e unha muller."}
{"id": "201671", "revid": "1131", "url": "https://gl.wikipedia.org/wiki?curid=201671", "title": "A Carreira, Espi\u00f1aredo, As Pontes de Garc\u00eda Rodr\u00edguez", "text": "A Carreira \u00e9 un lugar da parroquia de Espi\u00f1aredo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Estaba despoboado no ano 2014 segundo datos do INE."}
{"id": "201672", "revid": "85894", "url": "https://gl.wikipedia.org/wiki?curid=201672", "title": "A Casti\u00f1eira, Espi\u00f1aredo, As Pontes de Garc\u00eda Rodr\u00edguez", "text": "A Casti\u00f1eira \u00e9 un lugar da parroquia de Espi\u00f1aredo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 14 habitantes no ano 2014 segundo datos do IGE, dos cales 7 eran homes e 8 eran mulleres."}
{"id": "201673", "revid": "85894", "url": "https://gl.wikipedia.org/wiki?curid=201673", "title": "O Pi\u00f1eiro, Espi\u00f1aredo, As Pontes de Garc\u00eda Rodr\u00edguez", "text": "O Pi\u00f1eiro \u00e9 un lugar da parroquia de Espi\u00f1aredo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 5 habitantes no ano 2014 segundo datos do INE, dos cales 3 eran homes e 2 eran mulleres."}
{"id": "201674", "revid": "22570", "url": "https://gl.wikipedia.org/wiki?curid=201674", "title": "Alto do P\u00edo, Espi\u00f1aredo, As Pontes de Garc\u00eda Rodr\u00edguez", "text": "Alto do P\u00edo \u00e9 un lugar da parroquia de Espi\u00f1aredo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 63 habitantes no ano 2014 segundo datos do INE, dos cales 25 eran homes e 38 eran mulleres."}
{"id": "201675", "revid": "85894", "url": "https://gl.wikipedia.org/wiki?curid=201675", "title": "As Teixoeiras, Espi\u00f1aredo, As Pontes de Garc\u00eda Rodr\u00edguez", "text": "As Teixoeiras \u00e9 un lugar da parroquia de Espi\u00f1aredo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. No ano 2014 segundo datos do IGE estaba habitado por un home."}
{"id": "201676", "revid": "1131", "url": "https://gl.wikipedia.org/wiki?curid=201676", "title": "O Castro, Espi\u00f1aredo, As Pontes de Garc\u00eda Rodr\u00edguez", "text": "O Castro \u00e9 un lugar da parroquia de Espi\u00f1aredo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Estaba despoboado no ano 2014 segundo datos do IGE."}
{"id": "201677", "revid": "1131", "url": "https://gl.wikipedia.org/wiki?curid=201677", "title": "O Cristo, Espi\u00f1aredo, As Pontes de Garc\u00eda Rodr\u00edguez", "text": "O Cristo \u00e9 un lugar da parroquia de Espi\u00f1aredo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Estaba despoboado no ano 2014 segundo datos do INE."}
{"id": "201678", "revid": "85894", "url": "https://gl.wikipedia.org/wiki?curid=201678", "title": "Porto Ferreiro, Espi\u00f1aredo, As Pontes de Garc\u00eda Rodr\u00edguez", "text": "Porto Ferreiro \u00e9 un lugar da parroquia de Espi\u00f1aredo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Estaba despoboado no ano 2014 segundo datos do INE."}
{"id": "201679", "revid": "98629", "url": "https://gl.wikipedia.org/wiki?curid=201679", "title": "Ferreiro (hom\u00f3nimos)", "text": "Un ferreiro \u00e9 unha persoa que traballa o ferro. Como top\u00f3nimo, Ferreiro pode referirse a:"}
{"id": "201680", "revid": "1131", "url": "https://gl.wikipedia.org/wiki?curid=201680", "title": "Pa de Abaixo, Espi\u00f1aredo, As Pontes de Garc\u00eda Rodr\u00edguez", "text": "Pa de Abaixo \u00e9 un lugar da parroquia de Espi\u00f1aredo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Estaba despoboado no ano 2014 segundo datos do IGE."}
{"id": "201681", "revid": "85894", "url": "https://gl.wikipedia.org/wiki?curid=201681", "title": "Pa de Arriba, Espi\u00f1aredo, As Pontes de Garc\u00eda Rodr\u00edguez", "text": "Pa de Arriba \u00e9 un lugar da parroquia de Espi\u00f1aredo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Estaba despoboado no ano 2014 segundo datos do IGE."}
{"id": "201682", "revid": "12452", "url": "https://gl.wikipedia.org/wiki?curid=201682", "title": "Reggaet\u00f3n", "text": ""}
{"id": "201684", "revid": "98629", "url": "https://gl.wikipedia.org/wiki?curid=201684", "title": "Lucknow", "text": "Lucknow \u00e9 unha cidade da India, capital do estado de Uttar Pradesh. Situada na gran chaira ganx\u00e9tica do norte do subcontinente \u00e9 ademais un centro manufactureiro e comercial que conta cunha poboaci\u00f3n de 2\u00a0815\u00a0601 habitantes (censo do 2011).\nMentres as s\u00faas orixes p\u00e9rdense no mito (localizaci\u00f3n de Lakhanpur, cidade constru\u00edda por Lakshman, irm\u00e1n do Rama da epopea) aparece na historia no s\u00e9culo XIV, pero adquire relevancia a partir do s\u00e9culo XVIII coma capital dos nawab de Oudh (Awadh), reino prominente do norte da India despois da desintegraci\u00f3n do Imperio mogol, cando a cidade acadou un notable esplendor cultural e art\u00edstico. Despois, durante a ocupaci\u00f3n brit\u00e1nica, tivo lugar na vila un dos episodios m\u00e1is sinalados da Rebeli\u00f3n dos sipaios (Asedio de Lucknow, 1857)."}
{"id": "201685", "revid": "25871", "url": "https://gl.wikipedia.org/wiki?curid=201685", "title": "Dalas\u00fdsla", "text": "Dalas\u00fdsla \u00e9 un dos vinte e tres condados de Islandia. Est\u00e1 situado ao noroeste do pa\u00eds.\nXeograf\u00eda.\nO condado de Dalas\u00fdsla est\u00e1 situado ao noroeste de Islandia, na rexi\u00f3n de Vesturland. Limita cos condados de Strandas\u00fdsla ao leste, M\u00fdras\u00fdsla ao sur, Sn\u00e6fellsnes-og Hnappadalss\u00fdsla ao oeste, e Austur-Bar\u00f0astrandars\u00fdsla ao norte. O seu clima \u00e9 fr\u00edo, ao igual que o do resto do pa\u00eds. Este condado ten unha superficie de 2.078 quil\u00f3metros cadrados. O seu fuso horario \u00e9 o Atlantic/Reykjavik, o mesmo que emprega o resto do pa\u00eds.\nDemograf\u00eda.\nNos seus 2.078 quil\u00f3metros cadrados de extensi\u00f3n residen un total de 714 habitantes, o que sup\u00f3n unha densidade de poboaci\u00f3n de 0,3 habitantes por quil\u00f3metro cadrado.\nMunicipios.\nO condado incl\u00faese dentro da circunscrici\u00f3n de Nor\u00f0vesturkj\u00f6rd\u00e6mi, e comprende un \u00fanico municipio:\nLocalidades.\nO condado de Dalas\u00fdsla est\u00e1 formado polas seguintes localidades:"}
{"id": "201686", "revid": "56817", "url": "https://gl.wikipedia.org/wiki?curid=201686", "title": "Vestur-Bar\u00f0astrandars\u00fdsla", "text": "Vestur-Bar\u00f0astrandars\u00fdsla \u00e9 un dos vinte e tres condados de Islandia. Est\u00e1 situado ao noroeste do pa\u00eds, na pen\u00ednsula m\u00e1is grande de Islandia.\nXeograf\u00eda.\nVestur-Bar\u00f0astrandars\u00fdsla est\u00e1 localizado ao noroeste de Islandia, na pen\u00ednsula m\u00e1is grande do pa\u00eds, na rexi\u00f3n de Vestfir\u00f0ir. A s\u00faa altitude media \u00e9 duns 600 msnm. Limita cos condados de Vestur-\u00cdsafjar\u00f0ars\u00fdsla ao norte e Austur-Bar\u00f0astrandars\u00fdsla ao leste. Este condado conforma unha pequena pen\u00ednsula con moitos quil\u00f3metros de costa atl\u00e1ntica. Vestur-Bar\u00f0astrandars\u00fdsla ten unha superficie total de 1.519 quil\u00f3metros cadrados. O seu fuso horario, ao igual que o do resto do pa\u00eds, \u00e9 o Atlantic/Reykjavik.\nDemograf\u00eda.\nNos 1.519 quil\u00f3metros cadrados do condado residen un total de 934 habitantes, o que sup\u00f3n unha densidade de poboaci\u00f3n de 0,61 habitantes por quil\u00f3metro cadrado.\nLocalidades.\nVestur-Bar\u00f0astrandars\u00fdsla comprende as seguintes localidades:\nV\u00e9xase tam\u00e9n.\nLigaz\u00f3ns externas.\nDatos de Vestur-Bar\u00f0astrandars\u00fdsla"}
{"id": "201687", "revid": "22570", "url": "https://gl.wikipedia.org/wiki?curid=201687", "title": "M\u00fdras\u00fdsla", "text": "M\u00fdras\u00fdsla \u00e9 un dos vinte e tres condados de Islandia. Est\u00e1 situado ao oeste do pa\u00eds e a s\u00faa localidade m\u00e1is importante \u00e9 Stafholt, cunha poboaci\u00f3n de 132 habitantes.\nXeograf\u00eda.\nO condado de M\u00fdras\u00fdsla est\u00e1 situado ao oeste de Islandia, na rexi\u00f3n de Vesturland. Limita cos condados de Borgarfjar\u00f0ars\u00fdsla ao sur, Austur-H\u00fanavatnss\u00fdsla, Vestur-H\u00fanavatnss\u00fdsla, Strandas\u00fdsla e Dalas\u00fdsla ao norte, e Sn\u00e6fellsnes-og Hnappadalss\u00fdsla ao noroeste. O seu territorio abrangue unha superficie total de 3.092 quil\u00f3metros cadrados e a s\u00faa altitude media \u00e9 de 184 msnm. O seu fuso horario, ao igual que o do resto do pa\u00eds \u00e9 o Atlantic/Reykjavik.\nDemograf\u00eda.\nNos 3.092 quil\u00f3metros cadrados de extensi\u00f3n de M\u00fdras\u00fdsla residen un total de 744 habitantes, o que sup\u00f3n unha densidade de poboaci\u00f3n de 0,24 habitantes por quil\u00f3metro cadrado.\nLocalidades.\nO condado de M\u00fdras\u00fdsla est\u00e1 formado polas seguintes localidades:"}
{"id": "201689", "revid": "5863", "url": "https://gl.wikipedia.org/wiki?curid=201689", "title": "Centro Oncol\u00f3xico de Galiza", "text": ""}
{"id": "201692", "revid": "27155", "url": "https://gl.wikipedia.org/wiki?curid=201692", "title": "Triiodotironina", "text": "A triiodotironina ou T3 \u00e9 unha hormona tiroide. Afecta a case todos os procesos fisiol\u00f3xicos do corpo, como o crecemento, desenvolvemento embrionario, metabolismo, temperatura corporal, e ritmo card\u00edaco.\nA produci\u00f3n de T3 e a s\u00faa prohormona tiroxina (T4) \u00e9 activada pola hormona estimulante da tiroide (TSH), a cal se libera na hip\u00f3fise ou pituitaria. Esta v\u00eda est\u00e1 regulada por medio dun proceso de retroalimentaci\u00f3n: as concentraci\u00f3ns elevadas de T3, e T4 no plasma sangu\u00edneo inhiben a produci\u00f3n de TSH na hip\u00f3fise; e cando as concentraci\u00f3ns destas hormonas decrecen, a hip\u00f3fise aumenta a produci\u00f3n de TSH, e deste modo establ\u00e9cese un control por retroalimentaci\u00f3n negativa que regula a cantidade de hormonas tiroides no plasma sangu\u00edneo.\nOs efectos da T3 sobre os tecidos diana son unhas catro veces m\u00e1is potentes c\u00f3s da T4. De todas as hormonas tiroides producidas na gl\u00e1ndula tiroide s\u00f3 un 20% \u00e9 T3, e o 80% \u00e9 T4. Arredor do 85% da T3 que circula polo sangue f\u00f3rmase despois na tiroide a partir da T4, eliminando o \u00e1tomo de iodo do carbono 5 do anel externo da T4. De todos modos, a concentraci\u00f3n de T3 no plasma sangu\u00edneo humano \u00e9 s\u00f3 de arredor 1/40 da que presenta a T4. Isto d\u00e9bese \u00e1 curta vida media biol\u00f3xica da T3, que \u00e9 s\u00f3 de 2,5 d\u00edas. Isto \u00e9 pouco comparado coa vida media da T4, que \u00e9 duns 6,5 d\u00edas.\nProduci\u00f3n de T3.\nA T3 prod\u00facese a partir da T4. A T4 \u00e9 desiodinada por dous encimas desiodinases producindo a triiodotironina; estes encimas son:\n1. Tipo I presente no f\u00edgado e do que depende o 80% das desiodinaci\u00f3ns da T4 \n2. Tipo II presente na hip\u00f3fise ou pituitaria.\nA gl\u00e1ndula tiroide est\u00e1 composta por numerosos fol\u00edculos pechados formados por c\u00e9lulas foliculares epiteliais cuboides dispostas en c\u00edrculo, que deixan unha cavidade central chea dun coloide. Este coloide central est\u00e1 formado principalmente pola prote\u00edna tiroglobulina, \u00e1 que se unen as hormonas tiroides. \nA T4 sintet\u00edzase nas c\u00e9lulas foliculares da tiroide da seguinte maneira:\n1. O transportador de simporte Na+/I- leva dous i\u00f3ns sodio xunto cun i\u00f3n ioduro a trav\u00e9s da membrana basal das c\u00e9lulas foliculares e p\u00e1saos ao seu citoplasma. Tr\u00e1tase dun transporte activo secundario que utiliza o gradiente de concentraci\u00f3n favorable de Na+ para mover o I- en contra do seu gradiente de concentraci\u00f3n. \n2. O I- pasa a trav\u00e9s da membrana apical e chega ao interior do coloide do fol\u00edculo; deste modo na tiroide hai unha concentraci\u00f3n de ioduro moito maior ca a do sangue.\n3. O encima tiroperoxidase oxida dous I- para formar I2. O ioduro non \u00e9 reactivo e s\u00f3 se require o iodo, m\u00e1is reactivo, para o seguinte paso da s\u00edntese.\n4. A tiroperoxidase une o iodo aos residuos de tirosina que cont\u00e9n a tiroglobulina do coloide. A tiroglobulina foi sintetizada no ret\u00edculo endoplasm\u00e1tico das c\u00e9lulas foliculares e secretada no coloide. \n5. A hormona estimulante da tiroide (TSH) liberada pola hip\u00f3fise \u00fanese ao seu receptor de TSH da membrana basolateral das c\u00e9lulas tiroides (un receptor acoplado \u00e1 prote\u00edna Gs) e estimula a endocitose do coloide.\n6. As ves\u00edculas de endocitose fusi\u00f3nanse cos lisosomas das c\u00e9lulas foliculares. Os encimas lisos\u00f3micos separan a T4 da prote\u00edna tiroglobulina iodada.\n7. Estas ves\u00edculas son despois exocitadas, liberando as hormonas tiroides.\nNa luz folicular \u00e9 onde se une o iodo \u00e1 tiroglobulina nos residuos do amino\u00e1cido tirosina (que non hai que confundir coa hormona tiroxina). esta reacci\u00f3n require per\u00f3xido de hidr\u00f3xeno. O iodo \u00fanese ao carbono 3 ou ao carbono 5 dos residuos de tirosina da tiroglobulina nun proceso denominado organificaci\u00f3n do iodo. A iodinaci\u00f3n de tirosinas espec\u00edficas orixina monoiodotirosina (MIT) e diiodotirosina (DIT). Unha mol\u00e9cula de MIT e outra de DIT son unidas encimaticamente pola peroxidase do tiroide para formar T3.\nModo de acci\u00f3n.\nA lipofilia da T3 (e T4) fai que para que se transporten polo sangue ata os tecidos deban facelo unidas a unhas prote\u00ednas transportadoras fixadoras das hormonas tiroides (TBG), que son as globulinas fixadoras da tiroxina, prealbuminas fixadoras de tiroxina e albuminas, que a transportan polo sangue. Unha vez que chegan aos tecidos as hormonas T3 (e a T4) como son moi lip\u00f3filas poden pasar a trav\u00e9s da bicapa lip\u00eddica da membrana das c\u00e9lulas diana. A T3 (e a T4) \u00fanense a receptores do n\u00facleo celular, chamados receptores tiroides. Os receptores tiroides \u00fanense a elementos de resposta nos promotores dos xenes, facendo que se activen ou inhiban a transcrici\u00f3n dos xenes. A sensibilidade do tecido \u00e1 T3 est\u00e1 modulada polos receptores tiroides.\nTransporte da triiodotironina.\nA T3 e T4 son transportados polo sangue unidas a prote\u00ednas. Isto incrementa a s\u00faa vida media e dimin\u00fae a taxa \u00e1 que son captadas polos tecidos perif\u00e9ricos. Hai tres prote\u00ednas principais \u00e1s que se unen estas d\u00faas hormonas. A \"globulina fixadora de tiroxina\" (TBG) \u00e9 unha glicoprote\u00edna que ten unha maior afinidade pola T4 ca pola T3. A \"transtiretina\" \u00e9 tam\u00e9n unha glicoprote\u00edna, pero cunha maior afinidade pola T3 ca pola T4. Por \u00faltimo, ambas as hormonas poden unirse con baixa afinidade \u00e1 albumina s\u00e9rica, pero, debido \u00e1 grande dispo\u00f1ibilidade de albumina que hai, este transporte ten unha gran capacidade.\nEfectos da T3.\nA T3 incrementa a taxa de metabolismo basal e, deste modo, aumenta o consumo polo corpo de os\u00edxeno e enerx\u00eda. A taxa de metabolismo basal \u00e9 o requirimento cal\u00f3rico m\u00ednimo que se necesita para manter o funcionamento do corpo nun individuo en repouso. A T3 act\u00faa sobre a maior\u00eda dos tecidos do corpo, con poucas excepci\u00f3ns como o bazo e os test\u00edculos. Aumenta a actividade da ATPase de Na+/K+ (bomba de Na/K) e, en xeral, incrementa a reciclaxe de diferentes macromol\u00e9culas end\u00f3xenas ao incrementar a s\u00faa s\u00edntese e degradaci\u00f3n.\nProte\u00ednas.\nA T3 estimula a produci\u00f3n de ARN polimerase I e II e, por tanto, incrementa o grao de s\u00edntese proteica. Tam\u00e9n incrementa o grao de degradaci\u00f3n das prote\u00ednas, e, en exceso, o grao de degradaci\u00f3n proteica excede o grao de s\u00edntese. Nesas situaci\u00f3ns o corpo ten un balance negativo.\nGlicosa.\nA T3 potencia os efectos dos receptores \u03b2-adren\u00e9rxicos no metabolismo da glicosa. Por tanto, incrementa o grao de degradaci\u00f3n do glic\u00f3xeno e a s\u00edntese de glicosa por gliconeox\u00e9nese.\nL\u00edpidos.\nA T3 estimula a degradaci\u00f3n do colesterol e incrementa o n\u00famero de receptores de LDL (a LDL \u00e9 unha lipoprote\u00edna), o que acrecenta o grao de lip\u00f3lise.\nCoraz\u00f3n.\nA T3 incrementa o ritmo card\u00edaco e a s\u00faa forza de contracci\u00f3n, polo que aumenta o gasto card\u00edaco, ao incrementar os niveis de receptores \u03b2-adren\u00e9rxicos no miocardio. Isto ten como resultado o aumento da presi\u00f3n arterial sist\u00f3lica e a diminuci\u00f3n da presi\u00f3n diast\u00f3lica.\nDesenvolvemento.\nA T3 ten grandes efectos sobre o desenvolvemento do embri\u00f3n e dos nenos pequenos. Afecta aos pulm\u00f3ns e infl\u00fae no crecemento postnatal do sistema nervioso central. Estimula a produci\u00f3n de mielina, a produci\u00f3n de neurotransmisores, e o crecemento dos ax\u00f3ns. \u00c9 tam\u00e9n importante para o crecemento dos \u00f3sos.\nNeurotransmisores.\nA T3 pode facer aumentar a serotonina no cerebro, en particular no c\u00f3rtex cerebral, e dimin\u00fae a produci\u00f3n de receptores 5HT-2, o cal se desprende de estudos feitos nas ratas.\nMedici\u00f3n.\nA triiodotironina pode medirse como \"triiodotironina libre\", que \u00e9 un indicador da actividade da triiodotironina no corpo. Pode tam\u00e9n medirse como \"triiodotironina total\", que tam\u00e9n incl\u00fae a triiodotironina que est\u00e1 unida \u00e1 globulina fixadora de tiroxina.\nUtilizaci\u00f3n da T3 no tratamento de trastornos depresivos.\nA adici\u00f3n de triiodotironina a tratamentos como os SSRIs (inhibidores da recaptaci\u00f3n da serotonina) \u00e9 unha das estratexias m\u00e1is amplamente estudadas para o tratamento da depresi\u00f3n persistente (que non se soluciona co tratamento cos antidepresivos habituais); por\u00e9n, o \u00e9xito depende da dose de T3 . Tam\u00e9n se probou con \u00e9xito no tratamento de trastornos bipolares resistentes a outras medicaci\u00f3ns .\nUtilizaci\u00f3n como suplemento para a perda de graxa.\nA 3,5-diiodo-L-tironina e a 3,3'-diiodo-L-tironina util\u00edzanse como ingredientes en certos suplementos para a perda de graxa que se venden sen receita, pensados para o culturismo. Varios estudos demostraron que estes compostos incrementan a metabolizaci\u00f3n dos \u00e1cidos graxos e a queima de graxas do tecido adiposo nas ratas."}
{"id": "201693", "revid": "22795", "url": "https://gl.wikipedia.org/wiki?curid=201693", "title": "Sn\u00e6fellsnes-og Hnappadalss\u00fdsla", "text": "Sn\u00e6fellsnes-og Hnappadalss\u00fdsla \u00e9 un dos vinte e tres condados de Islandia. Est\u00e1 localizado ao oeste do pa\u00eds. A s\u00faa localidade m\u00e1is importante \u00e9 Stykkisholmur, que conta cunha poboaci\u00f3n de 885 habitantes.\nXeograf\u00eda.\nO condado de Sn\u00e6fellsnes-og Hnappadalss\u00fdsla est\u00e1 situado na costa oeste de Islandia, na rexi\u00f3n de Vesturland, ocupando unha gran pen\u00ednsula da illa ba\u00f1ada polas augas do Oc\u00e9ano Atl\u00e1ntico. Limita cos condados de Dalas\u00fdsla ao oeste e M\u00fdras\u00fdsla ao sueste. Ten unha extensi\u00f3n total de 2 163 quil\u00f3metros cadrados de superficie e a s\u00faa altitude media \u00e9 de 220 metros. O seu fuso horario, ao igual que no resto do pa\u00eds, \u00e9 o Atlantic/Reykjavik.\nDemograf\u00eda.\nNos 2 163 quil\u00f3metros cadrados que ocupa este condado residen 2 954 habitantes, o que sup\u00f3n unha densidade de poboaci\u00f3n de 1,36 habitantes por quil\u00f3metro cadrado.\nMunicipios.\nSn\u00e6fellsnes-og Hnappadalss\u00fdsla comprende os seguintes municipios:\nLocalidades.\nSn\u00e6fellsnes-og Hnappadalss\u00fdsla comprende as seguintes localidades:"}
{"id": "201698", "revid": "67418", "url": "https://gl.wikipedia.org/wiki?curid=201698", "title": "Universidade Rovira i Virgili", "text": "A Universidade Rovira i Virgili (en catal\u00e1n e oficialmente: \"Universitat Rovira i Virgili\"), co\u00f1ecida co acr\u00f3nimo URV, \u00e9 unha instituci\u00f3n p\u00fablica de ensino superior de Catalu\u00f1a con centros en Tarragona, Reus, Vila-seca, Tortosa e El Vendrell, que ten como obxectivos prioritarios a docencia e a investigaci\u00f3n.\nFoi reco\u00f1ecida como Campus de Excelencia Internacional Catalu\u00f1a Sur (CEICS) polo Ministerio de Educaci\u00f3n. Isto sup\u00f3n a consolidaci\u00f3n da agregaci\u00f3n estrat\u00e9xica das diversas entidades e estruturas de docencia, investigaci\u00f3n, transferencia de co\u00f1ecemento e o sector produtivo do sur de Catalu\u00f1a co obxectivo de converterse nun referente internacional nos \u00e1mbitos da Qu\u00edmica e a Enerx\u00eda, a Nutrici\u00f3n e a Sa\u00fade, o Turismo, a Enolox\u00eda, as\u00ed como o Patrimonio e a Cultura.\nCampus e centros.\nA Universidade Rovira i Virgili ten seis campus que aloxan as sete facultades, as tres escolas t\u00e9cnicas superiores e as d\u00faas escolas universitarias, m\u00e1is unha sede no Baix Pened\u00e8s. "}
{"id": "201699", "revid": "23204", "url": "https://gl.wikipedia.org/wiki?curid=201699", "title": "A Aira Vella, Allariz (Santo Estevo), Allariz", "text": "A Aira Vella \u00e9 un lugar da parroquia de Allariz (Santo Estevo) no concello ourens\u00e1n de Allariz na comarca de Allariz - Maceda. Ti\u00f1a 16 habitantes no ano 2010 segundo datos do Instituto Galego de Estat\u00edstica, dos cales 7 eran homes e 9 mulleres."}
{"id": "201700", "revid": "23204", "url": "https://gl.wikipedia.org/wiki?curid=201700", "title": "Guimar\u00e1s, Allariz (Santo Estevo), Allariz", "text": "Guimar\u00e1s \u00e9 un lugar da parroquia de Allariz (Santo Estevo) no concello ourens\u00e1n de Allariz na comarca de Allariz - Maceda. Segundo o Instituto Galego de Estat\u00edstica en 2010 ti\u00f1a 28 habitantes (17 homes e 11 mulleres).\nO lugar est\u00e1 atravesado pola estrada OU-320."}
{"id": "201701", "revid": "23204", "url": "https://gl.wikipedia.org/wiki?curid=201701", "title": "Nan\u00edn, Allariz (Santo Estevo), Allariz", "text": "Nan\u00edn \u00e9 un lugar da parroquia de Allariz (Santo Estevo) no concello ourens\u00e1n de Allariz na comarca de Allariz - Maceda. Segundo o Instituto Galego de Estat\u00edstica en 2010 ti\u00f1a 73 habitantes (34 homes e 39 mulleres).\nO lugar est\u00e1 atravesado pola estrada OU-320."}
{"id": "201702", "revid": "23204", "url": "https://gl.wikipedia.org/wiki?curid=201702", "title": "A Portela da Aira Vella, Allariz (Santo Estevo), Allariz", "text": "A Portela da Aira Vella \u00e9 un lugar da parroquia de Allariz (Santo Estevo) no concello ourens\u00e1n de Allariz na comarca de Allariz - Maceda. Ti\u00f1a 29 habitantes no ano 2010 segundo datos do Instituto Galego de Estat\u00edstica, dos cales 13 eran homes e 16 mulleres."}
{"id": "201703", "revid": "23204", "url": "https://gl.wikipedia.org/wiki?curid=201703", "title": "Vilaboa, Allariz (Santo Estevo), Allariz", "text": "Vilaboa \u00e9 un lugar da parroquia de Allariz (Santo Estevo) no concello ourens\u00e1n de Allariz na comarca de Allariz - Maceda. Ti\u00f1a 91 habitantes no ano 2010 segundo datos do Instituto Galego de Estat\u00edstica, dos cales 45 eran homes e 46 mulleres."}
{"id": "201704", "revid": "23204", "url": "https://gl.wikipedia.org/wiki?curid=201704", "title": "Vilari\u00f1o de Tras do Convento, Allariz (Santo Estevo), Allariz", "text": "Vilari\u00f1o de Tras do Convento \u00e9 un lugar da parroquia de Allariz (Santo Estevo) no concello ourens\u00e1n de Allariz na comarca de Allariz - Maceda. Ti\u00f1a 55 habitantes no ano 2010 segundo datos do Instituto Galego de Estat\u00edstica, dos cales 26 eran homes e 29 mulleres."}
{"id": "201705", "revid": "23204", "url": "https://gl.wikipedia.org/wiki?curid=201705", "title": "Arme\u00e1, Augas Santas, Allariz", "text": "Arme\u00e1 \u00e9 un lugar da parroquia de Augas Santas no concello ourens\u00e1n de Allariz na comarca de Allariz - Maceda. Ti\u00f1a 6 habitantes no ano 2010 segundo datos do Instituto Galego de Estat\u00edstica, dos cales 2 eran homes e 4 mulleres.\nNeste lugar est\u00e1 o castro de Arme\u00e1, vinculado \u00e1 capela rom\u00e1nica da Asunci\u00f3n, construci\u00f3n do s\u00e9culo XIII sen rematar.\nDemograf\u00eda.\nNo per\u00edodo 1999\u20142010 a poboaci\u00f3n de Arme\u00e1 diminu\u00edu catro persoas (3 homes e 1 muller), en porcentaxe iso sup\u00f3n unha ca\u00edda do 40 %."}
{"id": "201706", "revid": "98629", "url": "https://gl.wikipedia.org/wiki?curid=201706", "title": "Universidade de Xirona", "text": "A Universidade de Xirona (en catal\u00e1n e oficialmente: \"Universitat de Girona\"), co\u00f1ecida co acr\u00f3nimo UdG, \u00e9 unha universidade p\u00fablica da cidade de Xirona, en Catalu\u00f1a.\nHistoria.\nOrixinouse no que se chama Estudi General e fundouse en 1446, grazas a que Afonso IV de Arag\u00f3n concedeu a otorgaci\u00f3n de t\u00edtulos de Gram\u00e1tica, Ret\u00f3rica, Filosof\u00eda, Teolox\u00eda, Dereito e Medicina. Con todo, esta foi clausurada e trasladada a Cervera o ano 1717 por orde expresa de Filipe V, no cuarto decreto ditado o 9 de outubro de 1715, no que se pecharon as universidades catal\u00e1s, que apoiaron ao arquiduque Carlos, traslad\u00e1ndose a Cervera que se mantivo fiel a Filipe V.\nO ano 1967 cr\u00e9ase o Colexio Universitario de Xirona, adscrito \u00e1 Universidade Aut\u00f3noma de Barcelona, en 1991, cr\u00e9ase formalmente a UdG froito da fusi\u00f3n do Colexio Universitario e da Escola Polit\u00e9cnica pertencente anteriormente \u00e1 Universidade Polit\u00e9cnica de Catalu\u00f1a. Actualmente, a Universidade de Xirona conta con m\u00e1is de 13.000 estudantes e 1.200 profesores, organizados en 17 centros."}
{"id": "201707", "revid": "23204", "url": "https://gl.wikipedia.org/wiki?curid=201707", "title": "Duc\u00ed, Augas Santas, Allariz", "text": "Duc\u00ed \u00e9 un lugar da parroquia de Augas Santas no concello ourens\u00e1n de Allariz na comarca de Allariz - Maceda. Ti\u00f1a 11 habitantes no ano 2010 segundo datos do Instituto Galego de Estat\u00edstica, dos cales 5 eran homes e 6 mulleres."}
{"id": "201708", "revid": "10599", "url": "https://gl.wikipedia.org/wiki?curid=201708", "title": "Universidade de Girona", "text": ""}
{"id": "201709", "revid": "23204", "url": "https://gl.wikipedia.org/wiki?curid=201709", "title": "Laioso, Augas Santas, Allariz", "text": "Laioso \u00e9 un lugar da parroquia de Augas Santas no concello ourens\u00e1n de Allariz na comarca de Allariz - Maceda. Ti\u00f1a 40 habitantes no ano 2010 segundo datos do Instituto Galego de Estat\u00edstica, dos cales 15 eran homes e 25 mulleres."}
{"id": "201710", "revid": "23204", "url": "https://gl.wikipedia.org/wiki?curid=201710", "title": "Outeiro de Laxe, Augas Santas, Allariz", "text": "Outeiro de Laxe \u00e9 un lugar da parroquia de Augas Santas no concello ourens\u00e1n de Allariz na comarca de Allariz - Maceda. Ti\u00f1a 27 habitantes no ano 2010 segundo datos do Instituto Galego de Estat\u00edstica, dos cales 13 eran homes e 14 mulleres.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "201711", "revid": "23204", "url": "https://gl.wikipedia.org/wiki?curid=201711", "title": "Pazo, Augas Santas, Allariz", "text": "Pazo \u00e9 un lugar da parroquia de Augas Santas no concello ourens\u00e1n de Allariz na comarca de Allariz - Maceda. Ti\u00f1a 1 habitante no ano 2010 segundo datos do Instituto Galego de Estat\u00edstica, 1 muller."}
{"id": "201712", "revid": "23204", "url": "https://gl.wikipedia.org/wiki?curid=201712", "title": "Santa Mari\u00f1a de Augas Santas, Augas Santas, Allariz", "text": "Santa Mari\u00f1a de Augas Santas \u00e9 un lugar da parroquia de Augas Santas no concello ourens\u00e1n de Allariz na comarca de Allariz - Maceda. Ti\u00f1a 67 habitantes no ano 2010 segundo datos do Instituto Galego de Estat\u00edstica, dos cales 33 eran homes e 34 mulleres.\nPatrimonio hist\u00f3rico-art\u00edstico.\nSegundo a tradici\u00f3n aqu\u00ed foi decapitada no ano 139 a m\u00e1rtir cristi\u00e1 Mari\u00f1a de Augas Santas. No mesmo lugar onde foi decapitada erixiuse a igrexa parroquial baixo a s\u00faa advocaci\u00f3n. A igrexa actual, construci\u00f3n rom\u00e1nica de finais do s\u00e9culo XII, pos\u00fae tres naves sen cruceiro, con falso triforio no interior, roset\u00f3ns na fachada e nas tres \u00e1bsidas. \u00c9 unha ampliaci\u00f3n sobre unha m\u00e1is antiga que se fixo \u00f3 descubr\u00edrense os restos da santa durante o reinado de Afonso II. O mausoleo da santa sit\u00faase sobre o que se considerou o seu sepulcro. Ten unha lauda lisa sobre a terra, orixinaria do s\u00e9culo XVIII. As imaxes son de Santa Mari\u00f1a no centro e ao seu car\u00f3n Santa Marta e Santa Eulalia. Cabo da igrexa est\u00e1 o pazo de ver\u00e1n do bispo de Ourense."}
{"id": "201713", "revid": "23204", "url": "https://gl.wikipedia.org/wiki?curid=201713", "title": "O Souto, Augas Santas, Allariz", "text": "O Souto \u00e9 un lugar da parroquia de Augas Santas no concello ourens\u00e1n de Allariz na comarca de Allariz - Maceda. Ti\u00f1a 19 habitantes no ano 2010 segundo datos do Instituto Galego de Estat\u00edstica, dos cales 11 eran homes e 8 mulleres."}
{"id": "201714", "revid": "23204", "url": "https://gl.wikipedia.org/wiki?curid=201714", "title": "Tosende, Augas Santas, Allariz", "text": "Tosende \u00e9 un lugar da parroquia de Augas Santas no concello ourens\u00e1n de Allariz na comarca de Allariz - Maceda. Ti\u00f1a 9 habitantes no ano 2010 segundo datos do Instituto Galego de Estat\u00edstica, dos cales 5 eran homes e 4 mulleres."}
{"id": "201715", "revid": "23204", "url": "https://gl.wikipedia.org/wiki?curid=201715", "title": "Turzas, Augas Santas, Allariz", "text": "Turzas \u00e9 un lugar da parroquia de Augas Santas no concello ourens\u00e1n de Allariz na comarca de Allariz - Maceda. Ti\u00f1a 17 habitantes no ano 2010 segundo datos do Instituto Galego de Estat\u00edstica, dos cales 7 eran homes e 10 mulleres."}
{"id": "201716", "revid": "23204", "url": "https://gl.wikipedia.org/wiki?curid=201716", "title": "A Vila, Augas Santas, Allariz", "text": "A Vila \u00e9 un lugar da parroquia de Augas Santas no concello ourens\u00e1n de Allariz na comarca de Allariz - Maceda. Segundo o Instituto Galego de Estat\u00edstica en 2010 ti\u00f1a tres habitantes (dous homes e unha muller)."}
{"id": "201717", "revid": "23204", "url": "https://gl.wikipedia.org/wiki?curid=201717", "title": "Coedo, Coedo, Allariz", "text": "Coedo \u00e9 un lugar da parroquia de Coedo no concello ourens\u00e1n da Allariz, na comarca de Allariz - Maceda. Segundo o IGE, en 2022 ti\u00f1a 43 habitantes (25 homes e 18 mulleres)."}
{"id": "201719", "revid": "4817", "url": "https://gl.wikipedia.org/wiki?curid=201719", "title": "Explorer 68", "text": ""}
{"id": "201720", "revid": "23204", "url": "https://gl.wikipedia.org/wiki?curid=201720", "title": "Nov\u00e1s, Coedo, Allariz", "text": "Nov\u00e1s \u00e9 un lugar da parroquia de Coedo no concello ourens\u00e1n da Allariz, na comarca de Allariz - Maceda. Segundo o IGE, en 2022 ti\u00f1a 5 habitantes (2 homes e 3 mulleres)."}
{"id": "201722", "revid": "89787", "url": "https://gl.wikipedia.org/wiki?curid=201722", "title": "Solar Radiation and Climate Experiment", "text": "SORCE (acr\u00f3nimo de \"Solar Radiation and Climate Experiment\") \u00e9 un observatorio espacial da NASA lanzado o 25 de xaneiro de 2003 mediante un foguete Pegasus desde Cabo Ca\u00f1averal.\nCaracter\u00edsticas.\nA misi\u00f3n de SORCE \u00e9 medi-la radiaci\u00f3n solar en diferentes lonxitudes de ondas (entre 200 nm e 2000\u00a0nm) para estudar a influencia do Sol sobre a Terra.\nO sat\u00e9lite estabil\u00edzase nos tres eixos e cos paneis solares pregados mide 100\u00a0cm de ancho por 160,3\u00a0cm de alto\nInstrumentos.\nSORCE leva catro instrumentos a bordo:"}
{"id": "201726", "revid": "132", "url": "https://gl.wikipedia.org/wiki?curid=201726", "title": "Furabolos", "text": ""}
{"id": "201727", "revid": "132", "url": "https://gl.wikipedia.org/wiki?curid=201727", "title": "Scandix pecten-veneris", "text": ""}
{"id": "201728", "revid": "27155", "url": "https://gl.wikipedia.org/wiki?curid=201728", "title": "Proxesterona", "text": "A Proxesterona ou P4 (pregn-4-ene-3,20-diona) \u00e9 unha hormona esteroide de 21 carbonos implicada no ciclo menstrual feminino, embarazo (mant\u00e9n a \"xestaci\u00f3n\") e na embriox\u00e9nese nos humanos e noutras especies. A proxesterona pertence a unha clase de hormonas chamadas proxest\u00e1xenos, e \u00e9 o principal proxest\u00e1xeno natural humano.\nIgual que outros esteroides, a proxesterona consta de catro ciclos hidrocarbonados unidos. Cont\u00e9n grupos qu\u00edmicos oxixenados cun grupo cetona no C-3, e d\u00faas ramificaci\u00f3ns metilo. \u00c9 hidr\u00f3foba.\nA proxesterona obtense xeralmente da planta \"Dioscorea\" da familia do i\u00f1ame. A \"Dioscorea\" produce grandes cantidades dun esteroide chamado diosxenina, que pode converterse en proxesterona no laboratorio.\nHistoria.\nA proxesterona foi descuberta independentemente por catro grupos de investigaci\u00f3n.\nWillard Myron Allen foi un codescubridor da proxesterona xunto co seu profesor de anatom\u00eda George Washington Corner na Universidade de Rochester Medical School en 1933. Allen determinou primeiro o seu punto de fusi\u00f3n, peso molecular, e estrutura molecular parcial. Tam\u00e9n foi o que lle deu o nome de \"proxesterona\" derivado de Progestational Steroidal ketone (cetona esteroide proxestacional).\nFontes.\nAnimais.\nA proxesterona prod\u00facese nos ovarios (polo corpo l\u00fateo), as gl\u00e1ndulas adrenais ou suprarrenais, e, durante o embarazo, na placenta. A proxesterona almac\u00e9nase tam\u00e9n no tecido adiposo.\nNos humanos, aumenta a produci\u00f3n de proxesterona durante o embarazo:\nPlantas.\nDetectouse a presenza de proxesterona polo menos nunha planta, a nogueira (\"Juglans regia\"). Ademais, esteroides similares \u00e1 proxesterona foron atopados na \"Dioscorea mexicana\" e outras \"Dioscorea\". A \"Dioscorea mexicana\" forma parte da familia do i\u00f1ame, nativa de M\u00e9xico. Esta planta cont\u00e9n un esteroide chamado diosxenina que se extrae da planta para convertelo en proxesterona no laboratorio.\nOutra planta que cont\u00e9n substancias doadamente convertibles en proxesterona \u00e9 a \"Dioscorea pseudojaponica\" nativa de Taiw\u00e1n. Este i\u00f1ame taiwan\u00e9s cont\u00e9n saponinas, esteroides que poden transformarse en diosxenina e despois en proxesterona.\nOutras das \"Dioscorea\" con este tipo de substancias esteroideas son principalmente a \"Dioscorea villosa\" e a \"Dioscorea polygonoides\". A \"Dioscorea villosa\" cont\u00e9n o 3,5% de diosxenina. A \"Dioscorea polygonoides\" cont\u00e9n o 2,64% de diosxenina. A maior\u00eda destas especies viven en pa\u00edses tropicais e subtropicais.\nS\u00edntese.\nBios\u00edntese.\nNos mam\u00edferos, a proxesterona (6), igual que as outras hormonas esteroides, sintet\u00edzase a partir da pregnenolona (3), a cal \u00e1 s\u00faa vez deriva do colesterol (1) (v\u00e9xase a figura).\nO colesterol (1) sofre unha dobre oxidaci\u00f3n para producir o 20,22-dihidroxicolesterol (2). Este diol \u00e9 despois oxidado coa perda da cadea lateral do C-22, producindo pregnenolona (3). Esta reacci\u00f3n \u00e9 catalizada polo citocromo P450scc.\nA conversi\u00f3n da pregnenolona en proxesterona ten lugar en dous pasos. Primeiro, o grupo 3-hidroxilo ox\u00eddase a cetona (4) e segundo, o dobre enlace m\u00f3vese de C-5 a C-4, por medio dunha reacci\u00f3n de tautomerizaci\u00f3n ceto/enol. Esta reacci\u00f3n est\u00e1 catalizada pola 3beta-hidroxiesteroide deshidroxenase/delta(5)-delta(4)isomerase (ou 3-beta-hidroxiesteroide deshidroxenase).\nA proxesterona \u00e1 s\u00faa vez (ver a figura de m\u00e1is abaixo) \u00e9 o precursor do mineralocorticoide aldosterona, e despois de transformarse en 17-hidroxiproxesterona (outro proxest\u00e1xeno natural) orixina o cortisol e a androstenediona. A androstenediona pode converterse en testosterona, estrona e estradiol.\nA pregenolona e a proxesterona poden tam\u00e9n sintetizarse en l\u00e9vedos modificados xeneticamente.\nS\u00edntese no laboratorio.\nUnha semis\u00edntese industrial da proxesterona a partir da disoxenina extra\u00edda dos i\u00f1ames foi desenvolvida por Russell Marker en 1940 para unha compa\u00f1\u00eda farmac\u00e9utica (ver figura da dereita). Esta s\u00edntese denom\u00ednase degradaci\u00f3n de Marker. Ide\u00e1ronse outras semis\u00ednteses da proxesterona que empezan por outros esteroides. por exemplo, a cortisona pode ser simultaneamente desoxixenada en C-17 e C-21 por tratamento con iodotrimetilsilano en cloroformo para producir 11-ceto-proxesterona (cetoxestina), a cal \u00e1 s\u00faa vez pode ser reducida na posici\u00f3n 11 para render proxesterona.\nUnha s\u00edntese total de proxesterona ideouna en 1971 W.S. Johnson (ver figura da dereita). A s\u00edntese empeza facendo reaccionar o sal de fosfonio 7 con fenil litio para producir fosfonio iluro 8. O iluro 8 faise reaccionar cun aldehido para producir o alqueno 9. Os grupos protectores cetal de 9 son hidrolizados para producir a dicetona 10, a cal \u00e1 s\u00faa vez c\u00edclase para formar a ciclopentenona 11. A cetona de 11 reacciona con metil litio para render o alcohol terciario 12, o cal \u00e1 s\u00faa vez \u00e9 tratado con \u00e1cido para producir o cati\u00f3n terciario 13. O paso chave da s\u00edntese \u00e9 a ciclaci\u00f3n \u03c0-cati\u00f3nica de 13 na cal os aneis B, C, e D do esteroide son producidos simultaneamente orixinando 14. Este paso par\u00e9cese \u00e1 reacci\u00f3n de ciclaci\u00f3n cati\u00f3nica utilizada na bios\u00edntese de esteroides e por iso se denomina \"biomim\u00e9tica\". No seguinte paso o enol orto\u00e9ster \u00e9 hidrolizado para producir a cetona 15. O anel A ciclopentano \u00e9 despois aberto ao oxidalo con ozono para producir 16. Finalmente, a dicetona 17 sofre unha condensaci\u00f3n ald\u00f3lica intramolecular ao tratala con hidr\u00f3xido de potasio acuoso para orixinar a proxesterona.\nNiveis.\nNas mulleres, os niveis de proxesterona son relativamente baixos durante a fase preovulatoria do ciclo menstrual, aumentan despois da ovulaci\u00f3n, e son elevados durante a fase l\u00fatea, como se mostra no diagrama de m\u00e1is abaixo. Os niveis de proxesterona tenden a ser &lt; 2\u00a0ng/ml antes da ovulaci\u00f3n, e &gt; 5\u00a0ng/ml despois da ovulaci\u00f3n. Se se produce embarazo, lib\u00e9rase gonadotropina cori\u00f3nica humana, que mant\u00e9n o corpo l\u00fateo e permite que este mante\u00f1a os niveis de proxesterona. Arredor das 12 semanas de xestaci\u00f3n a placenta empeza a producir proxesterona en lugar do corpo l\u00fateo; este proceso denom\u00ednase cambio l\u00fateo-placentario. Despois do cambio l\u00fateo-placentario os niveis de proxesterona empezan a subir m\u00e1is e poden atinguir 100-200\u00a0ng/ml ao termo do embarazo. Disc\u00fatese se un descenso nos niveis de proxesterona \u00e9 cr\u00edtico para a iniciaci\u00f3n do parto e pode ser espec\u00edfico de especie. Despois da expulsi\u00f3n da placenta e durante a lactaci\u00f3n, os niveis de proxesterona son moi baixos.\nOs niveis de proxesterona son relativamente baixos en nenos e mulleres menop\u00e1usicas. Os homes adultos te\u00f1en niveis semellantes aos que te\u00f1en as mulleres durante a fase folicular do ciclo menstrual.\nEfectos.\nA proxesterona exerce as s\u00faas principais acci\u00f3ns por medio dun receptor intracelular chamado receptor da proxesterona a\u00ednda que tam\u00e9n se postulou a existencia dun receptor de membrana para a proxesterona. Ademais, a proxesterona \u00e9 un antagonista moi potente do receptor de mineralocorticoides (MR, o receptor da aldosterona e outros mineralocorticoides). A proxesterona impide a activaci\u00f3n do MR ao unirse a dito receptor cunha afinidade que mesmo supera \u00e1 da propia aldosterona e outros corticosteroides como o cortisol e a corticosterona.\nA proxesterona ten varios efectos fisiol\u00f3xicos que son amplificados en presenza de estr\u00f3xeno. O estr\u00f3xeno por medio dos receptores dos estr\u00f3xenos aumenta a expresi\u00f3n do xene dos receptores da proxesterona. Ademais, os niveis elevados de proxesterona reducen potentemente a actividade de retenci\u00f3n de sodio da aldosterona, tendo como resultado natriurese (sodio na urina) e reduci\u00f3n do volume do flu\u00eddo extracelular. A reduci\u00f3n da proxesterona, por outra parte, est\u00e1 asociada cun incremento temporal na retenci\u00f3n de sodio (red\u00facese a natriurese, e increm\u00e9ntase o volume do flu\u00eddo extracelular) debido ao incremento compensatorio na produci\u00f3n de aldosterona, o cal combate o bloqueo do receptor dos mineralocorticoides polos niveis previamente elevados de proxesterona.\nSistema reprodutor.\nA proxesterona ten efectos moi importantes por sinalizaci\u00f3n non xen\u00f3mica sobre o esperma humano cando migra a trav\u00e9s do tracto xenital feminino antes de que ocorra a fertilizaci\u00f3n, que se exercen seguramente a trav\u00e9s de receptores que a\u00ednda non foron identificados. A caracterizaci\u00f3n detallada dos eventos que ocorren no esperma en resposta \u00e1 proxesterona serviron para aclarar varios fen\u00f3menos como os cambios transitorios e sostidos no calcio intracelular, oscilaci\u00f3ns lentas do calcio, que agora se cre que posiblemente regulan a motilidade do espermatozoide. A proxesterona tam\u00e9n mostrou ter efecto sobre os espermatozoides do polbo.\nA proxesterona modula a actividade das canles cati\u00f3nicas do esperma (CatSper ou canles de Ca2+ de apertura por voltaxe). Como o \u00f3vulo libera proxesterona, o esperma pode usar a proxesterona como un sinal diana para nadar en busca do \u00f3vulo (quimiotaxe). Por tanto, as substancias que bloquean os lugares de uni\u00f3n da proxesterona nas canles CatSper poder\u00edan utilizarse potencialmente como un m\u00e9todo de contracepci\u00f3n masculina.\nA proxesterona denom\u00ednase \u00e1s veces \"hormona do embarazo\", e exerce moitas funci\u00f3ns relacionadas co desenvolvemento do feto:\nO feto metaboliza a proxesterona placentaria na produci\u00f3n de esteroides adrenais.\nSistema nervioso.\nA proxesterona, igual que a pregnenolona e a deshidroepiandrosterona, pertence ao grupo dos neuroesteroides. Pode sintetizarse no sistema nervioso central e tam\u00e9n serve como precursor para outro neuroesteroide importante, a alopregnanolona.\nOs neurosteroides afectan \u00e1 sinapse, son neuroprotectores, e afectan \u00e1 mielinizaci\u00f3n dos nervios. Est\u00e1n investig\u00e1ndose polo seu potencial de mellorar a memoria e capacidade cognitiva. A proxesterona afecta \u00e1 regulaci\u00f3n dos xenes apopt\u00f3ticos.\nO seu efecto como neuroesteroide funciona predominantemente a trav\u00e9s da v\u00eda beta GSK-3 (glic\u00f3xeno sintase quinase 3), como un inhibidor. (Outros inhibidores beta GSK-3 son estabilizadores do estado de \u00e1nimo bipolar, o litio e o \u00e1cido valproico.)\nEfectos secundarios.\nOs tratamentos con doses altas de proxesterona poden ter efectos secundarios graves. Para que funcione a p\u00edlula de \"proxesterona\" (que non \u00e9 verdadeira proxesterona, sen\u00f3n unha proxestina sint\u00e9tica patentada), necesita tomarse a doses altas non naturais; e por esta raz\u00f3n pode ter importantes efectos secundarios. Por exemplo, 400\u00a0mg poden causar un incremento na retenci\u00f3n de flu\u00eddos, o cal pode ocasionar epilepsia, migra\u00f1as, asma, e trastornos card\u00edacos e renais. Os co\u00e1gulos de sangue que se poden formar poden orixinar ataques de coraz\u00f3n e apoplex\u00edas, que poden levar \u00e1 morte ou a quedar permanentemente impedido, e poden orixinar \u00e9mbolos pulmonares ou cancro de mama. Por tanto, as altas doses de proxesterona est\u00e1n asociadas cun incremento do risco de trastornos tromb\u00f3ticos como a tromboflebite, trastornos cerebrovasculares, embolismo pulmonar, e trombose retinal.\nOs efectos adversos com\u00fans da proxesterona incl\u00faen cambras, dor abdominal, dor esquel\u00e9tico, dor perineal, dor de cabeza, dor das articulaci\u00f3ns, entrinximento, dispareunia (dor nas relaci\u00f3ns sexuais), micci\u00f3n nocturna, diarrea, n\u00e1useas, vomitos, crecemento do peito, flatulencia, calores, decrecemento da libido, sede, aumento do apetito, nerviosismo, e adormecemento. Os efectos psiqui\u00e1tricos son depresi\u00f3n, cambios de humor, inestabilidade emocional, agresi\u00f3n, insomnio, perda de memoria e trastornos do sono.\nInvestigaci\u00f3ns recentes suxiren que a proxesterona xoga un importante papel na sinalizaci\u00f3n para a liberaci\u00f3n de insulina e na funci\u00f3n pancre\u00e1tica, e pode afectar \u00e1 susceptibilidade \u00e1 diabetes. As mulleres con altos niveis de proxesterona durante o embarazo \u00e9 m\u00e1is probable que desenvolvan anormalidades na utilizaci\u00f3n da glicosa.\nAplicaci\u00f3ns m\u00e9dicas.\nO uso da proxesterona e os seus an\u00e1logos ten moitas aplicaci\u00f3ns m\u00e9dicas, tanto para tratar situaci\u00f3ns agudas coma para tratar o declive a longo prazo da produci\u00f3n natural de proxesterona. A causa da escasa biodispo\u00f1ibilidade da proxesterona que se toma oralmente, util\u00edzanse proxestinas sint\u00e9ticas de mellor biodispo\u00f1ibilidade. Tam\u00e9n existen xeles vaxinais de proxesterona, e c\u00e1psulas de uso oral inxecci\u00f3ns e insertos vaxinais. En Italia e Espa\u00f1a a proxesterona v\u00e9ndese co nome comercial \" Progeffik\".\nBiodispo\u00f1ibilidade.\nO modo de administraci\u00f3n infl\u00fae moito nos efectos do produto. Administrada oralmente ten unha gran variaci\u00f3n dunha persoa a outra en canto \u00e1 s\u00faa absorci\u00f3n e biodispo\u00f1ibilidade, pero as proxestinas sint\u00e9ticas son absorbidas rapidamente e te\u00f1en unha vida media m\u00e1is longa ca a proxesterona, e mante\u00f1en niveis estables no sangue.\nA proxesterona non se disolve na auga \u00e9 abs\u00f3rbese mal oralmente a non ser que sexa micronizada en aceite. As c\u00e1psulas conte\u00f1en proxesterona micronizada en aceite. A proxesterona pode tam\u00e9n ser administrada por medio de supositorios vaxinais ou rectais ou pesarios, ou por xeles ou cremas transd\u00e9rmicas, ou por inxecci\u00f3ns (a\u00ednda que con estas \u00faltimas ten unha curta vida media e requiren unha administraci\u00f3n diaria).\nOs produtos de \"proxesterona natural\" derivados de i\u00f1ames non requiren prescrici\u00f3n m\u00e9dica, pero non hai evidencia de que o corpo humano poida converter o seu ingrediente activo (diosxenina, o esteroide desas plantas que \u00e9 transformado industrialmente en proxesterona ) en proxesterona.\nEnvellecemento.\nComo nos machos a maior parte da proxesterona se crea durante a produci\u00f3n testicular de testosterona, e a das femias nos ovarios, o cesamento de produci\u00f3n destes \u00f3rganos (por medios naturais ou qu\u00edmicos) ou a s\u00faa eliminaci\u00f3n inevitablemente causa unha considerable reduci\u00f3n nos niveis de proxesterona. A atenci\u00f3n que se lle deu inicialmente aos proxest\u00e1xenos (como a proxesterona) na funci\u00f3n reprodutora feminina, fixo que a proxesterona fose considerada unha \"hormona feminina\", e isto escureceu o papel xeral que ten a proxesterona en ambos os sexos.\nOs efectos regulatorios da proxesterona, a presenza dos seus receptores en moitos tecidos, e patr\u00f3n de deterioraci\u00f3n (ou formaci\u00f3n de tumores) en moitos tecidos increm\u00e9ntanse na vellez cando os niveis de proxesterona baixan, o cal est\u00e1 motivando moitas investigaci\u00f3ns sobre o valor potencial de manter os niveis de proxesterona tanto en homes coma en mulleres.\nDanos cerebrais.\nEstudos previos mostraran que a proxesterona mant\u00e9n o desenvolvemento normal das neuronas do cerebro, e que a hormona ten un efecto protector sobre os tecidos cerebrais danados. Observouse en modelos animais que as femias te\u00f1en unha susceptibilidade reducida aos danos traum\u00e1ticos cerebrais e prop\u00faxose que este efecto protector est\u00e1 causado por un incremento dos niveis circulantes de estr\u00f3xeno e proxesterona nas femias. Varios estudos adicionais en animais confirmaron que a proxesterona ten efectos neuroprotectores cando se administra pouco despois dun dano cerebral. Tam\u00e9n se obtiveron resultados esperanzadores en ensaios cl\u00ednicos en humanos.\nO mecanismo polo que a proxesterona exerce estes efectos protectores pode ser a reduci\u00f3n da inflamaci\u00f3n que segue ao trauma cerebral."}
{"id": "201729", "revid": "89787", "url": "https://gl.wikipedia.org/wiki?curid=201729", "title": "Segunda divisi\u00f3n espa\u00f1ola 1975/76", "text": "A tempada 1975\u201376 da Segunda Divisi\u00f3n de Espa\u00f1a foi a 44\u00aa edici\u00f3n deste torneo. A categor\u00eda estivo composta por 20 equipos. Burgos, Celta de Vigo e M\u00e1laga ascenderon \u00e1 Primeira Divisi\u00f3n, mentres que Real Murcia, Ensidesa, Osasuna e Gimn\u00e0stic de Tarragona descenderon \u00e1 Terceira Divisi\u00f3n."}
{"id": "201730", "revid": "23204", "url": "https://gl.wikipedia.org/wiki?curid=201730", "title": "Conflito polo nome de Macedonia", "text": "Cos nomes de conflito polo nome de Macedonia ou disputa sobre o nome de Macedonia co\u00f1\u00e9cese un conflito entre Grecia e a Rep\u00fablica de Macedonia causado polo desacordo entre os dous pa\u00edses polo uso do termo \"Macedonia\".\nO goberno grego op\u00fa\u00f1ase ao uso de dita denominaci\u00f3n por parte do goberno macedonio debido \u00e1 ambig\u00fcidade que este termo creaba entre a Rep\u00fablica de Macedonia e a rexi\u00f3n grega de Macedonia.\nEsta disputa intensificouse at\u00e9 o punto de requirir mediaci\u00f3n internacional por parte da Organizaci\u00f3n das Naci\u00f3ns Unidas.\nFrecuentemente usouse a referencia provisional \"Antiga Rep\u00fablica Iugoslava de Macedonia\" (\"ARIM\" polas s\u00faas siglas en galego, \"FYROM\" polas siglas en ingl\u00e9s de \"Former Yugoslav Republic of Macedonia\") por parte daqueles pa\u00edses que non reco\u00f1ec\u00edan o nome constitucional \"Rep\u00fablica de Macedonia\". Pese a iso, a Asemblea Xeral das Naci\u00f3ns Unidas aceptar\u00eda calquera conclusi\u00f3n que acabase coa disputa entre ambos os pa\u00edses. O debate causado polas posturas de ambas as naci\u00f3ns involucrou a participaci\u00f3n de pol\u00edticos, acad\u00e9micos e medios de comunicaci\u00f3n.\nRealiz\u00e1ronse toda unha serie de negociaci\u00f3ns para a resoluci\u00f3n da disputa, inclu\u00edndo o cumio da OTAN de 2008 en Bucarest. Estes intentos de resolver a contenda fracasaban e imped\u00edan o ingreso de Macedonia na OTAN debido a obxecci\u00f3ns por parte de Grecia. O 12 de xu\u00f1o de 2018, alcanzouse un acordo segundo o cal a rep\u00fablica de Macedonia ser\u00eda rebautizada como rep\u00fablica de Macedonia do Norte.\nHistoria.\nDespois da independencia da Rep\u00fablica de Macedonia en 1991, atrasouse constantemente o seu ingreso na Organizaci\u00f3n das Naci\u00f3ns Unidas e na Comunidade Econ\u00f3mica Europea (CEE) (despois de 1992, Uni\u00f3n Europea (UE), tas o Tratado da Uni\u00f3n asinado en Maastricht), pola oposici\u00f3n de Grecia. A CEE durante o Comit\u00e9 de Arbitraxe Badinter declarou que a Rep\u00fablica de Macedonia satisfac\u00eda as condici\u00f3ns para o seu reco\u00f1ecemento internacional, a\u00ednda que o goberno grego declarou \u00e1 s\u00faa inconformidade respecto a esta declaraci\u00f3n polas s\u00faas diferenzas co goberno macedonio polo nome do pa\u00eds, a s\u00faa constituci\u00f3n a a s\u00faa bandeira (debido ao uso do s\u00edmbolo do Sol de Verxina ou estrela arx\u00e9ada, un s\u00edmbolo propio da hist\u00f3rica rexi\u00f3n grega de Macedonia).\nNun intento de invalidar a decisi\u00f3n do reco\u00f1ecemiento internacional da Rep\u00fablica de Macedonia, o goberno grego intentou persuadir (infrutuosamente) a CEE para que aprobase un decreto de reco\u00f1ecemento pero coa condici\u00f3n de vetalo, se sosti\u00f1a \"unha posici\u00f3n hostil cara a Grecia mediante o uso de propaganda e dunha denominaci\u00f3n que implique reclamaci\u00f3ns territoriais\".\nOs m\u00e1is importantes partidos pol\u00edticos de Grecia acordaron o 13 de abril de 1992 que a palabra \"Macedonia\" non poder\u00eda usarse no nome do novo pa\u00eds.\nA di\u00e1spora grega en Estados Unidos tam\u00e9n apoiou a decisi\u00f3n do goberno grego por medio de anuncios nas edici\u00f3ns do New York Times entre o 26 de abril e o 10 de maio de 1992 que exhortaban o presidente George Bush a \"non ignorar as inquedanzas do pobo grego reco\u00f1ecendo a Rep\u00fablica de Skopje como Macedonia\".\nComo consecuencia, o Consello Europeo en 1992 expresou a s\u00faa disposici\u00f3n de \"reco\u00f1ecer a \"Antiga Rep\u00fablica Iugoslava de Macedonia\" e as s\u00faas fronteiras (...) baixo un nome que non inclu\u00edse o termo \"Macedonia\"\".\nMacedonia intentou ingresar na ONU o 30 de xullo de 1992, pero s\u00f3 uns poucos pa\u00edses como Bulgaria e Turqu\u00eda reco\u00f1eceran o seu nome constitucional antes da s\u00faa admisi\u00f3n na ONU, en 1993.\nO estalido na rexi\u00f3n da guerra de Bosnia, ocorrida en Bosnia e Hercegovina e Croacia, obrigou a comunidade internacional a acelerar a estabilizaci\u00f3n de Macedonia. O conflito motivou o env\u00edo da misi\u00f3n de paz por parte da UNPROFOR en decembro de 1992 para evitar pos\u00edbeis violaci\u00f3ns das fronteiras por parte de Serbia.\nGrecia e a Rep\u00fablica de Macedonia estableceron un acordo provisional firmado en Nova York o 13 de setembro de 1995 con mediaci\u00f3n da ONU. Baixo este convenio, a Rep\u00fablica de Macedonia retirou o s\u00edmbolo do Sol de Verxina da s\u00faa bandeira, as\u00ed como as cl\u00e1usulas da s\u00faa constituci\u00f3n de 1991 que fomentaban o irredentismo.\nEste compromiso permitiu a integraci\u00f3n da Rep\u00fablica de Macedonia en varios organismos internacionais como o Consello de Europa, a Organizaci\u00f3n para a Seguridade e a Cooperaci\u00f3n en Europa e a Asociaci\u00f3n para a Paz.\nAs\u00ed e todo, non houbo un consenso en identificar cada un dos pa\u00edses polo seu nome, o que evitou o rexeitamento dos representantes gregos a usar o termo \"Macedonia\" para referirse a este pa\u00eds. Finalmente o acordo f\u00edxose efectivo o 15 de outubro de 1995, e Grecia levantou o embargamento econ\u00f3mico a Macedonia.\nPor\u00e9n, o diferendo segu\u00eda sen resolverse, e a\u00ednda en outubro de 2010 o presidente do Consello Europeo Van Rompuy ped\u00eda, nunha visita a Skopje unha soluci\u00f3n ao litixio sobre o nome de Macedonia.\nO 12 de xu\u00f1o de 2018, alcanzouse un acordo entre o primeiro ministro grego Alexis Tsipras e o seu hom\u00f3logo macedonio Zoran Zaev, segundo o cal a rep\u00fablica de Macedonia ser\u00eda rebautizada como \"rep\u00fablica de Macedonia do Norte\". O 30 de setembro de 2018 realizouse un refer\u00e9ndum en Macedonia do Norte en que os votantes afirmaban o seu apoio \u00e1 entrada na Uni\u00f3n Europea e a OTAN aceptando o acordo, a\u00ednda que cun 37% de participaci\u00f3n. O 12 de febreiro de 2019, despois de que o acordo fose ratificado por ambas as partes, entrou en vigor resolvendo a disputa e desbloqueando os obxectivos euroatl\u00e1nticos do pa\u00eds."}
{"id": "201731", "revid": "2074", "url": "https://gl.wikipedia.org/wiki?curid=201731", "title": "Disputa sobre o nome de Macedonia", "text": ""}
{"id": "201745", "revid": "88215", "url": "https://gl.wikipedia.org/wiki?curid=201745", "title": "Vav\u00e1", "text": "Edvaldo Iz\u00eddio Neto, co\u00f1ecido como Vav\u00e1, nado o 12 de novembro de 1934 en Recife e finado o 19 de xaneiro de 2002 no R\u00edo de Xaneiro, foi un futbolista e adestrador de f\u00fatbol brasileiro. Xogaba de dianteiro e foi internacional coa selecci\u00f3n brasileira."}
{"id": "201748", "revid": "43327", "url": "https://gl.wikipedia.org/wiki?curid=201748", "title": "Autonomismo", "text": "autonomismo pode referirse a:"}
{"id": "201749", "revid": "98629", "url": "https://gl.wikipedia.org/wiki?curid=201749", "title": "Macedonia (rexi\u00f3n hist\u00f3rica)", "text": "Macedonia \u00e9 unha rexi\u00f3n xeogr\u00e1fica e hist\u00f3rica da Europa sudoriental que desde hai s\u00e9culos permaneceu dividida en varias rexi\u00f3ns e estados.\nO termo \"Macedonia\" foi fonte de confusi\u00f3n e de debate debido aos porque se usou para nomear, ao longo do tempo, m\u00faltiplas e diversas \u00e1reas xeogr\u00e1ficas, pol\u00edticas, hist\u00f3ricas, ling\u00fc\u00edsticas e demogr\u00e1ficas. Os diversos grupos \u00e9tnicos que viven na zona denominaron da mesma maneira a diversas entidades e de diferentes formas a unha \u00fanica entidade, o que xera problemas tanto para os seus habitantes como para os estranxeiros.\nHistoricamente, a rexi\u00f3n estivo marcada polos continuos cambios pol\u00edticos durante a historia da pen\u00ednsula Balc\u00e1nica. En canto \u00e1 xeograf\u00eda, non existe unha definici\u00f3n clara dos l\u00edmites da rexi\u00f3n e os nomes das s\u00faas subdivisi\u00f3ns non son aceptadas nin por acad\u00e9micos nin polos seus propios habitantes. No caso da demograf\u00eda, na zona habitan principalmente catro grupos \u00e9tnicos, tres dos cales autodef\u00ednense como \"macedonios\": un grupo sudeslavo, que o fai a nivel nacional, e un b\u00falgaro e outro grego, que o fan a nivel rexional. Ling\u00fcisticamente, os nomes e orixes das linguas faladas na zona son tema de gran controversia, mentres que no mundo pol\u00edtico, o uso do nome de Macedonia xerou incluso unha intensa disputa diplom\u00e1tica entre os estados de Grecia e Macedonia do Norte, conflito que se mant\u00e9n sen soluci\u00f3n definitiva a pesar da intervenci\u00f3n das Naci\u00f3ns Unidas.\nM\u00e1is al\u00e1 da natureza hist\u00f3rica e sen fronteiras da rexi\u00f3n, Macedonia pode considerarse sen ambig\u00fcidades como o coraz\u00f3n dos Balc\u00e1ns. A ra\u00edz diso, a raz\u00f3n da variedade de nomes e definici\u00f3ns poden resumirse nas palabras de Winston Churchill: \"A rexi\u00f3n dos Balc\u00e1ns ten a tendencia a producir m\u00e1is historia da que pode consumir\".\nHistoria.\nA rexi\u00f3n maced\u00f3nica, inclu\u00eddos amplos territorios dos pa\u00edses veci\u00f1os, estivo habitada desde antigo por tribos traco-ilirias, gobernadas por reis propios.\nCon Filipo II (359 a.C. - 359 a.C.) unificouse e fortaleceuse, facendo pos\u00edbel o esplendedor subseguinte do Imperio maced\u00f3nico baixo Alexandre o Grande.\nDurante a Idade Media foi unha provincia ou thema do Imperio bizantino.\nDurante o s\u00e9culo VI produciuse a inmigraci\u00f3n masiva de eslavos, que superaron demograficamente \u00e1s poboaci\u00f3ns locais de orixes iliria, tracia e gregos.\nO territorio pasou a ser controlado por Bulgaria, motivo polo cal a actual lingua macedonia e gran parte da cultura eslavo macedonia presenta grandes afinidades coa de Bulgaria.\nDesde o s\u00e9culo XIV produciuse a invasi\u00f3n e progresiva ocupaci\u00f3n turca, que inclu\u00edu ao norte da rexi\u00f3n de Macedonia na rexi\u00f3n chamada Rumelia.\nA dominaci\u00f3n turca mant\u00edvose at\u00e9 finais do s\u00e9culo XIX; entre 1880 e 1912 (e despois novamente nas Guerras Balc\u00e1nicas e nas d\u00faas Guerras Mundiais) a Macedonia eslava foi disputada por Bulgaria e Serbia.\nXa desde 1878, Rusia, cuxas vitorias sobre os turcos conduciron \u00e1 creaci\u00f3n do novo estado de Bulgaria, fixo presi\u00f3n para que se creara unha \"Gran Bulgaria\" que deber\u00eda inclu\u00edr gran parte de Macedonia.\nNo Congreso de Berl\u00edn de 1878 as demais potencias d\u00e9ronlle a Bulgaria un territorio moito m\u00e1is reducido, dividido at\u00e9 1885 entre os principados de Bulgaria e Rumelia Oriental.\nA Macedonia eslava foi quedando baixo soberan\u00eda do reino de Serbia en 1912, e tal situaci\u00f3n ratificose ao conclu\u00edr a primeira guerra mundial e formarse a Iugoslavia (\"Eslavia do Sur\"). \nTras a segunda guerra mundial a Macedonia eslava que quedara en poder de Serbia pasou a ser unha das rep\u00fablicas federadas de Iugoslavia, a m\u00e1is meridional destas.\nDivisi\u00f3ns pol\u00edticas.\nDesde 1991, a rexi\u00f3n hist\u00f3rica de Macedonia est\u00e1 dividida en:\nPartes da rexi\u00f3n hist\u00f3rica de Macedonia est\u00e1n nas actuais Bulgaria, Serbia e Albania."}
{"id": "201750", "revid": "56817", "url": "https://gl.wikipedia.org/wiki?curid=201750", "title": "Autonomismo territorial", "text": "O autonomismo ou autonomismo territorial \u00e9 unha doutrina pol\u00edtica cuxo obxectivo \u00e9 manter ou obter a autonom\u00eda pol\u00edtica dun determinado territorio, sexa unha naci\u00f3n ou rexi\u00f3n. Non \u00e9 necesariamente contrario ao federalismo. Pola s\u00faa banda, o soberanismo implica por definici\u00f3n autonomismo, mais o autonomismo non ten forzosamente que ir acompa\u00f1ado de soberanismo.\nNo Estado espa\u00f1ol existen diversos movementos autonomistas. Por un lado, o concepto de estado das autonom\u00edas implica un autonomismo de facto que se aplica aos m\u00e1is dos territorios. Ademais, nas nacionalidades hist\u00f3ricas, principalmente Catalu\u00f1a, Galicia e Pa\u00eds Vasco, esta doutrina pol\u00edtica ten especial peso."}
{"id": "201751", "revid": "89787", "url": "https://gl.wikipedia.org/wiki?curid=201751", "title": "Terrel Harris", "text": "Terrel Harris, nado o 10 de agosto de 1987 en Dallas, Texas, \u00e9 un xogador americano de baloncesto profesional que actualmente \u00e9 axente libre.\nTraxectoria profesional.\nTras non ser elixido no Draft da NBA de 2009, Harris xogou na NBA Development League, nos Maine Red Claws e nos Rio Grande Valley Vipers, e na Basketball Bundesliga alem\u00e1.\nComezou a tempada 2011-12 cos Rio Grande Valley Vipers da D-League, foi invitado aos adestramentos dos Miami Heat o 12 de decembro de 2011. O 24 de decembro de 2011, anunciouse oficialmente que Harris formar\u00eda parte do equipo dos Heat.\nO 4 de xullo de 2012, os Heat fixeron a Harris axente libre non restrinxido. Asinou de novo polos Heat o 11 de setembro de 2012. Foi cortado polos Heat o 5 de xaneiro de 2013. Tras ser cortado, asinou cos Rio Grande Valley Vipers."}
{"id": "201753", "revid": "72012", "url": "https://gl.wikipedia.org/wiki?curid=201753", "title": "Haldan Keffer Hartline", "text": "Haldan Keffer Hartline, nado o 22 de decembro de 1903 en Bloomsburg (Pensilvania) e finado o 17 de marzo de 1983 en Fallston (Maryland), foi un fisi\u00f3logo estadounidense, coga\u00f1ador canda George Wald e Ragnar Granit, en 1967 do Premio Nobel de Fisiolox\u00eda ou Medicina polo seu traballo de an\u00e1lise dos mecanismos neurofisiol\u00f3xicos da visi\u00f3n.\nTraxectoria.\nHartline empezou os seus estudos sobre electrofisiolox\u00eda da retina como un bolseiro do \"National Research Council Fellow\" na Universidade Johns Hopkins de Baltimore. Despois de asistir \u00e1s universidades de Leipzig e de M\u00fanic como investigador estudante de Eldridge Johnson, alcanzou o cargo de profesor de biof\u00edsica e presidente do Departamento de Johns Hopkins en 1949. Un dos estudantes graduados de Hartline na Johns Hopkins, Paul Greengard, tam\u00e9n ga\u00f1ar\u00eda despois o Premio Nobel. Hartline uniuse ao staff da Universidade Rockefeller de Nova York en 1953, como profesor de neurofisiolox\u00eda.\nHartline investigou as respostas el\u00e9ctricas da retina de certos artr\u00f3podos, vertebrados, e moluscos, debido a que os seus sistemas visuais son moito m\u00e1is simples que os dos humanos e \u00e9 m\u00e1is f\u00e1cil estudalos. Concentrou os seus estudos no ollo do cangarexo ferradura (Limulus polyphemus). Usando el\u00e9ctrodos de minute nos seus experimentos, obtivo o primeiro rexistro dos impulsos el\u00e9ctricos enviados por unha simple fibra de nervio \u00f3ptico cando os receptores conectados a esta son estimulados por luz."}
{"id": "201754", "revid": "197", "url": "https://gl.wikipedia.org/wiki?curid=201754", "title": "Toto", "text": "Toto \u00e9 unha banda americana de rock formada nos \u00c1nxeles (California) en 1976. O grupo est\u00e1 composto por Joseph Williams (voz principal), David Paich (teclados), Steve Porcaro (teclados), Steve Lukather (guitarra, voz), Mike Porcaro (baixo), e Simon Phillips (bater\u00eda). Toto son co\u00f1ecidos por un estilo musical que combina pop, rock, soul, funk, rock progresivo, hard rock, R&amp;B e jazz.\nDavid Paich e Jeff Porcaro tocaban xuntos coma m\u00fasicos secundarios en moitos \u00e1lbums, e decidiron formar un grupo. David Hungate, Steve Lukather, Jim Potocki, Steve Porcaro e Bobby Kimball un\u00edronse ao grupo antes do lanzamento do primeiro \u00e1lbum. A banda tivo un grande \u00e9xito comercial a final dos anos 70 e nos 80, comezando co \u00e1lbum de debut hom\u00f3nimo en 1978. Co lanzamento de Toto IV en 1982, \u00e1lbum que tivo un grande \u00e9xito e moi boas cr\u00edticas, Toto converteuse nunha das bandas con maiores vendas da s\u00faa \u00e9poca. Son co\u00f1ecidos por \u00e9xitos coma \"\"Hold the Line\", \"Rosanna\", ou \"Africa\". Malia que a s\u00faa popularidade nos Estados Unidos diminu\u00edu nos anos 90 e 2000, seguiron sendo populares internacionalmente, facendo s\u00f3 uns pocos concertos nos Estados Unidos. Co tempo houbo moitos cambios no grupo. En 2008, Lukather anunciou a s\u00faa marcha do grupo, e os demais membros da banda separaron os seus cami\u00f1os pouco despois. No ver\u00e1n de 2010, Toto volveron e fixeron unha pequena xira europea con novos membros en beneficio de Mike Porcaro, a quen lle diagnosticaran unha esclerose lateral amiotr\u00f3fica.\nA banda lanzou un total de 17 \u00e1lbums, e vendeu ao redor de 35 mill\u00f3ns de discos. O grupo ga\u00f1ou numerosos premios Grammy e foi inclu\u00eddo no Hall of Fame de m\u00fasicos no ano 2009.\nBiograf\u00eda.\nFormaci\u00f3n (1976).\nOs membros de Toto participan en \u00e1lbums de Steely Dan, Seals and Crofts, Boz Scaggs, Sonny and Cher e moitos outros, contribu\u00edndo a moitas das gravaci\u00f3ns m\u00e1is populares dos anos 70. O teclista David Paich, fillo do tam\u00e9n m\u00fasico Marty Paich, deuse a co\u00f1ecer tras axudar a escribir gran parte do \u00e1lbum dos Scaggs, \"Silk Degrees\". Tras tocar en moitas sesi\u00f3ns co bater\u00eda Jeff Porcaro (fillo do percusionista Joe Porcaro), a quen co\u00f1eceu no Grant High School en North Hollywood, California, onde formaron a banda Rural Still Life, os dous comezaron a estudar a posibilidade de formar a s\u00faa propia banda. Conseguiron ao baixista David Hungate, con quen tocaran nalgunha xira cos Boz Scaggs. Ademais, decidiron chamar para o grupo a Steve Lukather (quen tam\u00e9n tocara para os Scaggs coma substituci\u00f3n de Les Dudek), e \u00f3 irm\u00e1n de Jeff, Steve Porcaro, teclista. Lukather e Steve Porcaro foron compa\u00f1eiros no instituto, e continuaron coa banda Rural Still Life despois de que Paich e Jeff se graduasen. Coa incorporaci\u00f3n do cantante Bobby Kimball, o grupo comezou a traballar no seu primeiro disco despois de asinar con Columbia Records.\nNome da banda e \u00e1lbum de debut (1977-79).\nUnha vez formada a banda, David Paich comezou a compo\u00f1er o que ser\u00eda o \u00e1lbum de debut hom\u00f3nimo, \"Toto\". Segundo un mito popular, nas primeiras sesi\u00f3ns de gravaci\u00f3n, para distinguir as cintas propias das dos demais grupos, Jeff Porcaro escribiu a palabra \"Toto\" nelas. A comezou dos anos 80, os membros da banda cont\u00e1ronlle \u00e1 prensa que o nome vi\u00f1a polo can de O Mago de Oz. Un rumor popular \u00e9 que o nome vi\u00f1a do \"verdadeiro\" apelido de Bobby Kimball, Toteaux. Este rumor era unha broma do baixista David Hungate. Tras rematar o primeiro \u00e1lbum, a banda e o traballo segu\u00edan a\u00ednda sen nome. David Hungate, tras ver o nome nas cintas, explicoulles aos demais membros que a palabra \"Toto\" en lat\u00edn significaba \"todo englobado\". Coma a banda tocaba en numerosos estilos e x\u00e9neros musicais, pux\u00e9ronse o nome de Toto.\nTras o lanzamento do disco, Toto subiu rapidamente nas listas, ga\u00f1ando popularidade co sinxelo \"Hold the Line\", ademais de \"I'll Supply the Love\" e \"Georgy Porgy\". O grupo ga\u00f1ou fama internacional e foi nomeado aos premios Grammy coma mellor novo artista. Pouco despois, a comezos de 1979, fixeron a s\u00faa primeira xira por Am\u00e9rica, promocionando o seu \u00e1lbum de debut. Para esa xira, Toto contou con dous m\u00fasicos adicionais, Tom Kelly (guitarra, coros) e Lenny Castro (percusi\u00f3n) para aumentar a profundidade do son, e continuaron contando con m\u00e1is m\u00fasicos adicionais nas xiras posteriores.\n\"Hydra\" e \"Turn Back\" (1980-81).\nAo remate da primeira xira, a banda comezou a traballar no seu seguinte \u00e1lbum, titulado \"Hydra\", que foi editado nese mesmo ano e que ti\u00f1a a canci\u00f3n \"99\", inspirada pola pel\u00edcula \"THX 1138\", de George Lucas. Preto de 30 anos m\u00e1is tarde, Steve Lukather confesou que, pese \u00e1 popularidade da canci\u00f3n, odiaba \"99\" e que \u00e9 unha das canci\u00f3ns que menos lle gustan de Toto, raz\u00f3n pola cal non foi tocada m\u00e1is en directo. A banda ademais editou catro v\u00eddeos musicais do \u00e1lbum, inclu\u00edndo un da canci\u00f3n que lle d\u00e1 t\u00edtulo ao disco. Malia que \"Hydra\" non tivo o \u00e9xito do primeiro traballo de Toto, conseguiu ser disco de ouro. Tras o lanzamento do \u00e1lbum, a banda fixo o \"Hydra Tour\", con concertos en Am\u00e9rica e no resto do mundo. A xira durou de febreiro a xu\u00f1o de 1980.\nA comezos de 1981, Toto editou o seu terceiro \u00e1lbum, \"Turn Back\", con menos partes de teclado e m\u00e1is de guitarra que nos dous discos anteriores. \"Turn Back\" non conseguiu o \u00e9xito dos anteriores traballos, e a canci\u00f3n \"Goodbye Elenore\" foi o \u00fanico sinxelo oficial editado en todo o mundo. Debido \u00e1 decepci\u00f3n comercial do traballo, a banda minimizou os seus esforzos por facer unha xira. Vend\u00e9ronse 900.000 copias en todo o mundo, e estivo a piques de facer que Toto perdera o seu contrato con Columbia Records.\n\"Toto IV\" (1982).\n1982 marcou o comezo da etapa m\u00e1is exitosa de Toto. Tras as decepcionantes vendas de \"Turn Back\", a banda estaba baixo unha gran presi\u00f3n por parte da compa\u00f1\u00eda discogr\u00e1fica para producir outro gran traballo. Con \"Toto IV\", a banda fixo un dos discos m\u00e1is exitosos comercialmente dos anos 80. O \u00e1lbum conti\u00f1a tres sinxelos que chegaron ao Top 10 da lista Billboard Hot 100: \"Rosanna\", \"Africa\" e \"I Won't Hold You Back\". Ademais apareceu en listas de pa\u00edses de todo o mundo, e a banda deuse a co\u00f1ecer en novos lugares grazas ao novo disco. \"Africa\" chegou ao m\u00e1is alto das listas en febreiro de 1983, pero foi \"Rosanna\" a canci\u00f3n que lle deu \u00e1 banda varias candidaturas aos premios Grammy. \"Toto IV\" obtivo 6 Grammy, inclu\u00edndo \"Gravaci\u00f3n do Ano\" por \"Rosanna\", \"\u00c1lbum do Ano\" por \"Toto IV\", e \"Produtor do Ano\". A canci\u00f3n \"Rosanna\" obtivo o seu nome pola antiga moza de Steve Porcaro, a actriz Rosanna Arquette, pero a canci\u00f3n non \u00e9 sobre ela, segundo palabras de David Paich. Ademais de \"Africa\" e \"Rosanna\", Toto continuou co seu \u00e9xito co lanzamento doutro sinxelo, \"Make Believe\". A banda fixo unha xira durante 1982 presentando o seu \u00e1lbum \"Toto IV\".\nMembros.\nEn letra grosa, os fundadores da banda."}
{"id": "201757", "revid": "1131", "url": "https://gl.wikipedia.org/wiki?curid=201757", "title": "Manuel Quevedo", "text": "Manuel Quevedo Vernetta, co\u00f1ecido como Pantale\u00f3n, nado nas Palmas de Gran Canaria o 11 de abril de 1937 e finado en Madrid o 18 de maio de 2016, foi un futbolista espa\u00f1ol. Xogaba de defensa."}
{"id": "201758", "revid": "98629", "url": "https://gl.wikipedia.org/wiki?curid=201758", "title": "Ram\u00f3n Canedo", "text": "Ram\u00f3n Canedo Arcay, nado o 29 de marzo de 1949 en Malpica de Berganti\u00f1os, \u00e9 un exfutbolista galego. Xogaba de porteiro."}
{"id": "201759", "revid": "22570", "url": "https://gl.wikipedia.org/wiki?curid=201759", "title": "Olympique Gymnaste Club Nice C\u00f4te d'Azur", "text": "O Olympique Gymnaste Club Nice C\u00f4te d'Azur, m\u00e1is co\u00f1ecido como OGC Nice, \u00e9 un club franc\u00e9s de f\u00fatbol profesional da cidade de Niza, fundado o 9 de xullo de 1904.\nNos anos 50 o club acadou 4 t\u00edtulos da liga francesa, con xogadores tan salientables como Just Fontaine.\nXoga os seus partidos no Allianz Riviera, estadio con capacidade para 35.000 espectadores que foi inaugurado en 2013 en substituci\u00f3n do antigo Stade du Ray."}
{"id": "201760", "revid": "23562", "url": "https://gl.wikipedia.org/wiki?curid=201760", "title": "OGC Niza", "text": ""}
{"id": "201761", "revid": "23562", "url": "https://gl.wikipedia.org/wiki?curid=201761", "title": "OGC Nice", "text": ""}
{"id": "201762", "revid": "23562", "url": "https://gl.wikipedia.org/wiki?curid=201762", "title": "Olympique Gymnaste Club de Nice-C\u00f4te d'Azur", "text": ""}
{"id": "201764", "revid": "98629", "url": "https://gl.wikipedia.org/wiki?curid=201764", "title": "Williams FW34", "text": "O Williams FW34 \u00e9 un coche de carreiras de F\u00f3rmula Un dese\u00f1ado por Williams F1 para a tempada de F\u00f3rmula Un de . Logo da s\u00faa peor tempada, a de , nos seus trinta anos de historia na que terminou noveno no Campionato Mundial de Construtores con s\u00f3 cinco puntos, o equipo someteuse a unha revisi\u00f3n t\u00e9cnica, ficharon ao ex-dese\u00f1ador de McLaren Mike Coughlan (logo de cumprir a s\u00faa suspensi\u00f3n polo seu papel na controversia de espionaxe de F\u00f3rmula Un de 2007, como Xefe de Dese\u00f1o, e a promoci\u00f3n de Jason Somerville a xefe de aerodin\u00e1mica. o FW34 utilizar\u00e1 o motor Renault RS27-2012, xa utilizara previamente motores Renault entre a tempada de F\u00f3rmula Un de e a tempada de F\u00f3rmula Un de . O coche, que foi presentado o 7 de febreiro, ser\u00e1 pilotado por Pastor Maldonado e Bruno Senna.\nNo Gran Premio de Espa\u00f1a de 2012, Pastor Maldonado pilotando o FW34 logrou a pole position, convertendoa en vitoria ao d\u00eda seguinte. Esta foi a primeira vez que un monopraza de Williams ga\u00f1aba unha carreira do Campionato do Mundo desde o Gran Premio do Brasil de 2004, onde o colombiano Juan Pablo Montoya levou a vitoria.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\n\u2020 Pilotos que non terminaron o Gran Premio, pero se clasificaron ao completar m\u00e1is do 90% da distancia de carreira."}
{"id": "201765", "revid": "624", "url": "https://gl.wikipedia.org/wiki?curid=201765", "title": "Lingua cant", "text": ""}
{"id": "201766", "revid": "98629", "url": "https://gl.wikipedia.org/wiki?curid=201766", "title": "Ferrari 312", "text": "\"Ferrari 312 \u00e9 o nome de varios coches de carreiras de Ferrari diferentes que te\u00f1en motores de 3 litros e 12 cilindros. Este artigo \u00e9 sobre o coche de F\u00f3rmula Un que correu desde -. Outros coches co mesmo n\u00famero incl\u00fae os coches de F1 312B, 312T e os coches deportivos 312P e 312PB.\"\nO Ferrari 312 foi un coche de carreiras utilizado na F\u00f3rmula Un de a , dese\u00f1ado por Mauro Forghieri.\nPara a tempada de F\u00f3rmula Un de , produciuse un cambio nas normas t\u00e9cnicas, que permit\u00eda os motores de 3.000\u00a0cm\u00b3. Os equipos de F1, a pesar de pedir \"o regreso da potencia\", foron m\u00e1is ou menos sorprendidos e non estaban preparados.\nO primeiro Ferrari de consistiu nun coche de 3\u00b43 litros con motor V12 que foi tomado do prototipo deportivo Ferrari 275P2, modificado a 3000cc, e montado na parte posterior dun chasis de F1. A designaci\u00f3n \"312\", se utilizou para varios de autom\u00f3biles posteriores, indica un \"3\" litros, e un motor de \"12\" cilindros. O motor era bastante pesado, e debido \u00e1 reducida capacidade, inferior en potencia e no par motor en particular. John Surtees pilotou este veh\u00edculo, sen \u00e9xito, en M\u00f3naco, mentres que Lorenzo Bandini f\u00edxoo cun Ferrari Dino de 2\u00b45 litros V6. Surtees ga\u00f1ou a segunda carreira, o Gran Premio de B\u00e9lxica de 1966, unha pista de que favorec\u00eda a potencia coas s\u00faas longas rectas, pero o campi\u00f3n do 64 partiu logo dunha discusi\u00f3n co xerente Eugenio Dragoni. A discusi\u00f3n era acerca das prioridades nas carreiras, xa que Ferrari estaba baixo presi\u00f3n de Ford no automobilismo deportivo, e descoidou un pouco a F1. Mike Parkes substitu\u00edu a Surtees, quen foi a Cooper, que utilizaba motores Maserati, para terminar segundo no campionato de pilotos cunha vitoria m\u00e1is. Ferrari, tam\u00e9n ga\u00f1ou unha carreira con Ludovico Scarfiotti, o Gran Premio de Italia de 1966 en Monza, o que axudou a Ferrari a acabar segundo no Campionato de Construtores.\nEn , o equipo despediu a Dragoni e substitu\u00eduno por Franco Lini. Chris Amon acompa\u00f1ou a Bandini para pilotar unha versi\u00f3n do coche V12 de 1966 algo mellorada. No Gran Premio de M\u00f3naco de 1967, Bandini estrelouse e sufriu feridas graves cando foi atrapado baixo o seu coche en chamas, faleceu tres d\u00edas m\u00e1is tarde debido \u00e1s s\u00faas feridas. Ferrari re-contratou a Mike Parkes, pero Parkes sufriu lesi\u00f3ns semanas m\u00e1is tarde no Gran Premio de B\u00e9lxica de 1967. Un accidente fatal, outro accidente grave, ning\u00fan Gra Premio ga\u00f1ado e s\u00f3 5\u00ba posto no Campionato de Construtores foi un ano malo para os italianos. Ademais, o novo motor Ford Cosworth que debutou no Lotus 49 dominar\u00eda a F1 nos 15 pr\u00f3ximos anos.\nA tempada foi un pouco mellor. O novo talento Jacky Ickx ga\u00f1ou o chuvioso Gran Premio de Francia de 1968 grazas \u00e1s s\u00faas habilidades de conduci\u00f3n, pero tivo poucos \u00e9xitos m\u00e1is. As cousas complic\u00e1ronse durante a tempada pola introduci\u00f3n de axudas aerodin\u00e1micas na F1, e o seu r\u00e1pido desenvolvemento. Ao final da tempada, a Scuderia foi s\u00f3 cuarta no Campionato de Construtores, e tampouco triunfou nas carreiras de autos deportivos nas que Ferrari non participou en 1968. Franco Lini deixar dimitiu, e Ickx, marchou a Brabham. Para prever o futuro, durante o ver\u00e1n de 1968, Ferrari chegou a un acordo para vender o seu negocio de autom\u00f3biles de turismo \u00e1 Fiat por 11 mill\u00f3ns de d\u00f3lares, a transacci\u00f3n tivo lugar a principios de 1969, deixando o 50% do negocio a\u00ednda baixo o control de Ferrari.\nEn 1969 Enzo Ferrari dedicouse a gastar sabiamente a s\u00faa nova riqueza para sacar adiante ao seu equipo, a\u00ednda que Ferrari f\u00edxoo competir na F\u00f3rmula Un en 1969, foi unha tempada de usar e tirar, mentres o equipo reestrutur\u00e1base. Am\u00f3n continuou pilotando un modelo m\u00e1is antigo e Pedro Rodr\u00edguez tomou o posto de Ickx, ao final do ano Amon abandonou o equipo, que de novo non ga\u00f1ou ning\u00fan Gran Premio e ocupou s\u00f3 o quinto posto no Campionato Mundial de Construtores.\nO coche foi substitu\u00eddo polo 312B, que foi presentado na tempada de F\u00f3rmula Un de .\nPopularidade.\nEn 2011, TheF1Times.com cualificou o 312 como \"O coche de F\u00f3rmula Un m\u00e1is belo de todos os tempos\", afirmando que \"O Ferrari 312 mantense nalgunhas opini\u00f3ns, como un dos coches m\u00e1is esteticamente agradables da F\u00f3rmula Un non s\u00f3 da d\u00e9cada de 1960, sen\u00f3n de todos os tempos \" \nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "201767", "revid": "1131", "url": "https://gl.wikipedia.org/wiki?curid=201767", "title": "Ponte do Milenio", "text": "A ponte do Milenio, tam\u00e9n co\u00f1ecida como ponte da Gaivota pola s\u00faa forma, \u00e9 a quinta ponte da cidade de Ourense e est\u00e1 situada entre a ponte Maior e a ponte da Nacional 525 (Benavente-Santiago). Ten un dese\u00f1o interesante e destacado por unha pasarela que a envolve a modo de anel que se deforma para elevarse por encima e baixar polos laterais. Por este anel, p\u00f3dese cami\u00f1ar at\u00e9 20\u00a0m de altura por riba da ponte cunha traxectoria de 100 chanzos. A lonxitude do van central \u00e9 de 110\u00a0m cunha pendente de 2.57% e un radio de 320\u00a0m.\nDescrici\u00f3n.\nA ponte est\u00e1 constitu\u00edda por dous niveis. O nivel inferior \u00e9 unha plataforma de formig\u00f3n que forma a ponte en si mesma e pola que transitan veh\u00edculos e pe\u00f3ns. Un sistema de tirantes e dous piares met\u00e1licos inclinados, situados nos extremos, sustentan a plataforma de circulaci\u00f3n. O segundo nivel da ponte est\u00e1 constitu\u00eddo pola pasarela peonil que descende polas beiras laterais por debaixo da plataforma e ascende at\u00e9 unirse cos extremos que proceden do outro lateral por encima da ponte formando unha especie de aro deformado que se adapta \u00e1 ponte de modo envolvente. Este paseo envolvente \u00e9 transit\u00e1bel e proporciona unhas vistas interesante da paisaxe do r\u00edo e da cidade. A obra realizouse entre abril de 1999 e agosto de 2001.\nAcceso.\nAcc\u00e9dese desde a estrada N-525 en direcci\u00f3n ao centro da cidade pola R\u00faa dos Remedios. Ten dobre sentido de circulaci\u00f3n e desemboca nos seus extremos en senllas rotondas.\nRespons\u00e1beis do proxecto.\nO proxecto \u00e9 do arquitecto \u00c1lvaro Varela de Ugarte, da Escola T\u00e9cnica Superior de Arquitectura de Madrid, m\u00e1ster en Arquitectura pola Universidade Yale e doutor pola Universidade de Toquio. O desenvolvemento da enxe\u00f1er\u00eda foi de Pondio Ingenieros s.l. e a empresa construtora foi UTE Ponte Mi\u00f1o (ACS / OCA)."}
{"id": "201773", "revid": "98629", "url": "https://gl.wikipedia.org/wiki?curid=201773", "title": "Tom\u00e1s B\u00f3veda", "text": "Tom\u00e1s Manuel B\u00f3veda G\u00f3mez, co\u00f1ecido como Tom\u00e1s B\u00f3veda, nado en Ourense en 1910 e finado en 1982, foi un pintor galego.\nTraxectoria.\nDe pais ourens\u00e1ns e sobri\u00f1o de Eduardo Blanco Amor, foi o primeiro de oito irm\u00e1ns. Dende moi novo asiste a clase de debuxo art\u00edstico na Escola de Artes e Oficios da deputaci\u00f3n de Ourense. Estudos que vai perfeccionando en Sevilla, na Escola Superior de Pintura Santa Isabel de Hungr\u00eda, Escola de Belas Artes de San Fernando de Madrid, Cas\u00f3n do Retiro, Canarias e A Coru\u00f1a.\nDo que aprendeu dos grandes mestres andaluces quedaron as s\u00faas dotes de bo debuxante, convert\u00e9ndose nun estudoso das tonalidades e claroscuro de Vel\u00e1zquez, Rembrandt, El Greco, Goya ou outros m\u00e1is modernos ata que evolucionou cara a pureza das formas e o seu caracter\u00edstico tratamento da cor.\nOrixinal, captador do ambiente cargado de certo lirismo que o achega a sentir e interpretar a paisaxe e outros temas, brillando na figuraci\u00f3n das miserias da sociedade. O seu estilo e preocupaci\u00f3n radicaba en expresar o esencial, con tendencia a unha pintura figurativa expresionista \u00e1s veces con reberetes de tendencias modernas.\nFoi un pintor intimista cheo de espiritualidade que realizou tam\u00e9n retratos de impecable factura, que constit\u00faen estudos humanos cheos de psicolox\u00eda e alento, con predominio (com\u00fan \u00e1 toda a obra) de planos estudados dos seus temas que o achegan ao cami\u00f1o da sinceridade e intimidade; ao decorativo atinado e orixinal das s\u00faas paisaxes, bodeg\u00f3ns e flores. Cultivador inesgotable de pl\u00e1stica harmonizada con ra\u00edces iconogr\u00e1ficas definidas da s\u00faa terra galega: vagabundos e santeiros, xentes de oficio e o submundo da picaresca galega.\nTam\u00e9n cultivou a pintura mural e fixo encargos. Como o do corredor das Galer\u00edas Centrales de Ourense, onde nos anos 60 do s\u00e9culo XX pintou unha composici\u00f3n naturalista realizada en horizontal, alusiva aos nenos, animais e plantas, directamente na parede con acr\u00edlicos. Hoxe tapado cun plaf\u00f3n de xeso.\nRealizou varias exposici\u00f3ns en Galicia e outras capitais espa\u00f1olas e foi Medalla de ouro e primeiro premio na III Exposici\u00f3n nacional do S.E.M. celebrada en Madrid na d\u00e9cada dos 70.\nTam\u00e9n foi colaborador en prensa con cr\u00edticas de arte, especialmente no diario \"La Regi\u00f3n\", onde ilustrou artigos de persoeiros como Otero Pedrayo. Foi asiduo \u00e1s tertulias do Parque e de O'Volter e tam\u00e9n fixo contribuci\u00f3ns a outros proxectos como a revista \"Vieiros\".\nAlgunhas obras salientables: \"A pobre xente\", \"A peixeira\", \"A froiteira\", a serie dos \"santeiros\", \"Enseada do Mi\u00f1o\", ou \"Paisaxe\", que pertence aos fondos da Deputaci\u00f3n de Ourense."}
{"id": "201775", "revid": "85894", "url": "https://gl.wikipedia.org/wiki?curid=201775", "title": "Jad Fair", "text": "Jad Fair, nado en Coldwater (M\u00edchigan) o 9 de xu\u00f1o de 1954, \u00e9 un m\u00fasico estadounidense co\u00f1ecido por ser o cantante e guitarrista da banda de rock alternativo Half Japanese. Colaborou tam\u00e9n cun feixe de artistas f\u00f3ra de Half Japanese, ten discos en solitario.\nTraballo en solitario.\n\u00c1 parte do seu traballo en Half Japanese, Moore tam\u00e9n editou \u00e1lbums en solitario, o primeiro deles titulado \"Everyone Knew ... But Me\" e lanzado no ano 1982. Colaborou ademais con varios artistas como Terry Adams, Norman Blake, Kevin Blechdom, Isobel Campbell, Eugene Chadbourne, DQE, Steve Fisk, Fred Frith, God Is My Co-Pilot, Richard Hell, Daniel Johnston, J. Mascis, Jason Willett, Monster Party, R. Stevie Moore, Thurston Moore, The Pastels, Phono-Comb, Steve Shelley, Strobe Talbot, Teenage Fanclub, The Tinklers, Moe Tucker, Bill Wells, Jason Willett, Adult Rodeo, Lumberob, Yo La Tengo, e John Zorn.\nBiograf\u00eda.\n - Michael Azerrad (Paperback - 2002)"}
{"id": "201776", "revid": "56817", "url": "https://gl.wikipedia.org/wiki?curid=201776", "title": "Universidade Abat Oliba CEU", "text": "A Universidade Abat Oliba CEU (en catal\u00e1n e oficialmente: \"Universitat Abat Oliba CEU\") \u00e9 unha universidade privada fundada no ano 2003 e situada en Barcelona, Catalu\u00f1a (Espa\u00f1a). A s\u00faa denominaci\u00f3n rende homenaxe \u00e1 memoria do Abade Oliba.\n\u00c9 unha das 3 universidades espa\u00f1olas pertencentes \u00e1 Fundaci\u00f3n Universitaria San Pablo CEU, unha instituci\u00f3n fundada en 1933 pola Asociaci\u00f3n Cat\u00f3lica de Propagandistas, organismo creado \u00e1 s\u00faa vez en 1908 polo Pai xesu\u00edta \u00c1ngel Ayala.\nHistoria.\nA Universitat Abat Oliba CEU ten a s\u00faa orixe no Centro Universitario Abat Oliba CEU, que creou a Fundaci\u00f3n San Pablo-CEU no ano 1973 mediante un convenio de adscrici\u00f3n e colaboraci\u00f3n coa Universidade de Barcelona. Iniciou as clases na s\u00faa primeira sede da Avenida Pearson de Barcelona o ano 1974 e, desde ent\u00f3n formou a m\u00e1is de 8.500 licenciados universitarios.\nEn 1993 trasl\u00e1dase ao Campus de Bellesguard, e como Centro Docente de Ensino Superior Abat Oliba CEU, xa imparte a totalidade das licenciaturas en Dereito e Administraci\u00f3n e Direcci\u00f3n de Empresas, as\u00ed como o primeiro ciclo da licenciatura en Econom\u00eda.\nDez anos despois, a nova Universitat Abat Oliba CEU \u00e9 reco\u00f1ecida pola Lei 20/2003, do 4 de xullo, do Parlamento de Catalu\u00f1a, creando dous centros en Barcelona: a Facultade de Ciencias Sociais e a Escola Polit\u00e9cnica de Enxe\u00f1er\u00eda.\nTitulaci\u00f3ns de Grao.\nCiencias da Comunicaci\u00f3n \nCiencias Econ\u00f3micas e Empresariais \nDereito e Ciencias Pol\u00edticas \nHumanidades e Ciencias da Educaci\u00f3n \nPsicolox\u00eda "}
{"id": "201778", "revid": "5863", "url": "https://gl.wikipedia.org/wiki?curid=201778", "title": "Universidade do Pa\u00eds Vasco", "text": "A Universidade do Pa\u00eds Vasco (en ), abreviada UPV-EHU, \u00e9 unha universidade p\u00fablica vasca que foi creada en 1980 a partir da Universidade de Bilbao e est\u00e9ndese por todo o territorio do Pa\u00eds Vasco.\nA s\u00faa lema, en \u00e9uscaro, \u00e9 Eman ta zabal zazu (\"D\u00e1o e dif\u00fandeo\"), que \u00e9 \u00e1 s\u00faa vez un verso do \"Gernikako Arbola\", un himno vasco do s\u00e9culo XIX. O seu emblema foi dese\u00f1ado polo escultor Eduardo Chillida na d\u00e9cada de 1970, e converteuse en s\u00edmbolo reivindicativo na Transici\u00f3n. Dende 2017 a s\u00faa reitora \u00e9 Nekane Balluerka."}
{"id": "201779", "revid": "89787", "url": "https://gl.wikipedia.org/wiki?curid=201779", "title": "Universidade de Mondrag\u00f3n", "text": "A Universidade de Mondrag\u00f3n (en ) \u00e9 unha universidade privada de iniciativa social sen \u00e1nimo de lucro, pertencente \u00e1 corporaci\u00f3n Mondrag\u00f3n, que foi declarada de utilidade p\u00fablica. A s\u00faa sede principal est\u00e1 en Mondrag\u00f3n (Guip\u00fascoa).\nCaracter\u00edzase por pretender un ensino de calidade e de orientaci\u00f3n pr\u00e1ctica dos estudos sobre todo en canto ao mercado laboral, dando especial importancia \u00e1 formaci\u00f3n profesional dos estudantes. As\u00ed pois a s\u00faa pertenza \u00e1 corporaci\u00f3n Mondrag\u00f3n perm\u00edtelle manterse pr\u00f3xima ao mundo da empresa facilitando aos seus alumnos o contacto co mercado laboral. Actualmente ten ao redor de 4.000 alumnos cursando 22 titulaci\u00f3ns de grao, 15 masters e 8 cursos de experto universitario.\nCentros docentes.\nNa actualidade conta con catro facultades e escolas: "}
{"id": "201780", "revid": "10599", "url": "https://gl.wikipedia.org/wiki?curid=201780", "title": "Mondragon Unibertsitatea", "text": ""}
{"id": "201781", "revid": "1505", "url": "https://gl.wikipedia.org/wiki?curid=201781", "title": "MBM tr\u00edo", "text": "MBM tr\u00edo, \u00e9 un conxunto de jazz formado por Luc\u00eda Mart\u00ednez (bater\u00eda), Antonio Bravo (guitarra) e Baldo Mart\u00ednez (contrabaixo). Os m\u00fasicos, que xa ti\u00f1an colaborado en proxectos anteriores, formaron o grupo en 2009 nome\u00e1ndoo coas iniciais dos seus apelidos."}
{"id": "201783", "revid": "5863", "url": "https://gl.wikipedia.org/wiki?curid=201783", "title": "Luc\u00eda Mart\u00ednez Alonso", "text": "Luc\u00eda Mart\u00ednez, nada en Vigo o 15 de marzo de 1982, \u00e9 unha bater\u00eda de jazz. Formouse no conservatorio de Vigo. Ademais de co seu cuarteto toca con varias bandas como Projecto Minho ou MBM tr\u00edo."}
{"id": "201786", "revid": "98629", "url": "https://gl.wikipedia.org/wiki?curid=201786", "title": "Yago V\u00e1zquez", "text": "Yago V\u00e1zquez \u00e9 un pianista de jazz de orixe viguesa e residente en Nova York. Toca habitualmente en tr\u00edo, cuarteto ou quinteto."}
{"id": "201793", "revid": "23204", "url": "https://gl.wikipedia.org/wiki?curid=201793", "title": "As Casas Novas, Os Espi\u00f1eiros, Allariz", "text": "As Casas Novas \u00e9 un lugar da parroquia dos Espi\u00f1eiros no concello ourens\u00e1n de Allariz na comarca de Allariz - Maceda. Ti\u00f1a 6 habitantes no ano 2010 segundo datos do Instituto Galego de Estat\u00edstica, dos cales 2 eran homes e 4 mulleres."}
{"id": "201794", "revid": "23204", "url": "https://gl.wikipedia.org/wiki?curid=201794", "title": "Os Espi\u00f1eiros, Os Espi\u00f1eiros, Allariz", "text": "Os Espi\u00f1eiros \u00e9 un lugar da parroquia dos Espi\u00f1eiros no concello ourens\u00e1n de Allariz na comarca de Allariz - Maceda. Ti\u00f1a 24 habitantes no ano 2010 segundo datos do Instituto Galego de Estat\u00edstica, dos cales 10 eran homes e 14 mulleres."}
{"id": "201795", "revid": "23204", "url": "https://gl.wikipedia.org/wiki?curid=201795", "title": "Rubi\u00e1s, Os Espi\u00f1eiros, Allariz", "text": "Rubi\u00e1s \u00e9 un lugar da parroquia dos Espi\u00f1eiros no concello ourens\u00e1n de Allariz na comarca de Allariz - Maceda. Ti\u00f1a 10 habitantes no ano 2010 segundo datos do Instituto Galego de Estat\u00edstica, dos cales 6 eran homes e 4 mulleres."}
{"id": "201796", "revid": "23204", "url": "https://gl.wikipedia.org/wiki?curid=201796", "title": "Santo Estevo, Os Espi\u00f1eiros, Allariz", "text": "Santo Estevo \u00e9 un lugar da parroquia dos Espi\u00f1eiros no concello ourens\u00e1n de Allariz na comarca de Allariz - Maceda. Ti\u00f1a 12 habitantes no ano 2010 segundo datos do Instituto Galego de Estat\u00edstica, dos cales 5 eran homes e 7 mulleres."}
{"id": "201797", "revid": "23204", "url": "https://gl.wikipedia.org/wiki?curid=201797", "title": "Vilar de Flores, Os Espi\u00f1eiros, Allariz", "text": "Vilar de Flores \u00e9 un lugar da parroquia dos Espi\u00f1eiros no concello ourens\u00e1n de Allariz na comarca de Allariz - Maceda. Ti\u00f1a 55 habitantes no ano 2010 segundo datos do Instituto Galego de Estat\u00edstica, dos cales 26 eran homes e 29 mulleres."}
{"id": "201798", "revid": "98629", "url": "https://gl.wikipedia.org/wiki?curid=201798", "title": "Man's Ruin Records", "text": "Man's Ruin Records foi un selo discogr\u00e1fico independente estadounidense fundado e dirixido polo artista Frank Kozik. Despois do lanzamento do primeiro disco de Man's Ruin en 1994, titulado \"Experimental Audio Research (EAR): Delta 6\", Kozik traballou con artistas aos que quer\u00eda editar; tam\u00e9n dese\u00f1ou todas as car\u00e1tulas dos lanzamentos. O cat\u00e1logo do selo \u00e9 moi amplo e incl\u00fae dende bandas relativamente famosas, como The Hellacopters, Nebula, Kyuss, High on Fire, Entombed, Turbonegro, Queens of the Stone Age e The Sex Pistols, ata desco\u00f1ecidas como FuckEmos, Soulpreacher, Angelrot e Los Cowslingers. Oficialmente o selo desapareceu no ano 2002.\nOperaci\u00f3ns.\nMan's Ruin non ti\u00f1a contratos asinados cos artistas que editaba. As gravaci\u00f3ns licenci\u00e1banse por un per\u00edodo de entre 2 e 5 anos e todos os dereitos pertenc\u00edan \u00e1s bandas. Os beneficios dos lanzamentos divid\u00edanse ao 50% entre o grupo e o selo. Os carteis e portadas de Man's Ruin a\u00ednda son moi codiciados e os vinilos de edici\u00f3ns limitadas contin\u00faan aumentando o seu valor por dous motivos: a meirande parte das portadas foron serigrafiadas e numeradas polo propio Kozik, e todos os discos foron lanzados en edici\u00f3ns de 5.000 copias ou menos. Os m\u00e1is buscados do cat\u00e1logo de Man's Ruin sempre foron os discos de The Desert Sessions, que foron publicados en edici\u00f3ns moi limitadas de vinilos transparente e de cor.\nMan's Ruin especializouse en producir e editar EPs en 10\" con edici\u00f3ns limitadas. Era normal que un mesmo \u00e1lbum se lanzase en diferentes versi\u00f3ns, como o primeiro lanzamento de Queens of the Stone Age en 1998, que foi publicado a trav\u00e9s de Man's Ruin en tres edici\u00f3ns: 2.500 discos negros, 300 verdes, 200 laranxa/amarelos (unha posterior tirada de 198 copias en vinilo azul foi realizada independentemente pola banda). A meirande parte dos discos editados pola discogr\u00e1fica eran coloreados.\nO selo foi distribu\u00eddo inicialmente nos Estados Unidos e no Reino Unido por Mordam Records, e posteriormente durante un breve per\u00edodo de tempo, non moi exitoso, por RED Distribution, que resultou na disoluci\u00f3n da etiqueta despois dunha serie de problemas. A nivel internacional encargouse da distribuci\u00f3n a compa\u00f1\u00eda sueca House of Kicks. A diferenza da maior\u00eda das edici\u00f3ns actuais, os lanzamentos internacionais de Man's Ruin non eran distintas \u00e1s estadounidenses. Por\u00e9n, non era estra\u00f1o que as portadas do vinilo e do CD fosen diferentes."}
{"id": "201799", "revid": "865", "url": "https://gl.wikipedia.org/wiki?curid=201799", "title": "Man's Ruin", "text": ""}
{"id": "201800", "revid": "98629", "url": "https://gl.wikipedia.org/wiki?curid=201800", "title": "Ferrari 312B", "text": "O Ferrari 312B foi unha serie de modelos de coches de carreiras de F\u00f3rmula Un, dese\u00f1ados e constru\u00eddos pola Scuderia Ferrari. Foi o sucesor do Ferrari 312 e foi utilizado desde ata principios de . Fix\u00e9ronse varias versi\u00f3ns: o 312B, 312B2 e 312B3.\nA d\u00e9cada de 1970 viu o regreso do \u00e9xito para a Scuderia, a marcha de Chris Amon, e o regreso de Jacky Ickx para unirse a Clay Regazzoni. Un motor 12 en li\u00f1a, coloquialmente co\u00f1ecido como \"boxer\" (a\u00ednda que non \u00e9 un motor boxer real), foi desenvolvido para o seu uso no novo Ferrari 312B, o que supuso un baixo centro de gravidade.\nDurante a primeira tempada, a de , Ickx loitou co Lotus de Jochen Rindt e ga\u00f1ou tres Grandes Premios, mentres que o emotivo Gran Premio de Italia de 1970 foi ga\u00f1ado por Clay Regazzoni, tras a morte de Rindt na semana anterior \u00e1 carreira. Nas carreiras restantes, Ickx non puido superar os puntos de Rindt para o t\u00edtulo de pilotos, e Lotus ga\u00f1ou o Campionato de Construtores por diante de Ferrari.\nA tempada de F\u00f3rmula Un de comezou cun triunfo da nova fichaxe, Mario Andretti, seguida por outra vitoria de Ickx. Ferrari en \u00faltima instancia, ocupou o segundo lugar no Campionato de Construtores, e Jackie Stewart con Tyrrell dominaron a tempada.\nNa tempada de F\u00f3rmula Un de , Ferrari non pod\u00eda manterse ao d\u00eda cos avances da competici\u00f3n, caendo ao cuarto posto ao final do ano. Ickx ga\u00f1ou o Gran Premio de Alema\u00f1a de 1972 na s\u00faa pista favorita, N\u00fcrburgring, pero esta \u00eda ser a s\u00faa \u00faltima vitoria nun Gran Premio. A tempada de coches deportivos de carreiras foi un \u00e9xito para Ferrari, co Ferrari 312PB baseado no coche de F1.\nNa tempada de F\u00f3rmula Un de , o Ferrari 312B2 xa non era competitivo, e s\u00f3 logrou o 4\u00ba lugar con Icks, no Gran Premio de apertura da tempada. Ademais os coches deportivos, foron batidos polos franceses Matra, o programa de F1 da escuadra italiana foi abandonado, e ata saltaronse algunhas carreiras de F1, en particular N\u00fcrburgring. Isto non era aceptable para Ickx, xa que o circu\u00edto de N\u00fcrburgring, onde celebrabase o Gran Premio de Alema\u00f1a ese ano, era a s\u00faa pista favorita. Como resultado diso, deixou o equipo a metade de tempada co fin de disputar o Gran Premio de Alema\u00f1a de 1973 cun McLaren, onde acadou o terceiro posto detr\u00e1s dos Tyrrells de Stewart e Fran\u00e7ois Cevert.\nFerrari fichou aos pilotos de BRM Niki Lauda e Clay Regazzoni para reconstru\u00edr o equipo da tempada de F\u00f3rmula Un de . Presentando un novo modelo, o 312B3, baseado nun prototipo chamado \"quitaneves\" .\nO coche foi substitu\u00eddo polo 312T, que foi presentado para a tempada de F\u00f3rmula Un de .\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "201801", "revid": "132", "url": "https://gl.wikipedia.org/wiki?curid=201801", "title": "Acanthus mollis", "text": ""}
{"id": "201802", "revid": "23204", "url": "https://gl.wikipedia.org/wiki?curid=201802", "title": "A Cal, Folgoso, Allariz", "text": "A Cal \u00e9 un lugar da parroquia de Folgoso no concello ourens\u00e1n de Allariz na comarca de Allariz - Maceda. Ti\u00f1a 10 habitantes no ano 2010 segundo datos do Instituto Galego de Estat\u00edstica, dos cales 5 eran homes e 5 mulleres."}
{"id": "201803", "revid": "23204", "url": "https://gl.wikipedia.org/wiki?curid=201803", "title": "A Coira, Folgoso, Allariz", "text": "A Coira \u00e9 un lugar da parroquia de Folgoso no concello ourens\u00e1n de Allariz na comarca de Allariz - Maceda. Segundo o Instituto Galego de Estat\u00edstica en 2010 ti\u00f1a 58 habitantes (23 homes e 35 mulleres)."}
{"id": "201804", "revid": "23204", "url": "https://gl.wikipedia.org/wiki?curid=201804", "title": "A Enfestela, Folgoso, Allariz", "text": "A Enfestela \u00e9 un lugar da parroquia de Folgoso no concello ourens\u00e1n de Allariz na comarca de Allariz - Maceda. Segundo o Instituto Galego de Estat\u00edstica en 2010 ti\u00f1a once habitantes (catro homes e sete mulleres)."}
{"id": "201805", "revid": "23204", "url": "https://gl.wikipedia.org/wiki?curid=201805", "title": "Folgoso, Folgoso, Allariz", "text": "Folgoso \u00e9 un lugar da parroquia de Folgoso no concello ourens\u00e1n de Allariz na comarca de Allariz - Maceda. Ti\u00f1a 12 habitantes no ano 2010 segundo datos do Instituto Galego de Estat\u00edstica, dos cales 9 eran homes e 3 mulleres."}
{"id": "201806", "revid": "23204", "url": "https://gl.wikipedia.org/wiki?curid=201806", "title": "Guede, Folgoso, Allariz", "text": "Guede \u00e9 un lugar da parroquia de Folgoso no concello ourens\u00e1n de Allariz na comarca de Allariz - Maceda. Segundo o Instituto Galego de Estat\u00edstica en 2010 ti\u00f1a 21 habitantes (oito homes e trece mulleres)."}
{"id": "201807", "revid": "23204", "url": "https://gl.wikipedia.org/wiki?curid=201807", "title": "Roiriz, Folgoso, Allariz", "text": "Roiriz \u00e9 un lugar da parroquia dos Folgoso no concello ourens\u00e1n de Allariz na comarca de Allariz - Maceda. Ti\u00f1a 52 habitantes no ano 2010 segundo datos do Instituto Galego de Estat\u00edstica, dos cales 29 eran homes e 23 mulleres."}
{"id": "201808", "revid": "23204", "url": "https://gl.wikipedia.org/wiki?curid=201808", "title": "Cardanachama, Queiro\u00e1s, Allariz", "text": "Cardanachama \u00e9 un lugar da parroquia de Queiro\u00e1s no concello ourens\u00e1n de Allariz na comarca de Allariz - Maceda. Ti\u00f1a 26 habitantes no ano 2010 segundo datos do Instituto Galego de Estat\u00edstica, dos cales 15 eran homes e 11 mulleres.\nLendas.\nExist\u00eda neste lugar unha muller chamada Dona Chama, quizais relacionada cos mouros, que ti\u00f1a as pernas de cabra. Esta muller era de gran beleza e, por iso, cobizada por moitos homes. Ela nunca rexeitaba esta atracci\u00f3n e deit\u00e1base con eles pero, para manter o segredo, mat\u00e1baos despois a todos, unha vez que descubr\u00edan o asunto das s\u00faas pernas.\nDunha volta chegou ata o castelo un cabaleiro pedindo co\u00f1ecela. Como sempre, acaban na cama e al\u00ed o home descubre as pernas de cabra e sup\u00f3n que agora est\u00e1 en perigo. Por iso p\u00f3rtase moi atentamente e non chega a consumar o coito, ata que Dona Chama, aburrida, cae dormida. Nese momento, o cabaleiro escapa empregando como salvoconduto o anel que lle roubara. Cando ela acorda, chama polos seus soldados e polo home que, escoitando as voces dela, di para si: \"\"Chama, Chamorra\" [ou \"Dona Chamorra\"], pernas de cabra e cara de se\u00f1ora\"\".\nDona Chama, abandonada e descuberta, suic\u00eddase bot\u00e1ndose nun pozo que hai no castro de San Brais. Pero antes agochou o seu tesouro, que a\u00ednda hoxe ningu\u00e9n foi quen de descubrir.\nVaqueiro engade outra versi\u00f3n portuguesa da mesma lenda . Segundo esta versi\u00f3n, a muller nam\u00f3rase daquel cabaleiro e, cando descubre que fuxiu co seu anel, manda \u00f3s seus soldados na s\u00faa busca, coa excusa de recuperar o anel, cando en realidade \u00e9 o home a quen desexa recuperar. Pero os soldados non atopan rastro del e a dona termina suicid\u00e1ndose crav\u00e1ndose un coitelo no peito e bot\u00e1ndose despois \u00f3 pozo. Disque a\u00ednda hoxe se seguen escoitando de cando en vez lamentos femininos sa\u00edr dese pozo ."}
{"id": "201809", "revid": "23204", "url": "https://gl.wikipedia.org/wiki?curid=201809", "title": "Gundi\u00e1s, Queiro\u00e1s, Allariz", "text": "Gundi\u00e1s \u00e9 un lugar da parroquia de Queiro\u00e1s no concello ourens\u00e1n de Allariz na comarca de Allariz - Maceda. Segundo o Instituto Galego de Estat\u00edstica en 2010 ti\u00f1a 110 habitantes (57 homes e 53 mulleres).\nO lugar est\u00e1 atravesado pola estrada OU-320."}
{"id": "201810", "revid": "23204", "url": "https://gl.wikipedia.org/wiki?curid=201810", "title": "Queiro\u00e1s da Igrexa, Queiro\u00e1s, Allariz", "text": "Queiro\u00e1s da Igrexa \u00e9 un lugar da parroquia de Queiro\u00e1s no concello ourens\u00e1n de Allariz na comarca de Allariz - Maceda. Ti\u00f1a 113 habitantes no ano 2010 segundo datos do Instituto Galego de Estat\u00edstica, dos cales 59 eran homes e 54 mulleres."}
{"id": "201811", "revid": "23204", "url": "https://gl.wikipedia.org/wiki?curid=201811", "title": "Queiro\u00e1s Grande, Queiro\u00e1s, Allariz", "text": "Queiro\u00e1s Grande \u00e9 un lugar da parroquia de Queiro\u00e1s no concello ourens\u00e1n de Allariz na comarca de Allariz - Maceda. Segundo o IGE, en 2016 ti\u00f1a 9 habitantes (3 homes e 6 mulleres)."}
{"id": "201812", "revid": "23204", "url": "https://gl.wikipedia.org/wiki?curid=201812", "title": "Queiro\u00e1s Pequeno, Queiro\u00e1s, Allariz", "text": "Queiro\u00e1s Pequeno \u00e9 un lugar da parroquia de Queiro\u00e1s no concello ourens\u00e1n de Allariz na comarca de Allariz - Maceda. Ti\u00f1a 6 habitantes no ano 2010 segundo datos do Instituto Galego de Estat\u00edstica, dos cales 4 eran homes e 2 mulleres."}
{"id": "201813", "revid": "23204", "url": "https://gl.wikipedia.org/wiki?curid=201813", "title": "Requeixo de Queiro\u00e1s, Queiro\u00e1s, Allariz", "text": "Requeixo de Queiro\u00e1s \u00e9 un lugar da parroquia de Queiro\u00e1s no concello ourens\u00e1n de Allariz na comarca de Allariz - Maceda. Ti\u00f1a 19 habitantes no ano 2010 segundo datos do Instituto Galego de Estat\u00edstica, dos cales 10 eran homes e 9 mulleres."}
{"id": "201815", "revid": "23204", "url": "https://gl.wikipedia.org/wiki?curid=201815", "title": "Casaldoira, Seoane, Allariz", "text": "Casaldoira \u00e9 un lugar da parroquia de Seoane no concello ourens\u00e1n de Allariz na comarca de Allariz - Maceda. Ti\u00f1a 1 habitante no ano 2010 segundo datos do Instituto Galego de Estat\u00edstica, 1 home."}
{"id": "201816", "revid": "23204", "url": "https://gl.wikipedia.org/wiki?curid=201816", "title": "Pumares, Seoane, Allariz", "text": "Pumares \u00e9 un lugar da parroquia de Seoane no concello ourens\u00e1n de Allariz na comarca de Allariz - Maceda. Ti\u00f1a 37 habitantes no ano 2010 segundo datos do Instituto Galego de Estat\u00edstica, dos cales 18 eran homes e 19 mulleres."}
{"id": "201817", "revid": "23204", "url": "https://gl.wikipedia.org/wiki?curid=201817", "title": "O Rodicio, Seoane, Allariz", "text": "O Rodicio \u00e9 un lugar da parroquia de Seoane no concello ourens\u00e1n de Allariz na comarca de Allariz - Maceda. Ti\u00f1a 26 habitantes no ano 2010 segundo datos do Instituto Galego de Estat\u00edstica, dos cales 11 eran homes e 15 mulleres."}
{"id": "201818", "revid": "23204", "url": "https://gl.wikipedia.org/wiki?curid=201818", "title": "Seoane, Seoane, Allariz", "text": "Seoane \u00e9 un lugar da parroquia de Seoane no concello ourens\u00e1n de Allariz na comarca de Allariz - Maceda. Ti\u00f1a 28 habitantes no ano 2010 segundo datos do Instituto Galego de Estat\u00edstica, dos cales 12 eran homes e 16 mulleres.\nToponimia.\nO top\u00f3nimo deriva do lat\u00edn , San Xo\u00e1n."}
{"id": "201819", "revid": "23204", "url": "https://gl.wikipedia.org/wiki?curid=201819", "title": "A Torre, Seoane, Allariz", "text": "A Torre \u00e9 un lugar da parroquia de Seoane no concello ourens\u00e1n de Allariz na comarca de Allariz - Maceda. Ti\u00f1a 13 habitantes no ano 2010 segundo datos do Instituto Galego de Estat\u00edstica, dos cales 6 eran homes e 7 mulleres.\nNa Torre naceu Francisca Barracel, quen no seu momento foi a galega m\u00e1is vella con 111 anos, e segue a ser unha dos dez supercentenarios galegos.\nFesta.\nFesta da Fornada: O primeiro s\u00e1bado de agosto ten lugar a cuarta parte das festas etnogr\u00e1ficas \"O Ciclo do Pan en Allariz\", correndo a preparaci\u00f3n final do pan a cargo da aldea da Torre. Proc\u00e9dese a amasar e cocer o pan no forno os d\u00edas previos e o d\u00eda da festa unha das mulleres do lugar saca o pan nunha t\u00e1boa mentres baila ata chegar \u00e1 aira."}
{"id": "201820", "revid": "23204", "url": "https://gl.wikipedia.org/wiki?curid=201820", "title": "Walker, ranger de Texas", "text": "Walker, ranger de Texas (en ingl\u00e9s, Walker, Texas Ranger) \u00e9 unha serie de televisi\u00f3n estadounidense constitu\u00edda por un total de 203 episodios de 45 minutos de duraci\u00f3n. A serie foi creada por Christopher Canaan, Greif Leslie, Paul Haggis e Albert S. Ruddy e emitida entre o 21 de abril de 1993 e o 19 de maio de 2001 na CBS. A TVG emitiu a serie na s\u00faa versi\u00f3n dobrada ao galego, con varias reposici\u00f3ns."}
{"id": "201823", "revid": "5863", "url": "https://gl.wikipedia.org/wiki?curid=201823", "title": "Mar\u00eda Antonia Dans Boado", "text": ""}
{"id": "201830", "revid": "7802", "url": "https://gl.wikipedia.org/wiki?curid=201830", "title": "Segunda divisi\u00f3n B espa\u00f1ola 2011/12", "text": "A tempada 2011\u201312 da Segunda Divisi\u00f3n B foi a 35\u00aa edici\u00f3n desta competici\u00f3n, terceiro nivel do f\u00fatbol en Espa\u00f1a. Comezou o 20 de agosto de 2011 e finalizou o 24 de xu\u00f1o de 2012 coas finais da promoci\u00f3n de ascenso.\nPromoci\u00f3n de ascenso.\nCampi\u00f3ns de grupo.\nOs catro campi\u00f3ns de grupo xogaron unha eliminatoria a dobre partido. Os vencedores subiron directamente a Segunda Divisi\u00f3n. Os perdedores pasaron \u00e1 segunda eliminatoria cos segundos, terceiros e cuartos de grupo.\nAdemais os dous vencedores que ascenderon a Segunda xogaron outra eliminatoria a dobre partido para decidir o campi\u00f3n da categor\u00eda.\nSegundos, terceiros e cuartos.\nCuartos de final.\nOs segundos, terceiros e cuartos de cada grupo xogaron unha eliminatoria a dobre partido. Os vencedores pasaron \u00e1s semifinais.\nSemifinais.\nOs seis ga\u00f1adores de cuartos de final e os dous campi\u00f3ns perdedores da eliminatoria xogaron as semifinais a dobre partido. Os vencedores pasaron \u00e1 final.\nFinais.\nOs catro ga\u00f1adores de semifinais xogaron as finais a dobre partido. Os vencedores ascenderon a Segunda Divisi\u00f3n.\nPromoci\u00f3n de permanencia.\nOs catro d\u00e9cimo sextos clasificados xogaron unha eliminatoria a dobre partido. Os perdedores descenderon directamente a Terceira Divisi\u00f3n. Os ga\u00f1adores manteron a categor\u00eda."}
{"id": "201831", "revid": "89787", "url": "https://gl.wikipedia.org/wiki?curid=201831", "title": "Somatomedina A", "text": "A somatomedina A ou factor de crecemento similar \u00e1 insulina de tipo 2 (IGF-2 ou IGF-II) \u00e9 unha hormona pept\u00eddica monocatenaria de estrutura similar \u00e1 da insulina. O IGF-2 exerce un papel importante no crecemento fetal e ciclo ov\u00e1rico. \u00c1s veces tam\u00e9n se produce nas c\u00e9lulas de determinados tumores, causando hipoglicemia (s\u00edndrome de Doege-Potter).\nXen\u00e9tica.\nNos humanos, o xene IGF2 sit\u00faase no cromosoma 11 (locus 11p15.5), nunha rexi\u00f3n que cont\u00e9n numerosos xenes con impronta xen\u00e9tica. O xene IGF2 expr\u00e9sase de forma diferente segundo se o alelo herdado prov\u00e9n da nai (xene reprimido) ou do pai (xene expresado). No cerebro obs\u00e9rvase unha perda da impronta xen\u00e9tica, polo que tanto o IGF2 coma o H19 son transcritos de ambos os alelos parentais .\nA prote\u00edna CTCF xoga un papel b\u00e1sico na represi\u00f3n do xene, un\u00edndose \u00e1 rexi\u00f3n de control da impronta H19 ou ICR H19, xunto coa Rexi\u00f3n Diferencialmente Metilada-1 (DMR1) e a Rexi\u00f3n de Uni\u00f3n \u00e1 Matriz-3 (MAR3). Estas tres secuencias de ADN \u00fanense \u00e1 CTCF de forma que se limita o acceso da polimerase \u00e1 rexi\u00f3n Igf2. O mecanismo de uni\u00f3n \u00e9 a\u00ednda desco\u00f1ecido, mais poder\u00eda inclu\u00edr unha interacci\u00f3n directa ADN-CTCF ou posiblemente a trav\u00e9s doutras prote\u00ednas.\nReceptores.\nO IGF-2 exerce os seus efectos ao unirse co receptor de IGF-1. O IGF-1 tam\u00e9n pode unirse co receptor de IGF-2 (tam\u00e9n chamado o receptor de manosa 6-fosfato independente de cati\u00f3n), que act\u00faa como un \"receptor de eliminaci\u00f3n\", xa que non activa ningunha ruta de sinalizaci\u00f3n intracelular, funcionando s\u00f3 como un axente de secuestro de IGF-2, impedindo a sinalizaci\u00f3n de IGF-2.\nS\u00edntese e secreci\u00f3n.\nO IGF-2 sintet\u00edzase basicamente no f\u00edgado, e tam\u00e9n nos tecidos diana, con efecto aut\u00f3crino e par\u00e1crino.\nO 98-99% do IGF-II viaxa polo sangue unido \u00e1 prote\u00edna transportadora do factor de crecemento similar \u00e1 insulina (IGF-BPs), cunha vida media dunhas 18 horas. O resto viaxa libre cunha vida media duns 20 minutos. Existen 6 prote\u00ednas transportadores de IGF.\nRegulaci\u00f3n.\nO principal factor estimulante da secreci\u00f3n de IGF-2 \u00e9 a hormona do crecemento (GH), a\u00ednda que a resposta pode ser inhibida pola desnutrici\u00f3n (mesmo con niveis moi altos de GH), a insensibilidade \u00e1 insulina ou ausencia dos seus receptores, ou fallos nos segundos mensaxeiros, como SHP2 e STAT5b.\nOutros factores estimulantes menos importantes son a insulina, as hormonas tiroides, a testosterona e o estradiol.\nEntre os factores que infl\u00faen nos niveis de IGF-II est\u00e1n a variabilidade individual, a hora do d\u00eda, a idade, o sexo, a raza, o exercicio, os niveis de estr\u00e9s, o estado nutricional, o \u00edndice de masa corporal (IMC), certas patolox\u00edas, os niveis de estr\u00f3xenos e a inxesti\u00f3n de xenobi\u00f3ticos (substancias alleas ao organismo).\nFunci\u00f3ns.\nA funci\u00f3n principal do IGF-2 \u00e9 a promoci\u00f3n do crecemento fetal durante a xestaci\u00f3n. Entre as principais acci\u00f3ns do IGF-2, salientamos a estimulaci\u00f3n da proliferaci\u00f3n celular e o crecemento no feto dos seguintes \u00f3rganos e tecidos: f\u00edgado, ril, p\u00e1ncreas, intestino, gl\u00e1ndulas suprarrenais, paratiroide, tecido muscular card\u00edaco e esquel\u00e9tico, pel, tecido conxuntivo.\nNo proceso da foliculox\u00e9nese dos fol\u00edculos ov\u00e1ricos, producen IGF-2 as c\u00e9lulas da teca folicular para que este act\u00fae de maneira aut\u00f3crina sobre elas mesmas, e de maneira par\u00e1crina sobre as c\u00e9lulas da granulosa do ovario. O IGF-2 promove a proliferaci\u00f3n das c\u00e9lulas da granulosa durante a fase folicular do ciclo menstrual, actuando xunto coa hormona estimulante dos fol\u00edculos (FSH). Despois da ovulaci\u00f3n, o IGF-2 promove a secreci\u00f3n da proxesterona durante a fase l\u00fatea do ciclo menstrual xunto coa hormona luteinizante (LH). As\u00ed, o IGF-2 act\u00faa como unha co-hormona xunto coa FSH e LH.\nUn estudo feito na \"Mount Sinai School of Medicine\" encontrou que o IGF-2 poder\u00eda estar asociado coa memoria, e que poder\u00eda utilizarse potencialmente para tratar o alzheimer. Un estudo no Instituto Europeo de Neurociencia (Alema\u00f1a) encontrou que a sinalizaci\u00f3n de IGF2/IGFBP7 inducida polo medo promove a supervivencia das neuronas do hipocampo. Isto suxire que as terapias que melloren a sinalizaci\u00f3n de IGF2 e a neurox\u00e9nese adulta poder\u00edan ser adecuadas para o tratamento de enfermidades vinculadas a un exceso de memoria do medo como o trastorno por estr\u00e9s postraum\u00e1tico.\nEnfermidades.\n\u00c1s veces o IGF-2 prod\u00facese en exceso por tumores nas c\u00e9lulas dos illotes de Langerhans do p\u00e1ncreas, causando hipoglicemia. A s\u00edndrome de Doege-Potter \u00e9 unha s\u00edndrome paraneopl\u00e1sica na que a hipoglicemia se relaciona coa presenza dun ou m\u00e1is tumores fibrosos non relacionados cos illotes de Langerhans na cavidade pleural.\nA perda da impronta xen\u00e9tica do IGF-2 \u00e9 unha caracter\u00edstica com\u00fan nos tumores que aparecen na s\u00edndrome de Beckwith Wiedemann.\nInteracci\u00f3ns.\nDemostrouse que a somatomedina A ou IGF-2 interacciona co IGFBP3 e a transferrina."}
{"id": "201832", "revid": "27155", "url": "https://gl.wikipedia.org/wiki?curid=201832", "title": "Factor de crecemento similar \u00e1 insulina tipo 2", "text": ""}
{"id": "201833", "revid": "7523", "url": "https://gl.wikipedia.org/wiki?curid=201833", "title": "Getafe CF B", "text": ""}
{"id": "201837", "revid": "56817", "url": "https://gl.wikipedia.org/wiki?curid=201837", "title": "Allegue", "text": "O top\u00f3nimo Allegue pode referirse a dous lugares de Galicia:"}
{"id": "201844", "revid": "2074", "url": "https://gl.wikipedia.org/wiki?curid=201844", "title": "Walker, Ranger de Texas", "text": ""}
{"id": "201845", "revid": "2074", "url": "https://gl.wikipedia.org/wiki?curid=201845", "title": "Walker, Texas Ranger", "text": ""}
{"id": "201847", "revid": "27155", "url": "https://gl.wikipedia.org/wiki?curid=201847", "title": "IGF-2", "text": ""}
{"id": "201851", "revid": "56817", "url": "https://gl.wikipedia.org/wiki?curid=201851", "title": "A Campanilla", "text": "O top\u00f3nimo galego A Campanilla pode referirse a:"}
{"id": "201852", "revid": "895", "url": "https://gl.wikipedia.org/wiki?curid=201852", "title": "Cultural Areas", "text": ""}
{"id": "201853", "revid": "895", "url": "https://gl.wikipedia.org/wiki?curid=201853", "title": "Villalonga CF", "text": ""}
{"id": "201856", "revid": "1131", "url": "https://gl.wikipedia.org/wiki?curid=201856", "title": "Ogrobe", "text": "O top\u00f3nimo galego Ogrobe pode referirse a:"}
{"id": "201860", "revid": "89787", "url": "https://gl.wikipedia.org/wiki?curid=201860", "title": "Louis Joseph Gay-Lussac", "text": "Louis Joseph ou Joseph-Louis Gay-Lussac, nado en Saint-L\u00e9onard-de-Noblat o 6 de decembro de 1778 e finado en Par\u00eds o 9 de maio de 1850, foi un qu\u00edmico e f\u00edsico franc\u00e9s. \u00c9 co\u00f1ecido na actualidade pola s\u00faa contribuci\u00f3n \u00e1s leis dos gases. En 1802, Gay-Lussac foi o primeiro en formular a ley segundo a cal un gas se expande proporcionalmente \u00e1 s\u00faa temperatura (absoluta) se se mant\u00e9n constante a presi\u00f3n. Esta lei co\u00f1\u00e9cese na actualidade como Lei de Charles.\nTraxectoria.\nFillo de Antoine Gay-Lussac, avogado e procurador de Lu\u00eds XVI, realizou os seus primeiros estudos na s\u00faa rexi\u00f3n natal at\u00e9 que, en 1794, se dirixe a Par\u00eds. En 1797 foi aceptado na \"\u00c9cole Polytechnique\" (Escola [Superior] Polit\u00e9cnica), fundada tres anos antes, da que sa\u00edu en 1800 para ingresar na \"\u00c9cole des Ponts et Chauss\u00e9es\" (Escola de pontes e cami\u00f1os). Pero a profesi\u00f3n de enxe\u00f1iero no o atra\u00eda, as\u00ed que pasaba cada vez m\u00e1is tempo na \"Polytechnique\" onde era asistente de Claude Louis, participando activamente na \"Soci\u00e9t\u00e9 d'Arcueil\", fundada por este, durante m\u00e1is de doce anos.\n\u00c9poca adulta.\n\u00c1 idade de 23 anos, en xaneiro de 1803, presentou ao Instituto (a \"Acad\u00e9mie des sciences\") a s\u00faa primeira memoria, \"\"Recherches sur la dilatation des gaz\", na que d\u00e1 conta dos descubrimentos realizados por Charles en 1787. En 1804 efect\u00faa d\u00faas ascensi\u00f3ns en globo aerost\u00e1tico, alcanzando unha altura de 7 000 metros.\nEn xaneiro de 1805 presenta ao Instituto unha nova memoria, na que formula a s\u00faa primeira lei sobre as combinaci\u00f3ns gasosas (Primeira lei de Gay-Lussac), e emprende despois unha viaxe por Europa xunto ao seu amigo Humboldt para estudar a composici\u00f3n do aire e o campo magn\u00e9tico terrestre.\nFoi elixido membro do Instituto en 1806, e dous anos despois casa con Genevi\u00e8ve Rojot (1785-1876), con quen ter\u00e1 cinco fillos. Na \"Polytechnique\" comeza experimentos cunha xigantesca pila de Volta de 600 pares de placas de cobre e zinc de 900\u00a0cm\u00b2 cada unha; descobre, xunto con Th\u00e9nard, o boro e o potasio, e formula a s\u00faa segunda lei \"Sur la combinaison des substances gazeuses\"\".\nEn 1809 \u00e9 designado Profesor de Qu\u00edmica Pr\u00e1ctica na \"\u00c9cole Polytechnique\", e titular da c\u00e1tedra de F\u00edsica na Facultade de Ciencias de Par\u00eds (na Sorbona) acabada de crear. O mesmo ano demostra que o cloro, chamado at\u00e9 ent\u00f3n \"\u00e1cido muri\u00e1tico oxixenado\", \u00e9 un elemento qu\u00edmico simple; este descubrimento foi realizado en paralelo tam\u00e9n por Humphry Davy. Os cami\u00f1os de investigaci\u00f3n de Davy e Gay-Lussac volver\u00e1n a cruzarse en 1813, cando ambos, traballando separadamente, descobren o iodo.\nEn 1815 descobre o \u00e1cido cianh\u00eddrico (\u00e1cido pr\u00fasico). En 1816 reinicia, xunto con Arago, os \"Annales de chimie et de physique\" (Anales de F\u00edsica e Qu\u00edmica), dos que ser\u00e1 xefe de redacci\u00f3n. En 1818 \u00e9 designado membro do \"Conseil de perfectionnement des Poudres et Salp\u00eatres\" (Consello de prefeccionamento de p\u00f3lvoras e salitres), ao que achegar\u00e1 melloras sobre a composici\u00f3n das p\u00f3lvoras, os detonadores e as aliaxes para a fabricaci\u00f3n de can\u00f3ns.\nNos dez anos comprendidos entre 1819 e 1828 traballou en proxectos moi variados:\nFixo outras importantes contribuci\u00f3ns \u00e1 qu\u00edmica industrial, mellorando os procedementos de fabricaci\u00f3n do \u00e1cido sulf\u00farico e do \u00e1cido ox\u00e1lico.\nEn 1829 foi nomeado ensa\u00edsta en xefe do \"Bureau de garantie \u00e0 la Monnaie\" (\"Oficina de garant\u00eda da Moeda\"), organismo p\u00fablico encargado de vixilar a calidade da moeda cu\u00f1ada na \"Monnaie de Paris\". Al\u00ed desenvolveu un novo m\u00e9todo para determinar o t\u00edtulo da prata nunha aliaxe, m\u00e9todo que a\u00ednda se usa na actualidade.\nEn 1832 ingresou na \"Compagnie Manufacture des Glaces\" (Compa\u00f1\u00eda de menufacturas de cristal) de Saint-Gobain co cargo de \"censor\"; en 1840 ascendeu a administrador, para converterse en presidente do consello de administraci\u00f3n en 1843.\nActividade pol\u00edtica.\nComo moitos outros cient\u00edficos franceses do seu tempo, combinou a s\u00faa actividade profesional coa pol\u00edtica. Foi elixido deputado por Haute-Vienne en 1831, sendo reelixido en 1834 e 1837. O rei Lu\u00eds Filipe I nomeouno \"par de Francia\" en 1839.\n\u00daltimos d\u00edas.\nEn 1840 dimitiu do seu cargo na \"Polytechnique\"; en 1848 renunciou \u00e1 maior parte dos seus postos, retir\u00e1ndose a descansar no seu predio en Lussac, cerca de Saint-L\u00e9onard, onde fixera constru\u00edr un laboratorio. Morreu en Par\u00eds dous anos m\u00e1is tarde. Est\u00e1 enterrado no cemiterio do P\u00e8re-Lachaise."}
{"id": "201861", "revid": "22795", "url": "https://gl.wikipedia.org/wiki?curid=201861", "title": "Gay-Lussac", "text": ""}
{"id": "201862", "revid": "22795", "url": "https://gl.wikipedia.org/wiki?curid=201862", "title": "Louis Gay-Lusac", "text": ""}
{"id": "201863", "revid": "23204", "url": "https://gl.wikipedia.org/wiki?curid=201863", "title": "Lotus E20", "text": "O Lotus E20 \u00e9 un coche de carreiras de F\u00f3rmula Un dese\u00f1ado e producido polo equipo Lotus F1 Team baseado en Enstone para a tempada O E20 ser\u00e1 o vix\u00e9simo coche de F\u00f3rmula Un dese\u00f1ado en Enstone desde 1992, e leva o nome en homenaxe \u00e1 contribuci\u00f3n da instituci\u00f3n e o seu persoal nos seus vinte anos de historia. O coche tam\u00e9n ser\u00e1 o primeiro da f\u00e1brica de Enstone en levar o nome de Lotus, xa que o equipo deixou de utilizar o nome de Renault que cambiou polo de Lotus Renault GP ao final de 2011. O equipo seguir\u00e1 usando motores Renault. The team will continue to use Renault engines for the car. O coche, que foi presentado polo equipo na s\u00faa p\u00e1xina web o 5 de febreiro de 2012, ser\u00e1 pilotado polo Campi\u00f3n do Mundo de Pilotos de Kimi Raikkonen e o campi\u00f3n da tempada 2011 das GP2 Series Romain Grosjean, ambos regresan \u00e1 F\u00f3rmula Un logo dunha ausencia de dous anos..\nDese\u00f1o.\nInformouse de que Lotus hab\u00eda (como Lotus Renault GP o ano pasado) desenvolto un sistema de suspensi\u00f3n reactiva - un dispositivo mec\u00e1nico, dese\u00f1ado para manter a altura da carrocer\u00eda nas freadas - que esperaban utilizar no seu coche de 2012. Unha decisi\u00f3n de \u00faltima hora da FIA determinou que estes dispositivos contrave\u00f1en as disposici\u00f3ns, xa que poder\u00edan mellorar o rendemento aerodin\u00e1mico dos coches, polo que o sistema non estar\u00e1 presente no novo coche.\nO equipo viuse obrigado a retirarse da segunda proba de pretempda en Barcelona. Cando Romain Grosjean queixouse dunha \"estra\u00f1a\" sensaci\u00f3n no chasis durante a conduci\u00f3n no primeiro test da ma\u00f1\u00e1. Grosjean estaba probando o chasis designado E20-02, logo de que o chasis E20-01 fora devolto \u00e1s instalaci\u00f3ns do equipo en Enstone tras a finalizaci\u00f3n das probas en Xerez. Lotus preparou o chasis E20-01 para ser transportado a Barcelona para completar a proba, pero as simulaci\u00f3ns revelaron que o problema tam\u00e9n estaba presente no E20-01, polo que o equipo decidiu retirarse do resto da proba, con efecto inmediato. O equipo non deu o diagn\u00f3stico oficial do problema, pero as especulaci\u00f3ns nos medios de comunicaci\u00f3n suxeriron que o problema estaba relacionado coa suspensi\u00f3n dianteira. James Allison, director t\u00e9cnico do equipo, confirmou m\u00e1is tarde que o equipo identificara o problema na montaxe da pinza frontal superior do brazo de suspensi\u00f3n traseira.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "201866", "revid": "23204", "url": "https://gl.wikipedia.org/wiki?curid=201866", "title": "Florence Welch", "text": "Florence Leontine Mary Welch, nada o 28 de agosto de 1986 en Londres, \u00e9 unha cantante inglesa co\u00f1ecida por liderar o grupo de indie rock Florence and the Machine."}
{"id": "201867", "revid": "65337", "url": "https://gl.wikipedia.org/wiki?curid=201867", "title": "Damien Hirst", "text": "Damien Hirst, nado en Bristol (Reino Unido) o 7 de xu\u00f1o de 1965, \u00e9 un artista brit\u00e1nico pertencente ao grupo chamado Young British Artists (\u00abnovos artistas brit\u00e1nicos\u00bb, ou YBAs polas s\u00faas siglas en ingl\u00e9s). \u00c9 unha figura protagonista na escena da arte en Inglaterra dende comezos da d\u00e9cada de 1990 e \u00e9 internacionalmente co\u00f1ecido como o artista vivo coa obra mellor pagada.\nObra.\nA morte \u00e9 o tema central do seu traballo. \u00c9 co\u00f1ecido sobre todo polas s\u00faas series de \"Historia natural\" (\"Natural history\"), nas cales, animais mortos (como quenllas, ovellas ou vacas) son preservados, \u00e1s veces diseccionados, en formol. Un dos seus traballos m\u00e1is ic\u00f3nicos \u00e9 \"A imposibilidade f\u00edsica da morte na mente de algo vivo\" (\"The Physsical Impossibility of Death in the Mind of Someone Living\"). Tr\u00e1tase dunha quenlla tigre de 14 p\u00e9s de longo inmersa nunha vitrina de formol. Debido \u00e1 descomposici\u00f3n do animal, foi substitu\u00eddo por un novo exemplar no 2006. A s\u00faa venda por dez mill\u00f3ns de d\u00f3lares no 2004 fixo de el o segundo artista vivo m\u00e1is caro, despois de Jasper Johns.\nEn xu\u00f1o do 2007, Hirst logrou superar a Jasper neste apartado coa venda de \"Cofre de medicinas\" (\"Medicine Chest\"), na exposici\u00f3n Lullaby Spring, por nove mill\u00f3ns seiscentas cincuenta mil libras esterlinas, na casa de poxas Sotheby's en Londres. O 30 de agosto do 2007, Hirst superou a s\u00faa anterior venda de Lullaby Spring co seu traballo \"Polo amor de Deus\" (\"For the Love of God\"), unha caveira humana aut\u00e9ntica, toda ela incrustada de diamantes, 8.601 en total, que alcanzou os cincuenta mill\u00f3ns de libras esterlinas (74 mill\u00f3ns de euros), pagados por un grupo investidor desco\u00f1ecido (posteriormente, descubriuse que o propio Hirst, o seu representante e un dos seus galeristas pertenc\u00edan ao consorcio). Outra gran venda foi a conseguida por \"O becerro de ouro\" (\"The golden calf\"), pola que obtivo en Sotheby's 10,34 mill\u00f3ns de libras (uns 14 mill\u00f3ns de euros). Calc\u00falaselle unha fortuna superior aos mil mill\u00f3ns de d\u00f3lares, sendo m\u00e1is rico que outros co\u00f1ecidos magnates brit\u00e1nicos como Mick Jagger ou Elton John.\nTam\u00e9n \u00e9 co\u00f1ecido polas s\u00faas pinturas xigantes (\"spin paintings\"), feitas nunha superficie circular xiratoria, e polas s\u00faas pinturas de puntos (\"spot painting\"), consistentes en filas de c\u00edrculos coloreados ao azar; estas obras foron moi imitadas en gr\u00e1ficos comerciais."}
{"id": "201868", "revid": "89787", "url": "https://gl.wikipedia.org/wiki?curid=201868", "title": "Mick Jagger", "text": "Michael Philip Jagger, nado o 26 de xullo de 1943 en Dartford, Kent, m\u00e1is co\u00f1ecido como Mick Jagger, \u00e9 un m\u00fasico de rock ingl\u00e9s co\u00f1ecido, sobre todo, por ser vocalista (tam\u00e9n cofundador e compositor) de The Rolling Stones. A s\u00faa carreira abarca m\u00e1is de cinco d\u00e9cadas e foi descrito como \"un dos cantantes m\u00e1is populares e influentes na historia do rock &amp; roll\". Pola s\u00faa distintiva voz e a s\u00faa posta en escena, xunto co estilo de guitarra de Keith Richards, foron a marca rexistrada da banda durante toda a s\u00faa carreira. Co tempo Jagger logrou notoriedade na prensa pola s\u00faa admitida relaci\u00f3n coas drogas e as s\u00faas pol\u00e9micas relaci\u00f3ns persoais, sendo nomeado a mi\u00fado como unha figura contracultural.\nCreceu na s\u00faa cidade natal e estudou na London School of Economics, que abandonou para unirse a The Rolling Stones. Escribiu a maior\u00eda das canci\u00f3ns da banda con Keith Richards, colaboraci\u00f3n que perdura ata a actualidade. Desde finais da d\u00e9cada de 1960, Jagger actuou nalgunhas pel\u00edculas (empezando con \"Performance\" e \"Ned Kelly\" na d\u00e9cada de 1970), recibindo cr\u00edticas mixtas pola s\u00faa interpretaci\u00f3n. Iniciou unha carreira en solitario en 1985, cando publicou o seu primeiro \u00e1lbum, \"She's the Boss\", e uniuse ao supergrupo SuperHeavy en 2009. As relaci\u00f3ns cos membros dos Rolling Stones, en particular con Richards, deterior\u00e1ronse durante a d\u00e9cada de 1980, pero Jagger tivo m\u00e1is \u00e9xito coa banda que cos seus proxectos individuais e secundarios.\nEn 1989 foi inclu\u00eddo no Sal\u00f3n da Fama do Rock and Roll e en 2004 no UK Hall of Fame (Sal\u00f3n da Fama do Reino Unido) con The Rolling Stones. Como membro dos Stones e como m\u00fasico solista, alcanzou o n\u00famero un nas listas de sinxelos do Reino Unido e dos Estados Unidos con 13 sinxelos, o Top 10 con 32 sinxelos e o Top 40 con 70 sinxelos. Recibiu tres Premios Grammy e outros trece nomeamentos, un Globo de Ouro e un MTV V\u00eddeo Music Award, entre outras distinci\u00f3ns. En 2003 foi nomeado Cabaleiro da Orde do Imperio Brit\u00e1nico pola s\u00faa achega \u00e1 m\u00fasica popular.\nEstivo casado unha vez e sostivo varias relaci\u00f3ns sentimentais. Ten oito fillos con cinco mulleres diferentes. Ademais, ten cinco netos e converteuse en bisav\u00f3 o 19 de maio de 2014, cando a s\u00faa neta Assisi deu a luz a unha nena. O valor neto do seu patrimonio foi estimado en 360 mill\u00f3ns de d\u00f3lares.\nTraxectoria.\nPrimeiros anos.\nNado o 26 de xullo de 1943 en Dartford (condado de Kent, Inglaterra), Mick \u00e9 fillo do profesor de Educaci\u00f3n f\u00edsica Basil Joseph Jagger, de orixe eslavo \u2014co\u00f1ecido, ademais, por ser unha das persoas que axudou a popularizar o baloncesto na illa\u2014 e da ama de casa australiana Eva Scutt.\nA\u00ednda que foi criado para seguir a carreira do seu pai, Jagger sempre se interesou pola m\u00fasica. Referiuse a este feito no libro \"According to The Rolling Stones\" da seguinte maneira: \"Sempre cantei de neno. Eu era un deses nenos aos que lles gustaba cantar. Alg\u00fans nenos cantan en coros, outros prefiren presumir diante do espello. Eu estaba no coro da igrexa e tam\u00e9n me encantaba escoitar aos cantantes na radio, na televisi\u00f3n e nas pel\u00edculas\".\nEn setembro de 1950, Keith Richards e Jagger foron compa\u00f1eiros de clase na Escola Primaria de Wentworth en Dartford. En 1954, Jagger pasou \u00e1 Dartford Grammar School, que agora conta cunha instalaci\u00f3n chamada Centro Mick Jagger, bautizada desta forma polo seu exalumno m\u00e1is famoso. Jagger e Richards perderon contacto cando foron a diferentes escolas, pero despois dun encontro casual na plataforma dous da estaci\u00f3n de Dartford en xullo de 1960, renovaron a s\u00faa amizade e descubriron o seu amor compartido polo \"rhythm and blues\", que para Jagger comezara con Little Richard.\nJagger deixou a escola en 1961. Con Richards mudouse a un piso en Edith Grove, Chelsea, Londres, xunto co guitarrista Brian Jones. Mentres Richards e Jones planeaban comezar o seu propio grupo de \"rhythm and blues\", Blues Incorporated, Jagger continuou estudando negocios cunha bolsa do goberno como estudante de pregrao na London School of Economics e nesa \u00e9poca consideraba seriamente converterse en xornalista ou pol\u00edtico.\nBrian Jones, usando o nome de Elmo Jones, comezou a traballar no club Ealing, onde m\u00e1is tarde presentar\u00edase a banda Blues Incorporated. Jagger finalmente converteuse nun cantante destacado nas s\u00faas participaci\u00f3ns co grupo, feito que terminou sentando as bases para a creaci\u00f3n dos Rolling Stones.\nCarreira musical.\nD\u00e9cada de 1960.\nNos seus primeiros d\u00edas, os Rolling Stones tocaban gratis no intervalo dos concertos de Alexis Korner nun pequeno club fronte \u00e1 estaci\u00f3n de metro Ealing Broadway. Nese momento o grupo ti\u00f1a moi pouco orzamento e ped\u00eda prestado o equipo de Korner para poder tocar. A primeira aparici\u00f3n do grupo, baixo o nome Rollin 'Stones (inspirado nunha das s\u00faas canci\u00f3ns favoritas de Muddy Waters) foi no Club Marquee de Londres, un sitio de jazz, o 12 de xullo de 1962. O bi\u00f3grafo Victor Bockris afirma que os membros da banda esa noite foron Jagger, Keith Richards, Brian Jones, Ian Stewart no piano, Dick Taylor no baixo e Tony Chapman na bater\u00eda. Con todo, Richards afirma no seu libro de memorias \"Life\" que o bater\u00eda esa noite foi Mick Avory.\nPara o outono de 1963, Jagger deixara a London School of Economics para continuar coa s\u00faa prometedora carreira como cantante. O grupo continuou tocando canci\u00f3ns de artistas estadounidenses de \"rhythm and blues\" como Chuck Berry e Bo Diddley, pero co constante alento do representante Andrew Loog Oldham, Jagger e Richards pronto comezaron a escribir as s\u00faas propias canci\u00f3ns. Esta colaboraci\u00f3n na composici\u00f3n tomou algo de tempo para desenvolverse; unha das s\u00faas primeiras composici\u00f3ns, \u00abAs Tears Go By\u00bb, foi escrita para a solista Marianne Faithfull, unha moza cantante que Loog Oldham estaba a promover nese momento. Para os Rolling Stones, o d\u00fao escribiu \u00abThe Last Time\u00bb, o terceiro sinxelo n\u00famero 1 do grupo no Reino Unido (os seus dous primeiros \u00e9xitos n\u00famero 1 no Reino Unido foron remakes de canci\u00f3ns que foran gravadas previamente por outros artistas, \u00abIt's All Over Now\u00bb de Bobby Womack e \u00abLittle Rede Rooster\u00bb de Willie Dixon). Jagger e Richards tam\u00e9n escribiron o seu primeiro \u00e9xito internacional, \u00ab(I Can't Get No) Satisfaction\u00bb. O d\u00fao tam\u00e9n se encargou de establecer a desafiante imaxe dos Rolling Stones en contraste coa imaxe m\u00e1is limpa dos Beatles.\nJagger contoulle ao xornalista Stephen Schiff nunha entrevista para \"Vanity Fair\" de 1992: \"Non trataba ser rebelde neses d\u00edas, s\u00f3 estaba a ser eu mesmo, o mozo dos suburbios que canta nesta banda, pero algu\u00e9n maior puido pensar que eu era a peor das influencias\".\nO grupo lanzou varios \u00e1lbums exitosos, entre eles \"Out of Our Heads\", \"Aftermath\" e \"Between the Buttons\", pero a vida persoal dos m\u00fasicos era fortemente cuestionada pola prensa. En 1967 Jagger e Richards foron arrestados por cargos de narcotr\u00e1fico e recibiron sentenzas infrecuentemente severas: Jagger foi sentenciado a tres meses de prisi\u00f3n por posesi\u00f3n de catro pastillas sen receita que comprara en Italia. O editor tradicionalmente conservador de \"The Times\", William Rees-Mogg, escribiu un artigo cr\u00edtico sobre as sentenzas; e en apelaci\u00f3n, a sentenza de Richards foi revogada e a de Jagger foi modificada a unha noite nunha prisi\u00f3n en Londres. Os Rolling Stones continuar\u00edan enfrontando batallas legais durante a pr\u00f3xima d\u00e9cada.\nNo lanzamento do \u00e1lbum \"Beggars Banquet\" dos Stones, as colaboraci\u00f3ns de Brian Jones foron moi espor\u00e1dicas. Jagger afirmou que Jones \"non estaba psicoloxicamente adaptado a esa forma de vida\". O seu consumo de drogas converteuse nun obst\u00e1culo e non puido obter unha visa para viaxar aos Estados Unidos. Richards contou que, nunha reuni\u00f3n en xu\u00f1o con Jagger, Richards e Watts na casa de Jones, o guitarrista admitiu que non pod\u00eda \"volver \u00e1 estrada\" e abandonou a agrupaci\u00f3n. O 3 de xullo de 1969, menos dun mes despois, Jones afogouse en circunstancias misteriosas na piscina da s\u00faa casa en Hartfield, Sussex Oriental.\nO 5 de xullo de 1969, dous d\u00edas despois da morte de Jones, os Rolling Stones tocaron nun espect\u00e1culo previamente programado en Hyde Park, dedic\u00e1ndoo como un tributo ao falecido guitarrista. Fronte a uns 250.000 espectadores, os Stones realizaron o seu primeiro concerto co seu novo guitarrista, Mick Taylor. Ao comezo do espect\u00e1culo, Jagger leu un extracto do poema \"Adona\u00efs\" de Percy Bysshe Shelley, unha elex\u00eda escrita sobre a morte do seu amigo John Keats. Despois foron lanzadas miles de bolboretas na memoria de Jones antes de comezar o show cunha canci\u00f3n de Johnny Winter, \u00abI'm Yours and I'm Hers\u00bb.\nD\u00e9cada de 1970.\nEn 1970, Jagger comprou Stargroves, unha propiedade en Hampshire. Os Stones e algunhas outras bandas gravaban al\u00ed os seus discos utilizando o estudio m\u00f3bil de The Rolling Stones.\nTras o falecemento de Jones e o seu traslado en 1971 ao sur de Francia exiliados pola presi\u00f3n tributaria que sufr\u00edan en Gran Breta\u00f1a, Jagger, xunto co resto da banda, cambiou o seu aspecto e estilo a medida que avanzaban os anos de 1970. Tam\u00e9n aprendeu a tocar a guitarra e achegou partes de guitarra para algunhas canci\u00f3ns no disco \"Sticky Fingers\" (1971) e todos os \u00e1lbums posteriores, excepto \"Dirty Work\" de 1986. Para o American Tour 1972 da banda, Jagger vest\u00eda prendas estilo \"glam rock\" e maquillaxe brillante no escenario. M\u00e1is tarde na mesma d\u00e9cada aventur\u00e1ronse en x\u00e9neros como a \"m\u00fasica disco\" e o \"punk\" co \u00e1lbum \"Some Girls\" (1978). Con todo, o seu interese no blues manifestouse no \u00e1lbum de 1972 \"Exile on Main St.\" O cr\u00edtico musical Russell Hall describiu o canto emocional de Jagger en \u00abLet It Loose\u00bb, unha das canci\u00f3ns do \u00e1lbum, como o mellor logro vocal de toda a s\u00faa carreira.\nDespois da separaci\u00f3n da banda co seu segundo representante, Allen Klein, en 1971, Jagger tomou o control dos asuntos comerciais e manexounos desde ent\u00f3n en colaboraci\u00f3n co seu amigo e colega, Rupert Loewenstein. Mick Taylor, o substituto de Jones, deixou a banda en decembro de 1974 e foi substitu\u00eddo polo guitarrista da banda Faces, Ronnie Wood en 1975, quen tam\u00e9n fixo como mediador dentro do grupo, e entre Jagger e Richards en particular.\nEn 1972, Mick Jagger, Charlie Watts, Bill Wyman, Nicky Hopkins e Ry Cooder lanzaron o \u00e1lbum \"Jamming with Edward!\", gravado dentro das sesi\u00f3ns de \"Let It Bleed\" no Olympic Studio de Londres. O \u00e1lbum consist\u00eda de versi\u00f3ns improvisadas, mentres que os membros (supostamente) esperaban que Keith Richards regresase ao estudo despois de irse debido a un problema con Cooder.\nD\u00e9cada de 1980.\nEn 1984 participou, como artista invitado, no sinxelo \u00abState of Shock\u00bb de The Jacksons (banda de Michael Jackson e os seus irm\u00e1ns, posterior a The Jackson 5), e un ano m\u00e1is tarde actuou, xunto a Tina Turner, no concerto Live Aid e participou no videoclip da canci\u00f3n \u00abDancing in the Street\u00bb de David Bowie, chegando a ser n\u00famero 1 no Reino Unido.\nMentres continuaba de xira e gravando \u00e1lbums cos Stones, Jagger comezou a s\u00faa carreira en solitario. Segundo a revista \"Rolling Stone\" na s\u00faa edici\u00f3n do 14 de febreiro de 1985, f\u00edxoo para \"establecer unha identidade art\u00edstica \u00e1 parte dos Rolling Stones\", no que a revista chamou o seu \"intento m\u00e1is audaz\". Jagger comezou a escribir e gravar material para o seu primeiro \u00e1lbum como solista, \"She's the Boss\". Lanzado o 19 de febreiro de 1985, o \u00e1lbum, producido por Nile Rodgers e Bill Laswell, contou coa colaboraci\u00f3n dos m\u00fasicos Herbie Hancock, Jeff Beck, Jan Hammer, Carlos Alomar e Pete Townshend. \u00abJust Another Night\u00bb foi o sinxelo m\u00e1is exitoso da s\u00faa carreira en solitario \u2014chegou ao n\u00famero 12 do Billboard Hot 100\u2014 e do que acabou renegando: \"Ten ese arrastre das t\u00e9cnicas de gravaci\u00f3n que se usaban ent\u00f3n. Ese grande eco de fondo... Eran os primeiros tempos dos \"samples\" e as m\u00e1quinas de ritmo, que agora se consideran tan malos\", d\u00edxolle o cantante \u00e1 revista \"Rolling Stone\".\no segundo \u00e1lbum foi \"Primitive Cool\" (1987), producido por Jimmy Rip. A\u00ednda que non puido igualar o \u00e9xito comercial do seu debut, foi ben recibido pola cr\u00edtica especializada. En 1988 produciu as canci\u00f3ns \u00abGlamour Boys\u00bb e \u00abWhich Way to America\u00bb do \u00e1lbum \"Vivid\" da banda de \"funk metal\" Living Colour. Entre o 15 e o 28 de marzo fixo unha xira de concertos en solitario no Xap\u00f3n (Toquio, Nagoia e Osaca).\nD\u00e9cada de 1990.\nTras o \u00e9xito do \u00e1lbum \"Steel Wheels\" de The Rolling Stones en 1989 e o final da publicitada disputa de Jagger e Richards, Mick tentou restablecer a s\u00faa carreira como solista. Contratou ao reputado produtor Rick Rubin en xaneiro de 1992 para traballar no que se converter\u00eda no seu terceiro \u00e1lbum en solitario, \"Wandering Spirit\". As sesi\u00f3ns para o \u00e1lbum comezaron o mesmo mes nos \u00c1nxeles e duraron m\u00e1is de sete meses, finalizando en setembro de 1992. Durante este per\u00edodo, Keith Richards tam\u00e9n se atopaba gravando o seu segundo \u00e1lbum de estudio en solitario, \"Main Offender\". En \"Wandering Spirit\", Jagger contou cuns poucos invitados soados, tendo a Lenny Kravitz como vocalista na s\u00faa versi\u00f3n de \u00abUse Me\u00bb de Bill Withers e o baixista Flea de Red Hot Chili Peppers noutras tres canci\u00f3ns. Para distribu\u00edr o \u00e1lbum, Jagger asinou co selo discogr\u00e1fico Atlantic (que asinara cos Stones na d\u00e9cada de 1970). \"Wandering Spirit\" foi o seu \u00fanico lanzamento en solitario con este selo discogr\u00e1fico, coa excepci\u00f3n de \"The Very Best of Mick Jagger\", un \u00e1lbum recompilatorio publicado en 2007. Lanzado ao mercado en febreiro de 1993, \" Wandering Spirit\" tivo \u00e9xito comercial, chegando \u00e1 posici\u00f3n 12 no Reino Unido e \u00e1 11 nos Estados Unidos.\nD\u00e9cada de 2000.\nEn 2001 o m\u00fasico publicou \"Goddess in the Doorway\", cuarto \u00e1lbum de estudio como solista, do que se desprendeu unha canci\u00f3n gravada a d\u00fao con Bono, de U2. Jagger viaxou a Alema\u00f1a para gravar as voces do tema, titulado \u00abJoy\u00bb. Bono vi\u00f1a de dar un concerto en Colonia a noite anterior e practicamente non pod\u00eda cantar. A canci\u00f3n trata sobre a procura espiritual \u2014e o encontro\u2014 dun estado interior de graza. \"Goddess in the Doorway\" xerou o sinxelo \u00abVisions of Paradise\u00bb, que alcanzou a posici\u00f3n 43 nas listas. Despois dos ataques do 11 de setembro, Jagger uniuse a Keith Richards no Concerto para a cidade de Nova York, un evento ben\u00e9fico en resposta ao incidente, para cantar \u00abSalt of the Earth\u00bb e \u00abMiss You\u00bb.\nSegundo a revista \"Fortune\", de 1989 a 2001 os Stones xeraron m\u00e1is de 1.500 mill\u00f3ns de d\u00f3lares en ingresos brutos totais, cifras superiores as de U2, Bruce Springsteen ou Michael Jackson. Jagger celebrou o aniversario n\u00famero corenta dos Rolling Stones ao facer unha xira dun ano coa banda titulada Licks Tour, en soporte do seu exitoso \u00e1lbum retrospectivo \"Forty Licks\". En 2007 a banda recadou 437 mill\u00f3ns de d\u00f3lares no seu \"A Bigger Bang Tour\", que os levou \u00e1 edici\u00f3n de 2007 dos Guinness World Records por ser a xira musical m\u00e1is lucrativa do ano. Cando se lle preguntou ese ano se a banda se retirar\u00eda despois da xira, Jagger afirmou: \"estou seguro de que os Rolling Stones romper\u00e1n m\u00e1is r\u00e9cords e far\u00e1n m\u00e1is xiras. Non temos plans de deter iso\".\nDous anos m\u00e1is tarde, en outubro de 2009, Jagger uniuse a U2 no escenario para cantar \u00abGimme Shelter\u00bb (con Fergie e Will.i. am) e \u00ab Stuck in a Moment You Can not Get Out Of\u00bb con U2 no aniversario n\u00famero 25 do Sal\u00f3n da Fama do Rock and Roll.\nD\u00e9cada de 2010.\nO 20 de maio de 2011 Jagger anunciou a formaci\u00f3n dun novo supergrupo chamado SuperHeavy, formado por Dave Stewart, Joss Stone, Damian Marley e A. R. Rahman. O grupo comezou cunha chamada telef\u00f3nica que Jagger recibiu de Stewart, quen ti\u00f1a a idea de crear unha banda que fusionase diversos x\u00e9neros musicais. Despois de m\u00faltiples chamadas telef\u00f3nicas e deliberaci\u00f3ns, foron decididos os membros restantes do grupo. SuperHeavy publicou un \u00e1lbum hom\u00f3nimo e dous sinxelos en 2011. Ese mesmo ano, Jagger apareceu no sinxelo de Will.i.am \u00abT.H.E. (The Hardest Ever)\u00bb. Foi lanzado oficialmente en iTunes o 4 de febreiro de 2012.\nO 21 de febreiro de 2012, Jagger, B.B. King, Buddy Guy e Jeff Beck, xunto cun conxunto de blues, present\u00e1ronse nunha serie de concertos na Casa Branca ante o presidente Barack Obama. Cando Jagger brindoulle un micr\u00f3fono, Obama cantou d\u00faas veces a frase \"Come on, baby don't you want to go\" da canci\u00f3n de blues \u00abSweet Home Chicago\u00bb, himno da cidade natal de Obama. Jagger foi o anfitri\u00f3n do final de tempada do programa \"Saturday Night Live\" o 19 e 20 de maio de 2012, facendo varios sketch c\u00f3micos e tocando alg\u00fans \u00e9xitos dos Rolling Stones con Arcade Fire, Foo Fighters e Jeff Beck.\nO m\u00fasico presentouse no evento 12-12-12: The Concert for Sandy Relief cos Rolling Stones o 12 de decembro de 2012. Os Stones finalmente tocaron no festival de Glastonbury en 2013, encabezando o concerto do s\u00e1bado 29 de xu\u00f1o, seguido de dous concertos no Hyde Park de Londres, os primeiros no parque desde a s\u00faa famosa actuaci\u00f3n en 1969 cando renderon tributo ao falecido Brian Jones.\nEn 2013 asociouse co seu irm\u00e1n Chris Jagger para realizar dous d\u00faos inclu\u00eddos no seu \u00e1lbum \"Concertina Jack\". En xullo de 2017, Jagger lanzou o sinxelo dobre A \u00abGotta Get a Grip\u00bb/\u00abEngland Lost\u00bb, como resposta \u00e1 \"ansiedade e o desco\u00f1ecemento da cambiante situaci\u00f3n pol\u00edtica\" no Reino Unido, en palabras do propio m\u00fasico.\nEn marzo de 2019, un tramo do \"No Filter Tour\" de The Rolling Stones tivo que ser posposto por problemas de sa\u00fade do cantante. Pouco tempo despois s\u00f3ubose que Jagger tivo que facer un delicado procedemento de substituci\u00f3n percut\u00e1neo da v\u00e1lvula a\u00f3rtica. O 4 de abril anunciouse que Jagger completar\u00eda o seu procedemento na cidade de Nova York e que dedicar\u00eda alg\u00fans meses para descansar e recuperarse da cirurx\u00eda. Tras unha demora de seis semanas, a xira foi retomada con d\u00faas presentaci\u00f3ns en Chicago.\nRelaci\u00f3n con Keith Richards.\nA relaci\u00f3n de Mick Jagger co seu compa\u00f1eiro de banda Keith Richards \u00e9 frecuentemente descrita polos medios como de \"amor e odio\". O propio Richards dixo nunha entrevista en 1998: \"Penso nas nosas diferenzas como unha disputa familiar. Se lle grito \u00e9 porque ningu\u00e9n m\u00e1is ten as agallas para facelo ou, pola contra, p\u00e1gaselles para non facelo. Ao mesmo tempo, espero que Mick se dea conta que son un amigo que s\u00f3 trata de po\u00f1elo na li\u00f1a e facer o que debe facerse\".\nO \u00e1lbum dos Rolling Stones \"Dirty Work\" (N\u00ba 4 no Reino Unido o igual que nos Estados Unidos) publicouse en marzo de 1986 e obtivo recensi\u00f3ns mixtas, a pesar de contar co \u00e9xito \u00ab Harlem Shuffle\u00bb. Jagger negouse a facer unha xira para promover o \u00e1lbum debido \u00e1 mala relaci\u00f3n que ti\u00f1a co guitarrista nese momento e no seu lugar emprendeu a s\u00faa propia xira en solitario, que inclu\u00edu canci\u00f3ns dos Rolling Stones. Richards referiuse a este per\u00edodo nas s\u00faas relaci\u00f3ns con Jagger como \"a terceira guerra mundial\". Como resultado da animosidade dentro da banda nese momento, a agrupaci\u00f3n estivo a piques de separarse definitivamente. Os discos solistas de Jagger, \"She's the Boss\" (n\u00ba 6 no Reino Unido e n\u00ba 13 nos Estados Unidos) (1985) e \"Primitive Cool\" (n\u00ba 26 no Reino Unido e n\u00ba 41 nos Estados Unidos) (1987), tiveron un \u00e9xito moderado e en 1988, cos Rolling Stones en certo estado de inactividade, Richards lanzou o seu primeiro \u00e1lbum en solitario, \"Talk Is Cheap\" (n\u00ba 37 no Reino Unido e n\u00ba 24 nos Estados Unidos), produci\u00f3n que foi moi ben recibida por fan\u00e1ticos e cr\u00edticos, obtendo a certificaci\u00f3n de disco de ouro nos Estados Unidos.\nA autobiograf\u00eda de Richards, \"Life\", foi lanzada o 26 de outubro de 2010. Richards describiu a Jagger como \"insoportable\" no libro, sinalando que a s\u00faa relaci\u00f3n foi tensa \"durante d\u00e9cadas\". Para o 2015 a opini\u00f3n de Richards suavizouse, afirmando o seguinte: \"A\u00ednda o quero moit\u00edsimo... os teus amigos non te\u00f1en que ser perfectos\".\nCarreira cinematogr\u00e1fica.\nJagger tam\u00e9n tivo unha carreira intermitente como actor. A s\u00faa primeira aparici\u00f3n como protagonista ocorreu na pel\u00edcula de Donald Cammell e Nicolas Roeg \"Perfomance\" (1968). Un ano despois integrou a repartici\u00f3n da curtametraxe do pol\u00e9mico director estadounidense Kenneth Anger \"Invocation of My Demon Brother\". En 1970 protagonizou \"Ned Kelly\", produci\u00f3n baseada na vida do bushranger (bandoleiro) australiano Ned Kelly. O m\u00fasico audicionou para o papel do doutor Frank N. Furter na adaptaci\u00f3n cinematogr\u00e1fica de 1975 de \"The Rocky Horror Show\", un papel que finalmente foi interpretado por Tim Curry. O mesmo ano foi convidado polo director Alejandro Jodorowsky para interpretar o papel de Feyd-Rautha na adaptaci\u00f3n proposta por Jodorowsky da novela de ciencia ficci\u00f3n \"Dune\" de Frank Herbert, pero o proxecto nunca puido materializarse. Jagger interpretouse a si mesmo no falso documental \"All You Need Is Cash\" de 1978 e foi elixido para interpretar a Wilbur, un personaxe principal en \" Fitzcarraldo\" de Werner Herzog a fins da d\u00e9cada de 1970. Con todo, a enfermidade do actor principal Jason Robards (m\u00e1is tarde substitu\u00eddo por Klaus Kinski) e un atraso na dif\u00edcil produci\u00f3n da pel\u00edcula, deu como resultado que o m\u00fasico tivese que abandonar a filmaci\u00f3n por un compromiso de xira cos Rolling Stones.\nEn 1995 fundou a compa\u00f1\u00eda Jagged Films con Victoria Pearman. A primeira produci\u00f3n de Jagged Films foi o drama b\u00e9lico \"Enigma\" en 2001. Ese mesmo ano produciu un documental titulado \"Being Mick\". En 2008 a compa\u00f1\u00eda comezou a traballar en \"The Women\", unha adaptaci\u00f3n da pel\u00edcula de George Cukor do mesmo nome. Foi dirixida por Diane English.\nOs Rolling Stones foron o tema de numerosos documentais, inclu\u00edndo \"Gimme Shelter\", filmado durante a xira estadounidense da banda en 1969 e \"Sympathy for the Devil\" de 1968, dirixido polo franc\u00e9s Jean-Luc Godard. Martin Scorsese traballou con Jagger en \"Shine a Light\", un documental que presenta os Rolling Stones na multitudinaria xira A Bigger Bang Tour durante d\u00faas noites de presentaci\u00f3ns no Teatro Beacon de Nova York. Proxectouse en Berl\u00edn en febreiro de 2008. Todd McCarthy, da revista \"Variety\", afirmou que a pel\u00edcula usa unha gran cobertura da c\u00e1mara e un son de alta calidade con eficacia \"para crear unha viaxe musical vigorizante\". Jagger foi coprodutor e actor convidado no primeiro episodio da serie de televisi\u00f3n de comedia estadounidense \"The Knights of Prosperity\". Tam\u00e9n coproducio a pel\u00edcula biogr\u00e1fica de James Brown de 2014 \"Get On Up\". Xunto con Martin Scorsese, Rich Cohen e Terence Winter creou e foi produtor executivo da serie dram\u00e1tica \"Vinyl\" (2016), protagonizada por Bobby Cannavale e transmitida durante unha tempada en HBO antes da s\u00faa cancelaci\u00f3n. Keith Richards e o actor Johnny Depp tentaron convencer a Jagger de aparecer xunto a eles en \"\" (2011), pero o m\u00fasico rexeitou a proposta.\nEn setembro de 2018, Variety anunciou que Jagger interpretar\u00eda a un poderoso coleccionista de arte inglesa e mecenas na pel\u00edcula de suspenso de Giuseppe Capotondi \" The Burnt Orange Heresy,\" a estrearse en 2020.\nVida persoal.\nRelaci\u00f3ns.\nJagger estivo casado d\u00faas veces. A s\u00faa primeira esposa foi unha moza nicaraguana, cuxo nome de solteira era Bianca P\u00e9rez-Mora Mac\u00edas, coa que casou o 12 de maio de 1971 en Saint-Tropez, Francia. O 21 de outubro dese mesmo ano naceu a s\u00faa segunda filla Jade Sheena Jezebel Jagger \u2014a primeira \u00e9 Karis Hunt Jagger, filla da actriz Marsha Hunt\u2014 e nove anos m\u00e1is tarde a parella divorciouse. Bianca chegou a dicir sobre esta relaci\u00f3n que \"finalizou o mesmo d\u00eda da s\u00faa voda\". O matrimonio estivo rodeado sempre de rumores sobre adulterio por parte del: un ano antes de divorciarse iniciou unha relaci\u00f3n coa que ser\u00eda a s\u00faa segunda muller, Jerry Hall."}
{"id": "201869", "revid": "89787", "url": "https://gl.wikipedia.org/wiki?curid=201869", "title": "Wikilusa", "text": "Wikilusa \u00e9 unha enciclopedia en li\u00f1a gratu\u00edta dispo\u00f1ible en lingua portuguesa. A s\u00faa creaci\u00f3n foi no ano 2008. O seu contido ten un tema xeral adaptada ao p\u00fablico de todas as idades.\nA palabra \"Lusa\" ref\u00edrese ao pa\u00eds ou as persoas cuxa lingua nativa \u00e9 o portugu\u00e9s oficial."}
{"id": "201871", "revid": "89787", "url": "https://gl.wikipedia.org/wiki?curid=201871", "title": "Claudina e Alberto Gambino", "text": "Claudina e Alberto Gambino foron un d\u00fao arxentino de canci\u00f3n protesta, que triunfaron principalmente en Espa\u00f1a durante a d\u00e9cada de 1970.\nO d\u00fao co\u00f1eceuse cando Claudina, nome art\u00edstico de Ester Lidia Gastaldi, e nada en Santa Fe, buscou un guitarrista que lle acompa\u00f1ase nos seus recitais e recomend\u00e1ronlle a Alberto Gambino, nado en C\u00f3rdoba, cidade \u00e1 que se trasladou Claudina para realizar estudos de Filosof\u00eda e Letras. Alberto estudaba Arquitectura \u00e1 vez que asist\u00eda a clases no conservatorio da cidade.\nComezaron a s\u00faa carreira conxunta despois de trasladarse a Buenos Aires, onde deron os seus primeiros concertos no caf\u00e9 La Fusa, no que interpretaban canci\u00f3ns do folclore popular xunto con composici\u00f3ns propias e doutros artistas do momento. \u00c1 vez que continuaban tocando por distintos locais, comezaron un labor de recollida de canci\u00f3n popular que deron lugar a dous discos gravados xunto a Mar\u00eda Escudero. Tam\u00e9n durante os seus anos na Arxentina comezaron o seu traballo de traduci\u00f3n e recompilaci\u00f3n das canci\u00f3ns de Georges Brassens, coa colaboraci\u00f3n de Julio Ardiles Gray, que deu como resultado a gravaci\u00f3n de dous discos e foi a base do posteriormente editado en Espa\u00f1a.\nDespois dunha xira por distintos pa\u00edses, a parella exiliouse en Espa\u00f1a no 1974, onde comezaron actuando na sala Candombe, local co\u00f1ecido naquel momento como divulgador da canci\u00f3n suramericana popular e de protesta. Tam\u00e9n actuaron na m\u00edtica sala La Mandr\u00e1gora de Madrid. Nese mesmo ano gravaron o seu primeiro LP en Espa\u00f1a, \"Aqu\u00ed donde nos ven\", da man do produtor Alain Milhaud, con canci\u00f3ns de Violeta Parra, V\u00edctor Jara e Silvio Rodr\u00edguez, entre outros.\nEn leste mesmo estilo, gravaron en 1975 o seu segundo LP \"Canciones de amor armado\", no que ademais de versi\u00f3ns de cantantes e poetas americanos inclu\u00edan dous temas propios. Sempre con Milhaud como produtor e despois dunha breve viaxe a Arxentina, gravaron en Espa\u00f1a \"Ensayos sobre Georges Brassens\", baseado nos dous discos que publicaran orixinalmente no seu pa\u00eds natal.\nTras este traballo vi\u00f1eron \"Quiero decir tu nombre, Libertad\" no 76, \"Llamas\" no 78 e o sorprendente \u00e1lbum en galego \"Danza na Lua. Seis poemas galegos\", baseado nos poemas hom\u00f3nimos de Federico Garc\u00eda Lorca, xa en 1986.\nTodas estas gravaci\u00f3ns estiveron compaxinadas coa realizaci\u00f3n de numerosos concertos polo pa\u00eds, montaxe de espect\u00e1culos teatrais e colaboraci\u00f3ns con distintas asociaci\u00f3ns de m\u00fasica. A partir da d\u00e9cada de 1990 dividiron a s\u00faa faceta musical, Claudina cara ao x\u00e9nero l\u00edrico e Alberto na s\u00faa funci\u00f3n de produtor e arranxador, a\u00ednda que en 2008 reuniron o que nunca separaran para a gravaci\u00f3n do seu \u00faltimo disco \"Corre, poeta, corre\"."}
{"id": "201873", "revid": "17467", "url": "https://gl.wikipedia.org/wiki?curid=201873", "title": "Praza p\u00fablica", "text": ""}
{"id": "201880", "revid": "1888", "url": "https://gl.wikipedia.org/wiki?curid=201880", "title": "Francisco Su\u00e1rez Salgado", "text": "Francisco Su\u00e1rez Salgado, nado en Beba (Mazaricos) o 13 de febreiro de 1862 e finado nos \u00c1nxeles (Bri\u00f3n) o 20 de agosto de 1910, foi un sacerdote e xornalista galego.\nTraxectoria.\nCursou estudos de humanidades, Filosof\u00eda e Teolox\u00eda no Seminario de Santiago. Dedicouse ao xornalismo, comezando en \"La Cruz\", de Santiago, con composici\u00f3ns sat\u00edricas moi celebradas; fundou no Carril \"El Varapalo de Pica\u00f1os\"; colaborou en \"El Libred\u00f3n\", \"Gaceta de Galicia\", \"El Cicl\u00f3n\" e \"El Pensamiento Galaico\" de Santiago, \"La Voz de Galicia\" da Coru\u00f1a, \"El Siglo Futuro\", \"El Noticiero\" e \"El Imparcial\" de Madrid. En Compostela fundou o semanario pol\u00edtico-literario \"La Verdad\".\nEn 1885 emigrou a Buenos Aires, onde seguiu exercendo a carreira sacerdotal como p\u00e1rroco de Quilmes (1887-1893) e colaborando na prensa da capital arxentina. Volveu a Galicia en 1890. En 1898 regresou definitivamente a Galicia, como representante en Europa do peri\u00f3dico \"El Eco de Galicia\" e en 1902 fundou en Santiago de Compostela a revista \"La Acci\u00f3n Cat\u00f3lica\", que tam\u00e9n dirixiu, e cursou a carreira de dereito.\nDestacou como orador, sendo o primeiro sacerdote que utilizou o galego nos seus discursos patri\u00f3ticos. Das s\u00faas conferencias e discursos destaca o titulado \"A alma galega encarnada en Rosal\u00eda de Castro\"."}
{"id": "201881", "revid": "23204", "url": "https://gl.wikipedia.org/wiki?curid=201881", "title": "Costa-Gavras", "text": "Konstantinos Gavras, co\u00f1ecido como Costa-Gavras, nado en Lutra-Iraias, Atenas, o 13 de febreiro de 1933, \u00e9 un director de cine franco-grego.\nTraxectoria.\nNa s\u00faa primeira \u00e9poca dedicouse ao \"thriller\" pol\u00edtico e o drama sentimental e nos \u00faltimos aos ded\u00edcase m\u00e1is \u00e1 ficci\u00f3n social."}
{"id": "201882", "revid": "1888", "url": "https://gl.wikipedia.org/wiki?curid=201882", "title": "Constantin Costa-Gavras", "text": ""}
{"id": "201883", "revid": "33264", "url": "https://gl.wikipedia.org/wiki?curid=201883", "title": "Pipino O Xiboso", "text": ""}
{"id": "201884", "revid": "56817", "url": "https://gl.wikipedia.org/wiki?curid=201884", "title": "Black Love", "text": "Black Love \u00e9 o quinto \u00e1lbum da banda estadounidense de rock alternativo The Afghan Whigs, editado o 12 de marzo de 1996. Foi lanzado polo selo Elektra Records nos Estados Unidos e por Mute Records no Reino Unido, e producido por Greg Dulli.\nAntes da publicaci\u00f3n do traballo, o vocalista Greg Dulli explorou seriamente a produci\u00f3n dunha pel\u00edcula de cine negro, pero finalmente o proxecto non se levou a cabo. As ideas que Dulli ti\u00f1a para a s\u00faa banda sonora levaron \u00e1s canci\u00f3ns gravadas neste \u00e1lbum.\nListaxe de canci\u00f3ns.\nTodos os temas compostos por Greg Dulli."}
{"id": "201885", "revid": "56817", "url": "https://gl.wikipedia.org/wiki?curid=201885", "title": "I Am Not Afraid of You and I Will Beat Your Ass", "text": "I Am Not Afraid of You and I Will Beat Your Ass \u00e9 un \u00e1lbum da banda estadounidense de rock alternativo Yo La Tengo, editado o 12 de setembro de 2006 a trav\u00e9s do selo Matador Records."}
{"id": "201886", "revid": "23204", "url": "https://gl.wikipedia.org/wiki?curid=201886", "title": "Outeiro de Torneiros, Torneiros, Allariz", "text": "Outeiro de Torneiros \u00e9 un lugar da parroquia de Torneiros no concello ourens\u00e1n de Allariz na comarca de Allariz - Maceda. Ti\u00f1a 28 habitantes no ano 2010 segundo datos do Instituto Galego de Estat\u00edstica, dos cales 14 eran homes e 14 mulleres.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "201887", "revid": "23204", "url": "https://gl.wikipedia.org/wiki?curid=201887", "title": "Paradi\u00f1as, Torneiros, Allariz", "text": "Paradi\u00f1as \u00e9 un lugar da parroquia de Torneiros no concello ourens\u00e1n de Allariz na comarca de Allariz - Maceda. Ti\u00f1a 20 habitantes no ano 2010 segundo datos do Instituto Galego de Estat\u00edstica, dos cales 13 eran homes e 7 mulleres."}
{"id": "201888", "revid": "23204", "url": "https://gl.wikipedia.org/wiki?curid=201888", "title": "San Miguel, Torneiros, Allariz", "text": "San Miguel \u00e9 un lugar da parroquia de Torneiros no concello ourens\u00e1n de Allariz na comarca de Allariz - Maceda. Ti\u00f1a 42 habitantes no ano 2010 segundo datos do Instituto Galego de Estat\u00edstica, dos cales 23 eran homes e 19 mulleres."}
{"id": "201889", "revid": "23204", "url": "https://gl.wikipedia.org/wiki?curid=201889", "title": "Torneiros, Torneiros, Allariz", "text": "Torneiros \u00e9 un lugar da parroquia de Torneiros no concello ourens\u00e1n de Allariz na comarca de Allariz - Maceda. Ti\u00f1a 44 habitantes no ano 2010 segundo datos do Instituto Galego de Estat\u00edstica, dos cales 24 eran homes e 20 mulleres."}
{"id": "201893", "revid": "23204", "url": "https://gl.wikipedia.org/wiki?curid=201893", "title": "Germ\u00e1n S\u00e1nchez Ruip\u00e9rez", "text": "Germ\u00e1n S\u00e1nchez Ruip\u00e9rez, nado en Pe\u00f1aranda de Bracamonte (Salamanca) o 12 de setembro de 1926 e finado na Rep\u00fablica Dominicana o 12 de febreiro de 2012, foi un empresario do mundo da edici\u00f3n e mecenas cultural de Espa\u00f1a.\nTraxectoria.\nFillo dunha mestra e un libreiro, trasladouse coa familia a Salamanca ao rematar a Guerra Civil e en 1942 incorporouse ao negocio familiar da librer\u00eda. Casou en 1953 con Ofelia Grande e nesa \u00e9poca viaxou a Londres, onde co\u00f1eceu a Stanley Unwin, que ser\u00eda fundamental para a s\u00faa formaci\u00f3n no negocio editorial.\nEn 1958 fundou Ediciones Anaya S.A., con sede en Salamanca, que se orienta \u00e1 edici\u00f3n de libros educativos e de texto. Amigo do fil\u00f3logo Fernando L\u00e1zaro Carreter, os manuais de literatura espa\u00f1ola que este escribe para a s\u00faa editorial e o seu asesoramento converteron \u00e1 editora nunha das grandes de Espa\u00f1a. Posteriormente estendeu a s\u00faa actividade a outras empresas editoriais creando C\u00e1tedra, Pir\u00e1mide, Barcanova, Algaida, Anaya Multimedia e Anaya Interactiva, e adquiriu outras, como Tecnos, Bibliograf, Credsa, Alianza Editorial (un dos seus grandes \u00e9xitos profesionais) e Ediciones del Prado. Da suma de todas elas naceu o Grupo Anaya SA. Neste proceso contou con colaboradores como Antonio Basanta e Felicidad Orqu\u00edn. Unha das s\u00faas preocupaci\u00f3ns foi o desenvolvemento da cultura do libro infantil, creando varios premios ao fomento da lectura e \u00e1 excelencia profesional de profesores e escritores. Ademais iniciou unha expansi\u00f3n polo continente americano, creando editoriais independentes con socios locais.\nEn 1981 creou a Fundaci\u00f3n Germ\u00e1n S\u00e1nchez Ruip\u00e9rez, con sedes en Madrid, Pe\u00f1aranda de Bracamonte e Salamanca, dedicada \u00e1 formaci\u00f3n de profesionais do sector editorial e ao fomento da lectura, e impulsou a creaci\u00f3n da Casa del Lector en Madrid. En 1990 fundou un peri\u00f3dico, \"El Sol\", que durou dous anos, e desde as s\u00faas p\u00e1xinas fomentou a cultura publicando unha colecci\u00f3n econ\u00f3mica de grandes autores da literatura universal que se vend\u00eda conxuntamente con cada exemplar. Nos \u00faltimos anos foi desprend\u00e9ndose das distintas empresas que adquiriu, inclu\u00edda Alianza, e vendeu a empresa fundacional, para quedar s\u00f3 \u00e1 fronte da Fundaci\u00f3n Germ\u00e1n S\u00e1nchez Ruip\u00e9rez, cuxo \u00fanico obxectivo segue sendo a difusi\u00f3n da lectura.\nMorreu logo de dous d\u00edas hospitalizado na Rep\u00fablica Dominicana. A s\u00faa sobri\u00f1a neta, Ofelia Grande, \u00e9 a directora de Siruela."}
{"id": "201900", "revid": "7802", "url": "https://gl.wikipedia.org/wiki?curid=201900", "title": "Macedonia Exea", "text": ""}
{"id": "201902", "revid": "7596", "url": "https://gl.wikipedia.org/wiki?curid=201902", "title": "DAFO", "text": "DAFO \u00e9 o acr\u00f3nimo de Debilidades, Ameazas, Forzas e Oportunidades. \u00c9 unha t\u00e9cnica para analizar e mellorar a realidade. Pode aplicarse a todo tipo de contextos, persoas, grupos, fen\u00f3menos, obxectos e ideas. Bas\u00e9ase no uso de matrices ou t\u00e1boas para analizar a realidade e reflexionar sobre as posibilidades de mellora ou acci\u00f3n que proporciona. Por exemplo, p\u00f3dese aplicar o DAFO para reflexionar sobre os problemas que ten unha escola e como se pode mellorar a s\u00faa situaci\u00f3n e o seu funcionamento. Do mesmo xeito, p\u00f3dese aplicar \u00e1 acci\u00f3n pol\u00edtica, social, cultural, ling\u00fc\u00edstica, ideol\u00f3xica, empresarial, etc.\nDefinici\u00f3n.\nO DAFO \u00e9 un heur\u00edstico que permite analizar unha realidade para apreciar os factores, tanto internos como externos, que facilitan ou atrapallan o desenvolvemento dos procesos ou a consecuci\u00f3n dos obxectivos. Cr\u00fazanse d\u00faas dimensi\u00f3ns de an\u00e1lise:\nOrixe.\nA pesar de ser bastante difundida e citada por autores, \u00e9 dif\u00edcil atopar unha literatura que aborde directamente o DAFO e que indique a s\u00faa orixe. Tarapanoff (2001: 209) recolle unha sorprendente cita de Sun Tzu (500 aC) que describe esta t\u00e9cnica tal como a co\u00f1ecemos: \"Conc\u00e9ntrate nos puntos fortes, reco\u00f1ece as fraquezas, agarra as oportunidades e prot\u00e9xete contra as ameazas\".\nP\u00f3dense encontrar diversas atribuci\u00f3ns, que remontar\u00edan a orixe aos anos sesenta e que recollemos:\nMecanismo.\nO procedemento aplicado \u00e9 o dunha matriz ou t\u00e1boa. Miles e Huberman (1984) describiron como as t\u00e1boas posibilitan a an\u00e1lise da realidade desde unha perspectiva cualitativa. Debido a que est\u00e1n compostas de filas (horizontais) e columnas (verticais), as t\u00e1boas permiten a organizaci\u00f3n en d\u00faas dimensi\u00f3ns de datos. Nunha t\u00e1boa, p\u00f3dense clasificar c\u00edrculos e tri\u00e1ngulos de acordo coa s\u00faa forma e cor. Pero tam\u00e9n poder\u00eda servir para xerar esas novas figuras a partir dos cabezallos das filas e columnas. Deste xeito, combinando as formas coas cores, aparecer\u00edan novas figuras (T\u00e1boa 1). Por tanto, se se colocan unha serie de factores nos cabezallos das columnas (por exemplo, letras) e outra serie de factores nos cabezallos das filas (por exemplo, n\u00fameros), obteranse as combinaci\u00f3ns entre elas nas encrucilladas de cada fila e columna: A1, A2, B1, B3 (T\u00e1boa 2). Este \u00e9 o mecanismo b\u00e1sico da utilizaci\u00f3n das t\u00e1boas ou matrices para a an\u00e1lise da realidade. O DAFO analiza d\u00faas dimensi\u00f3ns espec\u00edficas dos factores: localizaci\u00f3n e incidencia. Combinando as vari\u00e1beis de cada dimensi\u00f3n, posibilita a an\u00e1lise organizada e sistem\u00e1tica da realidade que se someta a investigaci\u00f3n. Tr\u00e1tase de combinar estes factores co gallo de observar como inciden, se relacionan ou afectan aos demais (T\u00e1boa 3).\nExemplo de DAFO.\nTr\u00e1tase de analizar o caso dunha nena xorda que vai integrarse nunha escola. P\u00f3dese realizar esta an\u00e1lise:\nAplicaci\u00f3ns.\nO DAFO apl\u00edcase en diversos \u00e1mbitos: pol\u00edtico, social, educativo, empresarial etc. En realidade, non ten l\u00edmites no contido ao que se aplique posto que marca un procedemento de an\u00e1lise e reflexi\u00f3n. O que pode cambiar \u00e9 a finalidade da s\u00faa aplicaci\u00f3n. Pode aplicarse con diferentes finalidades:\nO DAFO pode considerarse unha ferramenta de intervenci\u00f3n para dese\u00f1ar unha estratexia de transformaci\u00f3n da realidade. Ten, por tanto, todo tipo de usos e aplicaci\u00f3ns en multitudes de campos de traballo e reflexi\u00f3n."}
{"id": "201909", "revid": "5863", "url": "https://gl.wikipedia.org/wiki?curid=201909", "title": "El Pensamiento Galaico", "text": "El Pensamiento Galaico foi un peri\u00f3dico editado en Santiago de Compostela entre 1888 e 1895.\nHistoria e caracter\u00edsticas.\nSubtitulado \"Diario cat\u00f3lico-tradicionalista\", apareceu o 3 de abril de 1888. Foi continuaci\u00f3n de \"El Pensamiento Gallego\" consignando na s\u00faa cabeceira Segunda \u00c9poca e na numeraci\u00f3n o n\u00famero 380. Continuou defendendo a causa carlista. Dirixido por Juan V\u00e1zquez de Mella e Constantino Moreira Mart\u00ednez. A partir de outubro de 1888 a redacci\u00f3n de El Pensamiento Galaico publicou unha revista co t\u00edtulo \"El Pensamiento Gallego\". O 11 de outubro de 1889 cederon a propiedade e a direcci\u00f3n a Antonio Garc\u00eda Mosquera. Logo da marcha de V\u00e1zquez de Mella o director foi Mariano Jamardo, continuando Antonio Garc\u00eda Mosquera como administrador. Entre os seus redactores estaban Carlos Adr\u00e1n Botana e Jes\u00fas Fern\u00e1ndez Su\u00e1rez. Publicou artigos de dereito penal, historia ou relixi\u00f3n, ademais de follet\u00edns como as novelas \"A tecedeira de Bonaval\" e \"O castelo de Pambre\", de Antonio L\u00f3pez Ferreiro. Foi substitu\u00edda en novembro de 1895 por \"El Pensamiento Gallego\". En 1898 apareceu \"El Pensamiento de Galicia\" como continuador dos dous anteriores."}
{"id": "201915", "revid": "22570", "url": "https://gl.wikipedia.org/wiki?curid=201915", "title": "A Abelosa, Morgad\u00e1ns, Gondomar", "text": "A Abelosa \u00e9 un lugar da parroquia de Morgad\u00e1ns no concello pontevedr\u00e9s de Gondomar na comarca de Vigo. Ti\u00f1a 46 habitantes no ano 2010 segundo datos do Instituto Galego de Estat\u00edstica, dos cales 22 eran homes e 24 mulleres."}
{"id": "201917", "revid": "54488", "url": "https://gl.wikipedia.org/wiki?curid=201917", "title": "Baralla, Morgad\u00e1ns, Gondomar", "text": "Baralla \u00e9 un lugar da parroquia de Morgad\u00e1ns no concello pontevedr\u00e9s de Gondomar na comarca de Vigo. Ti\u00f1a 11 habitantes no ano 2010 segundo datos do Instituto Galego de Estat\u00edstica, dos cales 7 eran homes e 4 mulleres."}
{"id": "201918", "revid": "22570", "url": "https://gl.wikipedia.org/wiki?curid=201918", "title": "A Batizosa, Morgad\u00e1ns, Gondomar", "text": "A Batizosa \u00e9 un lugar da parroquia de Morgad\u00e1ns no concello pontevedr\u00e9s de Gondomar na comarca de Vigo. Ti\u00f1a 54 habitantes no ano 2010 segundo datos do Instituto Galego de Estat\u00edstica, dos cales 26 eran homes e 28 mulleres."}
{"id": "201919", "revid": "22570", "url": "https://gl.wikipedia.org/wiki?curid=201919", "title": "O Cami\u00f1o Branco, Morgad\u00e1ns, Gondomar", "text": "O Cami\u00f1o Branco \u00e9 un lugar da parroquia de Morgad\u00e1ns no concello pontevedr\u00e9s de Gondomar na comarca de Vigo. Ti\u00f1a 22 habitantes no ano 2010 segundo datos do Instituto Galego de Estat\u00edstica, dos cales 9 eran homes e 13 mulleres."}
{"id": "201920", "revid": "22570", "url": "https://gl.wikipedia.org/wiki?curid=201920", "title": "O Carball\u00e1s, Morgad\u00e1ns, Gondomar", "text": "O Carball\u00e1s \u00e9 un lugar da parroquia de Morgad\u00e1ns no concello pontevedr\u00e9s de Gondomar na comarca de Vigo. Ti\u00f1a 22 habitantes no ano 2010 segundo datos do Instituto Galego de Estat\u00edstica, dos cales 13 eran homes e 9 mulleres."}
{"id": "201921", "revid": "85894", "url": "https://gl.wikipedia.org/wiki?curid=201921", "title": "A Carballeira, Morgad\u00e1ns, Gondomar", "text": "A Carballeira \u00e9 un lugar da parroquia de Morgad\u00e1ns no concello pontevedr\u00e9s de Gondomar na comarca de Vigo. Ti\u00f1a 7 habitantes no ano 2010 segundo datos do Instituto Galego de Estat\u00edstica, dos cales 4 eran homes e 3 mulleres."}
{"id": "201922", "revid": "85894", "url": "https://gl.wikipedia.org/wiki?curid=201922", "title": "As Entrevi\u00f1as, Morgad\u00e1ns, Gondomar", "text": "As Entrevi\u00f1as \u00e9 un lugar da parroquia de Morgad\u00e1ns no concello pontevedr\u00e9s de Gondomar na comarca de Vigo. Segundo o Instituto Galego de Estat\u00edstica en 2010 ti\u00f1a 17 habitantes (nove homes e oito mulleres)."}
{"id": "201923", "revid": "85894", "url": "https://gl.wikipedia.org/wiki?curid=201923", "title": "Ervill\u00e1s, Morgad\u00e1ns, Gondomar", "text": "Ervill\u00e1s \u00e9 un lugar da parroquia de Morgad\u00e1ns no concello pontevedr\u00e9s de Gondomar na comarca de Vigo. Segundo o Instituto Galego de Estat\u00edstica en 2010 ti\u00f1a 25 habitantes (12 homes e 13 mulleres)."}
{"id": "201924", "revid": "85894", "url": "https://gl.wikipedia.org/wiki?curid=201924", "title": "Gonda, Morgad\u00e1ns, Gondomar", "text": "Gonda \u00e9 un lugar da parroquia de Morgad\u00e1ns no concello pontevedr\u00e9s de Gondomar na comarca de Vigo. Segundo o Instituto Galego de Estat\u00edstica en 2010 ti\u00f1a 63 habitantes (30 homes e 33 mulleres)."}
{"id": "201925", "revid": "85894", "url": "https://gl.wikipedia.org/wiki?curid=201925", "title": "Guillufe, Morgad\u00e1ns, Gondomar", "text": "Guillufe \u00e9 un lugar da parroquia de Morgad\u00e1ns no concello pontevedr\u00e9s de Gondomar na comarca de Vigo. Segundo o Instituto Galego de Estat\u00edstica en 2010 ti\u00f1a 68 habitantes (35 homes e 33 mulleres)."}
{"id": "201926", "revid": "85894", "url": "https://gl.wikipedia.org/wiki?curid=201926", "title": "Gulfar, Morgad\u00e1ns, Gondomar", "text": "Gulfar \u00e9 un lugar da parroquia de Morgad\u00e1ns no concello pontevedr\u00e9s de Gondomar na comarca de Vigo. Ti\u00f1a 47 habitantes no ano 2010 segundo datos do Instituto Galego de Estat\u00edstica, dos cales 21 eran homes e 26 mulleres."}
{"id": "201927", "revid": "54488", "url": "https://gl.wikipedia.org/wiki?curid=201927", "title": "O Lago, Morgad\u00e1ns, Gondomar", "text": "O Lago \u00e9 un lugar da parroquia de Morgad\u00e1ns no concello pontevedr\u00e9s de Gondomar na comarca de Vigo. Ti\u00f1a 59 habitantes no ano 2010 segundo datos do Instituto Galego de Estat\u00edstica, dos cales 27 eran homes e 32 mulleres."}
{"id": "201928", "revid": "22570", "url": "https://gl.wikipedia.org/wiki?curid=201928", "title": "Murxido, Morgad\u00e1ns, Gondomar", "text": "Murxido \u00e9 un lugar da parroquia de Morgad\u00e1ns no concello pontevedr\u00e9s de Gondomar na comarca de Vigo. Ti\u00f1a 15 habitantes no ano 2010 segundo datos do Instituto Galego de Estat\u00edstica, dos cales 7 eran homes e 8 mulleres."}
{"id": "201929", "revid": "22570", "url": "https://gl.wikipedia.org/wiki?curid=201929", "title": "Os Padr\u00f3ns, Morgad\u00e1ns, Gondomar", "text": "Os Padr\u00f3ns \u00e9 un lugar da parroquia de Morgad\u00e1ns no concello pontevedr\u00e9s de Gondomar na comarca de Vigo. Ti\u00f1a habitantes no ano 2010 segundo datos do Instituto Galego de Estat\u00edstica, dos cales 21 eran homes e 22 mulleres."}
{"id": "201930", "revid": "85894", "url": "https://gl.wikipedia.org/wiki?curid=201930", "title": "A Pedra, Morgad\u00e1ns, Gondomar", "text": "A Pedra \u00e9 un lugar da parroquia de Morgad\u00e1ns no concello pontevedr\u00e9s de Gondomar na comarca de Vigo. Ti\u00f1a 64 habitantes no ano 2010 segundo datos do Instituto Galego de Estat\u00edstica, dos cales 34 eran homes e 30 mulleres."}
{"id": "201931", "revid": "22570", "url": "https://gl.wikipedia.org/wiki?curid=201931", "title": "O Picouso, Morgad\u00e1ns, Gondomar", "text": "O Picouso \u00e9 un lugar da parroquia de Morgad\u00e1ns no concello pontevedr\u00e9s de Gondomar na comarca de Vigo. Ti\u00f1a 63 habitantes no ano 2010 segundo datos do Instituto Galego de Estat\u00edstica, dos cales 32 eran homes e 31 mulleres."}
{"id": "201932", "revid": "54336", "url": "https://gl.wikipedia.org/wiki?curid=201932", "title": "Prado, Morgad\u00e1ns, Gondomar", "text": "Prado, tam\u00e9n San Xos\u00e9 de Prado, \u00e9 un lugar da parroquia de Morgad\u00e1ns no concello pontevedr\u00e9s de Gondomar na comarca de Vigo. Ti\u00f1a 279 habitantes no ano 2010 segundo datos do Instituto Galego de Estat\u00edstica, dos cales 135 eran homes e 144 mulleres.\nDivisi\u00f3n eclesi\u00e1stica.\nPos\u00fae unha capela na honra de San Xos\u00e9, polo que a diocese consid\u00e9rao a un anexo de Santiago de Morgad\u00e1ns. Eclesiasticamente, pertence ao arcipretado de Mi\u00f1or."}
{"id": "201933", "revid": "85894", "url": "https://gl.wikipedia.org/wiki?curid=201933", "title": "San Roque, Morgad\u00e1ns, Gondomar", "text": "San Roque \u00e9 un lugar da parroquia de Morgad\u00e1ns no concello pontevedr\u00e9s de Gondomar na comarca de Vigo. Ti\u00f1a 90 habitantes no ano 2010 segundo datos do Instituto Galego de Estat\u00edstica, dos cales 47 eran homes e 43 mulleres."}
{"id": "201934", "revid": "85894", "url": "https://gl.wikipedia.org/wiki?curid=201934", "title": "Vilas, Morgad\u00e1ns, Gondomar", "text": "Vilas \u00e9 un lugar da parroquia de Morgad\u00e1ns no concello pontevedr\u00e9s de Gondomar na comarca de Vigo. Ti\u00f1a 207 habitantes no ano 2010 segundo datos do Instituto Galego de Estat\u00edstica, dos cales 108 eran homes e 99 mulleres."}
{"id": "201935", "revid": "22570", "url": "https://gl.wikipedia.org/wiki?curid=201935", "title": "Vi\u00f1\u00f3, Morgad\u00e1ns, Gondomar", "text": "Vi\u00f1\u00f3 \u00e9 un lugar da parroquia de Morgad\u00e1ns no concello pontevedr\u00e9s de Gondomar na comarca de Vigo. Ti\u00f1a 51 habitantes no ano 2010 segundo datos do Instituto Galego de Estat\u00edstica, dos cales 23 eran homes e 28 mulleres."}
{"id": "201936", "revid": "85894", "url": "https://gl.wikipedia.org/wiki?curid=201936", "title": "Xende, Morgad\u00e1ns, Gondomar", "text": "Xende \u00e9 un lugar da parroquia de Morgad\u00e1ns no concello pontevedr\u00e9s de Gondomar na comarca de Vigo. Ti\u00f1a 20 habitantes no ano 2010 segundo datos do Instituto Galego de Estat\u00edstica, dos cales 12 eran homes e 8 mulleres."}
{"id": "201938", "revid": "89787", "url": "https://gl.wikipedia.org/wiki?curid=201938", "title": "Pena Surbia", "text": "Pena Surbia \u00e9 unha monta\u00f1a localizada na fronteira entre Ourense (concello de Carballeda de Valdeorras) e Le\u00f3n, nas proximidades do Parque Nacional do Lago de Seabra, cunha altitude de 2116 metros.\nCaracter\u00edsticas.\nAt\u00f3pase nas proximidades de Pena Trevinca (2127 m), altura m\u00e1xima de Galicia."}
{"id": "201940", "revid": "1131", "url": "https://gl.wikipedia.org/wiki?curid=201940", "title": "Pena Negra", "text": "Pena Negra \u00e9 unha \u00e9 unha monta\u00f1a localizada na fronteira entre Ourense e Zamora, nas proximidades do Parque Nacional do Lago de Seabra, cunha altitude de 2.121 metros.\nCaracter\u00edsticas.\nAt\u00f3pase nas proximidades de Pena Trevinca (2.127 m.), altura m\u00e1xima de Galicia."}
{"id": "201942", "revid": "98629", "url": "https://gl.wikipedia.org/wiki?curid=201942", "title": "Toro Rosso STR7", "text": "O Toro Rosso STR7, \u00e1s veces, aparece como TR7, \u00e9 un [[coche de carreiras de [[F\u00f3rmula Un]] dese\u00f1ado por [[Scuderia Toro Rosso|Toro Rosso]] para a tempada de F\u00f3rmula Un de . Ser\u00e1 o s\u00e9timo coche que corra para o equipo, e o terceiro coche que desenvolven desde a introduci\u00f3n das normas de coa prohibici\u00f3n dos equipos cun \"customer car\". O coche ser\u00e1 pilotado por [[Daniel Ricciardo]] e [[Jean-Eric Vergne]] despois que o equipo optara por non renovar os contratos dos antigos pilotos [[Sebastien Buemi]] e [[Jaime Alguersuari]]. Presentouse o 7 de febreiro no primeiro test de inverno da tempada en [[Circu\u00edto Permanente de Xerez|Xerez da Fronteira]].\nResultados completos na F\u00f3rmula Un.\n([[Modelo:Lenda de resultados do piloto de F\u00f3rmula 1|Chave]]) As carreiras en letra grosa indican [[pole position]]; as carreiras en \"cursiva\" indican \"[[volta r\u00e1pida]]\".\nNotas.\n[[Categor\u00eda:Coches de F\u00f3rmula 1]]"}
{"id": "201943", "revid": "23204", "url": "https://gl.wikipedia.org/wiki?curid=201943", "title": "Pena Trevinca Norte", "text": "Pena Trevinca Norte \u00e9 unha monta\u00f1a galega localizada na serra do Eixo, en Ourense, cunha altitude de 2.041 metros. Non debe confundirse con Pena Trevinca (2.127 m.), altura m\u00e1xima de Galicia."}
{"id": "201946", "revid": "23204", "url": "https://gl.wikipedia.org/wiki?curid=201946", "title": "Porto de monta\u00f1a", "text": "Un porto de monta\u00f1a \u00e9 unha ruta ou paso para cruzar unha monta\u00f1a o calquera clase de sistema monta\u00f1oso; o cume do porto \u00e9 o lugar de maior altitude sobre o que pasa dito cami\u00f1o e \u00e1 vez adoita ser o punto m\u00e1is baixo de dito sistema monta\u00f1oso. Os portos de monta\u00f1a caracter\u00edzanse por ter trazados moi sinuosos e pendentes moi pronunciadas ademais da frecuente presenza de neve.\nNos porto de monta\u00f1a o vento adoita encaixar e adoita ser particularmente forte, o que causa un descenso de altitude nas bandas de vexetaci\u00f3n. Por esta causa resultan abundantes en pastos, o que fainos especialmente adecuados para a gander\u00eda, en especial se se practica alg\u00fan modo de trashumancia.\nNo mundo do ciclismo os portos de monta\u00f1a son especialmente importantes. Nas competici\u00f3ns ciclistas, os corredores te\u00f1en que subir estes pasos no menor tempo posible, polo que a lonxitude e pendente son os factores que determinan a dificultade do porto de monta\u00f1a. Nas baixadas alcanzan grandes velocidades, o que dota \u00e1s etapas de monta\u00f1a dunha espectacularidade adicional. Os especialistas en subilos ch\u00e1manse escaladores."}
{"id": "201947", "revid": "98629", "url": "https://gl.wikipedia.org/wiki?curid=201947", "title": "Sauber C31", "text": "O Sauber C31 \u00e9 un coche de carreiras de F\u00f3rmula Un dese\u00f1ado por Sauber para participar na tempada de F\u00f3rmula Un de . O coche ser\u00e1 pilotado por Kamui Kobayashi e Sergio P\u00e9rez. O director t\u00e9cnico James Key anunciou que deixaba o equipo tan s\u00f3 catro d\u00edas antes da presentaci\u00f3n do C-31 en Xerez da Fronteira.\nA diferenza dos coches anteriores tales como o Sauber C29 e, en menor medida, o C30, o C31 loce moitos m\u00e1is patrocinadores no autom\u00f3bil, tales como Telmex, Telcel , Claro, Chelsea FC, Tequila Cuervo, Visitar M\u00e9xico, Oerlikon, Nec e Certina. Moitos dos cales son empresas Mexicanas tra\u00eddas polo piloto titular Sergio P\u00e9rez e piloto de reserva Esteban Guti\u00e9rrez.\nResumo da tempada.\nO C31 logrou o seu primeiro podio, con P\u00e9rez ao volante, no Gran Premio de Malaisia de 2012.\nNo Gran Premio de Espa\u00f1a de 2012, apareceu no coche o logo do Chelsea FC.\nO 10 de xu\u00f1o, P\u00e9rez logrou o seu segundo podio da tempada no Gran Premio do Canad\u00e1 de 2012. Co terceiro posto, mentres que Kobayashi logrou un noveno posto para axudar a Sauber a ascender \u00e1 sexta posici\u00f3n no Campionato de Construtores.\nNo Gran Premio de Alema\u00f1a de 2012 o C31 logrou a s\u00faa mellor cantidade de puntos da tempada, con Kobayashi na quinta posici\u00f3n antes de que unha penalizaci\u00f3n a Vettel o aupara ao cuarto posto, P\u00e9rez quedou sexto, d\u00e1ndolle ao equipo 20 puntos nunha carreira. Esta foi a s\u00faa mellor puntuac\u00edon desde o seu regreso \u00e1 F\u00f3rmula Un como un equipo privado.\nNo Gran Premio de B\u00e9lxica Kobayashi sa\u00edu segundo e P\u00e9rez cuarto (as mellores posici\u00f3ns na grella de sa\u00edda da historia de Sauber). Ao comezo da carreira, Romain Grosjean provocou un espectacular accidente deixando f\u00f3ra da carreira a si mesmo, a P\u00e9rez, ao l\u00edder do campionato, Fernando Alonso e a Lewis Hamilton. O Sauber de Kobayashi tam\u00e9n resultou danado e terminou a carreira en 13\u00aa posici\u00f3n.\nO Gran Premio de Italia resultou ser un gran fin de semana para o equipo Sauber F1 e anotou 20 puntos. P\u00e9rez obtivo o segundo lugar (o seu terceiro podio da tempada), e Kobayashi o noveno. P\u00e9rez fixo unha gran carreira, adiantando a pilotos como Schumacher, R\u00e4ikk\u00f6nen, Rosberg, Massa e Alonso. O equipo Sauber fixo unha grande estratexia co coche de P\u00e9rez, comezando cos pneum\u00e1ticos duros e cambiando a pneum\u00e1ticos de composto medio na volta 30 de 53 (a estratexia oposta aos que comezaron na parte dianteira da grella). Kobayashi sa\u00edu no 8\u00ba lugar e terminou en noveno, anotando dous puntos.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "201948", "revid": "1131", "url": "https://gl.wikipedia.org/wiki?curid=201948", "title": "Porto de Fonte da Cova", "text": "O porto de Fonte da Cova \u00e9 un porto de monta\u00f1a que comunica a comarca de Cabreira (provincia de Le\u00f3n) coa comarca de Valdeorras (provincia de Ourense). Est\u00e1 situado a unha altitude de 1837 m.\nAcceso.\nD\u00faas rutas permiten acceder ao porto. Desde O Barco de Valdeorras t\u00f3mase a estrada N-536 at\u00e9 Sobradelo (8\u00a0km) e de a\u00ed a OU-122 que leva cara ao porto (25\u00a0km). Desde a parte leonesa ch\u00e9gase desde La Ba\u00f1a pola LE-126 (10\u00a0km).\nActividades.\nDesde os anos 1930 este lugar era co\u00f1ecido polos pioneiros do esqu\u00ed en Galicia e aqu\u00ed creouse en 1975 unha pequena estaci\u00f3n de esqu\u00ed (Monta\u00f1as de Trevinca, S.A.) que pechou poucos anos despois; a\u00ednda poden verse restos de dous remontes que chegaron a operar.\nEn 2006 inaugurouse un centro de desenvolvemento rural que comprende un hotel e un bar. Existe nas proximidades un refuxio de monta\u00f1a da Federaci\u00f3n Galega de Monta\u00f1ismo.\nDesde o porto saen rutas de sendeirismo cara a Pena Surbia (2116 m), Pena Trevinca (2127 m), Pena Negra (2121 m), Sextil Alto, Moncalvo ou Pic\u00f3n."}
{"id": "201949", "revid": "1131", "url": "https://gl.wikipedia.org/wiki?curid=201949", "title": "Moncef Marzouki", "text": "Moncef Marzouki, cuxo nome completo \u00e9 Moncef ben Mohamed Bedoui-Marzouki, nado en Grombalia o 7 de xullo de 1945, \u00e9 un pol\u00edtico, escritor e m\u00e9dico tunisiano, presidente de Tunisia desde o 13 de decembro de 2011, tras ser elixido o d\u00eda anterior pola Asemblea Constitu\u00ednte, e at\u00e9 ese momento presidente do partido Congr\u00e8s pour la R\u00e9publique (CPR) dende a s\u00faa fundaci\u00f3n no 2001.\nTraxectoria.\nCursou os seus estudos secundarios no Colexio Sadiki entre 1957 e 1961. Durante a independencia do pa\u00eds, os vaiv\u00e9ns da pol\u00edtica enviaron \u00e1 s\u00faa familia ao exilio en T\u00e1nxer, onde o seu pai, que era partidario de Salah Ben Youssef, inimigo declarado de Habib Burguiba, refuxiouse. Foi en T\u00e1nxer onde rematou os seus estudos secundarios.\nGa\u00f1ador do premio xeral de Bacharelato do ano 1963 desde o Liceo Franc\u00e9s de Tanger, recibiu unha bolsa universitaria para proseguir os seus estudos en Francia, onde se grad\u00faa en medicina pola Universidade de Estrasburgo en 1973, especializ\u00e1ndose en medicina interna, neurolox\u00eda e sa\u00fade p\u00fablica. De 1981 a 2000 exerceu como profesor de medicina comunitaria na Universidade de Sousse de Tunes.\nAo seu regreso a Tunisia no 1979, comezou o seu compromiso en favor dos dereitos humanos a partir de 1980, ao entrar na Liga tunisiana dos dereitos humanos. \u00c9 elixido en 1985 durante o terceiro congreso membro do seu comit\u00e9 directivo e m\u00e1is tarde, en 1987, como vicepresidente de formaci\u00f3n p\u00fablica e formaci\u00f3n de militantes. No 1989 \u00e9 elixido por unanimidade como presidente da liga.\nCon todo, o 14 de xu\u00f1o de 1992, a organizaci\u00f3n disolveuse debido \u00e1 s\u00faa oposici\u00f3n a unha nova lei de asociaci\u00f3ns. Marzouki crea ent\u00f3n, en 1993, o \"Conseil national pour les libert\u00e9s en Tunisie\" (Consello nacional para as liberdades en Tunisia), que \u00e9 declarada ilegal. A liga \u00e9 novamente legalizada en marzo de 1993, pero debido a distintas presi\u00f3ns, Marzouki anuncia despois do congreso de febreiro de 1994, a s\u00faa decisi\u00f3n de non optar a ning\u00fan cargo no seo da organizaci\u00f3n e critica os compromisos co r\u00e9xime.\nEn novembro de 2021, Moncef Marzouki foi obxecto dunha orde de detenci\u00f3n internacional por p\u00f3r en perigo a seguridade do Estado.\nCarreira pol\u00edtica.\nOpositor ao r\u00e9xime de Ben Ali.\nDecidiu presentar a s\u00faa candidatura \u00e1s elecci\u00f3ns presidenciais de 1994. Con todo, non consegue reunir o n\u00famero de firmas necesarias para poder participar nas mesmas e ser\u00e1 mesmo encadeado e retirado o seu pasaporte.\nDe 1989 a 1997 \u00e9 as\u00ed mesmo membro do comit\u00e9 director da Organizaci\u00f3n \u00e1rabe dos dereitos humanos con base no Cairo e membro activo da secci\u00f3n tunisiana de Amnist\u00eda Internacional. \u00c9 designado presidente da comisi\u00f3n \u00e1rabe dos dereitos humanos entre 1996 e 2000, e portavoz do \"Conseil national pour les libert\u00e9s en Tunisie\" (Consello nacional para as liberdades en Tunisia), posto que exerceu desde o 10 de decembro de 1998 at\u00e9 o 16 de febreiro de 2001.\nPreside desde o 25 de xullo de 2001 o Congr\u00e8s pour a R\u00e9publique, partido que fundou e que non foi reco\u00f1ecido polas autoridades tunisianas at\u00e9 a Revoluci\u00f3n tunisiana. Defende o estado de dereito, as liberdades fundamentais e a igualdade de sexos, denunciando a miseria social e a desigualdade rexional. De ideas esquerdistas, iniciou en 2003 un achegamento co Partido do Renacemento, movemento que el cualifica de \u00abconservador cunha connotaci\u00f3n relixiosa\u00bb, coa firma da Declaraci\u00f3n de Tunisia.\nO 17 de xaneiro de 2011 anunciou a s\u00faa candidatura \u00e1s presidenciais, despois de que o deposto presidente Ben Ali fux\u00edsese. Marzouki regresou do seu exilio ao d\u00eda seguinte. O 8 de marzo anunciouse a legalizaci\u00f3n do seu partido.\nNas elecci\u00f3ns da Asemblea constitu\u00ednte do 23 de outubro de 2011, primeira elecci\u00f3ns ceibes desde a independencia do pa\u00eds, o seu partido obt\u00e9n o segundo posto en n\u00famero de escanos, detr\u00e1s do partido islamita Ennahda. Durante a campa\u00f1a, reafirmou a identidade ar\u00e1bigo-musulm\u00e1 do pa\u00eds, acusando os seus adversarios de ser \"a vella esquerda franc\u00f3fona, totalmente desconectada dos verdadeiros problemas do pa\u00eds\"\nPresidencia da Rep\u00fablica.\nO 22 de novembro de 2011 an\u00fanciase a s\u00faa candidatura \u00e1 presidencia, dentro do marco do acordo tripartito entre o Partido do renacemento, o \"Forum d\u00e9mocratique pour le travail et les libert\u00e9s\" (Ettakatol) e o CPR. \u00c9 elixido o d\u00eda 12 con 153 votos a favor, tres en contra, d\u00faas abstenci\u00f3ns e 44 votos en branco, sucedendo as\u00ed a Fouad Mebazaa, que exerc\u00eda interinamente. Toma as s\u00faas funci\u00f3ns ao d\u00eda seguinte, despois dunha cerimonia oficial no palacio presidencial de Cartago, onde foi recibido polo presidente sa\u00ednte. Dimitiu o mesmo d\u00eda da presidencia do seu partido, conforme \u00e1 lei provisonal dos poderes p\u00fablicos, e cedeu a presidencia do mesmo a Abderraouf Ayadi.\nPublicaci\u00f3ns.\nEscritor biling\u00fce, publicou dezaseis libros en \u00e1rabe e catro en franc\u00e9s, tratando sobre medicina comunitaria, de \u00e9tica m\u00e9dica, dos dereitos humanos e do problema da democratizaci\u00f3n nos pa\u00edses \u00e1rabigo-musulm\u00e1ns."}
{"id": "201952", "revid": "22570", "url": "https://gl.wikipedia.org/wiki?curid=201952", "title": "Pecado", "text": "Pecado \u00e9, en diversas relixi\u00f3ns, unha ofensa contra a divindade que vai contra a orde das cousas por ela establecida.\nPor extensi\u00f3n, pode aplicarse tam\u00e9n a calquera cousa que se aparta do recto e xusto. Como tal, as\u00ed dise que \"\u00e9 un pecado\" estragar a comida.\nCaracter\u00edsticas.\nXuda\u00edsmo.\nNo xuda\u00edsmo identif\u00edcase cunha traiz\u00f3n \u00e1 Alianza entre o pobo de Israel e Yav\u00e9, cando este, tras liberar a aquel da escravitude de Exipto, dita a Mois\u00e9s a Tor\u00e1 ou Lei condensada no dec\u00e1logo promet\u00e9ndolle felicidade e prosperidade. Nesa mesma relixi\u00f3n, a tradici\u00f3n prof\u00e9tica identifica o pecado como a infidelidade \u00e1 Alianza asimil\u00e1ndoa a unha relaci\u00f3n nupcial onde Deus \u00e9 o amante, fiel e celoso Esposo, e Israel, ao oprimir ao pobre, o orfo, o estranxeiro e a vi\u00fava e caer na idolatr\u00eda, \u00e9 a Esposa ad\u00faltera.\nCristianismo.\nNa Igrexa Cat\u00f3lica o pecado \u00e9 un acto, intenci\u00f3n ou actitude libre do ser humano que sup\u00f3n faltar ao amor para con Deus e para co pr\u00f3ximo, a causa dun apego perverso a certos bens. Fire a natureza do home, imaxe de Deus e chamado ao Amor, e atenta contra a solidariedade humana. A ra\u00edz do pecado est\u00e1 no coraz\u00f3n do home cuxa natureza ca\u00edda est\u00e1 ferida polo pecado orixinal que limita e atenaza o amor que reside nel e que \u00e9 o principio das obras boas.\nA Igrexa cat\u00f3lica distingue dous tipos de pecado: o pecado mortal que destr\u00fae o amor no coraz\u00f3n do home por unha infracci\u00f3n grave con plena conciencia e deliberado consentimento contra a orde querida por Deus, que \u00e9 Amor. E o pecado venial que fire e debilita o amor pero deix\u00e1ndoo subsistir. O pecado mortal \u00e9 unha posibilidade radical e dram\u00e1tica da liberdade do home.\nNa Igrexa Ortodoxa enfat\u00edzase a identificaci\u00f3n do pecado cunha enfermidade do ser, unha escravitude que lle imposibilita a deificaci\u00f3n que arela a s\u00faa esencia. Para te\u00f3logos ortodoxos como Olivier Cl\u00e9ment ou Pavl Evdokimov, dentro da tradici\u00f3n asc\u00e9tica oriental, o pecado aparece como dislocaci\u00f3n divino-humana e humana, dos homes e entre os homes. Para eles o pecado aliena, separa e illa nunha soidade infernal, envelena as relaci\u00f3ns humanas e ata o mesmo ambiente c\u00f3smico.\nPara o protestantismo \u00e9 o estado existencial por antonomasia do ser humano, incapaz por si mesmo de facer o ben, por estar toda obra boa envolta tam\u00e9n pola concupiscencia. Isto determina a maldade esencial da s\u00faa conduta sempre debedora da soberbia e impregnada do ego\u00edsmo e cuxo poder o home sofre cunha impotencia caracter\u00edstica. Te\u00f3logos luteranos como Eberhard J\u00fcngel afirman que o pecado non se d\u00e1 a co\u00f1ecer por si mesmo. Lonxe diso busca impedir a s\u00faa identificaci\u00f3n e co\u00f1ecemento. Cando o pecado acontece, seduce xa tam\u00e9n ao home para que viva unha existencia como se o pecado non existise. O propio Marti\u00f1o Lutero afirma \"natura peccati est non velle esse peccatum\". Segundo S\u00f6ren Kierkegaard \"ning\u00fan home, polas s\u00faas propias capacidades e por si mesmo, \u00e9 quen de enunciar o que \u00e9 o pecado, e non o \u00e9 precisamente porque est\u00e1 en pecado\". Nesta mesma li\u00f1a, Karl Barth entende que \"o co\u00f1ecemento de que o home \u00e9 pecador, f\u00e1ltalle precisamente porque \u00e9 pecador\". En Xes\u00fas de Nazaret, Deus salva gratuitamente ao home da escravitude do pecado e o rescata da morte eterna.\nAs primeiras listas de pecados na literatura cristi\u00e1 figuran nas cartas de Paulo de Tarso que mencionan a idolatr\u00eda, os odios, as rencillas, as disensi\u00f3ns, as divisi\u00f3ns, os celos, as orx\u00edas, a fornicaci\u00f3n, as discordias, a mentira, a murmuraci\u00f3n, a avaricia...\nPara Gregorio Magno a ra\u00edz de todo pecado concreto est\u00e1 na soberbia, que \u00e9 o pecado demon\u00edaco e do que derivan o resto dos pecados capitais: envexa, avaricia, xenreira, tristura, luxuria, gula.\nPara os Pais da Igrexa os pecados provocan situaci\u00f3ns sociais de inxustiza e desigualdade contrarias \u00e1 bondade divina. Salvo o que se denomina blasfemia contra o Esp\u00edrito Santo, o pecado non sup\u00f3n un l\u00edmite para a misericordia de Deus. Xa para Paulo de Tarso, \"onde abondou o pecado sobreabundou a graza,\" e na liturxia das Igrexas procl\u00e1mase: \"Oh! feliz culpa, que mereceu tan grande redentor.\"\nIslam.\nPara o islam pecado \u00e9 todo o que atenta contra a concepci\u00f3n de Deus (\"tawhid\") como o \u00danico e o Principal, Aquel de quen procede todo. Isto \u00e9 o que expresa o primeiro dos Cinco Piares do islam co\u00f1ecido como \"Sahadah\". A violaci\u00f3n do principio do tawhid equivale a cometer \"shirk\": \"asociaci\u00f3n\". A forma m\u00e1is groseira de \"asociaci\u00f3n\" \u00e9 a idolatr\u00eda, ou crer que Deus non \u00e9 un. Existen formas sut\u00eds de \"shirk\" como a preocupaci\u00f3n polas riquezas ou a arrogancia. No Cor\u00e1n existen dous nomes de Deus que salientan sobre os demais: \"al-Rahman\" (o \"Compasivo\") e \"al-Rahim\" (o \"Misericordioso\"), que expresan cualidades que han de ser imitadas polos seres humanos. O Cor\u00e1n di que Deus ordenou aos anxos venerar a Ad\u00e1n (II:32), por iso atentar contra un home \u00e9 atentar contra todos os homes e ofender a Deus (V:35). Deus \u00e9 amigo do home, por iso out\u00f3rgalle unha dignidade que lle permite defenderse pero sen excederse. Non facelo \u00e9 faltar a amizade con Deus e excederse tam\u00e9n. O infiel \u00e9 o ingrato, o que cae no \"ghaflah\" ou esquecemento da orixe divina, da omnipotencia e misericordia de Deus.\nA \u00e9tica musulm\u00e1 e o seu concepto de pecado est\u00e1 entretecida profundamente coa tarefa pol\u00edtica de fundar unha sociedade (\"umma\") boa e xusta baixo a gu\u00eda de Deus. No Cor\u00e1n reg\u00falanse as normas e condici\u00f3ns para conseguilo (\"xaria\" ou lei isl\u00e1mica), entre o que salienta o deber da esmola, outro dos Piares do islam, que sup\u00f3n compartir os bens cos necesitados e practicar a hospitalidade. A fidelidade a Deus esixe de cada crente a \"xihad\", que \u00e9 a loita contra todo o pecaminoso que se op\u00f3n \u00e1 vontade de Deus, quer no interior do home, quer na s\u00faa dimensi\u00f3n social e pol\u00edtica.\nO pecado non condena ao home de xeito irrevogable;"}
{"id": "201953", "revid": "4817", "url": "https://gl.wikipedia.org/wiki?curid=201953", "title": "Solwind", "text": "Solwind, tam\u00e9n co\u00f1ecido como P-78, foi un sat\u00e9lite artificial da NASA lanzado o 24 de febreiro de 1979 mediante un foguete Atlas F OIS desde a base Vandenberg da Forza A\u00e9rea.\nCaracter\u00edsticas.\nSolwind adicouse \u00e1 observaci\u00f3n e estudo do Sol. O seu eixo de rotaci\u00f3n era perpendicular tanto \u00f3 seu plano orbital como \u00e1 li\u00f1a Terra-Sol.\nSolwind foi destru\u00eddo durante unha proba por un m\u00edsil ASM-135 ASAT.\nInstrumentos.\nSolwind levaba a bordo varios instrumentos:"}
{"id": "201954", "revid": "4817", "url": "https://gl.wikipedia.org/wiki?curid=201954", "title": "P78-1", "text": ""}
{"id": "201961", "revid": "85894", "url": "https://gl.wikipedia.org/wiki?curid=201961", "title": "Pedro Sanjurjo", "text": "Pedro Sanjurjo P\u00e9rez, nado en Ourense o 14 de febreiro de 1812 e finado na Coru\u00f1a en 1879, foi un xurista e pol\u00edtico galego, conde de Torre Penela.\nTraxectoria.\nFoi xu\u00edz de Lugo (1836), oidor da Real Audiencia de La Habana (1849) e maxistrado decano da Audiencia de Manila (1869). Membro do Partido Moderado, foi deputado en Cortes por Ourense (1839-1841, 1844-1846) e polo distrito de Bande (1850-1854, 1857-1858, 1863-1865). Foi nomeado alcalde da Coru\u00f1a polo Gobernador civil en xaneiro de 1875.\nVida persoal.\nEra irm\u00e1n do tam\u00e9n deputado Manuel Sanjurjo P\u00e9rez. Casou con Clotilde Fl\u00f3rez de Losada Quiroga, e foi pai de Mar\u00eda de la Asunci\u00f3n (casada con Eduardo de Torres Taboada), Clotilde (casada con Antonio del Moral L\u00f3pez) e o maxistrado e depudato Pedro Sanjurjo Fl\u00f3rez, casado con Pilar Argud\u00edn."}
{"id": "201963", "revid": "89787", "url": "https://gl.wikipedia.org/wiki?curid=201963", "title": "In the Court of the Crimson King", "text": "In the Court of the Crimson King foi o \u00e1lbum de estrea da banda de rock progresivo brit\u00e1nica King Crimson, editado o 10 de outubro de 1969. O disco acadou o n\u00famero 5 nas lista brit\u00e1nicas, e foi certificado ouro nos Estados Unidos.\nO \u00e1lbum \u00e9 considerado como un dos mellores do x\u00e9nero do rock progresivo, onde King Crimson se desfai das bases de blues do rock e mestura jazz e elementos sinf\u00f3nicos cl\u00e1sicos. No seu libro de 1997 \"Rocking the Classics\", o cr\u00edtico e music\u00f3logo Edward Macan destacou que \"In the Court of the Crimson King\" \"pode ser o \u00e1lbum de rock progresivo m\u00e1is influente xamais editado\". Pete Townshend de The Who falou do disco como \"unha obra mestra extraordinaria\". Na edici\u00f3n especial das revistas \"Q\" e \"Mojo\" \"Pink Floyd &amp; The Story of Prog Rock\", o \u00e1lbum foi situado no n\u00famero 4 da s\u00faa lista \"40 Cosmic Rock Albums\". O traballo foi inclu\u00eddo na lista da revista \"Classic Rock\" \"50 Albums That Built Prog Rock\".\nO \u00e1lbum foi remasterizado e reeditado en vinilo e CD varias veces durante os 80 e os 90. Todas esas versi\u00f3ns estaban baseadas en copias de varias xeraci\u00f3ns das cintas orixinais. A primeira xeraci\u00f3n da orixinal pens\u00e1base desaparecida, pero foi localizada nun almac\u00e9n no ano 2003. Isto permitiu a realizaci\u00f3n de versi\u00f3ns melloradas en CD.\nNovamente, en novembro do 2010 o \u00e1lbum foi reeditado tanto en vinilo como en CD con aprobaci\u00f3n de Robert Fripp. A remasterizaci\u00f3n foi realizada por Steven Wilson, da banda Porcupine Tree.\nListaxe de canci\u00f3ns.\nRe-edici\u00f3n do 40 aniversario.\nEsta edici\u00f3n ven en 3 formatos distintos:"}
{"id": "201965", "revid": "27249", "url": "https://gl.wikipedia.org/wiki?curid=201965", "title": "Prefecturas de Grecia", "text": "As prefecturas, tam\u00e9n denominadas nomos (en grego \u03bd\u03bf\u03bc\u03cc\u03c2, \"nom\u00f3s\"; pl. \u03bd\u03bf\u03bc\u03bf\u03af, \"nomo\u00ed\"), foron a principal divisi\u00f3n administrativa de Grecia entre 1833 e 1836, e de novo entre 1845 e 2010, cando foron abolidas polo plan Cal\u00edcrates e substitu\u00eddas polas unidades perif\u00e9ricas.\nSon denominadas \"departamentos\" segundo a norma e o Grupo de expertos en nomes xeogr\u00e1ficos das Naci\u00f3ns Unidas.\nAs prefecturas eran a divisi\u00f3n administrativa de segundo grao do goberno local e estaban agrupadas en 13 periferias ou (antes de 1987) 10 departamentos xeogr\u00e1ficos, e \u00e1 s\u00faa vez divididas en provincias, municipios e comunidades.\nConvert\u00e9ronse en entes aut\u00f3nomos en 1994, cando tiveron lugar as primeiras elecci\u00f3ns prefecturais. Anteriormente, os prefectos eran nomeados polo Goberno. En 2010 o seu n\u00famero era de 51 e, ao comprender a prefectura de Atenas m\u00e1is dun terzo da poboaci\u00f3n do pa\u00eds, subdividiuse en catro \"divisi\u00f3ns prefecturais\" (en grego \u03bd\u03bf\u03bc\u03b1\u03c1\u03c7\u03af\u03b1 \"nomarqu\u00eda\", pl. \u03bd\u03bf\u03bc\u03b1\u03c1\u03c7\u03af\u03b5\u03c2 \"nomarqu\u00edes\"). Ademais, cre\u00e1ronse tres \"superprefecturas\" (en grego \u03c5\u03c0\u03b5\u03c1\u03bd\u03bf\u03bc\u03b1\u03c1\u03c7\u03af\u03b1, \"hipernomarqu\u00eda; pl. \u03c5\u03c0\u03b5\u03c1\u03bd\u03bf\u03bc\u03b1\u03c1\u03c7\u03af\u03b5\u03c2 \"hipernomarqu\u00edes\") que controlaban d\u00faas ou m\u00e1is prefecturas.\nCoa entrada en vigor do plan Cal\u00edcrates o 1 de xaneiro de 2011, as prefecturas abol\u00edronse. Moitas, especialmente as do continente, mantiveron a mesma extensi\u00f3n ao seren convertidas en unidades perif\u00e9ricas (en grego \u03c0\u03b5\u03c1\u03b9\u03c6\u03b5\u03c1\u03b5\u03b9\u03b1\u03ba\u03ae \u03b5\u03bd\u03cc\u03c4\u03b7\u03c4\u03b1, \"perifereiak\u00e9 en\u00f3teta\"; pl. \u03c0\u03b5\u03c1\u03b9\u03c6\u03b5\u03c1\u03b5\u03b9\u03b1\u03ba\u03ad\u03c2 \u03b5\u03bd\u03cc\u03c4\u03b7\u03c4\u03b5\u03c2 \"perifereiak\u00e9s en\u00f3tetes\"), e mantiv\u00e9ronse dentro das mesmas periferias, \u00e1s que se traspasaron boa parte dos poderes das antigas prefecturas.\nPrefecturas existentes no momento da s\u00faa abolici\u00f3n.\nA periferia de \u00c1tica comprend\u00eda as seguintes prefecturas:"}
{"id": "201966", "revid": "6279", "url": "https://gl.wikipedia.org/wiki?curid=201966", "title": "Nomo (hom\u00f3nimos)", "text": "O termo nomo, derivado do grego antigo \u03bd\u03cc\u03bc\u03bf\u03c2, \"n\u00f3mos\" (en plural \u03bd\u03cc\u03bc\u03bf\u03b9 \"n\u00f3moi\"), \u00e9 a palabra grega para lei. Pode referirse a:"}
{"id": "201969", "revid": "5863", "url": "https://gl.wikipedia.org/wiki?curid=201969", "title": "Patagullo", "text": ""}
{"id": "201970", "revid": "5312", "url": "https://gl.wikipedia.org/wiki?curid=201970", "title": "Cambota", "text": "Unha cambota \u00e9 un elemento construtivo de forma piramidal ou de camp\u00e1 invertida que se pon encima das coci\u00f1as co obxecto de dirixir o fume e os gases cara \u00e1 cheminea, a xeito de funil.\nTradicionalmente estaban feitas de pedra ou de ladrillos, pero actualmente son moi habituais as met\u00e1licas con extracci\u00f3n forzada el\u00e9ctrica. \u00c9 un electrodom\u00e9stico m\u00e1is dos que se poden atopar nas coci\u00f1as modernas.\nMateriais en que se fabrican.\nAs cambotas poden ser feitas dunha variedade de materiais, tales como:"}
{"id": "201971", "revid": "22570", "url": "https://gl.wikipedia.org/wiki?curid=201971", "title": "Funil", "text": "Un funil ou embude \u00e9 un obxecto usado para transferencias de l\u00edquido dun recipiente para outro.\nPode tam\u00e9n ser usado para filtraci\u00f3ns en laboratorio, isto \u00e9, na separaci\u00f3n das fases de mesturas heterox\u00e9neas, cando se usa cun papel de filtro.\nExisten fun\u00eds de varios materiais, mais en laboratorio \u00e9 usual utilizar fun\u00eds de vidro."}
{"id": "201972", "revid": "89787", "url": "https://gl.wikipedia.org/wiki?curid=201972", "title": "Joseph Schumpeter", "text": "Joseph Alois Schumpeter, nado en Trest (Moravia) o 8 de febreiro de 1883 e finado en Taconic (Estados Unidos de Am\u00e9rica) o 8 de xaneiro de 1950, foi un economista austro-estadounidense, ministro de Finanzas en Austria entre 1919 e 1920.\nTraxectoria.\nNaceu en Triesch (Moravia, na actualidade pertencente \u00e1 Rep\u00fablica Checa) e estudou na Universidade de Viena. Foi pupilo de Friedrich von Wieser. Ensinou Econom\u00eda durante varios anos nas universidades de Viena, Czernowitz (actual Chernovtsi, Ucra\u00edna), Graz e Bonn a partir de 1909. Foi profesor da Universidade Harvard dende 1932.\nPensamento.\nDestacou polas s\u00faas investigaci\u00f3ns sobre o ciclo econ\u00f3mico e polas s\u00faas teor\u00edas sobre a importancia vital do empresario, o seu papel na innovaci\u00f3n que determinan o aumento e a diminuci\u00f3n da prosperidade. Popularizou o concepto de destruci\u00f3n creativa como forma de describir o proceso de transformaci\u00f3n que acompa\u00f1a \u00e1s innovaci\u00f3ns. Predeciu a desintegraci\u00f3n sociopol\u00edtica do capitalismo, que, segundo el, se destruir\u00eda debido ao seu propio \u00e9xito. As s\u00faas principais obras son: \"Teor\u00eda do desenvolvemento econ\u00f3mico\" (1912), \"Os ciclos econ\u00f3micos\" (1939), \"Capitalismo, socialismo e democracia\" (1942) e \"A historia da an\u00e1lise econ\u00f3mica\" (p\u00f3stuma, 1954).\nA principal achega de Schumpeter \u00e9 a concepci\u00f3n c\u00edclica e irregular do crecemento econ\u00f3mico, desenvolvida en 1911 no seu \"Theory of Economic Development\" ('Teor\u00eda do crecemento econ\u00f3mico') mentres daba clases en Czernowitz (actual Chernivtsi, en Ucra\u00edna). Nela recolle a s\u00faa teor\u00eda do \u201c\"esp\u00edrito emprendedor\"\u201d (\"Unternehmergeist\"), derivada dos empresarios, que crean innovaci\u00f3ns t\u00e9cnicas e financeiras nun medio competitivo no que deben asumir continuos riscos e beneficios que non sempre se mante\u00f1en. Todos estes elementos interve\u00f1en no crecemento econ\u00f3mico irregular.\nDespois de ser Ministro de Econom\u00eda de Austria logo da primeira guerra mundial, cesado, e de dirixir o Banco Biederman, pasou a ocupar varias c\u00e1tedras universitarias, entre as que est\u00e1 Harvard. Neste \u00faltimo per\u00edodo de docencia completou tres libros m\u00e1is: \"Business Cycles\" (1939), \"Capitalism, Socialism and Democracy\" (1942) \u2013onde prediciu a ca\u00edda do capitalismo a mans dos intelectuais\u2013 e a s\u00faa \"History of Economic Analysis\" (1954). Nos dous primeiros centrouse na s\u00faa teor\u00eda do \u201c\"esp\u00edrito emprendedor\"\u201d, desenvolv\u00e9ndoa nun \u00e1mbito m\u00e1is global e integr\u00e1ndoa nunha teor\u00eda c\u00edclica dos negocios, e outra sobre a evoluci\u00f3n socioecon\u00f3mica.\nAs\u00ed, afirma que no sistema capitalista, o ordenamento econ\u00f3mico est\u00e1 establecido da seguinte forma:\nSegundo estas teses o sistema capitalista ser\u00eda estable por si mesmo, perdurando indefinidamente, como unha mentalidade determinada da sociedade e do seu modo de vida. As\u00ed mesmo determinou que este proceso psicol\u00f3xico ver\u00edase alterado como consecuencia da actitude moderna ante a vida familiar, herdanzas, impostos... As\u00ed, para Schumpeter o capitalismo \u00e9 unha \u201cracionalizaci\u00f3n\u201d das mentes, a partir da Idade Media e as s\u00faas instituci\u00f3ns: a Igrexa, o castelo do se\u00f1or feudal, a comunidade da aldea e os procesos comunitarios de produci\u00f3n, que repet\u00edan as secuencias de produci\u00f3n ano a ano. A sociedade viv\u00eda nun ambiente \u201cestable\u201d de produci\u00f3n, pertencendo o seu traballo \u00e1 Igrexa ou ao se\u00f1or feudal.\nLonxe da independencia e necesidade de competitividade que posteriormente se asentaron, ao que se lle unen os \u201cbooms\u201d e depresi\u00f3ns. Estes recordan o feito do ciclo econ\u00f3mico, que destr\u00fae todo estado de equilibrio que puidera ter establecido por si mesmo. Este ciclo econ\u00f3mico non poder\u00eda ser atribu\u00eddo a medios ex\u00f3xenos, como per\u00edodos de fame, guerras... pero que, polo contrario, son necesarios para a evoluci\u00f3n do propio ciclo. As\u00ed e todo, do mesmo xeito que cada \u201cboom\u201d destr\u00fae o equilibrio, cada depresi\u00f3n tende a establecer un novo. No obstante, para Schumpeter a estabilidade econ\u00f3mica non implica nin as garant\u00edas do sistema pol\u00edtico nin a estabilidade social, polo que unha situaci\u00f3n economicamente estable pode darse nun marco politicamente inestable.\nSchumpeter atrib\u00fae a orixe do capitalismo a unha evoluci\u00f3n gradual da sociedade medieval \u2014onde os excedentes produtivos das case autosuficientes comunidades campesi\u00f1as pertenc\u00edan \u00e1 igrexa e ao se\u00f1or feudal\u2014 cara a unha concepci\u00f3n m\u00e1is racional do mundo circundante e das instituci\u00f3ns pol\u00edticas. Diferenciou entre progreso econ\u00f3mico, estabilidade pol\u00edtica e progreso social. Augurou a decadencia do capitalismo \u2014por raz\u00f3ns moi diferentes \u00e1s de Marx\u2014 v\u00edtima do seu esclerosamento interno e do crecente rexeitamento dos intelectuais (cuxa influencia probablemente sobreestimou), e da crecente inxerencia do Estado na planificaci\u00f3n econ\u00f3mica. Non era partidario da intervenci\u00f3n estatal nos mercados, sen\u00f3n da libre concorrencia. Consideraba ao capitalismo o mellor sistema para o progreso econ\u00f3mico, pero non atopou nin propuxo a maneira de evitar o seu colapso, inevitable na opini\u00f3n de Schumpeter.\nRecentemente, Robert Jessop, profesor da Universidade de Lancaster Reino Unido, no seu libro, \"O futuro do Estado capitalista\", define os futuros Estados como 'Estados competitivos schumpeterianos'."}
{"id": "201973", "revid": "1888", "url": "https://gl.wikipedia.org/wiki?curid=201973", "title": "Joseph Alois Schumpeter", "text": ""}
{"id": "201974", "revid": "98629", "url": "https://gl.wikipedia.org/wiki?curid=201974", "title": "Tron", "text": "Tron \u00e9 un filme estadounidense dirixido por Steven Lisberger que se estreou en 1982.\nSinopse.\nUn hacker inform\u00e1tico \u00e9 dividido en mol\u00e9culas e transportado \u00e1s entra\u00f1as dun ordenador no que un malvado programa controla t\u00f3dolos aspectos do mundo virtual."}
{"id": "201975", "revid": "56817", "url": "https://gl.wikipedia.org/wiki?curid=201975", "title": "Funil de B\u00fcchner", "text": "O funil de B\u00fcchner \u00e9 un aparello de laboratorio que consiste nun funil feito de vidro ou porcelana e con varios orificios, como unha peneira. \u00c9 usado xunto co Kitasato en filtraci\u00f3ns ao baleiro."}
{"id": "201976", "revid": "98629", "url": "https://gl.wikipedia.org/wiki?curid=201976", "title": "Kitasato", "text": "O Kitasato ou frasco Kitasato \u00e9 un tipo de recipiente de vidro de laboratorio. \u00c9 normalmente usado xunto co funil de B\u00fcchner en filtraci\u00f3ns por succi\u00f3n ao baleiro. Est\u00e1 constitu\u00eddo por un vidro resistente cun orificio lateral. Unha das utilizaci\u00f3ns do kitasato ser\u00eda para verificar a presenza de humidade en gases. O gas a ser filtrado \u00e9 inxectado dentro da c\u00e1mara do Kitasato a trav\u00e9s dunha mangueira de tefl\u00f3n (o paso superior debe ser pechado cunha rolla) e unha segunda mangueira \u00e9 colocada na sa\u00edda lateral do recipiente. Esta peza debe o seu nome a Shibasaburo Kitasato, bacterioloxista xapon\u00e9s (1852-1931)."}
{"id": "201977", "revid": "98629", "url": "https://gl.wikipedia.org/wiki?curid=201977", "title": "Melancholia", "text": "Melancholia \u00e9 un filme franco-dinamarqu\u00e9s dirixido por Lars von Trier que se estreou no 2011. O argumento xira en torno a d\u00faas irm\u00e1s durante e pouco despois da voda dunha delas, mentres que un planeta interestelar est\u00e1 a piques de colidir coa Terra. A inspiraci\u00f3n inicial de Von Trier para o filme veu dun episodio de depresi\u00f3n que sufriu e a idea de que as persoas deprimidas permanecen pac\u00edficas en eventos catastr\u00f3ficos. A rodaxe tivo lugar en Suecia.\n\"Melancholia\" conta con m\u00fasica do preludio da \u00f3pera de Richard Wagner \"Tristan und Isolde\" (dende 1857 at\u00e9 1859). \u00c9 a segunda entrega na trilox\u00eda non oficial de Von Trier titulada \"Depression Trilogy\" (en galego \"Trilox\u00eda da Depresi\u00f3n\"), precedida por \"Antichrist\" e seguida por \"Nymphomaniac\".\nSinopse.\nO filme comeza cunha secuencia introdutoria envolvendo as personaxes principais e imaxes dende o espazo e introducindo moitos leitmotivs do filme. Estes son motivos creados virtualmente que revelan elementos clave do filme: Justine a noiva en profunda melancol\u00eda con paxaros caendo detr\u00e1s dela; dun c\u00e9spede con \u00e1rbores e un reloxo de sol con d\u00faas sombras diferentes; \"Cazadores na neve\" de Pieter Brueghel o Vello (adoito empregado coa interpretaci\u00f3n dunha idealizada nostalxia) ardendo; o campo de golf inexistente (limbo) e o cabalo negro caendo catastroficamente a c\u00e1mara lenta (batalla ego, superego e id); Justine vestida de noiva sendo arrastrada por un r\u00edo; e ela freada polo vestido; e finalmente Justine e o seu sobri\u00f1o constru\u00edndo a s\u00faa m\u00e1xica cova antes de que a Terra colida con Melancholia convert\u00e9ndose nun.\nJustine (Kirsten Dunst) e Michael (Alexander Skarsg\u00e5rd) celebran a s\u00faa voda cunha suntuosa festa en casa da s\u00faa irm\u00e1 (Charlotte Gainsbourg) e o seu cu\u00f1ado (Kiefer Sutherland). Mentres tanto, o planeta Melancol\u00eda dir\u00edxese cara \u00e1 Terra."}
{"id": "201978", "revid": "98629", "url": "https://gl.wikipedia.org/wiki?curid=201978", "title": "Les Choristes", "text": "Les Choristes \u00e9 un filme franc\u00e9s dirixido por Christophe Barratier que se estreou no 2004.\nSinopse.\nEn 1948, Cl\u00e9ment Mathieu, profesor de m\u00fasica desempregado, acepta un posto como profesor vixiante nun internado de reeducaci\u00f3n de menores. O sistema represivo aplicado polo director conmociona a Mathieu. Ensin\u00e1ndolles m\u00fasica e canto a estes nenos, Mathieu acabar\u00e1 por transformar tam\u00e9n o seu comportamento e ofreceralles unha sa\u00edda \u00e1 gris realidade que viven."}
{"id": "201979", "revid": "56817", "url": "https://gl.wikipedia.org/wiki?curid=201979", "title": "Jean-Baptiste Maunier", "text": "Jean-Baptiste Maunier nado en Brignoles (Var) o 22 de decembro de 1990, \u00e9 un actor e cantante franc\u00e9s, famoso polo seu papel de Pierre Morhange no filme franc\u00e9s de 2004, \"Les Choristes\"."}
{"id": "201980", "revid": "5312", "url": "https://gl.wikipedia.org/wiki?curid=201980", "title": "Ferruxe", "text": "A ferruxe \u00e9 o resultado da oxidaci\u00f3n do ferro. Este metal en contacto co os\u00edxeno presente na auga e no ar ox\u00eddase e desta reacci\u00f3n xorde a ferruxe que deteriora pouco a pouco o material orixinal.\nPara evitar que as m\u00e1quinas, ferramentas e demais obxectos feitos de ferro se decompo\u00f1an por causa da oxidaci\u00f3n c\u00f3mpre evitar que entren en contacto co os\u00edxeno, o que se pode conseguir cubrindo a superficie de ferro con pintura, aceite ou outras substancias lubrificantes, ou tam\u00e9n por medio da mestura con metais de sacrificio.\nReacci\u00f3n de oxidaci\u00f3n e reduci\u00f3n.\nNa formaci\u00f3n da ferruxe ocorre a oxidaci\u00f3n do ferro e reduci\u00f3n do os\u00edxeno. A suma das d\u00faas ecuaci\u00f3ns leva \u00e1 ecuaci\u00f3n xeral da formaci\u00f3n da ferruxe:\nXeralmente o Fe(OH)2 (hidr\u00f3xido de ferro II) \u00e9 oxidado a Fe(OH)3 (hidr\u00f3xido de ferro III), que \u00e9 moitas veces representado por Fe2O3 . 3H2O. A presenza de i\u00f3ns en contacto co ferro facilita a s\u00faa oxidaci\u00f3n, por iso en rexi\u00f3ns litorais (o ar cont\u00e9n maior concentraci\u00f3n de sales) a ferruxe aparece con maior frecuencia.\nMetal de sacrificio.\n\u00c9 alg\u00fan metal con menor potencial de reduci\u00f3n que o ferro. Xeralmente \u00e9 usado o zinc, que ten maior tendencia a perder electr\u00f3ns que o ferro (o zinc oxidarase no lugar do ferro)."}
{"id": "201981", "revid": "89787", "url": "https://gl.wikipedia.org/wiki?curid=201981", "title": "Amy Adams", "text": "Amy Lou Adams, nada o 20 de agosto de 1974 en Vicenza (Italia) e criada en Castle Rock (Colorado), \u00e9 unha actriz e cantante estadounidense. Entre os seus galard\u00f3ns incl\u00faense dous Globos de Ouro e os nomeamentos para seis Oscar e sete Premios BAFTA da Academia Brit\u00e1nica de Cine.\n\u00c9 co\u00f1ecida por filmes como \"Catch Me If You Can\" ou \"Doubt\"."}
{"id": "201982", "revid": "5863", "url": "https://gl.wikipedia.org/wiki?curid=201982", "title": "El Pensamiento Gallego (1888)", "text": "El Pensamiento Gallego foi un semanario editado en Santiago de Compostela entre 1888 e 1889.\nHistoria e caracter\u00edsticas.\nSubtitulado \"Revista semanal religioso-cient\u00edfica\", apareceu o 4 de outubro de 1888. Editado pola redacci\u00f3n de \"El Pensamiento Galaico\", predominaban nel os temas sobre historia e relixi\u00f3n. Entre os seus colaboradores figuraron Antonio L\u00f3pez Ferreiro e Mariano Jamardo."}
{"id": "201983", "revid": "12452", "url": "https://gl.wikipedia.org/wiki?curid=201983", "title": "Feluxe", "text": ""}
{"id": "201984", "revid": "98629", "url": "https://gl.wikipedia.org/wiki?curid=201984", "title": "Coraz\u00f3ns de ferro", "text": "Coraz\u00f3ns de ferro (en ) \u00e9 un filme estadounidense dirixido por Brian De Palma que se estreou en 1989, e que emitiu en galego a TVG o 26 de setembro de 2008.\nSinopse.\nGuerra de Vietnam. Acabado de incorporar \u00f3 seu pelot\u00f3n, un soldado novo, Eriksson (Michael J. Fox) \u00e9 testemu\u00f1a dun crime brutal cometido polos seus compa\u00f1eiros. Incapaz de ficar \u00e1 marxe, o soldado ter\u00e1 que enfrontarse \u00f3 resto do pelot\u00f3n e, especialmente \u00f3 sarxento Tony Meserve (Sean Penn), un home en\u00e9rxico e carism\u00e1tico pero atolado polo horror e a brutalidade da guerra."}
{"id": "201985", "revid": "23204", "url": "https://gl.wikipedia.org/wiki?curid=201985", "title": "Casualties of War", "text": ""}
{"id": "201986", "revid": "89787", "url": "https://gl.wikipedia.org/wiki?curid=201986", "title": "Hormona luteinizante", "text": "A hormona luteinizante (LH) ou lutropina \u00e9 unha hormona pept\u00eddica producida pola adenohip\u00f3fise ou pituitaria anterior. Nas mulleres un aumento agudo da concentraci\u00f3n de LH desencadea a ovulaci\u00f3n e o desenvolvemento do corpo l\u00fateo. Nos homes, nos que a hormona recibiu tam\u00e9n o nome de hormona estimulante das c\u00e9lulas intersticiais (ICSH), estimula a produci\u00f3n de testosterona nas c\u00e9lulas de Leydig. A LH act\u00faa sinerxicamente coa hormona estimulante dos fol\u00edculos (FSH).\nA liberaci\u00f3n de LH na hip\u00f3fise ou pituitaria est\u00e1 controlada por pulsos de hormona liberadora da gonadotropina (GnRH) segregada no hipot\u00e1lamo. Eses pulsos, \u00e1 s\u00faa vez, est\u00e1n suxeitos \u00e1 retroalimentaci\u00f3n dos estr\u00f3xenos producidos polas g\u00f3nadas.\nEstrutura.\nA LH \u00e9 unha glicoprote\u00edna heterodim\u00e9rica. Cada unidade monom\u00e9rica \u00e9 unha mol\u00e9cula glicoproteica. As subunidades denom\u00ednanse alfa e beta, e \u00fanense entre elas por medio de enlaces non covalentes, \u00e9 dicir, non forman pontes disulfuro.\nA s\u00faa estrutura \u00e9 similar \u00e1 doutras hormonas glicoproteicas, como a hormona estimulante dos fol\u00edculos (FSH), a hormona estimulante da tiroide (TSH), e a gonadotropina cori\u00f3nica humana (hCG).\nA secuencia de 92 amino\u00e1cidos da subunidade alfa da LH nos humanos \u00e9 a seguinte (o residuo de carbohidratos da mol\u00e9cula est\u00e1 unido \u00e1 asparaxina nas posici\u00f3ns 52 e 78):\nA secuencia de amino\u00e1cidos da subunidade beta da LH \u00e9 a seguinte:\nXenes.\nO xene da \"subunidade alfa\" est\u00e1 situado no cromosoma 6 (locus 6q12.21) .\nA \"subunidade beta\" da hormona luteinizante est\u00e1 localizada na agrupaci\u00f3n de xenes LHB/CGB do cromosoma 19 (locus 19q13.32). A diferenza do que ocorre coa actividade do xene alfa, a actividade do xene da subunidade beta est\u00e1 restrinxida \u00e1s c\u00e9lulas gonodotr\u00f3picas da hip\u00f3fise ou pituitaria. Est\u00e1 regulada pola hormona liberadora da gonadotropina do hipot\u00e1lamo. A inhibina, a activina, e as hormonas sexuais non afectan \u00e1 actividade xen\u00e9tica da produci\u00f3n da subunidade beta da LH.\nFunci\u00f3ns.\nTanto en homes coma en mulleres a LH \u00e9 unha gonadotropina esencial para a reproduci\u00f3n.\nNiveis normais.\nOs niveis de LH son normalmente baixos durante a nenez e, nas mulleres, son altos despois da menopausa. Como a LH se segrega en pulsos, \u00e9 necesario medir a s\u00faa concentraci\u00f3n nun per\u00edodo de tempo suficientemente longo para obter unha informaci\u00f3n axeitada dos seus niveis sangu\u00edneos.\nDurante os anos reprodutivos, os niveis t\u00edpicos est\u00e1n entre 1-20 IU/L. Os niveis de LH fisioloxicamente altos que aparecen durante a \"ondada de LH\" previa \u00e1 ovulaci\u00f3n duran xeralmente unhas 48 horas.\nPredici\u00f3n da ovulaci\u00f3n.\nA detecci\u00f3n da ondada de hormona luteinizante indica que a ovulaci\u00f3n \u00e9 inminente. A LH pode detectarse na urina utilizando unha proba para a predici\u00f3n da ovulaci\u00f3n (\"kit de LH\"), que se realiza xeralmente cada d\u00eda durante o per\u00edodo do ciclo menstrual pr\u00f3ximo ao que se espera a ovulaci\u00f3n. Unha lectura positiva na proba indica que a ovulaci\u00f3n se vai producir en 24-48 horas, per\u00edodo no que \u00e9 m\u00e1is probable a fecundaci\u00f3n se se te\u00f1en relaci\u00f3ns sexuais ou se produce inseminaci\u00f3n artificial.\nEstas probas de hormona luteinizante poden combinarse con probas para o estradiol.\nComo o esperma pode permanecer viable na muller durante varios d\u00edas, as probas de LH non se recomendan nas pr\u00e1cticas anticonceptivas, xa que a ondada de LH ocorre tipicamente despois do comezo do per\u00edodo f\u00e9rtil.\nEnfermidades.\nElevaci\u00f3ns relativas.\nNos nenos con puberdade precoz de orixe hipofisaria ou central, os niveis de LH e FSH poden chegar aos rangos reprodutivos en lugar de ser baixos como corresponder\u00eda \u00e1 idade.\nDurante os anos reprodutivos, un nivel de LH relativamente alto \u00e9 frecuente en pacientes de s\u00edndrome de ovario poliqu\u00edstico; por\u00e9n, a pesar disto, xeralmente o seu nivel se mant\u00e9n dentro do rango reprodutivo.\nNiveis altos de LH.\nOs niveis de LH persistentemente altos son indicativos de situaci\u00f3ns onde est\u00e1 ausente a retroalimentaci\u00f3n negativa normal exercida desde as g\u00f3nadas, o que orixina unha produci\u00f3n hipofisaria de LH e FSH. A\u00ednda que isto \u00e9 t\u00edpico na menopausa, non \u00e9 normal nos anos reprodutivos. Isto pode indicar os seguintes trastornos:\nActividade deficiente da LH.\nA diminuci\u00f3n da secreci\u00f3n de LH pode orixinarse en casos de insuficiencia gonadal (hipogonadismo). Esta condici\u00f3n \u00e9 unha manifestaci\u00f3n t\u00edpica en homes que non producen un n\u00famero normal de espermatozoides. Nas femias, nestes casos obs\u00e9rvase xeralmente amenorrea.\nCondici\u00f3ns con moi pouca secreci\u00f3n de LH son:\nDispo\u00f1ibilidade.\nA LH est\u00e1 dispo\u00f1ible mesturada coa FSH en forma de Pergonal, e outras formas de gonadotropinas urinarias. Formas m\u00e1is purificadas de gonadotropinas urinarias poden reducir a porci\u00f3n de LH en relaci\u00f3n \u00e1 FSH. A LH recombinante est\u00e1 dispo\u00f1ible como lutropina alfa (\"Luveris\"). Todas estas medicaci\u00f3ns deben ser administradas por v\u00eda parenteral. \u00dasanse normalmente para tratar a infertilidade estimulando o desenvolvemento folicular. O principal uso \u00e9 na terapia de fertilizaci\u00f3n in vitro.\nA mi\u00fado, a hCG, extra\u00edda da urina de mulleres pre\u00f1adas, util\u00edzase como un substituto da LH porque activa o mesmo receptor, \u00e9 menos cara e ten unha vida media maior ca a LH."}
{"id": "201987", "revid": "27155", "url": "https://gl.wikipedia.org/wiki?curid=201987", "title": "LH", "text": ""}
{"id": "201988", "revid": "98629", "url": "https://gl.wikipedia.org/wiki?curid=201988", "title": "Aberto ata o amencer", "text": "Aberto ata o amencer (en ) \u00e9 un filme estadounidense dirixido por Robert Rodriguez que se estreou en 1996.\nSinopse.\nDous irm\u00e1ns, Seth e Richard, son os criminais m\u00e1is perigosos de Am\u00e9rica. Escapar non lles ser\u00e1 nada doado e menos co FBI e a polic\u00eda de Texas pis\u00e1ndolles os tal\u00f3ns. Despois de tomar como ref\u00e9ns \u00f3s membros da familia Fuller, ir\u00e1n directos a M\u00e9xico en caravana. Unha vez atravesada a fronteira, pasar\u00e1n a noite na Teta Enroscada, que, aparentemente, \u00e9 un delicioso local."}
{"id": "201989", "revid": "27155", "url": "https://gl.wikipedia.org/wiki?curid=201989", "title": "ICSH", "text": ""}
{"id": "201990", "revid": "23204", "url": "https://gl.wikipedia.org/wiki?curid=201990", "title": "From Dusk Till Dawn", "text": ""}
{"id": "201995", "revid": "2074", "url": "https://gl.wikipedia.org/wiki?curid=201995", "title": "Frasco Kitasato", "text": ""}
{"id": "201996", "revid": "2074", "url": "https://gl.wikipedia.org/wiki?curid=201996", "title": "Matraz Kitasato", "text": ""}
{"id": "201998", "revid": "23204", "url": "https://gl.wikipedia.org/wiki?curid=201998", "title": "Force India VJM05", "text": "O Force India VJM05 \u00e9 un coche de carreiras de F\u00f3rmula Un dese\u00f1ado por Sahara Force India F1 Team para correr na tempada de F\u00f3rmula Un de . O coche presentouse o 3 de febreiro en Silverstone. Ser\u00e1 pilotado por Paul di Resta e Nico H\u00fclkenberg, que volve \u00e1 competici\u00f3n logo de pasar un ano como piloto de proba e reserva de Force India.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "201999", "revid": "89787", "url": "https://gl.wikipedia.org/wiki?curid=201999", "title": "Giralda", "text": "Giralda \u00e9 o nome que recibe o campanario da Catedral de Santa Mar\u00eda da cidade de Sevilla, en Andaluc\u00eda (Espa\u00f1a). Os dous terzos inferiores da torre corresponden ao alminar da antiga mesquita da cidade, de finais do s\u00e9culo XII, na \u00e9poca almohade, mentres que o terzo superior \u00e9 un remate engadido en \u00e9poca cristi\u00e1 para albergar as camp\u00e1s. Na s\u00faa c\u00faspide \u00e1chase unha b\u00f3la chamada tinaja sobre a cal \u00e1lzase o Giraldillo, estatua que fai as funci\u00f3ns de catavento e que foi a escultura en bronce m\u00e1is grande do Renacemento europeo.\nA Giralda, coas s\u00faas 97,5 m de altura (101 m inclu\u00eddo o giraldillo), foi durante s\u00e9culos a torre m\u00e1is alta de Espa\u00f1a e o edificio m\u00e1is alto da cidade ata a construci\u00f3n da Torre Sevilla. \u00c9 ademais unha das construci\u00f3ns m\u00e1is famosas de toda Andaluc\u00eda. O 29 de decembro de 1928 foi declarada Patrimonio Nacional e en 1987 integrou a lista do Patrimonio da Humanidade.\nHistoria.\nPer\u00edodo almohade.\nDurante o per\u00edodo de dominaci\u00f3n almohade, a cidade de Sevilla converteuse no seu capital na Pen\u00ednsula Ib\u00e9rica, o que trouxo \u00e1 cidade unha actualizaci\u00f3n das s\u00faas infraestruturas e proced\u00e9ndose \u00e1 construci\u00f3n dalgunhas grandes edificaci\u00f3ns. Neste \u00e1mbito comezouse o levantamento dunha nova mesquita maior, no terreo que hoxe en d\u00eda ocupa a catedral, da que depend\u00eda o alminar. A construci\u00f3n desta nova mesquita maior, que substitu\u00eda \u00e1 existente na Praza do Salvador, iniciouse o ano 1172 e en 1182 pronunciouse a primeira jutba ou serm\u00f3n na mesquita. Ti\u00f1a orientaci\u00f3n de norte a sur e a s\u00faa porta principal, correspond\u00eda \u00e1 actual \"Porta do Perd\u00f3n\" que d\u00e1 entrada ao \"Patio dos Naranjos\", que formaba parte do recinto da mesma. O alzado exterior da mesquita ti\u00f1a influencias da de Mesquita de C\u00f3rdoba, mentres que a estrutura da s\u00faa planta proced\u00eda do modelo das mesquitas marroqu\u00eds de Marrakech e de Tinmal.\nAs obras de construci\u00f3n do alminar da mesquita inici\u00e1ronse no ano 1184 baixo a direcci\u00f3n do arquitecto Ahmad Ben Baso. Ata o 1195 as obras tiveron un car\u00e1cter intermitente, recibindo ese ano o impulso definitivo, con motivo da vitoria \u00e1rabe sobre as forzas castel\u00e1s, na batalla de Alarcos, celebrada o d\u00eda 19 de xullo do ano 1195, sendo califa Abu Yaqub Yusuf. O alminar ti\u00f1a unha altura de 82 m, sendo o edificio m\u00e1is alto de Europa no seu tempo. Segundo conta o cronista Ibn Sahib al-Sal\u00e1, as obras conclu\u00edronse o 10 de marzo de 1198, coa colocaci\u00f3n de catro b\u00f3las de bronce dourado no remate superior da torre.\nPer\u00edodo cristi\u00e1n.\nPor mor dun terremoto ocorrido en 1365 perdeuse a antiga esfera orixinal de cobre que coroaba a torre, que foi substitu\u00edda por un sinxelo alminar. Posteriormente, no s\u00e9culo XVI, engadiuse o corpo de camp\u00e1s, correndo a construci\u00f3n a cargo do arquitecto Hern\u00e1n Ruiz, que ademais foi encargado polo cabido catedralicio para que o novo corpo tivese un \"remate en forma de estatua que representa a Fe\". A estatua foi instalada en 1568. A palabra \"giralda\" prov\u00e9n de \"virar\" e significa \"catavento de torre que ten figura humana ou de animal\". Co paso do tempo, ese nome pasou a denominar \u00e1 torre no seu conxunto, comez\u00e1ndose a co\u00f1ecer \u00e1 figura que a coroa como o Giraldillo.\nPrecedentes estil\u00edsticos.\nA construci\u00f3n da Giralda baseouse no alminar da mesquita Kutubia de Marrakech (Marrocos), tam\u00e9n constru\u00eddo no s\u00e9culo XII, considerado cos seus setenta e nove metros de altura, unha obra mestra da arte hispana-magreb\u00ed, consta dunha estrutura moi similar \u00e1 torre sevillana, segue a forma m\u00e1is t\u00edpica dos alminares da escola hispanomarroquina, cun corpo principal de forma orto\u00e9drica sobre o que se sit\u00faa outro moito m\u00e1is reducido, a modo de remate. Outra gran mostra de arquitectura moi similar constit\u00faea, a gran Torre Hasan de Rabat, considerada \"irm\u00e1\" da Giralda e cuxo proxecto de construci\u00f3n prev\u00eda un altura de sesenta metros, pero as obras interromp\u00e9ronse cando chegaba aos 44 metros. En \u00e1mbolos dous precedentes at\u00f3panse os elementos decorativos dos almohades, reproducidos na Giralda, con arcos cegos, lacer\u00edas e relevos que se inspiran nos que realizaban os selx\u00facidas nesa mesma \u00e9poca na rexi\u00f3n de Asia Menor.\nDescrici\u00f3n da torre.\nA torre, debido \u00e1 s\u00faa complexa historia, est\u00e1 constitu\u00edda por varios corpos a\u00ednda que perfectamente imbricados, mostrando un exemplo perfecto da riqueza do crisol de culturas existente na cidade. Para a construci\u00f3n do corpo musulm\u00e1n, tal e como se pode apreciar na s\u00faa base, empreg\u00e1ronse os restos dalg\u00fans edificios e siller\u00edas da Hispalis romana, pod\u00e9ndose atopar neles varias ep\u00edgrafes en lat\u00edn.\nO corpo \u00e9 de planta cadrada e na parte superior, entre os engadidos de estilo renacentista levados a cabo por Hern\u00e1n Ruiz II, entre 1566 e 1568, dist\u00ednguense as seguintes partes:"}
{"id": "202001", "revid": "98629", "url": "https://gl.wikipedia.org/wiki?curid=202001", "title": "Caterham CT01", "text": "O Caterham CT01 \u00e9 un coche de carreiras producido en Gran Breta\u00f1a por Caterham F1 Team para competir na empada de F\u00f3rmula Un de . o coche, dese\u00f1ado baixo a direcci\u00f3n do director t\u00e9cnico do equipo Mike Gascoyne, \u00e9 o terceiro coche producido polo equipo e o primeiro en levar o novo nome do equipo, logo do seu cambio de nome de Team Lotus ao final de 2011. O CT01 foi o primeiro coche en marcha para a tempada , a presentaci\u00f3n prevista inicialmente para o 26 de xaneiro, cancelouse e o coche foi presentado un d\u00eda antes. O coche ser\u00e1 pilotado por Heikki Kovalainen e Jarno Trulli.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "202002", "revid": "98629", "url": "https://gl.wikipedia.org/wiki?curid=202002", "title": "Submillimeter Wave Astronomy Satellite", "text": "SWAS (acr\u00f3nimo de \"Submillimeter Wave Astronomy Satellite\"), tam\u00e9n co\u00f1ecido como Explorer 74, \u00e9 un observatorio espacial da NASA pertencen \u00f3 programa Explorer lanzado o 6 de decembro de 1998 mediante un foguete Pegasus XL desde a base Vandenberg da Forza A\u00e9rea.\nCaracter\u00edsticas.\nA misi\u00f3n de SWAS foi observar o ceo en lonxitudes de onda submilim\u00e9tricas para estuda-la composici\u00f3n qu\u00edmica, o balance de enerx\u00eda e a estrutura das nubes interestelares e os procesos que forman os planetas e as estrelas.\nSWAS centrouse en observar li\u00f1as espectrais espec\u00edficas:\nO sat\u00e9lite estabil\u00edzase nos tres eixos e ti\u00f1a unha precisi\u00f3n no apuntado de 38 segundos de arco.\nSWAS foi apagado en febreiro de 2008, pero foi reactivado en varias ocasi\u00f3ns para facer observaci\u00f3ns especiais.\nInstrumentos.\nSWAS levaba a bordo un telescopio Cassegrain el\u00edptico f\u00f3ra de eixo, de 55 x 71\u00a0cm de apertura, cun ancho de feixe de 4 minutos de arco, e que alimenta uns radi\u00f3metros formados por un par de d\u00edodos Schottky refrixerados."}
{"id": "202003", "revid": "4817", "url": "https://gl.wikipedia.org/wiki?curid=202003", "title": "Explorer 74", "text": ""}
{"id": "202004", "revid": "4817", "url": "https://gl.wikipedia.org/wiki?curid=202004", "title": "SWAS", "text": ""}
{"id": "202005", "revid": "1888", "url": "https://gl.wikipedia.org/wiki?curid=202005", "title": "Luis Rastrollo", "text": "Luis Rastrollo Gonz\u00e1lez, nado en Guadalcanal (Sevilla) o 1 de marzo de 1908 e finado en Santiago de Compostela o 3 de decembro de 1936, foi un mestre e sindicalista andaluz.\nTraxectoria.\nNado en Torrecilla, propiedade rustica do termo de Guadalcanal, en Fuente del Arco. Militou na esquerda trotskista desde 1930 e foi membro do comit\u00e9 executivo da Izquierda Comunista de Espa\u00f1a (ICE). Foi un dos m\u00e1ximos responsables do POUM en Estremadura xunto con Eduardo Mauricio Ortiz. Estableceuse en Santiago de Compostela en 1935 e deulle pulo ao n\u00facleo galego da ICE. Foi secretario da federaci\u00f3n galega do POUM, secretario local da FETE-UGT e asesor de diversos sindicatos da capital galega ata a guerra civil. Organizou un equipo de traballo en Galicia, creando secci\u00f3ns en Santiago, A Coru\u00f1a e varias cidades m\u00e1is. Formou parte do Comit\u00e9 de Defensa da Rep\u00fablica constitu\u00eddo no concello compostel\u00e1n en representaci\u00f3n do POUM, polo que foi detido. Xulgado e acusado de traiz\u00f3n, foi condenado \u00e1 pena de morte e executado no cemiterio de Boisaca o 3 de decembro de 1936."}
{"id": "202006", "revid": "1888", "url": "https://gl.wikipedia.org/wiki?curid=202006", "title": "Luis Rastrollo Gonz\u00e1lez", "text": ""}
{"id": "202008", "revid": "23204", "url": "https://gl.wikipedia.org/wiki?curid=202008", "title": "Toto (\u00e1lbum)", "text": "Toto \u00e9 o primeiro \u00e1lbum da banda americana Toto. Foi editado en 1978 e incl\u00fae os sinxelos \"Hold the Line\", \"I'll Supply the Love\" e \"Georgy Porgy\", que chegaron ao Top 50 nos Estados Unidos. \"Hold the Line\" estivo seis semanas no Top 10, e chegou ao posto 14 no Reino Unido.\nListaxe de canci\u00f3ns.\nTodas as canci\u00f3ns compostas por David Paich, ag\u00e1s as indicadas."}
{"id": "202009", "revid": "98629", "url": "https://gl.wikipedia.org/wiki?curid=202009", "title": "Ferrari 312T", "text": "O Ferrari 312T foi un coche de F\u00f3rmula 1 dese\u00f1ado por Ferrari, baseado no 312B3 de . En varias versi\u00f3ns, foi utilizado desde ata . Foi dese\u00f1ado por Mauro Forghieri para a tempada de F\u00f3rmula Un de e foi un dese\u00f1o sinxelo e limpo, que respond\u00eda \u00e1s melloras mec\u00e1nicas.\nA serie 312T ga\u00f1ou 27 carreiras, catro campionatos de construtores e tres campionatos de pilotos, foi substitu\u00eddo na tempada de F\u00f3rmula Un de polo 126C, que foi o primeiro coche de F1 de Ferrari con turbocompresor.\nConfiguraci\u00f3n mec\u00e1nica.\nO coche estaba propulsado polo potente e fiable motor 12 en li\u00f1a, que daba ao redor de 510 CV, a T no nome significaba \"transversal\", porque a caixa de cambios estaba montada dese xeito, melloraba as caracter\u00edsticas de manexo do veh\u00edculo, que fora a ca\u00edda do seu predecesor.\nVersi\u00f3ns.\n312T.\nO desenvolvemento do 312T iniciouse en 1974, cando se fixo evidente que os problemas de manexo do chasis do 312B3 vixente nese momento non pod\u00edan ser resoltos, e requeriase un cambio novo e radical.\nDo mesmo xeito que con todos os coches de Ferrari F1 desta \u00e9poca, o dese\u00f1o do novo modelo foi dirxido por Mauro Forghieri.\nO coche foi constru\u00eddo con paneis de aluminio sobre unha estrutura tridimensional de aceiro tubular, como era t\u00edpico na F1 no momento, pero contou cun gran n\u00famero de novas caracter\u00edsticas de dese\u00f1o, a m\u00e1is interesante das cales era a caixa de cambios montada transversalmente, a T no nome do coche representaba \"Trasversale\" . O dese\u00f1o da caixa de cambios permit\u00eda que puidese ser colocada por diante do eixo traseiro, co fin de obter un baixo momento polar de inercia. A suspensi\u00f3n tam\u00e9n foi significativamente diferente da do 312B3, e a parte dianteira do chasis era moito m\u00e1is estreita. O manexo do coche era inherentemente neutral, e non sufr\u00eda da persistente subviraxe que frustrou o 312B3. Niki Lauda probou o coche en profundidade durante a tempada baixa, listo para un desaf\u00edo pleno no campionato.\nO primeiro 312T foi terminado no outono de 1974, e deuse a co\u00f1ecer \u00e1 prensa en M\u00f3dena logo do final da tempada de . Con todo, o equipo utilizou o vello 312B3 nas d\u00faas primeiras carreiras da tempada de , e non foi ata o Gran Premio de Sur\u00e1frica, que o 312T debutou en carreira. O rendemento do coche na s\u00faa primeira carreira foi decepcionante, co coche de Clay Regazzoni configurado incorrectamente, e o de Niki Lauda sufrindo de falta de potencia. Unha proba posterior do motor de Lauda demostrou que hab\u00eda un problema t\u00e9cnico.\nO 312T p\u00faxose a proba xunto co 312B3 en Fiorano, o que demostrou de xeito conclu\u00ednte que o novo coche era m\u00e1is r\u00e1pido, e de feito chegou a ga\u00f1ar a seguinte carreira, a carreira non de campionato International Trophy race, con Lauda ao volante. No campionato do mundo, despois do lento comezo da tempada na que Brabham, Tyrrell e McLaren presentaron unha forte competencia, Lauda ga\u00f1ou 4 de 5 carreiras antes de mediados da tempada e ga\u00f1ou o t\u00edtulo no Autodromo Nazionale Monza ao terminar terceiro, mentres que a vitoria de Clay Regazzoni nesta carreira asegurou a Ferrari o seu primeiro campionato de construtores desde . Lauda ga\u00f1ou o Gran Premio dos Estados Unidos ao final da tempada, o que confirmaba a superioridade de Ferrari en 1975.\nOs regulamentos t\u00e9cnicos da F\u00f3rmula 1 foron cambiados para a tempada de F\u00f3rmula Un de desde o Gran Premio de Espa\u00f1a en maio, e as populares altas c\u00e1maras de admisi\u00f3n de aire, prohibironse. As regras, permitiron a Ferrari seguir usando o 312T nas primeiras 3 carreiras da tempada de (Lauda ga\u00f1ou as d\u00faas primeiras e a terceira Regazzoni), antes da introduci\u00f3n do seu sucesor, unha versi\u00f3n revisada chamada 312T2.\nUtiliz\u00e1ronse un total de cinco chasis 312T nas carreiras (n\u00fameros de chasis: 018, 021, 022, 023, 024). A \u00faltima carreira do coche no campionato do mundo foi no Gran Premio do oeste dos Estados Unidos de 1976.\n312T2.\nO 312T2 presentouse en Fiorano e contou cunha serie de modificaci\u00f3ns sobre o 312T. Co fin de cumprir coas revisadas regras aerodin\u00e1micas, o coche xa non contou coa c\u00e1mara de aire detr\u00e1s da cabina. No seu lugar incorpor\u00e1ronse tomas de aire en forma de NACA nos lados do cockpit, que alimentan de aire cada bancada de cilindros do motor 12 en li\u00f1a. Con 2.650\u00a0mm, a distancia entre eixos era 42\u00a0mm m\u00e1is longa que no do 312T. No momento da s\u00faa presentaci\u00f3n, o coche tam\u00e9n contou con algunhas modificaci\u00f3ns mec\u00e1nicas notables, inclu\u00edndo un dispositivo de suspensi\u00f3n traseira de Dion, a\u00ednda que foi abandonado logo de extensas probas, instalando unha suspensi\u00f3n m\u00e1is convencional.\nO 312T2 debutou na carreira non de campionato de Brands Hatch en marzo de e foi utilizado por primeira vez nunha carreira do campionato do mundo en maio no Gran Premio de Espa\u00f1a. O 312T2 era en todo caso, m\u00e1is exitoso que o 312T. Lauda lideraba comodamente o campionato do mundo logo de 3 vitorias, cando no Gran Premio de Alema\u00f1a de 1976 en N\u00fcrburgring tivo un enorme accidente causado, sosp\u00e9itase, por unha avar\u00eda na suspensi\u00f3n traseira. Como consecuencia estivo a piques de morrer a causa das queimaduras, pero milagrosamente volveu \u00e1 competici\u00f3n tan s\u00f3 6 semanas despois. Lauda non acadou o t\u00edtulo por un s\u00f3 punto detr\u00e1s de James Hunt, pero a superioridade do Ferrari 312T2 axudou a ga\u00f1ar o t\u00edtulo de construtores por segundo ano consecutivo.\nOs 312T2 tam\u00e9n utilizouse para a tempada . Nas primeiras carreiras os coches non eran moi distintos aos coches cas especificaci\u00f3ns de , de feito dous dos coches de 1976 (chasis 026 e 027) utiliz\u00e1ronse nas primeiras carreiras. Un dos poucos cambios visibles foi a adici\u00f3n dos logotipos de Fiat por primeira vez a un Ferrari de F1. Lauda non estaba contento co rendemento do coche nas d\u00faas primeiras carreiras de 1977, e dirixiu un amplo programa de probas para desenvolver o coche nas \u00faltimas semanas entre os Grandes Premios de Brasil e Sur\u00e1frica. Estas probas deron como resultado a introduci\u00f3n de varios cambios no coche, inclu\u00edndo un novo aler\u00f3n traseiro, e a revisi\u00f3n da carrocer\u00eda e a suspensi\u00f3n. Lauda ga\u00f1ou a carreira de Sur\u00e1frica, a\u00ednda que en cicunstancias tr\u00e1xicas, co seu coche moi danado polos restos do fatal accidente de Tom Pryce.\nNo transcurso da tempada, foron constru\u00eddos tres novos coches (n\u00fameros de chasis 029, 030 e 031) e continuou o desenvolvemento do coche. Utiliz\u00e1ronse varios morros e perf\u00eds das \u00e1s traseiras, alg\u00fans especialmente dese\u00f1ados para circu\u00edtos espec\u00edficos , e fixer\u00f3nse numerosos cambios na suspensi\u00f3n e a carrocer\u00eda. Un dos problemas que Ferrari tivo co 312T2 en 1977 foi que os pneum\u00e1ticos de Goodyear foron cada vez m\u00e1is inadecuados para o coche. Goodyear desenvolveu os pneum\u00e1ticos para facer fronte \u00e1 alta carga aerodin\u00e1mica dos Lotus 78, e para Ferrari (con menos carga aerodin\u00e1mica) f\u00edxose m\u00e1is dif\u00edcil acumular suficiente temperatura nos pneum\u00e1ticos.\nCon todo, a pesar dos seus problemas, o 312T2 era o suficientemente bo para ga\u00f1ar o campionato de pilotos con Lauda, que ga\u00f1ou m\u00e1is grazas a fiabilidade do coche que a velocidade pura e simple. Logrou 3 vitorias, mentres que Reutemann ga\u00f1ou unha vez. O Campionato de Construtores tam\u00e9n asegurouse por terceira tempada consecutiva antes de que Lauda sa\u00edra do equipo antes de final da tempada. Foi substitu\u00eddo polo ardente canadense Gilles Villeneuve.\nO 312T2 utilizouse para as d\u00faas primeiras carreiras de , antes de ser substitu\u00eddo polo 312T3.\n312T3.\nO 312T3 foi presentado por Gilles Villeneuve e Reutemann na terceira carreira da tempada de .\nO coche presentaba o mesmo motor 12 en li\u00f1a que se utilizaba desde , a\u00ednda que afinado para dar ao redor de 515 CV. O chasis era completamente novo, cunha nova estrutura monocasco e unha disposici\u00f3n de suspensi\u00f3n diferente, dese\u00f1ado para traballar cos pneum\u00e1ticos Michelin. A carrocer\u00eda era visiblemente moi diferente, coa parte superior do chasis plana, o que permit\u00eda un mellor fluxo de aire ao aler\u00f3n traseiro.\nTodo o traballo duro non valeu de nada, porque o pioneiro efecto solo do Lotus 79 \"coche \u00e1\" derrotou a todos os participantes con facilidade esa tempada e Feerai s\u00f3 ga\u00f1uo cando fallaron os Lotus. Reutemann ga\u00f1ou 4 carreiras, mentres que Villeneuve ga\u00f1ou por primeira vez na \u00faltima carreira, a carreira de casa no Canad\u00e1. Reutemann marchou a Lotus en , sendo substitu\u00eddo por Jody Scheckter. Ferrari foi segundo no Campionato de Construtores.\n312T4.\nEn , cunha cantidade significativa de avances na aerodin\u00e1mica desafiaron \u00e1 Lotus, Forghieri decatouse de que ti\u00f1a que seguir o seu exemplo e dese\u00f1ou un coche con efecto solo para 1979. O 312T4, presentado no Gran Premio de Sur\u00e1frica de 1979 bas\u00e9ase no 312T3. As s\u00faas orixes impux\u00e9ron restrici\u00f3ns no dese\u00f1o aerodin\u00e1mico xa que a serie T nunca fora dese\u00f1ado co efecto solo en mente. O monocasco 312T4 foi dese\u00f1ado para ser tan estreito como fora posible, para aproveitar os efectos de terra, pero esta estaba limitada pola anchura da parte plana do motor 12 en li\u00f1a.\nO coche ga\u00f1ou 6 carreiras en 1979, tres para cada un, Villeneuve e Scheckter. Outros bos postos axudaron a Ferrari a ga\u00f1ar o cuarto campionato de construtores en 5 tempadas e a Scheckter o seu \u00fanico campionato de pilotos.\n312T5.\nNa tempada de F\u00f3rmula 1 de rexistr\u00e1ronse avances aerodin\u00e1micos nos equipo con Cosworth DFV, e unha versi\u00f3n moi actualizada do 312T4, o 312T5 foi presentado no inicio da tempada. Do mesmo xeito que na tempada anterior, Ferrari viuse superado por completo xa que o ancho motor 312 \"Boxer\" non se axustaba \u00e1s necesidades aerodin\u00e1micas. O coche non era fiable, era lento e non era moi eficaz contra a competencia. Por primeira vez desde , Ferrari non ga\u00f1a unha carreira durante toda a tempada, e o equipo terminou 10\u00ba no Campionato de Construtores. Scheckter incluso non puido clasificarse no Canad\u00e1 e, logo de lograr s\u00f3 2 puntos, retirouse do deporte a finais do ano.\nO 312T5 foi substitu\u00eddo por un coche completamente novo, o 126CK, para a tempada de F\u00f3rmula Un de .\n312T6.\nO 312T6 de seis rodas usaba catro pneum\u00e1ticos na parte posterior, especialmente desenvolvido para este fin. Foi un dos poucos dese\u00f1os de seis rodas durante ese per\u00edodo, a pesar de que Tyrrell P34 foi o \u00fanico exemplar que chegou a participar. O coche seguiu os pasos do Tyrrell P34, pero en lugar de catro rodas dianteiras m\u00e1is pequenas, o T6 utiliza 4 rodas de tama\u00f1o normal traseiras sobre un eixo traseiro.\nO coche foi probado por Niki Lauda e Carlos Reutemann en 1977, pero nunca competiu. \u00c1 parte do feito de que era moito m\u00e1is ancho do que a normativa permite tam\u00e9n demostrou ser un reto para conducir. Durante unha proba en Fiorano, o coche que probaba Reutemann estrelouse e logo estalou en chamas na duod\u00e9cima volta da proba, e sufriu un fallo no eixo traseiro noutra ocasi\u00f3n. \nSeguindo o experimento do 312T6 apareceron na prensa italiana artigos con fotos e ilustraci\u00f3ns que presentaban un segredo de Ferrari na F\u00f3rmula 1, co\u00f1ecido como o \"312T8\". Eles mostraban catro rodas na parte dianteira, como o Tyrrell P34, e outros catro na parte traseira. A idea era, evidentemente, unha tolemia, e nunca ning\u00fan coche se materializou. Moitos anos despois, estas fotos revel\u00e1ronse como unha maqueta, lanzada pola propia Ferrari (a\u00ednda que non oficialmente) para manter a atenci\u00f3n alta..\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "202010", "revid": "22570", "url": "https://gl.wikipedia.org/wiki?curid=202010", "title": "Hydra (\u00e1lbum)", "text": "Hydra \u00e9 o segundo \u00e1lbum da banda americana Toto, editado en outubro de 1979 a trav\u00e9s do selo Columbia Records. O sinxelo \"99\" chegou \u00e1 26\u00aa posici\u00f3n do Hot 100 de Billboard."}
{"id": "202012", "revid": "1093", "url": "https://gl.wikipedia.org/wiki?curid=202012", "title": "Turn Back", "text": "Turn Back \u00e9 o terceiro \u00e1lbum da banda americana Toto. No momento do seu lanzamento, foi unha decepci\u00f3n, ning\u00fan sinxelo conseguiu entrar nas listas e se venderon 900.000 copias ao redor do mundo."}
{"id": "202013", "revid": "55340", "url": "https://gl.wikipedia.org/wiki?curid=202013", "title": "Tom\u00e1s Burgos", "text": "Tom\u00e1s Burgos Gallego, nado o 21 de abril de 1962 en Valladolid, Espa\u00f1a, \u00e9 un pol\u00edtico espa\u00f1ol.\nBiograf\u00eda.\nEmpezou os seus estudos de Medicina na Universidade de Valladolid, mais non chegou a licenciarse. Posteriormente diplomouse en Direcci\u00f3n de Instituci\u00f3ns Sanitarias e realizou un Master Executivo en Xesti\u00f3n Sanitaria.\nMembro do partido PP desde moi novo, inicia a s\u00faa carreira pol\u00edtica aos 25 anos, cando accede ao cargo de Procurador Rexional nas Cortes de Castela e Le\u00f3n en 1987, mant\u00e9ndose nese posto at\u00e9 1993. Ese ano \u00e9 elixido Deputado no Congreso, repetindo escano en sucesivas Lexislaturas at\u00e9 a X (2011).\nO 30 de decembro de 2011 foi nomeado Secretario de Estado de Seguridade Social.\nO 9 de xaneiro de 2012 d\u00e1se de baixa como deputado debido ao seu novo cargo e en febreiro do mesmo ano fac\u00edase famoso por ter falseado o seu curr\u00edculo anos atr\u00e1s."}
{"id": "202014", "revid": "89787", "url": "https://gl.wikipedia.org/wiki?curid=202014", "title": "Antonio Rodr\u00edguez Fraiz", "text": "Salvador Antonio Rodr\u00edguez Fra\u00edz, nado en Tomonde (Cerdedo-Cotobade) o 30 de novembro de 1912 e finado en Campa\u00f1\u00f3 (Pontevedra) o 9 de xu\u00f1o de 1995, foi un relixioso e investigador galego.\nTraxectoria.\nFillo e neto de canteiros, en 1926 ingresou no seminario de Santiago de Compostela. En 1927 escoitou recitar ao poeta Xos\u00e9 Manuel Cabada, o que fixo espertar o seu amor pola lingua galega logo de ser castelanizado no seminario.\nEn 1937 foi ordenado sacerdote, sendo destinado a San Marti\u00f1o de Moa\u00f1a como coadxutor. En 1939 foi a Vilari\u00f1o (Teo), onde co\u00f1eceu a Raimundo L\u00f3pez Pol. Ao ano seguinte foi destinado a Cerv\u00e1s (Ares), onde reconstru\u00edu a igrexa parroquial de San Pedro, do s\u00e9culo XII, e a capela da Nosa Se\u00f1ora da Mercede de Chanteiro. Ao tempo, era capel\u00e1n do rexemento de artiller\u00eda de costa do cuartel de Montefaro. Neste tempo participou en charlas radiof\u00f3nicas e publicou artigos en revistas.\nO 15 de marzo de 1951 tomou posesi\u00f3n como p\u00e1rroco de Campa\u00f1\u00f3. O d\u00eda de san Pedro dese mesmo ano inaugurouse a chegada da luz el\u00e9ctrica \u00e1 parroquia. Nos arquivos parroquiais atopou un documento de 1102 polo que se doa un predio no Casal de Rei aos condes de Galicia Raimundo de Borgo\u00f1a e Urraca de Le\u00f3n. Descubriu unha m\u00e1moa a car\u00f3n da casa reitoral e cer\u00e1mica castrexa xunto \u00e1 igrexa.\nEn Pontevedra trabou amizade con personalidades do Museo Provincial, como Filgueira Valverde, Alfredo Garc\u00eda Al\u00e9n, Modesto Rodr\u00edguez Figueiredo e Agust\u00edn Portela Paz. En 1959 comezou a colaborar en \"Faro de Vigo\" coa columna \"Desde al atrio de la Peregrina\"\nEn 1959 marchou a Am\u00e9rica como misioneiro, formando parte do Equipo Misioneiro Pontificio para Am\u00e9rica creado por P\u00edo XII. En Buenos Aires entrou en contacto coa emigraci\u00f3n galega e cos exiliados, contactando con Virxinia Pereira (a vi\u00fava de Castelao), Rodolfo Prada, Ram\u00f3n Su\u00e1rez Picallo, Eduardo Blanco Amor ou Lu\u00eds Soto. No camposanto de Chacarita oficiou unha misa en lingua galega, co gallo de d\u00e9cimo aniversario do pasamento de Castelao. \nRegresou a Campa\u00f1\u00f3 e retomou as s\u00faas relaci\u00f3ns co Museo de Pontevedra, publicando artigos na revista do Museo. Deu outras misas en lingua galega, como a misa por Rosal\u00eda de Castro en Santiago, en Iria Flavia, no Santiagui\u00f1o do Monte (Padr\u00f3n) e na carballeira de San Xusto (San Xurxo de Sacos) en 1975, onde foi denunciado pola Garda Civil.\nEstudoso da cultura galega, foi membro do Pedr\u00f3n de Ouro, da comisi\u00f3n de Arte Sacra da arquidiocese de Santiago de Compostela, e do Instituto Padre Sarmiento de Estudos Galegos, participando na secci\u00f3n de Historia e Xeograf\u00eda. Cofundou o Museo do Pobo Galego, formando parte do seu padroado at\u00e9 a s\u00faa morte. Neste museo cons\u00e9rvase o seu legado, cunha sala que leva o seu nome. Instalouse unha placa na s\u00faa casa natal de Tomonde e outra na igrexa de Campa\u00f1\u00f3."}
{"id": "202021", "revid": "89787", "url": "https://gl.wikipedia.org/wiki?curid=202021", "title": "Iznogoud", "text": "Iznogoud (pronunciado \"isnogud\") \u00e9 un personaxe da banda dese\u00f1ada de orixe francesa, creado por Ren\u00e9 Goscinny e Jean Tabary, que apareceu por primeira vez na revista \"Record\" en 1962, baixo o t\u00edtulo de \"Les aventures du Calife Haroun el Poussah\", sendo primeiramente un personaxe secundario.&lt;/small&gt; Logo pasar\u00eda a publicarse na revista \"Pilote\" e a aparecer nunha manchea de c\u00f3mics, m\u00e1is de 25 \u00e1lbums, que continuar\u00eda tras a morte de Goscinny o mesmo Tabary.\nO argumento principal trata do Gran Visir Iznogoud que ambiciona ser califa e elabora diversos plans para usurpar o trono do califa \"Haroun El Poussah\""}
{"id": "202022", "revid": "72012", "url": "https://gl.wikipedia.org/wiki?curid=202022", "title": "Jean Tabary", "text": "Jean Tabary, nado o 5 de marzo de 1930 en Estocolmo (Suecia) e finado o 18 de agosto de 2011 en Pont-l'Abb\u00e9-d'Arnoult (Francia), foi un debuxante de c\u00f3mics, co\u00f1ecido polo seu traballo como ilustrador da serie Iznogoud, creada co guionista Ren\u00e9 Goscinny."}
{"id": "202023", "revid": "98629", "url": "https://gl.wikipedia.org/wiki?curid=202023", "title": "Greatest Hits (Foo Fighters)", "text": "Greatest Hits \u00e9 un \u00e1lbum recompilatorio da banda de rock alternativo estadounidense Foo Fighters, editado o 3 de novembro do 2009 a trav\u00e9s do selo RCA Records. Cont\u00e9n d\u00faas novas canci\u00f3ns, \"Wheels\" e \"Word Forward\", ademais de temas anteriormente editados como \"The Pretender\", \"All My Life\", \"Learn to Fly\", \"Best of You\", \"Times Like These\", \"My Hero\" ou \"Everlong\".\n\"Wheels\" foi o primeiro sinxelo sacado do \u00e1lbum, e estreouse na radio o 23 de setembro do 2009. Foi oficialmente lanzado o 29 de setembro. \"Wheels\" e \"Word Forward\" foron gravados especificamente para o recompilatorio baixo a produci\u00f3n de Butch Vig.\n\"Have a Cigar\" conta co bater\u00eda Taylor Hawkins nas voces principais.\nUnha edici\u00f3n \"deluxe\" do recompilatorio incl\u00fae un libro e un DVD con v\u00eddeos musicais e actuaci\u00f3ns ao vivo da banda. Tam\u00e9n incl\u00fae un v\u00eddeo para \"Wheels\", dirixido por Sam Brown, que tam\u00e9n realizara o vidio de \"The Pretender\"."}
{"id": "202030", "revid": "89787", "url": "https://gl.wikipedia.org/wiki?curid=202030", "title": "Attila", "text": "Attila \u00e9 unha \u00f3pera nun pr\u00f3logo e tres actos con m\u00fasica de Giuseppe Verdi e libreto en italiano de Temistocle Solera e Francesco Maria Piave, baseado na obra teatral \"Attila, K\u00f6nig der Hunnen\" de Zacharias Werner. Foi estreada o 17 de marzo de 1846 no Gran Teatro La Fenice de Venecia.\nTr\u00e1tase dunha \u00f3pera composta na etapa verdiana \"de galeras\", urxente, r\u00e1pida, xuvenil. \u00c9 unha das caracterizadas por matices patri\u00f3ticos e que deron fama a Verdi como compositor pol\u00edtico. Ademais do tema patri\u00f3tico, as personaxes te\u00f1en perf\u00eds psicol\u00f3xicos interesantes, coma o propio Atila, que \u00e9 moito m\u00e1is que un malvado ao uso.\nEsta \u00f3pera repres\u00e9ntase pouco na actualidade, aparecendo nas estat\u00edsticas de Operabase no posto n.\u00ba 136 das \u00f3peras representadas no per\u00edodo 2005-2010, sendo a 46.\u00aa en Italia e a d\u00e9cimo quinta de Verdi, con 23 representaci\u00f3ns nese per\u00edodo."}
{"id": "202031", "revid": "2074", "url": "https://gl.wikipedia.org/wiki?curid=202031", "title": "Attila (\u00f3pera)", "text": ""}
{"id": "202032", "revid": "89787", "url": "https://gl.wikipedia.org/wiki?curid=202032", "title": "Torre del Oro", "text": "A Torre del Oro \u00e9 unha torre albarr\u00e1 situada na marxe esquerda do r\u00edo Guadalquivir, na cidade de Sevilla, xunto \u00e1 praza de touros da Real Maestranza. A s\u00faa altura \u00e9 de 36 metros. Posiblemente o seu nome en \u00e1rabe era \"Bury al-dahab\", \"Borg al Azahar\" ou \"Borg-al-Azajal\" en referencia ao seu brillo dourado que se reflect\u00eda sobre o r\u00edo. Durante as obras de restauraci\u00f3n de 2005, demostrouse que este brillo, que ata ent\u00f3n se atribu\u00eda a un revestimento de azulexos, era debido a unha mestura de morteiro, cal e palla prensada.\n\u00c9 unha torre formada por tres corpos. O primeiro corpo, dodecagonal, foi constru\u00eddo entre 1220 e 1221 por orde do gobernador almohade de Sevilla, Ab\u00f9 l-Ul\u00e0. O segundo corpo, tam\u00e9n dodecagonal, foi mandado constru\u00edr por Pedro I o Cruel no s\u00e9culo XIV. O corpo superior, cil\u00edndrico e rematado en c\u00fapula, foi constru\u00eddo en 1760 polo enxe\u00f1eiro militar Sebasti\u00e1n Van der Borcht.\nFoi declarada monumento hist\u00f3rico-art\u00edstico en 1931 e foi restaurada varias veces. Na Idade Contempor\u00e1nea foi restaurada en 1900, entre 1991 e 1992, en 1995 e en 2005. Na s\u00faa conservaci\u00f3n foi importante o labor da Armada. At\u00f3pase en bo estado de conservaci\u00f3n e alberga o Museo Naval de Sevilla.\nHistoria.\nConstru\u00eduse entre 1220 e 1221 por orde do gobernador almohade de Sevilla, Ab\u00f9 l-Ul\u00e0, cunha base dodecagonal. Pechaba o paso ao Arenal mediante un tramo de muralla que a un\u00eda coa Torre de la Plata, que formaba parte das murallas de Sevilla que defend\u00edan o Alc\u00e1zar. Existe unha tradici\u00f3n de que para impedir a entrada ao porto fluvial, estendeuse desde o seu basamento unha grosa cadea sobre o r\u00edo ata outra torre situada na actual r\u00faa Fortaleza, situada al\u00e9n do r\u00edo, no actual barrio de Triana; devandita lenda \u00e9 falsa xa que a r\u00faa Fortaleza na beira de Triana recibe ese nome no s\u00e9culo XIX, anteriormente denominada r\u00faa Limones, doutra banda e con m\u00e1is acerto, nas Cr\u00f3nicas realizadas por Afonso X o Sabio, onde describe ao detalle a toma da cidade de Sevilla, s\u00f3 se menciona unha cadea, a que suxeitaba o conxunto de barcas que formaba a ponte que un\u00eda a beira de Sevilla e a de Triana, que un\u00eda ademais a cidade co Castelo, co\u00f1ecido posteriormente como Castelo de San Jorge, na beira de Triana.\nA frota castel\u00e1 mandada polo almirante Ram\u00f3n de Bonifaz rompeu a ponte en 1248 remontando o r\u00edo, mentres as tropas de Fernando III de Castela cercaban a cidade. Esta pasaxe hist\u00f3rica protagonizado por mari\u00f1os c\u00e1ntabros ao servizo da mari\u00f1a castel\u00e1 quedou inmortalizado nos escudos das Catro Vilas da Costa de Cantabria (Laredo, Castro-Urdiales, Santander e San Vicente de la Barquera) e foi posteriormente incorporado ao Escudo de Cantabria. Neles repres\u00e9ntase a Torre del Oro e unha nave rompendo as cadeas que pechaban o paso polo r\u00edo Guadalquivir.\nTras ser conquistada, utilizouse como capela dedicada a San Isidoro de Sevilla. Despois utilizouse como prisi\u00f3n.\nNo s\u00e9culo XVI presentaba un estado ruinoso, polo que se realizou unha obra de consolidaci\u00f3n. A torre foi danada gravemente polo terremoto de Lisboa de 1755, tras o cal o Marqu\u00e9s de Monte Real propuxo a s\u00faa demolici\u00f3n para ensanchar o paseo de coches de cabalos e facer m\u00e1is recto o acceso \u00e1 ponte de Triana; con todo, ese proxecto non chegou a realizarse pola oposici\u00f3n do pobo de Sevilla, que chegaron a anunciarllo ao rei, quen interveu. En 1760 arranx\u00e1ronse os danos macizando a planta inferior da torre, reforz\u00e1ndoa con cascallos e morteiro, e deixando a porta do paso de rolda da muralla como porta de acceso principal. Ese mesmo ano constru\u00edr o corpo cil\u00edndrico superior, obra do enxe\u00f1eiro militar Sebasti\u00e1n Van der Borcht, art\u00edfice tam\u00e9n da Real F\u00e1brica de Tabacos. Estas obras cambiaron o aspecto da torre respecto ao que pode observarse en gravados dos s\u00e9culos XVI ou XVII.\nA Revoluci\u00f3n de 1868 foi outro momento cr\u00edtico para a torre, pois os revolucionarios demoleron os lenzos das murallas e pux\u00e9ronos en venda, pero a oposici\u00f3n dos hispalenses logrou que a torre non se destru\u00edse.\nEn 1900 foi restaurada polo enxe\u00f1eiro Carlos Halc\u00f3n.\nO 21 de marzo de 1936 disp\u00faxose a instalaci\u00f3n na torre o Museo Mar\u00edtimo por orde do Ministerio de Mari\u00f1a. En setembro de 1942 comezaron as obras de restauraci\u00f3n, durante as cales mellor\u00e1ronse o aspecto da fachada e habilit\u00e1ronse d\u00faas plantas para a exhibici\u00f3n do museo e a terceira para aloxar investigadores. O museo inaugurouse o 24 de xullo de 1944, para o que levaron 400 pezas do Museo Naval de Madrid. O museo mostra diversos instrumentos antigos de navegaci\u00f3n e maquetas, ademais de documentos hist\u00f3ricos, gravados e cartas n\u00e1uticas; e relaciona de Sevilla co r\u00edo Guadalquivir e o mar.\nEn 2005 foi novamente restaurada."}
{"id": "202033", "revid": "89787", "url": "https://gl.wikipedia.org/wiki?curid=202033", "title": "Alzira (Verdi)", "text": "Alzira \u00e9 unha \u00f3pera nun pr\u00f3logo e dous actos con m\u00fasica de Giuseppe Verdi e libreto en italiano de Salvatore Cammarano, baseado na obra de teatro \"Alzire, ou les Am\u00e9ricains\" de Voltaire. A s\u00faa estrea tivo lugar no Teatro San Carlo de N\u00e1poles o 12 de agosto de 1845, non tendo demasiado \u00e9xito, \u00e1 parte da estrea s\u00f3 houbo catro representaci\u00f3ns m\u00e1is, sendo a derradeira o 21 de agosto dese mesmo ano.\nEsta \u00f3pera case non se representa na actualidade, aparecendo nas estat\u00edsticas de Operabase cunha soa representaci\u00f3n no per\u00edodo 2005-2010."}
{"id": "202034", "revid": "1131", "url": "https://gl.wikipedia.org/wiki?curid=202034", "title": "Torre de la Plata", "text": "A Torre de la Plata \u00e9 unha torre octogonal do s\u00e9culo XIII, situada na r\u00faa Santander da cidade de Sevilla, Andaluc\u00eda (Espa\u00f1a), que se un\u00eda por un pano da muralla da cidade que foi derrubado en 1821 \u00e1 Torre del Oro.\nEn tempos de Afonso X, era tam\u00e9n co\u00f1ecida como torre dos Azacanes. No s\u00e9culo XVIII, foi parcialmente ocultada pola construci\u00f3n dunha serie de vivendas segundo o proxecto do arquitecto italiano Vermondo Resta. A finais do s\u00e9culo XX, foi utilizada como acubillo por indixentes. Foi restaurada parcialmente en 1992. At\u00f3pase nun estado p\u00e9simo sendo a vexetaci\u00f3n a que alaga grandes partes do espazo.\nNa actualidade un muro da nosa \u00e9poca divide un patio adxacente cun aparcadoiro, sobre o que no s\u00e9culo XVII situouse o Curral das Herrer\u00edas."}
{"id": "202035", "revid": "22570", "url": "https://gl.wikipedia.org/wiki?curid=202035", "title": "I Lombardi alla prima crociata", "text": "I Lombardi alla prima crociata (en galego \"Os lombardos na primeira cruzada\") \u00e9 un drama l\u00edrico oper\u00edstico nun preludio e catro actos con m\u00fasica de Giuseppe Verdi e libreto en italiano de Temistocle Solera, baseado no poema hom\u00f3nimo publicado en 1826 por Tommaso Grossi. A s\u00faa estrea tivo lugar no Teatro alla Scala de Mil\u00e1n o 11 de febreiro de 1843, obtendo un grande \u00e9xito. Verdi adicoulle a partitura a Mar\u00eda Luisa, a duquesa Habsburgo de Parma, quen morreu unhas poucas semanas despois da estrea. En 1847 foi revisada para a s\u00faa estrea en Par\u00eds, baixo o t\u00edtulo \"J\u00e9rusalem\".\nEsta \u00f3pera rara vez se representa na actualidade, aparecendo nas estat\u00edsticas de Operabase con s\u00f3 5 representaci\u00f3ns no per\u00edodo 2005-2010."}
{"id": "202036", "revid": "89787", "url": "https://gl.wikipedia.org/wiki?curid=202036", "title": "Macbeth (Verdi)", "text": "Macbeth \u00e9 unha \u00f3pera en catro actos e dez cadros con m\u00fasica de Giuseppe Verdi e libreto en italiano de Francesco Maria Piave e Andrea Maffei, baseado na traxedia hom\u00f3nima de William Shakespeare, sendo a d\u00e9cima \u00f3pera de Verdi e a primeira das obras do dramaturgo ingl\u00e9s que adaptou para a escena oper\u00edstica. A s\u00faa estrea tivo lugar no Teatro della Pergola de Florencia o 14 de marzo de 1847. A \u00f3pera foi revisada para a s\u00faa estrea en Francia, que tivo lugar o 19 de abril de 1865 no Th\u00e9\u00e2tre Lyrique de Par\u00eds.\nEsta \u00f3pera est\u00e1 entre as m\u00e1is representadas do repertorio, aparecendo nas estat\u00edsticas de Operabase no posto n.\u00ba 31 das cen \u00f3peras m\u00e1is representadas no per\u00edodo 2005-2010, sendo la 19.\u00aa en Italia e a novena de Verdi, con 123 representaci\u00f3ns no per\u00edodo."}
{"id": "202037", "revid": "56817", "url": "https://gl.wikipedia.org/wiki?curid=202037", "title": "Marcial Su\u00e1rez", "text": "Marcial Su\u00e1rez Fern\u00e1ndez, nado en Allariz o 15 de febreiro de 1918 e finado na Aguieira (Porto do Son) o 26 de agosto de 1996, foi un escritor e xornalista galego.\nTraxectoria.\nFixo o bacharelato universitario en Ourense e cursou estudos na Normal. Despois da Guerra Civil trasladouse a Madrid. Foi redactor de Radio Madrid durante catorce anos. Foi mestre e xornalista, colaborador de diversos medios de comunicaci\u00f3n, en 1965 obtivo o Premio Isaac Fraga pola obra teatral \"Las monedas de Heliog\u00e1balo\"."}
{"id": "202038", "revid": "1888", "url": "https://gl.wikipedia.org/wiki?curid=202038", "title": "Marcial Su\u00e1rez Fern\u00e1ndez", "text": ""}
{"id": "202040", "revid": "1093", "url": "https://gl.wikipedia.org/wiki?curid=202040", "title": "Arenteiro", "text": "O top\u00f3nimo galego Arenteiro pode referirse a:"}
{"id": "202041", "revid": "8476", "url": "https://gl.wikipedia.org/wiki?curid=202041", "title": "Arzo\u00e1", "text": "O top\u00f3nimo Arzo\u00e1 pode referirse a:"}
{"id": "202042", "revid": "132", "url": "https://gl.wikipedia.org/wiki?curid=202042", "title": "Asneiro", "text": ""}
{"id": "202043", "revid": "132", "url": "https://gl.wikipedia.org/wiki?curid=202043", "title": "Avia", "text": ""}
{"id": "202049", "revid": "1131", "url": "https://gl.wikipedia.org/wiki?curid=202049", "title": "Arteixo (hom\u00f3nimos)", "text": "O top\u00f3nimo galego Arteixo pode referirse a:"}
{"id": "202050", "revid": "132", "url": "https://gl.wikipedia.org/wiki?curid=202050", "title": "Bibei", "text": ""}
{"id": "202051", "revid": "1131", "url": "https://gl.wikipedia.org/wiki?curid=202051", "title": "Caselas", "text": "O top\u00f3nimo galego e portugu\u00e9s Caselas pode referirse a:"}
{"id": "202052", "revid": "1131", "url": "https://gl.wikipedia.org/wiki?curid=202052", "title": "Cinsa", "text": "O termo cinsa pode referirse a:\nAmais, como top\u00f3nimo pode referirse a:"}
{"id": "202053", "revid": "132", "url": "https://gl.wikipedia.org/wiki?curid=202053", "title": "Dubra", "text": ""}
{"id": "202054", "revid": "1131", "url": "https://gl.wikipedia.org/wiki?curid=202054", "title": "Eifonso", "text": "O top\u00f3nimo galego Eifonso pode referirse a:"}
{"id": "202057", "revid": "89787", "url": "https://gl.wikipedia.org/wiki?curid=202057", "title": "Macedonia (terminolox\u00eda)", "text": "Macedonia \u00e9 un termo que foi fonte de confusi\u00f3n e de debate debido a que se usou para designar, ao longo do tempo, m\u00faltiplas e diversas \u00e1reas xeogr\u00e1ficas, pol\u00edticas, hist\u00f3ricas, ling\u00fc\u00edsticas e demogr\u00e1ficas. Os grupos \u00e9tnicos que viven na zona denominaron da mesma maneira a diversas entidades e de diferentes formas a unha \u00fanica entidade, o que xerou, e xera, problemas tanto para os seus habitantes como para os estranxeiros.\nHistoricamente, a rexi\u00f3n estivo marcada polos continuos cambios pol\u00edticos na historia da pen\u00ednsula Balc\u00e1nica. En canto \u00e1 xeograf\u00eda, non existe unha definici\u00f3n clara dos l\u00edmites da rexi\u00f3n e os nomes das s\u00faas subdivisi\u00f3ns non son aceptadas nin por acad\u00e9micos nin polos seus propios habitantes. No caso da demograf\u00eda, na zona habitan principalmente catro grupos \u00e9tnicos, tres dos cales se autodefinen como \"macedonios\": un grupo sudeslavo, que o fai a nivel nacional, e un b\u00falgaro e outro grego, que o fan a nivel rexional. Ling\u00fcisticamente, os nomes e orixes das linguas faladas na zona son tema de gran controversia, mentres que no mundo pol\u00edtico, o uso do nome de Macedonia xerou incluso unha intensa disputa diplom\u00e1tica entre os estados de Grecia e Macedonia do Norte, conflito que se mant\u00e9n sen soluci\u00f3n definitiva a pesar da intervenci\u00f3n das Naci\u00f3ns Unidas.\nEtimolox\u00eda.\nExisten tres teor\u00edas sobre a orixe do nome \"Macedonia\". De acordo coa mitolox\u00eda grega, Maced\u00f3n era o nome do xefe da tribo que se asentar\u00eda na rexi\u00f3n e que fundar\u00eda o Reino de Macedonia. Segundo Her\u00f3doto, os \"makedno\u00ed\" eran unha tribo doria.\nO nome tam\u00e9n poder\u00eda derivar do adxectivo \u03bc\u03b1\u03ba\u03b5\u03b4\u03bd\u03cc\u03c2 (\"makedn\u00f3s\"), que significa \"alto\", e que usou Homero para designar unha \u00e1rbore na \"Odisea,\" e que segundo o gram\u00e1tico Hesiquio de Alexandr\u00eda ser\u00eda unha palabra do d\u00f3rico que significar\u00eda \"grande\" ou \"pesado\". Comunmente crese que tanto os macedonios como os seus antecesores \"makedno\u00ed\" eran considerados persoas de grande estatura. \nUnha terceira hip\u00f3tese suxire que o nome \"maked\u00f3nes\" significar\u00eda \"habitantes das terras altas\", de acordo cun antigo termo do antigo idioma macedonio, \u03bc\u03b1\u03ba\u03b9-\u03ba\u03b5\u03b4\u03cc\u03bd\u03b5\u03c2 (\"maki-ked\u00f3nes\", \"do alto planeta\"). A \"World Book Encyclopedia\" acepta esta teor\u00eda, pero baseada no termo grego \"makedn\u00f3s\" que se referir\u00eda \u00e1s altas monta\u00f1as da zona.\nMacedonia na historia.\n\u00c9poca antiga.\nO antigo Reino de Macedonia, que existiu entre os s\u00e9culos VII a.C. e II a.C., foi o primeiro Estado que se asentou na rexi\u00f3n xeogr\u00e1fica hom\u00f3nima. As s\u00faas fronteiras eran m\u00e1is ou menos constantes, a\u00ednda que non est\u00e1 claro se certas zonas interiores, como Lincestis, formaban parte do reino en si ou eran estados independentes en constante loita contra os reis macedonios.\nDurante o reinado de Filipo II, Macedonia expandiuse considerabelmente, inclu\u00edndo a zona da pen\u00ednsula Calc\u00eddica e territorios ao norte en direcci\u00f3n ao r\u00edo Danubio. Filipo terminou gobernando sobre gran parte de Grecia e o seu reino expandir\u00edase muito m\u00e1is cando o seu fillo, Alexandre o Grande, o converteu nun imperio que gobernou gran parte do mundo co\u00f1ecido at\u00e9 o momento.\nCoa morte de Alexadre, Macedonia volveu ser un pequeno reino debido a que o Imperio se dividiu en varios estados. Tras a s\u00faa conquista polos romanos nas chamadas Guerras Maced\u00f3nicas, o Senado Romano estableceu a provincia de Macedonia, cuxa extensi\u00f3n variou ao longo dos s\u00e9culos e, a partir do emperador Constantino, formou a Diocese de Macedonia, que era parte da Prefectura de Illyricum.\nCando a rexi\u00f3n pasou a ser parte do Imperio bizantino, o \"thema\" establecido baixo o mesmo nome estaba situado nunha zona moito m\u00e1is ao oriente, exclu\u00edndo a Calc\u00eddica e mesmo a zona de Tesal\u00f3nica.\nPosteriormente, o Imperio otom\u00e1n, que gobernou o territorio at\u00e9 o s\u00e9culo XIX nunca tivo en dita zona unha unidade administrativa co nome de Macedonia.\nAs entidades pol\u00edticas que algunha vez levaron o nome \"Macedonia\" durante a antig\u00fcidade son:\nO reino mant\u00edvose cunha moito menor extensi\u00f3n at\u00e9 que foi dividido en catro rep\u00fablicas por Roma no ano 168 a.C.\nCando en 1904 gran parte do seu territorio foi posto baixo administraci\u00f3n internacional, Macedonia estaba dividida entre os distritos de Tesal\u00f3nica, Monastir, \u00dcsk\u00fcb, Kosovo, Drama e Serrai. Entre 1912 e 1913, a rexi\u00f3n foi repartida entre os estados independentes balc\u00e1nicos tras a s\u00faa vitoria sobre os otom\u00e1ns na Primeira Guerra Balc\u00e1nica. As fronteiras entre Grecia, Serbia e Bulgaria terminar\u00edan de definirse despois da Segunda Guerra Balc\u00e1nica e a primeira guerra mundial, e son esencialmente as existentes no d\u00eda de hoxe.\nMacedonia contempor\u00e1nea.\nDesde o inicio da Guerra de independencia de Grecia, o goberno provisional de dito pa\u00eds reclamou Macedonia como parte do territorio nacional grego pero, segundo o tratado de Constantinopla de 1832 que definiu as fronteiras tras a s\u00faa independencia do Imperio otom\u00e1n, o l\u00edmite norte do pa\u00eds estaba na li\u00f1a Arta \u2013 Volos, deixando f\u00f3ra a Macedonia. Cando o Imperio otom\u00e1n comezou a disgregarse, Macedonia foi reclamada por todos os membros da denominada Liga Balc\u00e1nica (Serbia, Montenegro, Grecia e Bulgaria) e tam\u00e9n por Roman\u00eda. De acordo ao tratado de San Stefano que puxo fin \u00e1 Guerra Ruso-Turca de 1877-1878, toda a rexi\u00f3n macedonia foi inclu\u00edda en Bulgaria, a excepci\u00f3n da zona de Tesal\u00f3nica. Por\u00e9n, o Congreso de Berl\u00edn de 1878 devoleu gran parte da rexi\u00f3n ao Imperio turco.\nEn 1912 comezou a Primeira Guerra Balc\u00e1nica cando os ex\u00e9rcitos da Liga Balc\u00e1nica invadiron e ocuparon o territorio macedonio. Tras a vitoria sobre os turcos, os membros da Liga tiveron diferenzas a causa da repartici\u00f3n do territorio conquistado, o que levou ao estalido da Segunda Guerra Balc\u00e1nica. Como resultado desta \u00faltima contenda, o indefinido territorio de Macedonia foi dividido entre Grecia, Bulgaria e Serbia, que estableceron as s\u00faas fronteiras definitivas en 1913 no Tratado de Bucarest, as cales mant\u00e9\u00f1ense esencialmente at\u00e9 a actualidade.\nAs entidades pol\u00edticas que existiron ou existen durante este per\u00edodo de tempo co nome de \"Macedonia\" son as seguintes:\nMacedonia na xeograf\u00eda.\nMacedonia (como un termo xeogr\u00e1fico actual) ref\u00edrese en xeral a unha rexi\u00f3n da pen\u00ednsula Balc\u00e1nica, no sur de Europa, que comprende entre 60 000 e 70 000\u00a0km2. A\u00ednda que non existe ningunha definici\u00f3n oficial por parte de ningunha organizaci\u00f3n internacional ou estado, nalg\u00fans contextos a rexi\u00f3n aparece delimitada polas concas dos r\u00edos Haliacm\u00f3n, Vardar e Estrim\u00f3n e as chairas pr\u00f3ximas a Tesal\u00f3nica e Serrai.\nNun contexto hist\u00f3rico a rexi\u00f3n presentou not\u00e1beis variaci\u00f3ns nas s\u00faas fronteiras ao longo dos Balc\u00e1ns, despois de que os seus l\u00edmites foran definidos xeralmente de acordo coas necesidades administrativas dos seus conquistadores. Durante a dominaci\u00f3n otom\u00e1n, que durou cinco s\u00e9culos, Macedonia non foi unha divisi\u00f3n administrativa, como quedou dito. O xe\u00f3grafo H. R. Wilkinson afirma que se ben a rexi\u00f3n \"desaf\u00eda definici\u00f3ns\", a maior\u00eda dos cart\u00f3grafos est\u00e1n de acordo \"na s\u00faa situaci\u00f3n xeral\". Macedonia xa estaba bastante ben definida contra 1897, cando William Ewart Gladstone propuxo unha \"Macedonia para os macedonios\", na que se inclu\u00eda implicitamente a todos os habitantes da rexi\u00f3n, sen importar a s\u00faa etnia, pero as diferentes naci\u00f3ns balc\u00e1nicas comezar\u00edan a proclamar os seus dereitos despois da sinatura do Tratado de San Stefano de 1878 e logo da s\u00faa revisi\u00f3n no Congreso de Berl\u00edn.\nVarios mapas etnogr\u00e1ficos elabor\u00e1ronse durante este per\u00edodo de controversia; moitos deles difiren principalmente nas zonas designadas para cada nacionalidade dentro de Macedonia. Isto debeuse en parte ao resultado das diferentes alternativas para a definici\u00f3n: aos habitantes de Macedonia pod\u00edan asign\u00e1rselles diferentes nacionalidades dependendo de se a clasificaci\u00f3n se realizaba base\u00e1ndose na relixi\u00f3n, na ascendencia, no idioma, na identidade ou por decisi\u00f3n persoal.\nAdemais, os censos otom\u00e1ns que tomaban como base a relixi\u00f3n eran adoito malinterpretados; a ascendencia ou raza eran definidas sobre todo mediante conxecturas; os habitantes da rexi\u00f3n pod\u00edan falar m\u00e1is dunha lingua, por exemplo, unha na s\u00faa casa e outra f\u00f3ra dela e, por outro lado, os diversos dialectos pod\u00edan ser definidos como derivaci\u00f3ns de diversas linguas (por exemplo, serbio, macedonio ou b\u00falgaro).\nOs mapas tam\u00e9n difiren nos l\u00edmites asignados a Macedonia. As \u00fanicas fronteiras indiscut\u00edbeis eran o mar Exeo polo sur e as fronteiras de Serbia e Bulgaria anteriores a 1885; se Macedonia limitaba cos territorios da Serbia medieval, Albania ou Tracia (partes da Rumelia otom\u00e1) ten sido orixe de debate. Alg\u00fans etn\u00f3grafos, como o grego Cleanthes Nicolaides, o austr\u00edaco Meinhard e o b\u00falgaro Vasil K\u01cen\u010dev, aceptaron como fronteira as monta\u00f1as \u0160ar e as de Crna Gora, tal como o fac\u00edan alg\u00fans estudosos anteriores a 1878; por\u00e9n, alg\u00fans especialistas como o serbio Gop\u010devi\u010d estableceron unha li\u00f1a moito m\u00e1is ao sur, deixando toda a rexi\u00f3n entre Skopje e Strumica na \"Vella Serbia\", noci\u00f3n que foi apoiada por alg\u00fans xe\u00f3grafos modernos de Grecia.\nAdemais, alg\u00fans mapas var\u00edan nalg\u00fans detalles, especialmente respecto a que cidades e localidades eran ou non macedonias. Un mapa italiano incl\u00fae a Prizren, mentres que Nicolaides e Meinhard trazaron os seus l\u00edmites xusto ao sur. Cara ao sur e o oeste, Greven\u00e1, Kor\u00e7\u00eb e Konitsa var\u00edan en diversos mapas, mentres carta ao leste, usualmente a li\u00f1aa toma o curso do r\u00edo Mesta cara ao norte, a\u00ednda que nun mapa dun xe\u00f3grafo alem\u00e1n a li\u00f1a se encontra moito m\u00e1is cara occidente, exclu\u00edndo por exemplo a Bansko e Nevrokop.\nSubrexi\u00f3ns.\nA rexi\u00f3n de Macedonia div\u00eddese comunmente en tres grandes rexi\u00f3ns e d\u00faas menores, especialmente na discusi\u00f3n da chamada \"cuesti\u00f3n macedonia\". A\u00ednda que estes termos son utilizados por acad\u00e9micos neutrais, foron adoptados pola literatura de car\u00e1cter irredentista.\nAdemais destas tres grandes subrexi\u00f3ns, hai d\u00faas pequenas rexi\u00f3ns en Albania e Serbia que se consideran parte de Macedonia, principalmente por irredentistas e non por acad\u00e9micos.\nMacedonia na demograf\u00eda.\nA rexi\u00f3n, tal como se definiu anteriormente, ten unha poboaci\u00f3n pr\u00f3xima aos 5 mill\u00f3ns de habitantes. No caso das definici\u00f3ns de grupos \u00e9tnicos, existe unha importante disputa por parte de dous grupos contempor\u00e1neos sobre o uso do termo \"macedonio\". A poboaci\u00f3n etnicamente macedonia da Rep\u00fablica de Macedonia identif\u00edcase como \"macedonios\" a nivel nacional, mentres que en Grecia, os habitantes da zona de Macedonia consid\u00e9ranse \"macedonios\" a nivel rexional e como \"gregos\" a nivel nacional. A diverxencia de uso entre ambos os grupos \u00e9tnicos xerou unha variedade de denominaci\u00f3ns para referirse a grupos hom\u00f3nimos.\nEn xeral, os grupos que se consideran como \"macedonios\", \u00e9 dicir, como habitantes naturais da rexi\u00f3n, son os que se detallan a continuaci\u00f3n.\nComo grupo \u00e9tnico, denom\u00ednase macedonios aos eslavos que forman a maior\u00eda da poboaci\u00f3n da actual Rep\u00fablica de Macedonia. Segundo estat\u00edsticas do ano 2002, a poboaci\u00f3n de macedonios \u00e9tnicos dentro de dito estado era de 1\u00a0297\u00a0981 habitantes. Por outro lado, legalmente, macedonio \u00e9 tam\u00e9n todo nacional da Rep\u00fablica de Macedonia, sen importar as s\u00faas caracter\u00edsticas \u00e9tnicas nin a pertenza a algunha relixi\u00f3n. Por\u00e9n, no pre\u00e1mbulo da s\u00faa constituci\u00f3n, faise especial distinci\u00f3n entre \"o pobo macedonio\" e \"os albaneses, turcos, valacos, romaneses e outras nacionalidades que habitan na Rep\u00fablica de Macedonia\", aos que se lles asegura \"igualdade como ciudad\u00e1ns\". O ano 2002, a poboaci\u00f3n total do pa\u00eds era de 2\u00a0022\u00a0547 habitantes, polo que os macedonios \"non \u00e9tinicos\" cifr\u00e1banse en 724 566 persoas.\nComo grupo rexional de Grecia, os macedonios son as persoas de etnia grega que habitan ou prove\u00f1en do territorio de Macedonia, que constit\u00faen case a totalidade da poboaci\u00f3n de dita rexi\u00f3n. De acordo co censo de 2001, a poboaci\u00f3n deste territorio era de 2\u00a0625\u00a0681 persoas. Co\u00f1\u00e9cense tam\u00e9n como antigos macedonios aos habitantes da Macedonia hist\u00f3rica, cuxos m\u00e1ximos gobernantes, Filipo II de Macedonia e Alexandre Magno se consideraban a si mesmos como gregos.\nNo caso de Bulgaria, \"macedonio\" \u00e9 o xentilicio dos habitantes da rexi\u00f3n sudoriental do pa\u00eds, que na s\u00faa maior\u00eda se identifican como b\u00falgaros a nivel nacional e tam\u00e9n \u00e9tnico. En 2001, a poboaci\u00f3n total da Macedonia b\u00falgara era de 341 245 habitantes, entre os que se contaban 3 117 eslavomacedonios. Os macedonios b\u00falgaros tam\u00e9n poden autodenominarse como \"pirineiros\" (\u043f\u0438\u0440\u0438\u043d\u0446\u0438, \"pirintsi\" en lingua b\u00falgara) para evitaren confusi\u00f3ns con outras denominaci\u00f3ns similares.\nO termo \"macedorroman\u00e9s\" \u00fasase \u00e1s veces como un sin\u00f3nimo de arroman\u00e9s, individuo dun pobo que vive no sur dos Balc\u00e1ns, entre o norte de Grecia, Bulgaria, a Rep\u00fablica de Macedonia e Albania e, como unha comunidade inmigrante, na Dobruxa Setentrional, Roman\u00eda. De acordo coa \"Ethnologue\", a poboaci\u00f3n total de arromaneses era, en 1993, de 306 237 persoas. Este termo \u00e9 o \u00fanico que corresponde a un acr\u00f3nimo utilizado tanto polos propios arromaneses como polos outros grupos \u00e9tnicos. C\u00f3mpre destacar que en roman\u00e9s, os arromaneses denom\u00ednanse \"machedoni\", a diferenza dos habitantes de Macedonia, que son co\u00f1ecidos como \"macedoneni\".\nOutro grupo \u00e9tnico que habita a rex\u00f3n de Macedonia son os albaneses, concentrados principalmente na Rep\u00fablica de Macedonia (nas zonas fronteirizas con Albania e Kosovo) e na subrexi\u00f3n albanesa de Macedonia, ao redor do lago de Ohrid. En 2002, os habitantes albaneses na Rep\u00fablica de Macedonia eran 509 083, o 25,2 % do total da poboaci\u00f3n nacional.\nEn galego todos estes termos temos que utilizalos de acordo co contexto no que se usan, porque o Dicionario da Real Academia Galega s\u00f3 se define oficialmente macedonio -a, como adxectivo, \"1. De Macedonia ou dos seus habitantes\" e, como substantivo, \"2. Persoa natural ou habitante de Macedonia\",\nsen m\u00e1is indicaci\u00f3ns.\nPor\u00e9n, o \"Gran dicionario Xerais da lingua\" especifica algo m\u00e1is: macedonio -a, como adxectivo, \"1. Relativo ou pertencente a Macedonia (Europa) ou \u00f3s seus habitantes; maced\u00f3nico. 2. Relativo \u00f3 antigo imperio de Macedonia\" e, como substantivo masculino, \"3. Lingua falada na antiga Macedonia, relacionada cos dialectos gregos e con suposta orixe indoeuropea. 4. Lingua da actual Macedonia pertencente \u00e1 familia eslava.\"\nAdemais, incl\u00fae o \"elemento de formaci\u00f3n de palabras\" macedo-, \"que fai referencia a Macedonia ou \u00f3s Macedonios\" e que emprega en tres termos: macedo-grego -a, adxectivo \"relativo ou pertencente \u00f3 individuo e \u00f3 territorio de etnia macedonia que est\u00e1n baixo xurisdici\u00f3n grega\"; macedo-roman\u00e9s -esa, substantivo masculino \"(sic)\", \"dialecto roman\u00e9s falado no norte de Grecia, sur da antiga Iugoslavia, Bulgaria e Albania\", e macedo-serbio -a, como adxectivo, \"1. Relativo \u00f3 individuo e territorio macedonio que est\u00e1n baixo xurisdici\u00f3n serbia\", e como adxectivo e substantivo, \"2. Individuo pertencente \u00e1 etnia macedonia que vive en territorio serbio\".\nMacedonia na ling\u00fc\u00edstica.\nAo ser o idioma un dos elementos m\u00e1is comunmente asociados \u00e1 identidade nacional, as mesmas disputas existentes no plano da demograf\u00eda p\u00f3dense encontrar tam\u00e9n na ling\u00fc\u00edstica. Basicamente existen dous grandes debates sobre o uso da palabra \"macedonio\" para describir un fen\u00f3meno ling\u00fc\u00edstico, xa sexa un idioma o un dialecto.\nPor un lado, as orixes do antigo idioma macedonio son incertas e non se puido determinar se corresponde a un dialecto grego pr\u00f3ximo ao d\u00f3rico ou ao e\u00f3lico, unha lingua irm\u00e1 do grego antigo, co que formar\u00eda un supergrupo ling\u00fc\u00edstico \"grecomacedonio\" ou \"hel\u00e9nico\", ou se era unha lingua indoeuropea independente e pr\u00f3xima ao grego, ao tracio e ao frixio.\n A comunidade cient\u00edfica, a pesar das s\u00faas discrepancias, chegou ao acordo de que non existen evidencias suficientes para poderen determinar con certeza algunhas destas hip\u00f3teses, a\u00ednda que existe material dispo\u00f1\u00edbel, como o l\u00e9xico de Hesiquio de Alexandr\u00eda.\nPor outro lado, o idioma sudeslavo co\u00f1ecido na actualidade como macedonio non ten ningunha relaci\u00f3n co antigo idioma. Sobre esta lingua existen d\u00faas disputas principais; a primeira corresponde \u00e1 denominaci\u00f3n desta, mentres que a segunda ref\u00edrese a se este idioma \u00e9 realmente distinto do idioma b\u00falgaro ou non \u00e9 m\u00e1is que un dialecto, posici\u00f3n apoiada principalmente por grupos nacionalistas b\u00falgaros, pero tam\u00e9n por parte da poboaci\u00f3n en xenal.\nNa actualidade co\u00f1\u00e9cese como macedonio tam\u00e9n un dialecto da lingua grega moderna, mentres que o macedorroman\u00e9s \u00e9 unha das denominaci\u00f3ns que recibe o idioma romance oriental falado polos arromaneses.\nMacedonia na pol\u00edtica.\nTodas as controversias en termos xeogr\u00e1ficos, ling\u00fc\u00edsticos e demogr\u00e1ficos manifest\u00e1ronse a nivel pol\u00edtico internacional, especialmente tras a disoluci\u00f3n de Iugoslavia a comezos dos anos 1990. Entre os novos estados formados a partir da antiga Rep\u00fablica Federal Socialista de Iugoslavia, a chamada Rep\u00fablica Socialista de Macedonia declarou a s\u00faa independencia, de forma pac\u00edfica, o 8 de setembro de 1991, co nome de Rep\u00fablica de Macedonia.\nPor\u00e9n, o uso deste nome, ao igual que a primeira bandeira de Macedonia do Norte, foi rexeitado pola Rep\u00fablica Hel\u00e9nica por considerar estes feitos unha usurpaci\u00f3n dos s\u00edmbolos da tradici\u00f3n cultural grega e sinal de irredentismo.\nEn 1993, grazas \u00e1 mediaci\u00f3n da Organizaci\u00f3n das Naci\u00f3ns Unidas, ambos os pa\u00edses chegaron a un acordo provisorio para a utilizaci\u00f3n dos nomes de \"Rep\u00fablica de Macedonia\" en asuntos internos e de \"Antiga Rep\u00fablica Iugoslava de Macedonia (ARIM)\" a nivel internacional, deixando pendente unha soluci\u00f3n definitiva. Por\u00e9n, o acordo \u00e9 criticado en ambos os pa\u00edses: en Grecia rex\u00e9itase que se aceptara un nome que cont\u00e9n a palabra \"Macedonia\", mentres que no novo estado ex\u00edxese o uso dun nome m\u00e1is curto e identificativo.\nActualmente, Grecia utiliza oficialmente a denominaci\u00f3n \u03c0\u03c1\u03ce\u03b7\u03bd \u0393\u03b9\u03bf\u03c5\u03b3\u03ba\u03bf\u03c3\u03bb\u03b1\u03b2\u03b9\u03ba\u03ae \u0394\u03b7\u03bc\u03bf\u03ba\u03c1\u03b1\u03c4\u03af\u03b1 \u03c4\u03b7\u03c2 \u039c\u03b1\u03ba\u03b5\u03b4\u03bf\u03bd\u03af\u03b1\u03c2 ou a s\u00faa abreviaci\u00f3n \u03a0\u0393\u0394\u039c, mentres que as Naci\u00f3ns Unidas ref\u00edrense exclusivamente ao pa\u00eds como \"Antiga Rep\u00fablica Iugoslava de Macedonia\", ao igual que outras organizaci\u00f3ns como a Uni\u00f3n Europea, a OTAN, o Fondo Monetario Internacional, a Organizaci\u00f3n Mundial do Comercio (OMC), o [[Comit\u00e9 Ol\u00edmpico Internacional] (COI), o [[Banco Mundial]] (BM), o [[Banco Europeo para a Reconstruci\u00f3n e o Desenvolvemento]] (BERD), a [[Organizaci\u00f3n para a Seguridade e a Cooperaci\u00f3n en Europa]] (OSCE), a [[FIFA]], e a [[FIBA]], entre outros. Por outro lado, alg\u00fans pa\u00edses (entre ele [[Estados Unidos de Am\u00e9rica|Estados Unidos]], [[Rusia]] e a [[Rep\u00fablica Popular Chinesa]]) utilizan a denominaci\u00f3n constitucional do pa\u00eds.\n[[Macedonia Grega|Macedonia]] \u00e9 tam\u00e9n o nome dunha macrorrexi\u00f3n de Grecia, dividida en tres [[Periferias de Grecia|rexi\u00f3ns]]: [[Macedonia Occidental]], [[Macedonia Central]] e [[Macedonia Oriental e Tracia]]. Esta macrorrexi\u00f3n \u00e9 administrada polo Ministerio de Macedonia e Tracia, e a s\u00faa capital \u00e9 a cidade de [[Sal\u00f3nica]], considerada como a \"capital conxunta\" do pa\u00eds (\u03c3\u03c5\u03bc\u03c0\u03c1\u03c9\u03c4\u03b5\u03cd\u03bf\u03c5\u03c3\u03b1, \"symprot\u00e9vousa\"), en contraste con [[Atenas]], a capital oficial.\nVisi\u00f3n nacionalista eslavomacedonia.\nMacedonios eslavos de tendencias [[nacionalismo|nacionalistas]] extremas expresaron desexos [[irredentismo|irredentistas]] aspirando a constru\u00edr unha \"[[Macedonia unida]]\" xuntando \u00e1 que eles chaman \"[[Macedonia, Grecia|Macedonia do Exeo]]\" ou Macedonia exeica (actualmente en [[Grecia]]), a \"[[Provincia de Blagoevgrad|Macedonia de Pirin]]\" (en [[Bulgaria]]), a rexi\u00f3n de \"[[Mala Prespa e Golo Bardo]]\" (en [[Albania]]), e as de \"[[Gora (rexi\u00f3n)|Gora]] e [[Prohor P\u010dinjski]]\" (en [[Serbia]]). Por\u00e9n, en todas as zonas mencionadas anteriormente, as poboaci\u00f3ns son na s\u00faa maior\u00eda grecomacedonios, b\u00falgaros, albaneses e serbios, respectivamente. Alg\u00fans libros de texto escolares e publicaci\u00f3ns gobernamentais da [[Rep\u00fablica de Macedonia]] consideran a dito pa\u00eds como parte dun territorio non completamente libre.\nLoring M. Danforth, profesor de antropolox\u00eda que traballou no \"Bates College\" dos [[Estados Unidos de Am\u00e9rica|Estados Unidos]] e que escribiu diversos artigos e libros sobre o nacionalismo na Rep\u00fablica de Macedonia, Grecia e Australia, mencionou:\nA constituci\u00f3n da Rep\u00fablica de Macedonia foi modificada en [[1995]] e non incl\u00fae agora ningunha referencia sobre pos\u00edbeis reclamaci\u00f3ns territoriais.\nVisi\u00f3n nacionalista grega.\nO profesor Danforth describe, de igual forma, as posici\u00f3ns do nacionalismo grego:\nNomes nas linguas da rexi\u00f3n.\nMacedonia\nTerminolox\u00eda por grupos \u00e9tnicos.\nTodas as controversias mencionadas anteriormente xeraron unha serie de denominaci\u00f3ns por parte dos diferentes grupos en conflito. A\u00ednda que alg\u00fans xurdiron, en principio, sen af\u00e1n [[pexorativo]], poen ser considerados como tales por parte dos ouros grupos. Ademais, tanto macedonios de orixe a grega coma eslava utilizan as formas derivadas da palabra \"Macedonia\" para describirse a si mesmos e utilizan outras denominaci\u00f3ns para o grupo oposto. A isto s\u00famanse as denominaci\u00f3ns dos grupos extremistas con respecto \u00e1 relaci\u00f3n entre b\u00falgaros e macedonios eslavos, tanto polos que negan calquera relaci\u00f3n entre ambas as naci\u00f3ns como os nacionalistas b\u00falgaros que a promoven. e que incluso reciben o apoio de extremistas hel\u00e9nicos. Ademais, tanto b\u00falgaros coma macedonios eslavos n\u00e9ganse a reco\u00f1ecer a autodeterminaci\u00f3n das minor\u00edas eslavoparlantes de Grecia Setentrional, que se consideran comunmente como gregos.\nDenominaci\u00f3ns b\u00falgaras.\n[[Ficheiro:Flag of Bulgaria.svg|100px|border|dereita]]\nDenominaci\u00f3ns gregas.\n[[Ficheiro:Flag of Greece.svg|100px|border|dereita]]\nTermos macedonios \u00e9tnicos.\n[[Ficheiro:Flag of the Republic of Macedonia.svg|border|100px|dereita]]\nV\u00e9xase tam\u00e9n.\nOutros artigos.\n[[Categor\u00eda:Macedonia]]\n[[Categor\u00eda:Xeograf\u00eda]]\n[[Categor\u00eda:Onom\u00e1stica]]"}
{"id": "202064", "revid": "98629", "url": "https://gl.wikipedia.org/wiki?curid=202064", "title": "Adele", "text": "Adele Laurie Blue Adkins, nada o 5 de maio de 1988, en Tottenham, Londres, Inglaterra, co\u00f1ecida simplemente como Adele, \u00e9 unha cantante e compositora brit\u00e1nica de soul, blues, pop e jazz, ga\u00f1adora de oito Premios Grammy e tres Brit Awards.\nDende moi nova amosou un grande interese pola m\u00fasica e, en 2006, egresou da BRIT School de Artes Esc\u00e9nicas e Tecnolox\u00eda. Ese mesmo ano, firmou un contrato con XL Recordings, tras ser descubierta por unhas demos que un amigo publicou en MySpace.\u200b Nos Premios Brit de 2007 recibiu o galard\u00f3n de elecci\u00f3n dos cr\u00edticos e tam\u00e9n ga\u00f1ou a enquisa Sound of 2008 realizada pola BBC.\u200b En 2008, Adele debutou co seu primeiro \u00e1lbum de estudio, \"19,\" que se situou no n\u00famero 1 da lista de \u00e1lbums brit\u00e1nica e foi certificado, tam\u00e9n, como disco dobre platino nos Estados Unidos\nNo territorio norteamericano, a s\u00faa carreira, viuse moi lanzada trala actuaci\u00f3n no programa \"Saturday Night Live,\" a mediados de outubro de 2008; ese programa contou coa maior cantidade de espectadores en catorce anos.\u200b Un ano despois, na 51\u00aa entrega dos Premios Grammy, ga\u00f1ou os galard\u00f3ns \u00e1 mellor artista novo, e mellor interpretaci\u00f3n vocal por feminina por \"Chasing Pavements\".\nTraxectoria.\nPrimeiros anos.\nAdele naceu no barrio londiniense de Tottenham. S\u00faa nai, Penny Adkins, \u00e9 unha masaxista inglesa e seu pai Mark Evans, \u00e9 gal\u00e9s.\u200b Cando apenas ti\u00f1a dous anos, seu pai abandonounas, quedando soa coa s\u00faa nai, de vinte anos e sen axuda de ningu\u00e9n.\u200b En 1997, con nove anos, mud\u00e1ronse a Brighton, pois Penny atopara traballo como fabricante de mobles e organizadora de actividades de aprendizaxe para adultos. En 1999, as d\u00faas xunto co seu padrastro mud\u00e1ronse, de novo, a Londres; primeiros a Brixton e despois aos suburbios do distrito West Norwood, no sur de Londres.\nComezou a cantar aos catro anos e afirmou que estivo obsesionada coas voces. Dixo que as Spice Girls foran unha grande influencia na s\u00faa paix\u00f3n pola m\u00fasica e afirmou que \"elas me fixeron o que son hoxe\". Aos nove anos trasladouse xunto con s\u00faa nai, un carpinteiro e un programador de actividades a Brighton. \nDous anos despois mudouse a Brixton, e m\u00e1is tarde ao distrito de West Norwood, no sur de Londres. West Norwood \u00e9 o tema da s\u00faa primeira canci\u00f3n \"Hometown Glory\", escrita aos 16 anos. Despois de mudarse al\u00ed comezou a interesarlle o R&amp;B e tam\u00e9n artistas como Aaliagh, Destin's Child e Mary J. Blige. Graduouse na escola BRIT e Performing Arts &amp; Technology en Croydon, Londres, en maio de 2006 onde coincidiu con grandes cantantes actualmente co\u00f1ecidas como Leona Lewis e Jessie J. Confirmou que na escola de Londres foi onde cultivou todo o seu talento.\nTraxectoria profesional.\nAdele chegou \u00f3 \u00e9xito con suaves melod\u00edas pop e blues (e non electro pop), o que a converteu nunha expo\u00f1ente do chamado neo soul. \n2008-2009: Principios da carreira.\nO seu primeiro \u00e1lbum de estudio, titulado \"19\", lanzouse en 2008, vendendo arredor de 6,5 mill\u00f3ns de copias en todo o mundo. Tam\u00e9n ga\u00f1ou a 51\u00aa edici\u00f3n dos Premios Grammy, con dous galard\u00f3ns nas categor\u00edas de \"mellor artista nova\" e \"mellor interpretaci\u00f3n vocal pop feminina\". M\u00e1is tarde nome\u00e1rona tres veces aos premios Brit.\n2010-2011: \"21\" e fama mundial.\nEn 2011, saca o seu segundo \u00e1lbum, titulado \"21\", o 24 de xaneiro de 2011 no Reino Unido e o 22 de febreiro nos Estados Unidos. Vendeu arredor de 18,5 mill\u00f3ns de copias e logrou tres n\u00fameros un consecutivos nos Estados Unidos con: \"Set Fire To The Rain\", \"Someone Like You\" e \"Rolling in the Deep\". O tema \"Someone Like You\" foi n\u00famero un nas listas do Reino Unido, e o seu disco mant\u00edvose durante once semanas consecutivas como o \u00e1lbum m\u00e1is vendido e 36 semanas non consecutivas. \"21\" foi o \u00e1lbum m\u00e1is vendido en 2011 e ocupa o posto 71 dos \u00e1lbums m\u00e1is vendidos de toda a historia.\nOutro dos fitos desta xove artista \u00e9 que \"21\" foi o \u00e1lbum que m\u00e1is durou nas listas do Reino Unido (16 semanas) e o \u00e1lbum dunha muller que m\u00e1is tempo permaneceu no n\u00famero na historia do \"Billboard\" 200, con 23 semanas. Ademais, \u00e9 a primeira artista feminina que ten tres sinxelos no top 10 do \"Billboard\" Hot 100 \u00e1 vez, e a primeira artista feminina en ter dous \u00e1lbums no Top 5 do Billboard 200.\nEn total, as vendas de t\u00f3dalas s\u00faas produci\u00f3ns musicais superan os 78 mill\u00f3ns de copias, repartidas en m\u00e1is de 30 mill\u00f3ns de discos e arredor de 42 mill\u00f3ns de sinxelos.\nPremios Grammy 2012.\nAdele foi a grande triunfadora dos premios Grammy en 2012, levando 6, dos que dous foron polo seu \u00e1lbum \"21\", tres pola canci\u00f3n \"Rolling in the Deep\" e o restante por \"Someone Like You\". En total, os Emmy que leva ga\u00f1ados xa superan os doutras co\u00f1ecidas artistas entre as que se atopan Christina Aguilera, Lady Gaga, Taylor Swift, Rihanna, Katy Perry ou Pink.\nVida persoal.\nAdele comezou a sa\u00edr co empresario Simon Konecki a mediados de 2011 e, en xu\u00f1o de 2012, anunciou que ela e Konecki esperaban un fillo. \u00a0Seu primeiro fillo, Angelo James, naceu o 19 de outubro de 2012, \u00a0e despois de ser fotografado polos paparazzi en 2013 mentres realizaba unha excursi\u00f3n familiar, a cantante presentou unha demanda contra unha axencia fotogr\u00e1fica con sede no Reino Unido por publicar as imaxes en todo o mundo sen o seu consentimento. A axencia Corbin ofreceuse a pagar todos os danos causados, ademais de facerse cargo dos gastos legais.\nEn abril de 2019, Adele anunciou que ela e Konecki separ\u00e1ronse despois dun matrimonio de sete anos. A pesar da separaci\u00f3n, Adele e Konecki seguir\u00e1n criando ao seu fillo xuntos."}
{"id": "202065", "revid": "85894", "url": "https://gl.wikipedia.org/wiki?curid=202065", "title": "Jos\u00e9 Mar\u00eda Ozores de Prado", "text": "Jos\u00e9 Mar\u00eda Ozores de Prado, nado na Coru\u00f1a o 14 de maio de 1877 e finado na mesma cidade o 15 de febreiro de 1927, foi un xurista e pol\u00edtico galego.\nTraxectoria.\nFillo de Eduardo Ozores Valderrama e irm\u00e1n de Jaime Ozores de Prado. Membro do Partido Liberal, foi deputado nas Cortes (1914-1922) pola Coru\u00f1a e senador pola provincia da Coru\u00f1a (1923). Presidiu a Deputaci\u00f3n da Coru\u00f1a, a Real Academia Galega de Belas Artes (1922-1927) e o consello de administraci\u00f3n de \"La Voz de Galicia\" (1912-1927)."}
{"id": "202066", "revid": "1131", "url": "https://gl.wikipedia.org/wiki?curid=202066", "title": "Jaime Ozores de Prado", "text": "Jaime Ozores de Prado, marqu\u00e9s de San Marti\u00f1o, nado na Coru\u00f1a o 17 de xullo de 1846 e finado na mesma cidade o 2 de maio de 1922, foi un militar e fil\u00e1ntropo galego.\nTraxectoria.\nFillo de Eduardo Ozores Valderrama e irm\u00e1n de Jos\u00e9 Mar\u00eda Ozores de Prado. Foi coronel de artillar\u00eda. Vinculado ao catolicismo social. Presidiu a Real Academia Galega de Belas Artes (1901-1922), e promoveu a creaci\u00f3n do Museo Provincial e das Escolas Populares Gratu\u00edtas na Coru\u00f1a. Foi membro da Real Academia Galega desempe\u00f1ando o cargo de secretario. Foi coleccionista de arte."}
{"id": "202068", "revid": "98629", "url": "https://gl.wikipedia.org/wiki?curid=202068", "title": "Yeles", "text": "Yeles \u00e9 un concello espa\u00f1ol da provincia de Toledo en Castela-A Mancha. Linda coas poboaci\u00f3ns de Torrej\u00f3n de Velasco da provincia de Madrid e Esquivias, Numancia de la Sagra e Illescas da provincia de Toledo.\nToponimia.\n\"Yeles\" \u00e9 de orixe incerta, con varias hip\u00f3teses. Poder\u00eda derivar da palabra \"hieles\", debido ao sabor amargo das s\u00faas augas. Tam\u00e9n poder\u00eda do termo xerm\u00e1nico \"agelus\", que significa campo. Outros apuntan a que prov\u00e9n da palabra \"hielo\".\nHistoria.\nA orixe est\u00e1 ligado \u00e1 confluencia do r\u00edo Guat\u00e9n e o seu afluente, o Bohadilla, na \u00e9poca dos celtas. A s\u00faa antig\u00fcidade fica constatada a partir de restos celtas, romanos, visigodos e moz\u00e1rabes.\nEn 1186 aparece por primeira vez citado Yeles con motivo da doaz\u00f3n de Afonso VIII de Esquivias \u00e1 Igrexa de Toledo.\nDemograf\u00eda.\nEvoluci\u00f3n da poboaci\u00f3n de Yeles desde 1900.\nMonumentos.\nA destacar a igrexa parroquial da Nosa Se\u00f1ora da Asunci\u00f3n.\nCultura.\nDesde o ano 2006 Yeles conta co grupo de teatro Orot Yeles.\nNo ano 2004 f\u00fandase a Escola de M\u00fasica de Yeles, por Gustavo Romero. A Escola foi crecendo e actualmente est\u00e1 formada por un total de 9 profesores titulados que imparten un gran n\u00famero de especialidades instrumentais a m\u00e1is de 80 alumnos.\nUn ano despois, en 2005, f\u00fandase a Banda Musical de Yeles, que pasar\u00e1 a ser Banda Municipal de Yeles en setembro de 2007. Entre as s\u00faas actuaci\u00f3ns m\u00e1is importantes destaca a actuaci\u00f3n en Boiro (Galicia) no 2008.\nA p\u00e1xina web da Banda e Escola de M\u00fasica Municipal de Yeles \u00e9: https://web.archive.org/web/20091006062454/http://usuarios.lycos.es/bandamunicipalyeles/."}
{"id": "202070", "revid": "85894", "url": "https://gl.wikipedia.org/wiki?curid=202070", "title": "Campoverde, Bermui, As Pontes de Garc\u00eda Rodr\u00edguez", "text": "Campoverde \u00e9 un lugar da parroquia de Bermui no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 11 habitantes no ano 2014 segundo datos do IGE, dos cales 7 eran homes e 4 eran mulleres."}
{"id": "202071", "revid": "85894", "url": "https://gl.wikipedia.org/wiki?curid=202071", "title": "O Carballo, Bermui, As Pontes de Garc\u00eda Rodr\u00edguez", "text": "Campoverde \u00e9 un lugar da parroquia de Bermui no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 2 habitantes no ano 2014 segundo datos do IGE, dos cales 1 era home e 1 era muller."}
{"id": "202072", "revid": "85894", "url": "https://gl.wikipedia.org/wiki?curid=202072", "title": "O Castro, Bermui, As Pontes de Garc\u00eda Rodr\u00edguez", "text": "O Castro \u00e9 un lugar da parroquia de Bermui no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 4 habitantes no ano 2014 segundo datos do IGE, dos cales 3 eran homes e 1 era muller."}
{"id": "202073", "revid": "22570", "url": "https://gl.wikipedia.org/wiki?curid=202073", "title": "O Caxado, Bermui, As Pontes de Garc\u00eda Rodr\u00edguez", "text": "O Caxado \u00e9 un lugar da parroquia de Bermui no concello coru\u00f1\u00e9s das Pontes de Garc\u00eda Rodr\u00edguez na comarca do Eume. No ano 2014 segundo datos do IGE estaba habitado por 2 mulleres."}
{"id": "202074", "revid": "1131", "url": "https://gl.wikipedia.org/wiki?curid=202074", "title": "O Cordal, Bermui, As Pontes de Garc\u00eda Rodr\u00edguez", "text": "O Cordal \u00e9 un lugar da parroquia de Bermui no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Estaba despoboado no ano 2014 segundo datos do IGE."}
{"id": "202075", "revid": "1131", "url": "https://gl.wikipedia.org/wiki?curid=202075", "title": "O Cordal", "text": "O top\u00f3nimo galego O Cordal pode referirse a:"}
{"id": "202076", "revid": "56817", "url": "https://gl.wikipedia.org/wiki?curid=202076", "title": "Os Curr\u00e1s, Bermui, As Pontes de Garc\u00eda Rodr\u00edguez", "text": "Os Curr\u00e1s \u00e9 un lugar da parroquia de Bermui no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 9 habitantes no ano 2014 segundo datos do IGE, dos cales 6 eran homes e 3 eran mulleres."}
{"id": "202077", "revid": "85894", "url": "https://gl.wikipedia.org/wiki?curid=202077", "title": "A Gra\u00f1a, Bermui, As Pontes de Garc\u00eda Rodr\u00edguez", "text": "A Gra\u00f1a \u00e9 un lugar da parroquia de Bermui no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 16 habitantes no ano 2014 segundo datos do IGE, dos cales 8 eran homes e 8 eran mulleres."}
{"id": "202078", "revid": "85894", "url": "https://gl.wikipedia.org/wiki?curid=202078", "title": "A Ermida, Bermui, As Pontes de Garc\u00eda Rodr\u00edguez", "text": "A Ermida \u00e9 un lugar da parroquia de Bermui no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 7 habitantes no ano 2014 segundo datos do IGE, dos cales 2 eran homes e 5 eran mulleres.\nToponimia.\nO top\u00f3nimo deriva do lat\u00edn , que \u00e9 unha igrexa pequena, polo xeral lonxe ou f\u00f3ra dun n\u00facleo de poboaci\u00f3n, ou tam\u00e9n pode facer referencia a un sitio ermo ou sen traballar."}
{"id": "202080", "revid": "85894", "url": "https://gl.wikipedia.org/wiki?curid=202080", "title": "Cabo da Igrexa, Bermui, As Pontes de Garc\u00eda Rodr\u00edguez", "text": "Cabo da Igrexa \u00e9 un lugar da parroquia de Bermui no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 4 habitantes no ano 2014 segundo datos do IGE, dos cales 3 eran homes e 1 era muller."}
{"id": "202081", "revid": "132", "url": "https://gl.wikipedia.org/wiki?curid=202081", "title": "Ladra", "text": ""}
{"id": "202082", "revid": "1131", "url": "https://gl.wikipedia.org/wiki?curid=202082", "title": "Lambre", "text": "O top\u00f3nimo galego Lambre pode referirse a:"}
{"id": "202083", "revid": "132", "url": "https://gl.wikipedia.org/wiki?curid=202083", "title": "Landro", "text": ""}
{"id": "202084", "revid": "132", "url": "https://gl.wikipedia.org/wiki?curid=202084", "title": "Lebr\u00f3n", "text": ""}
{"id": "202085", "revid": "1131", "url": "https://gl.wikipedia.org/wiki?curid=202085", "title": "Leng\u00fcelle", "text": "O top\u00f3nimo galego Leng\u00fcelle pode referirse a:"}
{"id": "202086", "revid": "6279", "url": "https://gl.wikipedia.org/wiki?curid=202086", "title": "Limia", "text": ""}
{"id": "202087", "revid": "1131", "url": "https://gl.wikipedia.org/wiki?curid=202087", "title": "Madanela", "text": "O top\u00f3nimo galego Madanela ten a s\u00faa orixe na figura b\u00edblica de Mar\u00eda Madalena. Pode referirse a:"}
{"id": "202088", "revid": "785", "url": "https://gl.wikipedia.org/wiki?curid=202088", "title": "Mandeo", "text": "O top\u00f3nimo galego Mandeo pode referirse a:"}
{"id": "202089", "revid": "132", "url": "https://gl.wikipedia.org/wiki?curid=202089", "title": "Masma", "text": ""}
{"id": "202090", "revid": "132", "url": "https://gl.wikipedia.org/wiki?curid=202090", "title": "Mendo", "text": ""}
{"id": "202091", "revid": "5863", "url": "https://gl.wikipedia.org/wiki?curid=202091", "title": "Mi\u00f1or", "text": "O top\u00f3nimo galego Mi\u00f1or p\u00f3dese referir a:"}
{"id": "202092", "revid": "85894", "url": "https://gl.wikipedia.org/wiki?curid=202092", "title": "O Mari\u00f1ao, Bermui, As Pontes de Garc\u00eda Rodr\u00edguez", "text": "O Mari\u00f1ao \u00e9 un lugar da parroquia de Bermui no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo o IGE en 2014 ti\u00f1a dous habitantes (dous homes)."}
{"id": "202093", "revid": "1505", "url": "https://gl.wikipedia.org/wiki?curid=202093", "title": "Ignacio Castro", "text": "Ignacio Castro Rey, nado en Santiago de Compostela o 22 de agosto de 1952, \u00e9 un fil\u00f3sofo, escritor, profesor e cr\u00edtico de arte galego.\nTraxectoria.\nDoutor en filosof\u00eda pola Universidade Aut\u00f3noma de Madrid, traballa como profesor de Filosof\u00eda nun Instituto de ensino medio de Madrid. \u00c9 colaborador habitual de varias revistas: \"Anthropos\", \"Archipi\u00e9lago\", \"Sileno\", \"Microfisuras\"."}
{"id": "202094", "revid": "89787", "url": "https://gl.wikipedia.org/wiki?curid=202094", "title": "A Navalla Su\u00edza", "text": "A Navalla Su\u00edza foi unha empresa galega adicada \u00f3 dese\u00f1o de proxectos web. Fundouse no ano 2008, ti\u00f1a a s\u00faa sede no Milladoiro e pertenc\u00eda a Eganet.\nNos \u00faltimos anos desenvolveron un gran n\u00famero de webs coma FlocosTV, Eufalo.tv, GalegoLAB e a plataforma do diario electr\u00f3nico Praza p\u00fablica.\nNo ano 2010 ga\u00f1aron o premio \"Content 360\u00ba\" no MIPTV de Cannes."}
{"id": "202095", "revid": "1131", "url": "https://gl.wikipedia.org/wiki?curid=202095", "title": "Mari\u00f1ao", "text": "O top\u00f3nimo galego Mari\u00f1ao pode referirse a:"}
{"id": "202096", "revid": "98629", "url": "https://gl.wikipedia.org/wiki?curid=202096", "title": "Toto IV", "text": "Toto IV \u00e9 o cuarto \u00e1lbum da banda americana Toto, editado en 1982. O \u00e1lbum recibiu seis premios Grammy, inclu\u00eddo o de mellor gravaci\u00f3n do ano pola canci\u00f3n \"Rosanna\", \u00e1lbum do ano e produtor do ano. \"Rosanna\" chegou ademais ao n\u00famero 2 da lista Billboard, e \"Africa\" converteuse na \u00fanica canci\u00f3n do grupo en chegar ao n\u00famero 1."}
{"id": "202097", "revid": "1131", "url": "https://gl.wikipedia.org/wiki?curid=202097", "title": "Murazoso, Bermui, As Pontes de Garc\u00eda Rodr\u00edguez", "text": "Murazoso \u00e9 un lugar da parroquia de Bermui no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Estaba despoboado no ano 2014 segundo datos do IGE."}
{"id": "202098", "revid": "85894", "url": "https://gl.wikipedia.org/wiki?curid=202098", "title": "Sesulfe, Bermui, As Pontes de Garc\u00eda Rodr\u00edguez", "text": "Sesulfe \u00e9 un lugar da parroquia de Bermui no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 5 habitantes no ano 2014 segundo datos do IGE, dos cales 3 eran homes e 2 eran mulleres."}
{"id": "202099", "revid": "23204", "url": "https://gl.wikipedia.org/wiki?curid=202099", "title": "La Sagra", "text": "La Sagra \u00e9 unha comarca de Toledo, Espa\u00f1a. Est\u00e9ndese desde o bordo occidental de Madrid at\u00e9 a cidade de Toledo. A toledana porta de Bisagra \u00e9 o acceso directo da capital da provincia \u00e1 comarca da Sagra; que conta cuns 1000\u00a0km\u00b2 de superficie, que se ve limitada ao noroeste pola conca do Guadarrama mentres que polo sueste at\u00f3pase o Texo.\n\u00c9 unha xeograf\u00eda chaira, suavemente ondulada, sen chegar, ou faino escasamente, aos 600 metros de altitude media.\nLa Sagra \u00e9 moi apta para o cultivo de cereais, de vexetaci\u00f3n esteparia nos predios non cultivados, con alg\u00fans vi\u00f1edos -Esquivias- e alg\u00fans campos de oliveiras."}
{"id": "202100", "revid": "85894", "url": "https://gl.wikipedia.org/wiki?curid=202100", "title": "Sobrevila, Bermui, As Pontes de Garc\u00eda Rodr\u00edguez", "text": "Sobrevila \u00e9 un lugar da parroquia de Bermui no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 7 habitantes no ano 2014 segundo datos do IGE, dos cales 5 eran homes e 2 eran mulleres."}
{"id": "202101", "revid": "29029", "url": "https://gl.wikipedia.org/wiki?curid=202101", "title": "Sobrevila", "text": "O top\u00f3nimo Sobrevila pode referirse a dous lugares de Galicia:"}
{"id": "202102", "revid": "85894", "url": "https://gl.wikipedia.org/wiki?curid=202102", "title": "A Torre, Bermui, As Pontes de Garc\u00eda Rodr\u00edguez", "text": "A Torre \u00e9 un lugar da parroquia de Bermui no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 15 habitantes no ano 2014 segundo datos do IGE, dos cales 7 eran homes e 8 eran mulleres."}
{"id": "202103", "revid": "56817", "url": "https://gl.wikipedia.org/wiki?curid=202103", "title": "Isolation", "text": "Isolation \u00e9 o quinto \u00e1lbum da banda americana Toto, editado en novembro de 1984. Este foi o primeiro dos dous \u00e1lbums que sacou a banda con Fergie Frederiksen de cantante principal, o outro foi a banda sonora para a pel\u00edcula Dune."}
{"id": "202104", "revid": "1131", "url": "https://gl.wikipedia.org/wiki?curid=202104", "title": "Mari\u00f1aos", "text": "O top\u00f3nimo galego Mari\u00f1aos pode referirse a:"}
{"id": "202105", "revid": "98629", "url": "https://gl.wikipedia.org/wiki?curid=202105", "title": "Stiffelio", "text": "Stiffelio \u00e9 unha \u00f3pera en tres actos con m\u00fasica de Giuseppe Verdi e libreto en italiano de Francesco Maria Piave, baseado na obra teatral \"Le Pasteur, ou l'\u00c9vangile et le Foyer\" de \u00c9mile Souvestre e Eug\u00e8ne Bourgeois. Foi estreada o 16 de novembro de 1850 no Teatro Grande de Trieste, resultando un fracaso que obrigou a Verdi a alterar radicalmente a \u00f3pera aument\u00e1ndoa nun acto (pasando polo tanto a ter catro actos) e pasando a acci\u00f3n a transcorrer na Idade Media; esta nova versi\u00f3n foi presentada baixo o t\u00edtulo de \"Aroldo\" en 1857 cun grande \u00e9xito e cunha cr\u00edtica m\u00e1is favorable.\nEsta \u00f3pera repres\u00e9ntase pouco na actualidade, aparecendo nas estat\u00edsticas de Operabase con s\u00f3 7 representaci\u00f3ns no per\u00edodo 2005-2010, sendo a 79\u00aa \u00f3pera m\u00e1is representada en Italia e a 20\u00aa de Verdi.\nArgumento.\nActo I.\nStiffelio, un pastor protestante, volve ao castelo do seu sogro Stankar logo de terse adicado \u00e1 predicaci\u00f3n. \u00c9 acollido co calor da s\u00faa familia e os seus amigos. S\u00f3 a s\u00faa dona Lina mostra un comportamento axitado. O pastor \u00e9 reclamado para ofrecer o seu parecer esclarecedor sobre unha cuesti\u00f3n delicada: viuse fuxir a un home, na noite, por un balc\u00f3n do castelo, mais na fuxida perdeu unhas follas. Stiffelio sospeita que se trata dun adulterio -sen sospeitar m\u00ednimamente da s\u00faa muller- e decide magn\u00e1nimamente lanzar as follas ao lume. Lina suspira aliviada, mais logo, soa na s\u00faa habitaci\u00f3n, decide escribir ao seu home para revelarlle o seu segredo. Ent\u00f3n aparece Stankar, que lle imp\u00f3n \u00e1 s\u00faa filla a prohibici\u00f3n de revelarlle ao seu home un asunto tan vergo\u00f1ento.\nEntrementres, Raffaele, o sedutor, tenta comunicarse con Lina deixando soltando un billete nun libro (\"O Mes\u00edas\" de Klopstock) que o curm\u00e1n Federico deber\u00e1 facer chegar a Lina. O anci\u00e1n Jorg, ministro protestante e amigo de Stiffelio, asiste \u00e1 escena sen ser visto e, enga\u00f1\u00e1ndose, concl\u00fae que o amante \u00e9 Federico e denuncia o feito a Stiffelio.\nDurante unha cerimonia na s\u00faa honra, Stiffelio dir\u00edxese con severidade a Federico, esix\u00edndolle o a entrega de \"O Mes\u00edas\". Ent\u00f3n cae o billete de Raffaello, Stankar apres\u00farase a recollelo para que o xenro non poida ler o seu contido.\nActo II.\nDe noite. Lina prega \u00e1 s\u00faa nai no antigo camposanto do castelo. Aqu\u00ed \u00e9 sorprendida por Raffaello, que lle declaro o seu amor. Chega Stankar e imp\u00f3n ao sedutor baterse en duelo. Mais o ru\u00eddo das espadas fai que chegue Stiffelio, quen ordena aos contendentes que se reconcilien no nome de Deus. Stankar, furibundo, non pode conterse e revela ao seu xenro a verdade. Stiffelio, trastornado, quere matar a Raffaele coas s\u00faas propias mans, cando sente a un coro de penitentes que entoa un salmo. Jorg p\u00eddelle a Stiffelio que entre na igrexa para celebrar a funci\u00f3n. Atordado por todo o ocorrido, e polo violento contraste entre o seu instinto e a s\u00faa fe, Stiffelio cae ao p\u00e9 da Cruz.\nActo III.\nNunha sala do castelo, Stankar reflexiona sobre a deshonra que caeu sobre a s\u00faa familia, pensando no sucedido: mais cando Jorg lle comunica que Raffaele est\u00e1 volvendo ao castelo para entrevistarse con Stiffelio, decide aproveitar a situaci\u00f3n para asasinalo. Stiffelio entr\u00e9galle \u00e1 s\u00faa dona un escrito para que o asine, autorizando o divorcio. Lina pr\u00e9galle entre b\u00e1goas que abandone esa idea, mais finalmente cede e asina. Dirix\u00edndose non ao home, sen\u00f3n ao pastor, p\u00eddelle confesi\u00f3n. A muller admite o adulterio mais afirma ter permanecido sempre fiel ao seu home no m\u00e1is profundo do seu coraz\u00f3n. Cando queda s\u00f3, Stiffelio preg\u00fantase como debe comportarse ante o seu rival, cando ve aparecer a Stankar coa espada ensanguentada coa que acaba de matar a Raffaele.\nStiffelio, absorto nos seus pensamentos, disponse a celebrar a misa, mentres o sabio Jorg recom\u00e9ndalle deixarse inspirar pola Biblia. Dende o alto do p\u00falpito, Stiffelio le publicamente a par\u00e1bola da ad\u00faltera, que dirixida a Lina, equivale ao perd\u00f3n.\nEdici\u00f3n cr\u00edtica.\nA edici\u00f3n cr\u00edtica de \"Stiffelio\", editada por Kathleen Kuzmick Hansell, foi publicada por University of Chicago Press e Ricordi."}
{"id": "202107", "revid": "98629", "url": "https://gl.wikipedia.org/wiki?curid=202107", "title": "Juan Ajuriaguerra", "text": "Juan de Ajuriaguerra Ochandiano, nado en Bilbao o 6 de agosto de 1903 e finado en Aiegi o 25 de agosto de 1978, foi un pol\u00edtico de ideolox\u00eda nacionalista vasca e dirixente do Partido Nacionalista Vasco (PNV), o cal chegou a presidir no exilio. Restablecida a democracia, foi presidente da comisi\u00f3n mixta encargada da transferencia de competencias ao Goberno Vasco e deputado na Lexislatura constitu\u00ednte (1977-1979).\nInfancia e xuventude.\nEn Bilbao, a s\u00faa cidade natal, realizou os seus primeiros estudos no colexio dos Agosti\u00f1os. Na s\u00faa \u00e9poca estudantil, comezou a interesarse polo nacionalismo vasco, un\u00edndose a un grupo de \"mendigoizales\", monta\u00f1eiros que compart\u00edan a ideolox\u00eda nacionalista, un dos \u00e1mbitos de sociabilidade e difusi\u00f3n m\u00e1is populares do mundo nacionalista.\nAos 17 anos, trasladouse a Alema\u00f1a, onde empezou a carreira de enxe\u00f1eiro qu\u00edmico, que abandonou para volver de novo a Bilbao, onde finalizou os seus estudos como enxe\u00f1eiro industrial en xu\u00f1o de 1927. Traballou na empresa Babcock &amp; Wilcox at\u00e9 o inicio da Guerra Civil espa\u00f1ola.\nEn 1934 foi escolleito membro do \"Bizkai Buru Batzar\" (BBB), \u00f3rgano executivo do PNV en Biscaia, onde permaneceu at\u00e9 o 28 de agosto de 1937, sendo substitu\u00eddo por Ant\u00f3n Ormaza.\nA Guerra Civil (1936-1937).\nDurante a Guerra civil, creado xa o Goberno Vasco presidido polo lehendakari peneuvista Jos\u00e9 Antonio Aguirre, foi responsable de organizar un aparato de propaganda para tratar de neutralizar o labor dos servizos franquistas en Francia.\nComo dirixente do PNV, tras a toma de Bilbao, e expulsado o Ex\u00e9rcito Vasco de Euzkadi, en vez de seguir combatendo, Ajuriaguerra foi un dos negociadores do Pacto de Santo\u00f1a (agosto de 1937), polo que o Ex\u00e9rcito Vasco se rend\u00eda ao ex\u00e9rcito italiano baixo unha serie de condici\u00f3ns, a\u00ednda que non hai constancia de que o lehendakari Aguirre dera o seu benepl\u00e1cito. Franco non aceptou os termos do pacto e Ajuriaguerra, como outros dirixentes rendidos, ingresou no c\u00e1rcere, sendo condenado a morte en 1937. A pena, non obstante, non chegou a executarse, sendo conmutada posteriormente por cadea perpetua.\nAnte o incumprimento dos termos do pacto e o fusilamento o 15 de outubro de 1937 dun grupo de dirixentes (nacionalistas, socialistas, comunistas, cenetistas e soldados do ex\u00e9rcito vasco), decidiu manifestarse en folga de fame, actitude que s\u00f3 depuxo pola insistencia dos membros do seu partido, a\u00ednda que se negou a redimir penas por traballo.\nAo longo de seis anos seguiu preso percorrendo diversos c\u00e1rceres e sufriu varias sanci\u00f3ns, tras terse negado a dirixir como enxe\u00f1eiro as obras dun batall\u00f3n de castigo. No c\u00e1rcere continuou a s\u00faa actividade organizando a resistencia antifranquista e empezou a po\u00f1er as bases de \"Eusko Naia\", o proxecto de organizaci\u00f3n paramilitar do PNV. Ao longo de 1942 tratou de crear desde a prisi\u00f3n de Burgos un denominado \"Bloque Nacional Vasco\". Foi excarcerado nas Canarias en 1943 e confinado en Pamplona.\nO seu labor no exilio.\nContinuou a s\u00faa actividade tratando de coordinar as actividades do servizo de informaci\u00f3n do PNV, onde colaborar\u00eda con axentes brit\u00e1nicos e estadounidenses. Ajuriaguerra estendeu a estrutura cara \u00e1 formaci\u00f3n doutros grupos en Madrid, encargando esta misi\u00f3n a Joseba Rezola e a El\u00f3segui como intermediario.\nEn 1946, e a instancias do EBB, volveu a pasar \u00e1 clandestinidade. Durante ese per\u00edodo mantivo contactos con outros membros do partido no interior, como Luis Mar\u00eda Retolaza, Eusebio Zubillaga, Gerardo Bujanda, Jes\u00fas Insauti (Uzturre). Durante esta fase dedicouse a asegurar a pervivencia do seu partido, destacando como o home forte do mesmo. Foi un dos m\u00e1ximos responsables de diversas mobilizaci\u00f3ns antifranquistas e dos Aberri Eguna (d\u00edas da patria vasca) convocados durante esta \u00e9poca. A folga xeral de 1947 constitu\u00edu un dos cap\u00edtulos m\u00e1is importantes dos anos corenta, impulsada pola denominada \"Xunta de Resistencia\". Ese mesmo ano participou na formaci\u00f3n, xunto co Lehendakari Aguirre, dos Novos Equipos Internacionais, precedentes da Uni\u00f3n Mundial Dem\u00f3crata Cristi\u00e1.\nA finais dos anos corenta, Ajuriaguerra mantivo diversos contactos como dirixente do PNV coa Alianza Nacional de Forzas Democr\u00e1ticas e con representantes civ\u00eds e militares mon\u00e1rquicos. Todo isto desenvolveuse no medio dunha conxuntura marcada pola moderaci\u00f3n, que levou ao EBB a aprobar a declaraci\u00f3n pol\u00edtica do 5 de marzo de 1949, unha das m\u00e1is importantes da \u00e9poca. Nela d\u00e9ixase a porta aberta a posici\u00f3ns posibilistas que non contemplaban a inmediata reposici\u00f3n do Goberno no interior do Pa\u00eds Vasco. Este pronunciamento, defendido polo Lehendakari Aguirre e polo propio Ajuriaguerra, produciuse no medio dun posible achegamento entre o goberno republicano e os mon\u00e1rquicos, pero provocou o rexeitamento dalg\u00fans significativos dirixentes nacionalistas, como Manuel de Irujo.\nEn febreiro de 1952, tras a folga de 1951, viuse obrigado a refuxiarse provisionalmente en Francia, onde traballou como pe\u00f3n cerca de Li\u00f3n, baixo o nome de \"Juan Axpe\". A represi\u00f3n e certos problemas creados pola organizaci\u00f3n dos servizos de informaci\u00f3n influ\u00edron neste afastamento. Pouco despois foi visitado por Aguirre, Landaburu e Mitxelena, quen lle solicitaron o seu regreso.\nDesde Francia realizar\u00eda numerosas viaxes clandestinas cara ao interior tratando de reorganizar a loita do PNV no Pa\u00eds Vasco, durante as cales utilizou outros nomes en clave, como \"Arteche\" e \"Ochoa\". O seu papel tras a morte de Jos\u00e9 Antonio Aguirre en 1960 foi decisivo, mostrando o seu apoio incondicional e reforzando a autoridade do novo Lehendakari Leizaola.\nEn 1965 tomou parte en Taormina na constituci\u00f3n do Equipo Dem\u00f3crata Cristi\u00e1n do Estado Espa\u00f1ol, xunto coa Democracia Social Cristiana de Gil-Robles, Uni\u00f3 Democr\u00e0tica de Catalunya e a Izquierda Democr\u00e1tica Cristiana de Gim\u00e9nez Fern\u00e1ndez.\nEn 1969 o EBB tomou a decisi\u00f3n de renovar os cargos dirixentes do Partido para ser substitu\u00eddos por xente m\u00e1is nova, elixida a trav\u00e9s das Xuntas Municipais. Mais tras dous anos de ausencia, Juan Ajuriaguerra volveu a reincorporarse \u00e1 direcci\u00f3n nun momento no que entraban outros novos membros, como Xabier Arzalluz. A ra\u00edz das mobilizaci\u00f3ns polo proceso de Burgos en decembro de 1970 e das s\u00faas mostras de solidariedade cos avogados defensores, foi confinado en Atienza (Guadalajara).\nJuan de Ajuriaguerra representou a continuidade do PNV no exilio durante os anos escuros da ditadura franquista. Mant\u00edvose firme aos principios tradicionais do PNV, incluso cando xurdiu o nacionalismo radical, o que lle valeu non poucas cr\u00edticas. Sempre se opuxo ao terrorismo de ETA e negouse a calquera contacto e pacto do partido coa banda.\nA transici\u00f3n pol\u00edtica (1975-1978).\nTras a morte de Franco en 1975, en marzo de 1977 celebrouse en Pamplona a primeira asemblea do PNV tras a ditadura, onde se produciu o relevo xeracional do Partido, elix\u00edndose a Carlos Garaikoetxea como presidente do EBB e futuro candidato \u00e1 presidencia do Goberno Vasco. Pola s\u00faa parte, Ajuriaguerra encabezar\u00eda a candidatura do PNV por Biscaia nas primeiras elecci\u00f3ns celebradas o 15 de xu\u00f1o de 1977. A s\u00faa elecci\u00f3n como deputado obrigouno a abandonar a presidencia do BBB. Como membro da Asemblea de Parlamentarios Vascos polo PNV, estivo presente no Consello Xeral Vasco e optou \u00e1 s\u00faa presidencia, sendo finalmente elixido o 7 de febreiro de 1978, en oitava rolda, o socialista Ram\u00f3n Rubial.\nO 2 de marzo de 1978, nunha reuni\u00f3n mantida no Consello Xeral Vasco en Guip\u00fascoa, foi nomeado presidente da comisi\u00f3n mixta Goberno-Consello Xeral Vasco, encargada da transferencia das competencias \u00e1 instituci\u00f3n preauton\u00f3mica. O restablecemento dos Concertos Econ\u00f3micos, as Xuntas Xerais e o transvasamento de poderes constituir\u00edan nese momento as s\u00faas preocupaci\u00f3ns m\u00e1is importantes. Foi partidario dunha estrutura federal de Espa\u00f1a.\nA mediados do mes de maio de 1978 foi ingresado no Hospital de Basurto onde se lle diagnosticou un tumor pulmonar. A s\u00faa morte o venres 25 de agosto en Lizarra provocou unha importante conmoci\u00f3n no seo do partido. A desaparici\u00f3n de quen fora considerado durante as \u00faltimas d\u00e9cadas como a verdadeira autoridade do PNV deu lugar a un relevo, que co transcurso do tempo se mostrar\u00eda moi complicado, por estar condicionado por d\u00faas personalidades pol\u00edticas tan marcadas como Xabier Arzalluz, deputado por Guip\u00fascoa, e Carlos Garaikoetxea, presidente do Euskadi Buru Batzar.\nO escano de Juan Ajuriaguerra no Congreso foi ocupado polo nacionalista Josu Elorriaga.\nO concello de Bilbao deu o seu nome a unha r\u00faa da cidade, que daquela levara o nome de Espartero, o xeneral liberal que levantou o sitio da vila durante a Primeira Guerra Carlista."}
{"id": "202108", "revid": "89787", "url": "https://gl.wikipedia.org/wiki?curid=202108", "title": "Ant\u00f3n Ca\u00f1ellas", "text": "Ant\u00f3n Ca\u00f1ellas Balcells, nado en Barcelona o 4 de outubro de 1923 e finado en Sant Cugat del Vall\u00e8s o 27 de agosto de 2006, foi un pol\u00edtico e xurista catal\u00e1n.\nLicenciado en Dereito, participou na resistencia no franquismo no Front Universitari de Catalunya e foi cofundador das Xuventudes Democr\u00e1ticas de Catalu\u00f1a en 1947. Destacou no seu labor na Lexislatura Constitu\u00ednte de Espa\u00f1a en 1977 como deputado de Centristes de Catalunya, aliada con Uni\u00f3n de Centro Democr\u00e1tico. Foi escolleito de novo deputado no Congreso en 1979, participando activamente na elaboraci\u00f3n do Estatuto de Autonom\u00eda de Catalu\u00f1a daquel ano.\nM\u00e1is tarde foi deputado no Parlamento de Catalu\u00f1a e senador designado pola comunidade aut\u00f3noma en 1984. Elixido S\u00edndico de Agravios, ocupou o posto desde 1993 a 2004 e foi nomeado presidente do Instituto Europeo Ombudsman de 2000 a 2002.\nEstaba en posesi\u00f3n do Premio Creu de Sant Jordi e da Orde da Lexi\u00f3n de Honra francesa."}
{"id": "202109", "revid": "1131", "url": "https://gl.wikipedia.org/wiki?curid=202109", "title": "Izquierda Democr\u00e1tica", "text": "Izquierda Democr\u00e1tica foi un partido pol\u00edtico espa\u00f1ol que, desde o antifranquismo, agrupou diversas organizaci\u00f3ns e persoas do \u00e1mbito da democracia cristi\u00e1 e a socialdemocracia, como Gregorio Peces-Barba, desde os anos 60. Membro do Equipo da Democracia Cristi\u00e1 Espa\u00f1ola, participou na Plataforma de Converxencia Democr\u00e1tica.\nEn abril de 1976 constitu\u00edse formalmente en El Escorial co liderado de Joaqu\u00edn Ruiz-Gim\u00e9nez e Jos\u00e9 Mar\u00eda Gil-Robles. As diferenzas levaron a unha escisi\u00f3n co nome de Izquierda Democr\u00e1tica Cristiana liderado por Fernando \u00c1lvarez de Miranda, que agrupou o sector m\u00e1is conservador.\nDespois das elecci\u00f3ns xerais espa\u00f1olas de 1977, practicamente deixou de ter actividade pol\u00edtica e os seus membros integr\u00e1ronse noutras formaci\u00f3ns, como UCD e PSOE. Disolveuse oficialmente o 14 de xaneiro de 1979."}
{"id": "202112", "revid": "23204", "url": "https://gl.wikipedia.org/wiki?curid=202112", "title": "Alejandro Mon Landa Landa", "text": "Alejandro Mon-Landa Landa, nado en Pontevedra o 16 de febreiro de 1886 e finado na mesma cidade o 7 de novembro de 1957, foi un pol\u00edtico conservador galego.\nTraxectoria.\nFillo de Alejandro Mon Landa. Doutor en Dereito e en Filosof\u00eda e Letras. Escribiu \"Estudio de los foros en Galicia\" (1910). Foi deputado a Cortes polo distrito da Ca\u00f1iza ininterrompidamente durante sete lexislaturas (1910-1923) e fundou o Partido Agrario Gallego. Presentouse \u00e1s elecci\u00f3ns de febreiro de 1936 na lista centrista de Manuel Portela Valladares sen ser elixido.\nFoi xerente de Tranv\u00edas El\u00e9ctricos de Pontevedra, conselleiro da Compa\u00f1\u00eda El\u00e9ctrica e presidente da C\u00e1mara de Comercio. Foi presidente da Asemblea Provincial da Cruz Vermella e da Sociedade de Socorros Mutuos. Finou en Pontevedra o 7 de novembro de 1957.\nReco\u00f1ecementos.\n[[Ficheiro:Alejandro Mon-Landa Landa no acto de imposici\u00f3n da Gran Cruz de Sabela a Cat\u00f3lica 1922.jpg|miniatura|250px|Alejandro Mon-Landa no acto de imposici\u00f3n da Gran Cruz de Sabela a Cat\u00f3lica 1922.]]\nVida persoal.\nCasou con Consuelo Munaiz L\u00f3pez e foi pai de Clementina, Concepci\u00f3n, Consuelo e Alejandro Mon Munaiz.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Deputados de Galicia no Congreso dos Deputados]]\n[[Categor\u00eda:Nados en Pontevedra]]\n[[Categor\u00eda:Nados en 1886]]\n[[Categor\u00eda:Finados en 1957]]"}
{"id": "202123", "revid": "98629", "url": "https://gl.wikipedia.org/wiki?curid=202123", "title": "While My Guitar Gently Weeps", "text": "\"While My Guitar Gently Weeps\" (que en galego podemos traducir como: \"Mentres a mi\u00f1a guitarra choromica aos pouqui\u00f1os\") \u00e9 unha balada de rock escrita por George Harrison de The Beatles inclu\u00edda no seu \u00c1lbum Albo.\nGeorge Harrison orixinalmente interpretaba a canci\u00f3n cun s\u00f3 de guitarra ac\u00fastica e un \u00f3rgano; unha versi\u00f3n, m\u00e1is curta que a oficial, pode escoitarse no \u00e1lbum \"Anthology 3\" e unha versi\u00f3n adaptada no \u00e1lbum \"Love\". Eric Clapton (amigo \u00edntimo de George Harrison) interpreta a primeira guitarra.\nA canci\u00f3n ocupa a posici\u00f3n 135 na \"Lista de \"Rolling Stone\" das 500 mellores canci\u00f3ns de todos os tempos\" e o posto n\u00famero 42 na lista dos 100 mellores solos de guitarra.\nComposici\u00f3n e gravaci\u00f3n.\nSegundo Harrison, a inspiraci\u00f3n veulle da lectura do libro \"I Ching\", que como el expresou: \"Pareceume estar baseado no concepto oriental de que todo est\u00e1 relacionado entre si, a diferenza da opini\u00f3n occidental de que todo \u00e9 unha mera coincidencia\".\nLevando esta idea de relativismo \u00e1 casa dos seus pais no norte de Inglaterra, Harrison decidiu escribir unha canci\u00f3n coas primeiras palabras que vira ao abrir un libro ao chou. Estas palabras foron \"Gently weeps\", e inmediatamente comezou a escribir a canci\u00f3n.\nA canci\u00f3n pasou por varias -algunhas substanciosas- modificaci\u00f3ns at\u00e9 chegar \u00e1 s\u00faa versi\u00f3n final. Un exemplo \u00e9 a letra; unha versi\u00f3n gravada na casa de George inclu\u00eda este verso, que non se usou:\nOutra versi\u00f3n, ac\u00fastica, lanzada nos \u00e1lbums \"Love\" e \"Anthology 3\", incl\u00fae este como \u00faltimo verso:\nA composici\u00f3n interesou pouco nos outros tres Beatles. A banda gravouna en varias ocasi\u00f3ns, primeiro a xa mencionada versi\u00f3n ac\u00fastica e logo unha con sons m\u00e1is el\u00e9ctricos, que inclu\u00eda un solo de guitarra de Harrison, pero non parec\u00eda funcionar. Foi ent\u00f3n cando George convidou a Eric Clapton para que tocara a guitarra na canci\u00f3n. A\u00ednda que nun inicio dubidou, Harrison logrou convencelo.\nAlg\u00fans t\u00e9\u00f1ense preguntado se o famoso solo de guitarra \u00e9 realmente interpretado por Clapton, xa que se asemella bastante ao estilo que Harrison adoptar\u00eda posteriormente. George s\u00f3 dixo:\n\"Eric gravouno, e a min pareceume que estaba realmente ben. Logo escoit\u00e1molo de novo e el dixo: 'Creo que hai un problema: non \u00e9 o suficientemente \"Beatle\" '. As\u00ed que pux\u00e9mola no ADT [automatic double-track] para bambolealo un pouco\".\nConcert For George.\nO 29 de novembro de 2002, Paul McCartney, Ringo Starr, Dhani Harrison, Jeff Lynne e Eric Clapton interpretaron \"While My Guitar Gently Weeps\" no Concert for George en memoria de Harrison, quen morrera tras unha longa batalla contra o cancro de pulm\u00f3n. Nesta versi\u00f3n, Clapton interpreta o seu solo e ademais, un segundo en memoria do seu amigo mentres Ringo toca a bater\u00eda e McCartney volve a tocar o piano e a facer os coros como fixeron na versi\u00f3n orixinal.\nOutras versi\u00f3ns.\nA canci\u00f3n foi interpretada por numerosos artistas, entre eles:"}
{"id": "202131", "revid": "839", "url": "https://gl.wikipedia.org/wiki?curid=202131", "title": "\u00c9ric Boullier", "text": "\u00c9ric Boullier, nado en Laval o 9 de novembro de 1973, \u00e9 un persoeiro franc\u00e9s do \u00e1mbito do automobilismo. Actualmente, \u00e9 director do equipo de F1 McLaren e vicepresidente de asociaci\u00f3n de Equipos de F\u00f3rmula Un (FOTA).\n\u00c9ric Boullier \u00e9 un graduado da Institut polytechnique des sciences avanc\u00e9es."}
{"id": "202140", "revid": "132", "url": "https://gl.wikipedia.org/wiki?curid=202140", "title": "Rabazal", "text": ""}
{"id": "202142", "revid": "56817", "url": "https://gl.wikipedia.org/wiki?curid=202142", "title": "And\u00e9n N\u00famero 3 (Curtametraxe)", "text": "And\u00e9n N\u00famero 3 \u00e9 unha curtametraxe realizada polo equipo de cineclub do IES Fernando Wirtz Su\u00e1rez da Coru\u00f1a coa colaboraci\u00f3n do obradoiro de cinema barcelon\u00e9s A Bao A Qu e o CGAI (Centro Galego de Artes da Imaxe) no ano 2011\nArgumento.\nJulia \u00e9 unha rapaza duns 17 anos que por causas desco\u00f1ecidas ten que marchar da s\u00faa cidade de residencia, provocando o enfado do seu mozo Carlos. A historia c\u00f3ntanos a reacci\u00f3n de ambos personaxes ante a desafortunada nova."}
{"id": "202143", "revid": "98629", "url": "https://gl.wikipedia.org/wiki?curid=202143", "title": "Hormona estimulante dos fol\u00edculos", "text": "A hormona estimulante dos fol\u00edculos (FSH) \u00e9 unha hormona proteica presente nos seres humanos e outros animais, sintetizada polas c\u00e9lulas gonadotropas da adenohip\u00f3fise ou pituitaria anterior. A FSH regula o desenvolvemento, crecemento, maduraci\u00f3n puberal, e os procesos reprodutivos do corpo. A FSH e a hormona luteinizante (LH) act\u00faan sinerxicamente no control da funci\u00f3n reprodutiva.\nA secreci\u00f3n de FSH realizada polas c\u00e9lulas gonadotropas est\u00e1 controlada pola GnRH, inhibida pola inhibina, e estimulada pola activina.\nEstrutura.\nA FSH \u00e9 unha glicoprote\u00edna formada por d\u00faas subunidades, denominadas alfa e beta, cada unha das cales ten unha mol\u00e9cula de azucre unida. A s\u00faa estrutura \u00e9 similar \u00e1 das hormonas LH, TSH, e hCG, coas cales comparte a subunidade alfa (subunidade alfa das hormonas glicoproteicas) , de 92 amino\u00e1cidos, pero a subunidade beta \u00e9 distinta. A subunidade beta da FSH (FSHB) ten 118 amino\u00e1cidos, e conf\u00edrelle \u00e1 prote\u00edna a s\u00faa especificidade biol\u00f3xica e \u00e9 responsable da s\u00faa interacci\u00f3n co receptor de FSH . O azucre unido \u00e1 hormona est\u00e1 composto por fucosa, galactosa, manosa, galactosamina, glicosamina, e \u00e1cido si\u00e1lico, e este \u00faltimo \u00e9 fundamental para a vida media biol\u00f3xica da hormona, que \u00e9 de 3\u20134 horas.\nA secuencia da subunidade alfa da FSH humana de 92 amino\u00e1cidos \u00e9 a seguinte (co carbohidrato unido \u00e1 asparaxina nas posici\u00f3ns 52 e 78):\nA secuencia dos 118 amino\u00e1cidos da subunidade beta da FSH humana \u00e9 a seguinte (co carbohidrato unido \u00e1 asparaxina nas posici\u00f3ns 7 e 24):\nXenes.\nO xene da subunidade alfa est\u00e1 localizado no cromosoma 6 (locus 6p21.1-23), e expr\u00e9sase en diversos tipos celulares. O xene da subunidade beta da FSH est\u00e1 situado no cromosoma 11 (locus 11p13), e expr\u00e9sase nas c\u00e9lulas gonadotropas da hip\u00f3fise ou pituitaria.\nActividade.\nA FSH \u00e9 unha gonadotropina que regula o desenvolvemento, crecemento, maduraci\u00f3n puberal, e os procesos reprodutivos no corpo humano.\nIgual que a s\u00faa hormona asociada LH, a liberaci\u00f3n de FSH na hip\u00f3fise est\u00e1 controlada por pulsos de hormona liberadora da gonadotropina (GnRH). Estes pulsos, \u00e1 s\u00faa vez, est\u00e1n suxeitos \u00e1 retroalimentaci\u00f3n dos estr\u00f3xenos das g\u00f3nadas.\nEfectos nas mulleres.\nA FSH estimula o crecemento e recrutamento dos fol\u00edculos ov\u00e1ricos inmaturos no ovario. Nos fol\u00edculos antrais iniciais (pequenos), a FSH \u00e9 o principal factor de supervivencia que evita a apoptose (morte programada das c\u00e9lulas som\u00e1ticas do fol\u00edculo e do ovocito) de ditos fol\u00edculos (2\u20135\u00a0mm de di\u00e1metro nos humanos). No per\u00edodo de transici\u00f3n da fase folicular l\u00fatea os niveis s\u00e9ricos de proxesterona e estr\u00f3xeno (principalmente estradiol) decrecen e xa non poden suprimir a liberaci\u00f3n de FSH, polo que a FSH experimenta un agudo ascenso arredor do d\u00eda terceiro (considerando d\u00eda un o primeiro d\u00eda de fluxo menstrual). O conxunto de fol\u00edculos antrais pequenos \u00e9 normalmente suficiente para producir inhibina B dabondo para facer baixar as concentraci\u00f3ns s\u00e9ricas de FSH.\nAdemais, hai evidencias de que o factor atenuante da ondada de gonadotropinas producido polos fol\u00edculos pequenos durante a primeira metade da fase folicular tam\u00e9n exerce unha retroalimentaci\u00f3n negativa sobre a amplitude da secreci\u00f3n puls\u00e1til de LH, o que permite que se estableza un ambiente m\u00e1is favorable para o crecemento do fol\u00edculo e impide a luteinizaci\u00f3n prematura.\nA medida que unha muller se achega \u00e1 perimenopausa, o n\u00famero de fol\u00edculos antrais pequenos recrutados en cada ciclo dimin\u00fae e como consecuencia prod\u00facese insuficiente inhibina B para baixar debidamente o nivel de FSH, e ent\u00f3n o nivel s\u00e9rico de FSH empeza a subir. Finalmente, o nivel de FSH chega a ser tan alto que ten lugar a regulaci\u00f3n \u00e1 baixa dos receptores de FSH e na menopausa o resto de fol\u00edculos pequenos que queden xa non ten receptores de FSH.\nCando o fol\u00edculo madura e acada os 8\u201310\u00a0mm de di\u00e1metro, empeza a segregar cantidades significativas de estradiol. Normalmente nos humanos s\u00f3 un fol\u00edculo se fai dominante e sobrevive, medrando ata os 18\u201330\u00a0mm e ovulando; os restantes fol\u00edculos do conxunto sofren atresia. O s\u00fapeto incremento na produci\u00f3n de estradiol polo fol\u00edculo dominante (posiblemente xunto cunha diminuci\u00f3n no factor atenuante da ondada de gonadotropinas) causa un efecto positivo sobre o hipot\u00e1lamo e a hip\u00f3fise ou pituitaria e prod\u00facense r\u00e1pidos pulsos de GnRH, do que resulta unha ondada de LH.\nO incremento de estradiol s\u00e9rico causa a diminuci\u00f3n da produci\u00f3n de FSH ao inhibir a produci\u00f3n de GnRH no hipot\u00e1lamo.\nO decrecemento nos niveis s\u00e9ricos de FSH fai que os outros fol\u00edculos pequenos que iniciaron o seu desenvolvemento sufran atresia, porque non te\u00f1en suficiente sensibilidade \u00e1 FSH para sobrevivir. Ocasionalmente dous fol\u00edculos atinguen o estado de 10\u00a0mm ao mesmo tempo por casualidade e, como ambos son igual de sensibles \u00e1 FSH, ambos os dous sobreviven e crecen no ambiente baixo en FSH, e as\u00ed poden ter lugar d\u00faas ovulaci\u00f3ns nun s\u00f3 ciclo, o que poder\u00eda orixinar, se hai dobre fecundaci\u00f3n, xemelgos dicig\u00f3ticos (non id\u00e9nticos).\nEfectos nos homes.\nA FSH estimula os espermatocitos primarios para que experimenten a primeira divisi\u00f3n mei\u00f3tica e formen espermatocitos secundarios. \u00c9 fundamental na iniciaci\u00f3n da espermatox\u00e9nese.\nA FSH amplifica a produci\u00f3n de prote\u00edna de uni\u00f3n aos andr\u00f3xenos polas c\u00e9lulas de Sertoli dos test\u00edculos ao unirse ao receptor de FSH das s\u00faas membranas basolaterais .\nMedici\u00f3n.\nA hormona estimulante dos fol\u00edculos m\u00eddese normalmente ao inicio da fase folicular do ciclo menstrual, xeralmente o terceiro ou quinto d\u00eda despois da \u00faltima menstruaci\u00f3n. Nese momento, os niveis de estradiol (E2) e proxesterona est\u00e1n no seu punto m\u00e1is baixo do ciclo menstrual. O nivel de FSH neste momento ch\u00e1mase xeralmente nivel de \"FSH basal\", para distinguilo dos niveis acrecentados que ten cando se aproxima a ovulaci\u00f3n.\nEnfermidades.\nOs niveis de FSH son normalmente baixos durante a infancia e, nas mulleres, son m\u00e1is altos despois da menopausa.\nNiveis altos de FSH.\nA raz\u00f3n m\u00e1is com\u00fan de ter concentraci\u00f3ns altas de FSH no sangue \u00e9 nas mulleres que estean experimentando a menopausa ou que sufriran a menopausa recentemente. Os niveis altos de FSH indican que est\u00e1 ausente a retroalimentaci\u00f3n restritiva normal exercida polos ovarios, o que leva a unha produci\u00f3n non restrinxida de FSH na hip\u00f3fise.\nSe aparecen niveis altos de FSH durante os anos reprodutivos, iso consid\u00e9rase anormal. Condici\u00f3ns con niveis altos de FSH son:\nA maior\u00eda destas condici\u00f3ns est\u00e1n asociadas con subfertilidade e/ou infertilidade. Por tanto, os altos niveis de FSH son un indicativo de pouca ou nula fertilidade.\nNiveis baixos de FSH.\nA diminuci\u00f3n da secreci\u00f3n de FSH pode orixinarse en casos de insuficiencia gonadal (hipogonadismo). Esta condici\u00f3n manif\u00e9stase xeralmente nos machos como un fallo na produci\u00f3n dun n\u00famero normal de espermatozoides. Nas mulleres obs\u00e9rvase correntemente o cesamento dos ciclos reprodutivos.\nCondici\u00f3ns con secreci\u00f3ns moi baixas de FSH son:\nDispo\u00f1ibilidade.\nA FSH est\u00e1 dispo\u00f1ible mesturada coa LH en varias menotropinas inclu\u00edndo formas m\u00e1is purificadas de gonadotropinas urinarias, como \"Menopur\", pero tam\u00e9n se disp\u00f3n de FSH recombinante, non mesturada con actividade de LH (\"Gonal F\", \"Follistim\", \"Follitropin alpha\"). \u00dasase nas terapias contra a infertilidade para estimular o desenvolvemento folicular, especialmente na terapia da fecundaci\u00f3n in vitro, e na inseminaci\u00f3n intrauterina.\nPosible papel na vascularizaci\u00f3n de tumores.\nDetectouse unha elevada cantidade de receptor de FSH no endotelio dos vasos sangu\u00edneos de tumores s\u00f3lidos de moitos tipos. A uni\u00f3n da FSH a estes receptores p\u00e9nsase que activa a neovascularizaci\u00f3n a trav\u00e9s de polo menos dous mecanismos: un deles pola v\u00eda VEGF (factor de crecemento endotelial vascular), e o outro independente da v\u00eda VEGF, relacionados co desenvolvemento da vascularizaci\u00f3n umbilical fisiol\u00f3xica. Isto suxire un posible uso de antagonistas da FSH e do receptor de FSH como terapia contra a anxiox\u00e9nenese tumoral. (Comp\u00e1rese coa avastina para ver as actuais terapias anti-VEGF)."}
{"id": "202145", "revid": "85894", "url": "https://gl.wikipedia.org/wiki?curid=202145", "title": "O Barrio, Xunqueira de Espadanedo, Xunqueira de Espadanedo", "text": "O Barrio \u00e9 un lugar da parroquia de Xunqueira de Espadanedo no concello ourens\u00e1n de Xunqueira de Espadanedo na comarca de Allariz - Maceda. Ti\u00f1a 21 habitantes no ano 2010 segundo datos do Instituto Galego de Estat\u00edstica, dos cales 11 eran homes e 10 mulleres."}
{"id": "202147", "revid": "22570", "url": "https://gl.wikipedia.org/wiki?curid=202147", "title": "Carbu\u00edz, Xunqueira de Espadanedo, Xunqueira de Espadanedo", "text": "Carbu\u00edz \u00e9 un lugar da parroquia de Xunqueira de Espadanedo no concello ourens\u00e1n de Xunqueira de Espadanedo na comarca de Allariz - Maceda. Ti\u00f1a 3 habitantes no ano 2010 segundo datos do Instituto Galego de Estat\u00edstica, dos cales 1 eran homes e 2 mulleres."}
{"id": "202148", "revid": "85894", "url": "https://gl.wikipedia.org/wiki?curid=202148", "title": "Espadanedo, Xunqueira de Espadanedo, Xunqueira de Espadanedo", "text": "Espadanedo \u00e9 un lugar da parroquia de Xunqueira de Espadanedo no concello ourens\u00e1n de Xunqueira de Espadanedo na comarca de Allariz - Maceda. Segundo o Instituto Galego de Estat\u00edstica en 2010 ti\u00f1a 14 habitantes (oito homes e seis mulleres)."}
{"id": "202149", "revid": "85894", "url": "https://gl.wikipedia.org/wiki?curid=202149", "title": "A Gra\u00f1a, Xunqueira de Espadanedo, Xunqueira de Espadanedo", "text": "A Gra\u00f1a \u00e9 un lugar da parroquia de Xunqueira de Espadanedo no concello ourens\u00e1n de Xunqueira de Espadanedo na comarca de Allariz - Maceda. Ti\u00f1a 35 habitantes no ano 2010 segundo datos do Instituto Galego de Estat\u00edstica, dos cales 16 eran homes e 19 mulleres."}
{"id": "202150", "revid": "85894", "url": "https://gl.wikipedia.org/wiki?curid=202150", "title": "O Mato, Xunqueira de Espadanedo, Xunqueira de Espadanedo", "text": "O Mato \u00e9 un lugar da parroquia de Xunqueira de Espadanedo no concello ourens\u00e1n de Xunqueira de Espadanedo na comarca de Allariz - Maceda. Ti\u00f1a 20 habitantes no ano 2010 segundo datos do Instituto Galego de Estat\u00edstica, dos cales 7 eran homes e 13 mulleres."}
{"id": "202151", "revid": "85894", "url": "https://gl.wikipedia.org/wiki?curid=202151", "title": "A Reboreda, Xunqueira de Espadanedo, Xunqueira de Espadanedo", "text": "A Reboreda \u00e9 un lugar da parroquia de Xunqueira de Espadanedo no concello ourens\u00e1n de Xunqueira de Espadanedo na comarca de Allariz - Maceda. Ti\u00f1a 13 habitantes no ano 2010 segundo datos do Instituto Galego de Estat\u00edstica, dos cales 7 eran homes e 6 mulleres."}
{"id": "202153", "revid": "85894", "url": "https://gl.wikipedia.org/wiki?curid=202153", "title": "San Pedro, Xunqueira de Espadanedo, Xunqueira de Espadanedo", "text": "San Pedro \u00e9 un lugar da parroquia de Xunqueira de Espadanedo no concello ourens\u00e1n de Xunqueira de Espadanedo na comarca de Allariz - Maceda. Ti\u00f1a 3 habitantes no ano 2010 segundo datos do Instituto Galego de Estat\u00edstica, dos cales 0 eran homes e 3 mulleres."}
{"id": "202154", "revid": "85894", "url": "https://gl.wikipedia.org/wiki?curid=202154", "title": "A Veiga, Xunqueira de Espadanedo, Xunqueira de Espadanedo", "text": "A Veiga \u00e9 un lugar da parroquia de Xunqueira de Espadanedo no concello ourens\u00e1n de Xunqueira de Espadanedo na comarca de Allariz - Maceda. Ti\u00f1a 20 habitantes no ano 2010 segundo datos do Instituto Galego de Estat\u00edstica, dos cales 9 eran homes e 11 mulleres."}
{"id": "202155", "revid": "54488", "url": "https://gl.wikipedia.org/wiki?curid=202155", "title": "Vilari\u00f1o, Xunqueira de Espadanedo, Xunqueira de Espadanedo", "text": "Vilari\u00f1o \u00e9 un lugar da parroquia de Xunqueira de Espadanedo no concello ourens\u00e1n de Xunqueira de Espadanedo na comarca de Allariz - Maceda. Ti\u00f1a 45 habitantes no ano 2010 segundo datos do Instituto Galego de Estat\u00edstica, dos cales 23 eran homes e 22 mulleres."}
{"id": "202156", "revid": "22570", "url": "https://gl.wikipedia.org/wiki?curid=202156", "title": "Xunqueira de Espadanedo, Xunqueira de Espadanedo, Xunqueira de Espadanedo", "text": "Xunqueira de Espadanedo \u00e9 un lugar da parroquia de Xunqueira de Espadanedo no concello ourens\u00e1n de Xunqueira de Espadanedo na comarca de Allariz - Maceda. Ti\u00f1a 386 habitantes no ano 2010 segundo datos do Instituto Galego de Estat\u00edstica, dos cales 192 eran homes e 194 mulleres."}
{"id": "202157", "revid": "85894", "url": "https://gl.wikipedia.org/wiki?curid=202157", "title": "A Caseta, Xunqueira de Espadanedo, Xunqueira de Espadanedo", "text": "A Caseta \u00e9 un lugar da parroquia de Xunqueira de Espadanedo no concello ourens\u00e1n de Xunqueira de Espadanedo na comarca de Allariz - Maceda. Segundo o Instituto Galego de Estat\u00edstica en 2010 ti\u00f1a 24 habitantes (12 homes e 12 mulleres).\nDebe o seu top\u00f3nimo \u00e1 presenza dunha caseta de pe\u00f3ns cami\u00f1eiros. A aldea est\u00e1 atravesada pola estrada OU-536 (antiga N-120), no cami\u00f1o entre Ourense e Ponferrada."}
{"id": "202158", "revid": "85894", "url": "https://gl.wikipedia.org/wiki?curid=202158", "title": "Abelleira, Ramil, Xunqueira de Espadanedo", "text": "Abelleira \u00e9 un lugar da parroquia de Ramil no concello ourens\u00e1n de Xunqueira de Espadanedo na comarca de Allariz - Maceda. Ti\u00f1a 7 habitantes no ano 2010 segundo datos do Instituto Galego de Estat\u00edstica, dos cales 3 eran homes e 4 mulleres."}
{"id": "202159", "revid": "85894", "url": "https://gl.wikipedia.org/wiki?curid=202159", "title": "Marcelle, Ramil, Xunqueira de Espadanedo", "text": "Marcelle \u00e9 un lugar da parroquia de Ramil no concello ourens\u00e1n de Xunqueira de Espadanedo na comarca de Allariz - Maceda. Ti\u00f1a 13 habitantes no ano 2010 segundo datos do Instituto Galego de Estat\u00edstica, dos cales 5 eran homes e 8 mulleres."}
{"id": "202160", "revid": "85894", "url": "https://gl.wikipedia.org/wiki?curid=202160", "title": "Ramil, Ramil, Xunqueira de Espadanedo", "text": "Ramil \u00e9 un lugar da parroquia de Ramil no concello ourens\u00e1n de Xunqueira de Espadanedo na comarca de Allariz - Maceda. Ti\u00f1a 55 habitantes no ano 2010 segundo datos do Instituto Galego de Estat\u00edstica, dos cales 31 eran homes e 24 mulleres."}
{"id": "202161", "revid": "85894", "url": "https://gl.wikipedia.org/wiki?curid=202161", "title": "San Miguel, Ramil, Xunqueira de Espadanedo", "text": "San Miguel \u00e9 un lugar da parroquia de Ramil no concello ourens\u00e1n de Xunqueira de Espadanedo na comarca de Allariz - Maceda. Ti\u00f1a 17 habitantes no ano 2010 segundo datos do Instituto Galego de Estat\u00edstica, dos cales 9 eran homes e 8 mulleres."}
{"id": "202162", "revid": "27155", "url": "https://gl.wikipedia.org/wiki?curid=202162", "title": "FSH", "text": ""}
{"id": "202163", "revid": "4817", "url": "https://gl.wikipedia.org/wiki?curid=202163", "title": "Tomographic Experiment using Radiative Recombinative Ionospheric EUV and Radio Sources", "text": "TERRIERS (acr\u00f3nimo de \"Tomographic Experiment using Radiative Recombinative Ionospheric EUV and Radio Sources\"), tam\u00e9n co\u00f1ecido como Explorer 76, \u00e9 un sat\u00e9lite artificial da NASA pertencente \u00f3 programa Explorer e lanzado o 18 de maio de 1999 mediante un foguete Pegasus XL desde a base Vandenberg da Forza A\u00e9rea.\nCaracter\u00edsticas.\nA misi\u00f3n de TERRIERS era facer medici\u00f3ns en d\u00faas e tres dimensi\u00f3ns da densidade de electr\u00f3ns na ionosfera e obter perfiles da fotoemisi\u00f3n da termosfera no ultravioleta mediante t\u00e9cnicas de tomograf\u00eda.\nTrala engalaxe e posta en \u00f3rbita produciuse un problema no control de actitude que imped\u00eda \u00f3s paneis solares apuntar correctamente \u00f3 Sol. Pouco despois as bater\u00edas esgot\u00e1ronse e foi imposible retomar o contacto co sat\u00e9lite"}
{"id": "202164", "revid": "4817", "url": "https://gl.wikipedia.org/wiki?curid=202164", "title": "TERRIERS", "text": ""}
{"id": "202165", "revid": "4817", "url": "https://gl.wikipedia.org/wiki?curid=202165", "title": "Explorer 76", "text": ""}
{"id": "202166", "revid": "23204", "url": "https://gl.wikipedia.org/wiki?curid=202166", "title": "Pino del R\u00edo", "text": "Pino del R\u00edo \u00e9 un concello espa\u00f1ol da provincia de Palencia (Castela e Le\u00f3n). A s\u00faa poboaci\u00f3n \u00e9 de 209 habitantes (INE 2012).\nHistoria.\nIdade antiga.\nNa localidade atop\u00e1ronse restos de \u00e9pocas romana e visigoda.\nFundaci\u00f3n.\nA fundaci\u00f3n da propia localidade situar\u00edase nos mediados do s\u00e9culo IX ou os comezos do seguinte, xa que foi nese tempo cando se repobou a zona das ribeiras do r\u00edo Carri\u00f3n.\nToponimia.\nNo \"Becerro de las Presentaciones de Le\u00f3n\", que data dos s\u00e9culos XIII-XVI, aparece \"Pinno\" (do lat\u00edn \"pinnus\"), que designar\u00eda aos pi\u00f1eiros, que noutrora puideron abundar na zona. A segunda parte do top\u00f3nimo ven claramente do r\u00edo Carri\u00f3n.\nXeograf\u00eda.\nO concello sit\u00faase na comarca de Vega-Valdavia, sita ao oeste da provincia de Palencia. Est\u00e1 atravesado de norte a sur polo r\u00edo Carri\u00f3n. A capital do concello est\u00e1 a 990 msnm. A principal estrada \u00e9 a CL-615, que a comunica as localidades de Palencia e Ria\u00f1o.\nDistancias \u00e1s principais localidades:\nDemograf\u00eda.\nHoxe no municipio viven 211 persoas (INE 2011) pero en 1950 eran 669 e en 1900 eran 592; polo que a poboaci\u00f3n descendeu moito.\nGoberno.\nO alcalde de Pino del R\u00edo \u00e9 Jos\u00e9 Miguel Mart\u00edn Novoa, do PP. Nas elecci\u00f3ns municipais de 2011, o resultado foi o seguinte:"}
{"id": "202171", "revid": "27155", "url": "https://gl.wikipedia.org/wiki?curid=202171", "title": "Cadea alfa das hormonas glicoproteicas", "text": "A cadea alfa das hormonas glicoproteicas ou subunidade alfa das hormonas glicoproteicas \u00e9 unha prote\u00edna que nos seres humanos est\u00e1 codificada polo xene \"CGA\" situado no cromosoma 6, a cal est\u00e1 presente en catro hormonas humanas.\nAs catro hormonas glicoproteicas humanas: gonadotropina cori\u00f3nica humana (hCG), hormona luteinizante (LH), hormona estimulante dos fol\u00edculos (FSH), e hormona estimulante da tiroide (TSH) son d\u00edmeros que constan dunha subunidade alfa com\u00fan practicamente id\u00e9ntica en todas elas , e unha subunidade beta diferente, que lles confire a s\u00faa especificidade biol\u00f3xica. As d\u00faas cadeas est\u00e1n unidas non covalentemente. A prote\u00edna alfa codificada por este xene pertence \u00e1 familia da cadea alfa das hormonas glicoproteicas.\nA cadea alfa ten a seguinte secuencia de amino\u00e1cidos:\nAs cadeas alfa das catro hormonas denom\u00ednanse FSHA, LHA, TSHA e CGA."}
{"id": "202172", "revid": "27155", "url": "https://gl.wikipedia.org/wiki?curid=202172", "title": "Gonadotropina cori\u00f3nica alfa", "text": ""}
{"id": "202173", "revid": "27155", "url": "https://gl.wikipedia.org/wiki?curid=202173", "title": "Subunidade alfa das hormonas glicoproteicas", "text": ""}
{"id": "202175", "revid": "111268", "url": "https://gl.wikipedia.org/wiki?curid=202175", "title": "Criticalia", "text": "Criticalia pode referirse a:"}
{"id": "202176", "revid": "1131", "url": "https://gl.wikipedia.org/wiki?curid=202176", "title": "Criticalia (libro)", "text": "Criticalia \u00e9 unha escolma das recesi\u00f3ns literarias m\u00e1is destacadas do cr\u00edtico mindoniense Armando Requeixo. Foi publicada a finais de 2011 pola compostel\u00e1 Sotelo Blanco Edici\u00f3ns. O libro consta de 373 p\u00e1xinas, inclu\u00eddo unha ap\u00e9ndice de 26 no que figura unha relaci\u00f3n de todos os traballos de cr\u00edtica literaria non reproducidos. Recolle textos publicados dende mediados de 1991 (en xornais e revistas) at\u00e9 finais de decembro de 2010. Trata indistintamente narrativa, poes\u00eda e ensaio."}
{"id": "202177", "revid": "7523", "url": "https://gl.wikipedia.org/wiki?curid=202177", "title": "PBC Lokomotiv Kuban", "text": ""}
{"id": "202178", "revid": "7523", "url": "https://gl.wikipedia.org/wiki?curid=202178", "title": "PBC Lokomotiv-Kuban", "text": ""}
{"id": "202179", "revid": "5863", "url": "https://gl.wikipedia.org/wiki?curid=202179", "title": "Eugen Bleuler", "text": "Paul Eugen Bleuler, nado en Zollikon o 30 de abril de 1857 e finado no mesmo lugar o 9 de febreiro de 1940, foi un psiquiatra su\u00edzo, co\u00f1ecido por ter acu\u00f1ado o termo esquizofrenia, as\u00ed como polas s\u00faas contribuci\u00f3ns no eido das enfermidades mentais.\nBleuler naceu en Zollikon, unha pequena poboaci\u00f3n pr\u00f3xima a Z\u00faric. Seus pais foron Johann Rudolf Bleuler e Pauline Bleuler-Bleuler.\nEstudou medicina en Z\u00faric, e m\u00e1is tarde estudou en Par\u00eds, Londres e M\u00fanic, regresando logo a Z\u00faric para tomar un posto como interno do Burgh\u00f6lzli, un hospital universitario.\nEn 1886, Bleuler foi nomeado director dunha cl\u00ednica de psiquiatr\u00eda en Rheinau, hospital localizado nun antigo mosteiro sobre unha illa do r\u00edo Rin. Rheinau estaba desfasado naquel tempo, e Bleuler mellorou as condici\u00f3ns dos pacientes residentes al\u00ed."}
{"id": "202180", "revid": "98629", "url": "https://gl.wikipedia.org/wiki?curid=202180", "title": "Come Together", "text": "\"Come Together\" \u00e9 unha canci\u00f3n de The Beatles escrita principalmente por John Lennon e acreditada a Lennon/McCartney. A canci\u00f3n \u00e9 a primeira no \u00e1lbum de setembro de 1969, \"Abbey Road\". Un mes despois tam\u00e9n apareceu como un dos lados do sinxelo n\u00famero vinte e un do grupo (foi un single con d\u00faas caras, a outra ocup\u00e1baa \"Something\" de George Harrison) no Reino Unido, e o seu n\u00famero vinte e seis nos Estados Unidos. A canci\u00f3n alcanzou o n\u00famero 1 das listas nos Estados Unidos, mentres que se converteu nun \u00e9xito Top 10 no Reino Unido.\nOrixe.\nLennon orixinalmente escribiu a canci\u00f3n pola infrutuosa campa\u00f1a gobernamental de Timothy Leary en California en contra de Ronald Reagan, unha que acabou abruptamente cando Leary foi enviado a prisi\u00f3n por posesi\u00f3n de marihuana.\nDemanda.\n\"Come Together\" foi punto dunha demanda en 1973 en contra de Lennon pola editora musical de Chuck Berry, propiedade de Morris Levy, porque unha li\u00f1a en \"Come Together\" ten parecidos cunha li\u00f1a de \"You Can't Catch Me\" de Chuck Berry: (esta \u00e9, \"Here come ol' flattop, he come groovin' up slowly\" na canci\u00f3n de The Beatles' vs. \"Here come up flattop, he was groovin' up with me\" na canci\u00f3n de Chuck Berry) Despois de solucionalo na corte, Lennon prometeu gravar outras canci\u00f3ns pertencentes a Levy, as cales foron lanzadas no seu \u00e1lbum de 1975, \"Rock 'n' Roll\".\nGravaci\u00f3n.\nLennon tocou a guitarra r\u00edtmica ademais de vocalizar a canci\u00f3n. McCartney tocou o baixo, George Harrison a guitarra l\u00edder, e Ringo Starr a bater\u00eda e as maracas. Foi producida por George Martin e gravada a finais de xullo de 1969 nos estudios Abbey Road. Lennon pronuncia \"Shoot me\" (\"disp\u00e1rame\"), acompa\u00f1ado das s\u00faas palmas e do riff de baixo de Paul. A\u00ednda que Paul fixo o arranxo de teclado, foi John quen o tocou na gravaci\u00f3n. Tam\u00e9n John se ocupou das harmon\u00edas vocais, o que denota o feito de que xa non traballaban como grupo a diferenza dos inicios.\nA famosa \"morsa\" dos Beatles de \"I Am the Walrus\" e \"Glass Onion\" regresa na li\u00f1a \"He got walrus gumboot\".\nLanzamento e aclamaci\u00f3n.\n\"Come Together\" foi lanzada como un dobre cara A con \"Something\" e como primeira canci\u00f3n do \u00e1lbum \"Abbey Road\".\nPor un tempo, a canci\u00f3n foi censurada pola BBC, coa crenza que a li\u00f1a \"he shoot Coca-Cola\" pod\u00eda ser vista como unha referencia \u00e1 coca\u00edna.\n\"Rolling Stone\" posicionou a \"Come Together\" no n\u00famero 202 na s\u00faa Lista das 500 mellores canci\u00f3ns de todos os tempos.\nNo \u00e1lbum recompilatorio \"Love\", \"Come Together\" \u00e9 a canci\u00f3n n\u00famero 19. P\u00f3dense escoitar nela secci\u00f3ns de \"Dear Prudence\" e \"Cry Baby Cry\" ao final da canci\u00f3n.\nOutras versi\u00f3ns.\nEntre os m\u00fasicos que fixeron versi\u00f3ns de \"Come Together\" at\u00f3panse:\nPosici\u00f3n nas listas.\n(*) \u00abCome Together\u00bb pasou un total de 16 semanas no \"Billboard\" Hot 100, dez delas conxuntamente con \u00abSomething\u00bb"}
{"id": "202182", "revid": "98629", "url": "https://gl.wikipedia.org/wiki?curid=202182", "title": "Get off of My Cloud", "text": "\"Get off of My Cloud\" (en galego: \"Baixa da mi\u00f1a nube\") \u00e9 unha canci\u00f3n da banda de rock inglesa The Rolling Stones lanzada en 1965. Foi escrita como un complemento do \u00e9xito anterior \"(I Can't Get No) Satisfaction\" e encabezou as listas dos Estados Unidos e do Reino Unido, sendo o segundo hit #1 consecutivo na Uni\u00f3n Americana. The Stones dixeron que a canci\u00f3n est\u00e1 escrita como reacci\u00f3n \u00e1 s\u00faa repentina popularidade tras o \u00e9xito de \"Satisfaction\" e ref\u00edrese \u00e1 s\u00faa aversi\u00f3n \u00e1s expectativas que a xente ten sobre eles.\nHistoria.\nEscrita por Mick Jagger e Keith Richards, o sinxelo foi gravado en xullo ou a principios de setembro de 1965 nos RCA Studios dos \u00c1nxeles, California e producida, como o seu anterior sinxelo, polo seu representante Andrew Loog Oldham, axudado na enxe\u00f1ar\u00eda por Dave Hassinger. Foi lanzada o 25 de setembro dese ano nos Estados Unidos, con \"I'm Free\" como lado-B, e case un mes m\u00e1is tarde, 22 de outubro, no Reino Unido, con \"The Singer Not the Song\" como lado-B, alcanzando o tope das listas en ambos charts.\nLetra.\nA letra \u00e9 desafiante e rebelde, algo com\u00fan nos Stones da \u00e9poca, onde empezan a cultivar a s\u00faa imaxe de \"chicos malos\". A canci\u00f3n fala da necesidade de estar s\u00f3 e da frustraci\u00f3n provocada pola intrusi\u00f3n do veci\u00f1o, da polic\u00eda ou do vendedor que peta na porta que na maior\u00eda dos casos por demandas est\u00fapidas ou exasperantes.\nA diferenza do seu exitoso hit anterior, \"Satisfaction\", a canci\u00f3n non se enfoca na insatisfacci\u00f3n co mundo que os arrodea, sen\u00f3n m\u00e1is ben na conservaci\u00f3n do espazo vital da persoa.\nMelod\u00eda.\nA canci\u00f3n caracter\u00edzase pola intro de bater\u00eda de Charlie Watts e as guitarras xemelgas de Brian Jones e Keith Richards. O ton da canci\u00f3n \u00e9 en E maior e \u00e9 unha variaci\u00f3n do riff da canci\u00f3n \"Louie Louie\" de Richard Berry lanzada en 1955."}
{"id": "202185", "revid": "22570", "url": "https://gl.wikipedia.org/wiki?curid=202185", "title": "Vi\u00f1o doce", "text": "O vi\u00f1o doce, que tam\u00e9n se pode chamar vi\u00f1o de sobremesa, \u00e9 aquel vi\u00f1o que como os seus nomes indican pos\u00fae un sabor doce axeitado para acompa\u00f1ar diversas sobremesas, as\u00ed como tam\u00e9n para tomar s\u00f3.\nAlg\u00fans dos m\u00e1is co\u00f1ecidos son o Sauternes, o Tokaji Asz\u00fa, o vi\u00f1o de M\u00e1laga, Eiswein, Gew\u00fcrztraminer, Sp\u00e4tlese, Auslese, Beerenauslese, Bermet, Trockenbeerenauslese e Commandaria ou vi\u00f1os fortificados tales como o xerez, Porto e o vin doux naturel."}
{"id": "202188", "revid": "89787", "url": "https://gl.wikipedia.org/wiki?curid=202188", "title": "Guitarra r\u00edtmica", "text": "A guitarra r\u00edtmica ou segunda guitarra \u00e9 unha guitarra que se usa para manter o acompa\u00f1amento r\u00edtmico e harm\u00f3nico dun cantante principalmente ou para outros instrumentos nun conxunto. O termo ref\u00edrese ao uso do instrumento e non \u00e1 s\u00faa construci\u00f3n. O papel da guitarra r\u00edtmica pode considerarse como o complemento da guitarra l\u00edder.\nCaracter\u00edsticas.\nO papel dunha guitarra r\u00edtmica \u00e9 manter o pulso ou ritmo dunha canci\u00f3n, e proporcionar harmon\u00eda que apoia aos outros instrumentos ou voces, en contraste coa guitarra solista que proporciona a melod\u00eda. Unha parte da guitarra pode ser clasificada as\u00ed como unha parte de guitarra r\u00edtmica sempre que a s\u00faa funci\u00f3n sexa principalmente r\u00edtmica ou harm\u00f3nica en lugar de mel\u00f3dico. Non pode facerse unha distinci\u00f3n estrita entre o ritmo e a guitarra solista, mais, os guitarristas r\u00edtmicos bos normalmente incorporan elementos mel\u00f3dicos mentres tocan e poden facer un son forte nos seus solos. Un guitarrista r\u00edtmico proporciona a capa de ritmo encima da melod\u00eda tocada por outro instrumento ou cantada por unha persoa.\nHabitualmente o guitarrista r\u00edtmico toca unha sucesi\u00f3n de acordes na m\u00fasica, chamada \"progresi\u00f3n de acordes\", arredor da que a canci\u00f3n se constr\u00fae. Normalmente este acompa\u00f1amento cordial simplif\u00edcase a un conxunto de d\u00faas ou tres notas, \u00e1s veces chamado un \"riff\", que se repite.\nNon hai ningunha li\u00f1a definida entre o guitarrista r\u00edtmico e o guitarrista solista, e se hai s\u00f3 un guitarrista, ou se as canci\u00f3ns o requiren, o guitarrista pode ter que tocar solos e ritmo en momentos diferentes, dependendo isto da canci\u00f3n e da capacidade do guitarrista.\nOs guitarristas r\u00edtmicos normalmente adoitan xerar un ton m\u00e1is forte como o harm\u00f3nico, en contraste coa meta dos guitarristas solistas de producir unha melod\u00eda cortante que pode o\u00edrse a trav\u00e9s do son do resto do conxunto. Como resultado, o ritmo e os solos poden ser tocados con guitarras diferentes. Estes guitarristas poden empregar unha guitarra electroac\u00fastica ou unha guitarra el\u00e9ctrica para un mellor rendemento. Tam\u00e9n poden usar cordas dunha medida m\u00e1is grande que as usadas por guitarristas solistas."}
{"id": "202189", "revid": "98629", "url": "https://gl.wikipedia.org/wiki?curid=202189", "title": "John Gower", "text": "John Gower, nado cara ao 1330 e finado en outubro de 1408, foi un poeta ingl\u00e9s, contempor\u00e1neo e amigo persoal de Geoffrey Chaucer.\nJohn Gower \u00e9 co\u00f1ecido fundamentalmente por tres obras principais, o \"Mirour de l'Omme\", a \"Vox Clamantis\" e a \"Confessio Amantis\", tres longos poemas escritos respectivamente en anglonormando, lat\u00edn e ingl\u00e9s, que tratan de temas pol\u00edticos e morais com\u00fans. Est\u00e1 considerado como o primeiro poeta ingl\u00e9s por ser o primeiro en escribir nesa lingua.\nBiograf\u00eda.\nS\u00e1bese pouco acerca da primeira parte da vida de Gower. Pertenc\u00eda probablemente a unha familia de Kent e \u00e9 posible que se tratara dun terratenente. Crese que exerc\u00eda o Dereito en Londres ou nas s\u00faas inmediaci\u00f3ns.\nEn Londres, relaci\u00f3nase moito coa nobreza da \u00e9poca. Parece ser que co\u00f1ec\u00eda persoalmente a Ricardo II xa que no pr\u00f3logo da primeira edici\u00f3n da \"Confessio Amantis\", conta como ao encontrarse casualmente co rei onda o T\u00e1mese (probablemente polo 1385), este invitouno a subir bordo da nave real e que a s\u00faa conversaci\u00f3n tivo como consecuencia o encargo dunha obra, que \u00e9 a que m\u00e1is adiante se converter\u00eda na \"Confessio Amantis\". Logo aliouse co futuro Henrique IV ao que lle dedica as posteriores edici\u00f3ns da \"Confessio Amantis\".\nTam\u00e9n est\u00e1 documentada a s\u00faa amizade con Chaucer. Cando este \u00faltimo foi destinado en misi\u00f3n diplom\u00e1tica a Italia en 1378, Gower \u00e9 unha das persoas \u00e1s que Chaucer lle asinou unha procuraci\u00f3n para os seus negocios en Inglaterra. Os dous poetas tam\u00e9n se loaron mutuamente nos seus versos: Chaucer dedicou en parte a s\u00faa \"Troilus and Criseyde\" a \"Gower o moral\", quen \u00e1 s\u00faa vez lle devolveu o favor situando un eloxio de Chaucer en boca de Venus ao final da s\u00faa \"Confessio Amantis\".\nAo final da s\u00faa vida retirouse \u00e1 residencia que lle proporcionou o priorado de Saint Mary Overeys (hoxe catedral de Southwark) onde casou en 1398, probablemente en segundas nupcias: a s\u00faa esposa, Agnes Groundolf, sobreviv\u00eduno. Nos seus derradeiros anos, quizais desde 1400, estivo cego. Ao morrer, en 1408, foi enterrado nunha suntuosa tumba que segue pod\u00e9ndose ver na igrexa do priorado no que resid\u00eda.\nObra.\nA pesar de que Gower foi definido como poeta \"moral\" desde que Chaucer lle atribu\u00edra ese ep\u00edteto, os seus versos son tanto relixiosos, como pol\u00edticos, hist\u00f3ricos e morais. O seu modo de expresi\u00f3n maior \u00e9 a alegor\u00eda, a pesar de que prefire o estilo prosaico marcado pola forza e a claridade do narrador nas abstracci\u00f3ns complexas.\nAs s\u00faas primeiras obras eran probablemente baladas en anglonormando das que non queda rastro. A primeira das s\u00faas obras que chegou aos nosos d\u00edas estaba escrita tam\u00e9n nesa lingua: \u00e9 o \"Mirour de l'Omme\", tam\u00e9n co\u00f1ecido polo seu t\u00edtulo latino de \"Speculum Meditantis\" (\"Espello do pensador\"), poema de case 30.000 versos cunha explicaci\u00f3n compacta acerca da relixi\u00f3n e da moral.\nA segunda obra maior de Gower, \"Vox Clamantis\" (\"Voz do Profeta\"), est\u00e1 redactada en lat\u00edn e o seu tema \u00e9 a situaci\u00f3n de Inglaterra. Incl\u00fae un comentario sobre a gran revolta labrega de 1381 que se produciu no momento no que se redactaba o poema. Gower apoia \u00e1 aristocracia e ao parecer quedou impresionado polo modo no que Ricardo II reprimiu a rebeli\u00f3n.\nA s\u00faa terceira obra \u00e9 a \"Confessio Amantis\" (\"Confesi\u00f3n dos namorados\"), un poema de 30.000 versos en ingl\u00e9s medio, que utiliza a estrutura dunha confesi\u00f3n cristi\u00e1 (presentada alegoricamente como unha confesi\u00f3n dos pecados contra o amor) dentro dunha historia sobre a que se intercalan moitos contos distintos. Ao igual que nas s\u00faas obras anteriores, o obxecto desta confesi\u00f3n \u00e9 a moralidade, incluso cando as historias parecen describir comportamentos m\u00e1is ben inmorais.\nNos seus \u00faltimos anos, Gower escribiu algunhas obras menores nas tres linguas: as \"Cinkante Ballades\", unha serie de baladas en anglonormando para un p\u00fablico de nobres e ricos sobre temas rom\u00e1nticos e varios poemas dirixidos ao novo rei Henrique IV que lle servir\u00edan para obter unha pensi\u00f3n en forma dunha doaz\u00f3n anual de vi\u00f1o.\nA recepci\u00f3n da cr\u00edtica cara \u00e1 poes\u00eda de Gower foi diminu\u00edndo. Durante a Idade Media consider\u00e1base en xeral, xunto a Chaucer, o pai da poes\u00eda inglesa: o seu epitafio leva por iso a inscrici\u00f3n \"Anglorum Poeta celeberrimus\". Non obstante, a s\u00faa fama foi decaendo ao longo do tempo, en gran parte porque a s\u00faa obra se cualificaba de demasiado did\u00e1ctica ou aburrida. Obtivo maior reco\u00f1ecemento durante o s\u00e9culo XX a\u00ednda que no foi tan lido nin tan aceptado pola cr\u00edtica como outros poetas principais dese per\u00edodo."}
{"id": "202194", "revid": "27155", "url": "https://gl.wikipedia.org/wiki?curid=202194", "title": "Gonadotropina cori\u00f3nica humana", "text": "A gonadotropina cori\u00f3nica humana ou hCG \u00e9 unha hormona glicoproteica producida durante o embarazo polo embri\u00f3n en desenvolvemento despois da fecundaci\u00f3n e posteriormente polo sincitiotrofoblasto (parte da placenta). A hCG tam\u00e9n \u00e9 producida na hip\u00f3fise ou pituitaria de homes e mulleres de todas as idades.\nEstrutura.\nA gonadotropina cori\u00f3nica humana \u00e9 unha glicoprote\u00edna composta por 244 amino\u00e1cidos cunha masa molecular de 26,7 kDa. \u00c9 un heterod\u00edmero formado por unha subunidade proteica \u03b1 (alfa) id\u00e9ntica \u00e1 da hormona luteinizante (LH), hormona estimulante dos fol\u00edculos (FSH), tirotropina (TSH), e unha subunidade \u03b2 (beta) que \u00e9 exclusiva da hCG.\nAs d\u00faas subunidades crean un pequeno n\u00facleo hidrof\u00f3bico rodeado por unha alta raz\u00f3n de superficie/volume: 2,8 veces a dunha esfera. A maior\u00eda dos amino\u00e1cidos exteriores son hidrof\u00edlicos.\nFunci\u00f3ns.\nA gonadotropina cori\u00f3nica humana \u00e9 unha gonadotropina que interacciona co receptor LHCG (receptor da hormona luteinizante/coriogonadotropina) e promove o mantemento do corpo l\u00fateo durante o inicio do embarazo, causando que este segregue a hormona proxesterona. A proxesterona favorece que o \u00fatero adquira un endometrio groso con moitos vasos sangu\u00edneos e capilares de modo que este poida soster o crecemento do feto. Debido \u00e1 s\u00faa carga altamente negativa, a hCG poder\u00eda repeler as c\u00e9lulas do sistema inmunitario da nai, protexendo as\u00ed ao feto durante o primeiro trimestre. Tam\u00e9n se propuxo a hip\u00f3tese de que a hCG poder\u00eda ser un enlace placentario para o desenvolvemento da inmunotolerancia materna local. Por exemplo, as c\u00e9lulas endometriais tratadas con hCG inducen un incremento na apoptose das c\u00e9lulas T (unha disoluci\u00f3n das c\u00e9lulas T). Estes resultados suxiren que a hCG poder\u00eda servir de enlace no desenvolvemento da tolerancia inmunol\u00f3xica peritrofoblastica, e poder\u00eda facilitar a invasi\u00f3n do trofoblasto, que \u00e9 co\u00f1ecido por acelerar o desenvolvemento do feto no endometrio. Tam\u00e9n se suxeriu que os niveis de hCG est\u00e1n vinculados coa gravidade das n\u00e1useas do embarazo en mulleres pre\u00f1adas.\nDebido \u00e1 s\u00faa semellanza coa LH, a hCG tam\u00e9n pode ser usada clinicamente para inducir a ovulaci\u00f3n nos ovarios como tam\u00e9n a produci\u00f3n de testosterona nos test\u00edculos. Debido a que as mulleres embarazadas son a fonte biol\u00f3xica m\u00e1is abondosa de hCG, algunhas organizaci\u00f3ns recollen a urina de mulleres embarazadas para extraer a hCH para o seu uso en tratamentos de fertilidade.\nA gonadotropina cori\u00f3nica humana tam\u00e9n xoga un papel na diferenciaci\u00f3n celular/proliferaci\u00f3n e poder\u00eda activar a apoptose.\nProduci\u00f3n.\nIgual que outras gonadotropinas, a hCG pode obterse da s\u00faa extracci\u00f3n da urina ou por modificaci\u00f3n xen\u00e9tica. Os produtos \"Pregnyl\", \"Follutein\", \"Profasi\", \"Choragon\" e \"Novarel\" utilizan o m\u00e9todo anterior, derivado da urina de mulleres pre\u00f1adas. O \"Ovidrel\" \u00e9 un produto obtido usando a tecnolox\u00eda ADN recombinante. A hCG \u00e9 producida no corpo humano nas c\u00e9lulas do sincitiotrofoblasto.\nProbas.\nOs niveis de hCG poden medirse no sangue ou na urina. Isto faise comunmente nas probas de embarazo, coa intenci\u00f3n de indicar a presenza ou ausencia dun embri\u00f3n implantado. Tam\u00e9n se poden facer probas de hCG cando se diagnostican ou monitorean tumores de c\u00e9lulas xerminais e a enfermidade trofobl\u00e1stica xestacional.\nA maior\u00eda das probas empregan un anticorpo monoclonal, que \u00e9 espec\u00edfico da \"subunidade \u03b2\" da hCG (\u03b2-hCG). Este procedemento empr\u00e9gase para asegurar que as probas dean falsos positivos ao confundir a hCG coa LH e FSH (as d\u00faas \u00faltimas est\u00e1n sempre presentes no corpo, entanto que a presenza da hCG case sempre indica un embarazo).\nComo as probas de embarazo, as probas cuantitativas de sangue e as m\u00e1is sensibles probas de urina usualmente detectan a hCG entre 6 a 12 d\u00edas despois da ovulaci\u00f3n. Por\u00e9n, tense que tomar en conta que os niveis totais de hCG poder\u00edan variar amplamente durante as primeiras 4 semanas de xestaci\u00f3n, o que pode dar lugar a resultados falsos durante este per\u00edodo de tempo.\nAs enfermidades trofobl\u00e1sticas xestacionales como as molas hidatiformes (\"embarazo molar\") ou coriocarcinomas poden producir altos niveis de \u03b2-hCG (debido \u00e1 presenza de sincitiotrofoblastos, parte das pilosidades que compo\u00f1en a placenta) malia a ausencia dun embri\u00f3n. Isto, igual que outras condici\u00f3ns, pode levar a resultados elevados de hCG en ausencia de embarazo.\nOs niveis de hCG son tam\u00e9n un compo\u00f1ente da proba tripla, unha proba de detecci\u00f3n de certas anomal\u00edas cromos\u00f3micas do feto/defectos de nacemento.\nNiveis de referencia.\nA seguinte \u00e9 unha lista dos niveis s\u00e9ricos de hCG. (\"UPM\" significa \u00faltimo per\u00edodo menstrual). Os niveis crecen de forma expo\u00f1encial despois da concepci\u00f3n e implantaci\u00f3n.\nAplicaci\u00f3ns.\nMarcador tumoral.\nA gonadotropina cori\u00f3nica humana pode ser usada como un marcador tumoral, xa que a s\u00faa subunidade \u03b2 \u00e9 secretada por alg\u00fans c\u00e1nceres inclu\u00edndo, o seminoma, coriocarcinoma, tumores de c\u00e9lulas xerminais, a formaci\u00f3n de molas hidatiformes, teratoma con elementos de coriocarcinoma, e tumor de c\u00e9lulas dos illotes de Langerhans. Por esta raz\u00f3n, un resultado positivo en homes poder\u00eda ser un sinal de c\u00e1ncer testicular. O rango normal para un home \u00e9 0-5 MIU/ml.\nFertilidade.\nA gonadotropina cori\u00f3nica humana util\u00edzase moito por v\u00eda parenteral como un indutor da ovulaci\u00f3n en vez da hormona luteinizante (LH). En presenza dun ou m\u00e1is fol\u00edculos ov\u00e1ricos maduros, a ovulaci\u00f3n pode ser provocada por medio da administraci\u00f3n de hCG. Como a ovulaci\u00f3n ocorre entre 38 e 40 horas despois dunha soa inxecci\u00f3n de hCG, p\u00f3dense programar alg\u00fans procedementos para tomar vantaxe deste per\u00edodo de tempo, tal como a inseminaci\u00f3n artificial ou relaci\u00f3ns sexuais. Tam\u00e9n, as pacientes nas que se fai un tratamento de fecundaci\u00f3n in vitro (FIV), en xeral, admin\u00edstraselles hCG para provocar o proceso de ovulaci\u00f3n, pero real\u00edzase unha extracci\u00f3n de ovocitos arredor de 34 a 36 horas despois da inxecci\u00f3n, unhas horas antes de que os \u00f3vulos sexan liberados polo ovario.\nComo a hCG mant\u00e9n o corpo l\u00fateo, a administraci\u00f3n de hCG \u00e9 usada en certas circunstancias para incrementar a produci\u00f3n de proxesterona.\nNos homes, as inxecci\u00f3ns de hCG son usadas para estimular as c\u00e9lulas de Leydig para que sinteticen testosterona. A testosterona intratesticular \u00e9 necesaria para a espermatox\u00e9nese das c\u00e9lulas de Sertoli. A hCG \u00fasase tipicamente en homes con hipogonadismo e en tratamentos de fertilidade.\nDurante os primeiros meses de embarazo, a transmisi\u00f3n do virus da inmunodeficiencia humana-1 da nai ao feto \u00e9 extremadamente rara. Suxeriuse que isto \u00e9 debido \u00e1s altas concentraci\u00f3ns de hCG, e que a subunidade beta desta prote\u00edna \u00e9 activa contra o VIH-1.\nPerda de peso.\nO uso pol\u00e9mico da hCG forma parte da dieta ultra-baixa en calor\u00edas (menos de 500 calor\u00edas) do endocrin\u00f3logo brit\u00e1nico Albert T. W. Simeons. Simeons, mentres estudaba mulleres embarazadas na India con dietas deficientes en calor\u00edas, e \"nenos gordos\" con problemas hipofisarios (s\u00edndrome de Fr\u00f6lich), tratados con doses baixas de hCG, afirmou que ambos os grupos estudados perderon graxa en vez de tecido magro (masa muscular). Simeons pensou que a hCG deb\u00eda estar programando o hipot\u00e1lamo para facer isto coa fin de protexer ao feto en desenvolvemento ao fomentar a mobilizaci\u00f3n e consumo de tecidos adiposos \"anormais\", e \"excesivos\". Simeons, no Hospital Internacional Salvator Mundi de Roma, Italia, recomendaba inxecci\u00f3ns diarias de doses baixas de hCG (125\u00a0UI) en combinaci\u00f3n cunha dieta personalizada ultra baixa en calor\u00edas (500cal/d\u00eda, alta en prote\u00ednas, baixa en carbohidratos/graxas) para perder tecido graxo sen perda de tecido magro. Despois da morte de Simeons, a dieta comezou a estenderse a centros especializados e divulgouse e popularizouse.\nA controversia empezou a partir das advertencias do \"Journal of the American Medical Association\" (Revista da Asociaci\u00f3n M\u00e9dica Americana) e a \"American Journal of Clinical Nutrition\" (Revista Americana de Nutrici\u00f3n Cl\u00ednica) de que a hCG non \u00e9 segura nin eficaz para baixar de peso. Por\u00e9n, estudos recentes no \"Journal of Clinical Endocrinology and Metabolism\" (Revista de Endocrinolog\u00eda Cl\u00ednica e Metabolismo) indican que a hCG pode ter efectos na masa magra en homes de idade avanzada con deficiencia androx\u00e9nica.\nUnha metaan\u00e1lise encontrou que os estudos que apoian que a hCG \u00e9 un axente redutor de peso eran de mala calidade metodol\u00f3xica e conclu\u00edu que \"non hai evidencia cient\u00edfica de que a hCG sexa eficaz no tratamento da obesidade; non fai perder peso nin redistrib\u00fae a graxa, nin tampouco reduce a fame ou induce unha sensaci\u00f3n de benestar\".\nUso homeop\u00e1tico ineficaz da hCG para o control de peso.\nA controversia e a falta de dispo\u00f1ibilidade de hCG inxectable para a perda de peso levou a unha importante promoci\u00f3n en Internet do que denominaron \"hCG homeop\u00e1tica\" para o control de peso. Os ingredientes destes produtos a mi\u00fado non est\u00e1n ben definidos, pero se se preparan a partir de verdadeira hCG polo m\u00e9todo tradicional homeop\u00e1tico de sucesivas diluci\u00f3ns, os produtos acaban por non conter hCG en absoluto ou s\u00f3 trazas (debido ao n\u00famero de Avogadro).\nA FDA dos Estados Unidos declarou que este medicamento \u00e9 fraudulento e ineficaz para a perda de peso. Tampouco \u00e9 un medicamento protexido como homeop\u00e1tico e foi considerado unha substancia ilegal.\nDe acordo cos estudos indicados anteriormente, a perda de peso nos individuos que seguen a \"dieta hCG\" pode ser atribu\u00edda enteiramente ao feito de que tales dietas prescriben un consumo de 500 a 550 calor\u00edas por d\u00eda, ou aproximadamente un cuarto do que comunmente se acepta como o valor diario recomendado para un home adulto de tama\u00f1o e actividade de media. Ademais, os estudos de dobre cego non encontraron ningunha diminuci\u00f3n no apetito dos participantes que tomaban hCG en comparaci\u00f3n cos individuos que tomaban placebos, e non ofrecen evidencia algunha de que as persoas que toman hCG sexan m\u00e1is propensas a perderen graxa en vez de tecido magro. Estudos a longo prazo de dietas menos radicais, tales como unha de 1.100 calor\u00edas en vez dunha de 500 (como a hCG), suxire que as persoas coa dieta hCG non desenvolven os h\u00e1bitos alimenticios necesarios e aumentan de peso m\u00e1is rapidamente ca as persoas cunha dieta a m\u00e1is longo prazo unha vez que a dieta remata.\nAdvertencias sobre o Pregnyl HCG.\nAs pacientes que desexan ser tratadas con Pregnyl HCG deben ter en conta o seguinte:\na) Dado que as pacientes inf\u00e9rtiles que se someten a t\u00e9cnicas de reproduci\u00f3n asistida (especialmente as que precisan fecundaci\u00f3n in vitro), poden presentar con frecuencia anomal\u00edas tub\u00e1ricas, pode ocorrer que despois do tratamento con este medicamento te\u00f1an m\u00e1is embarazos ect\u00f3picos. Por esta raz\u00f3n \u00e9 crucial unha confirmaci\u00f3n temper\u00e1 ecogr\u00e1fica ao inicio dun embarazo (para ver se o embarazo \u00e9 intrauterino ou non). Os embarazos que se produciron despois do tratamento con este medicamento est\u00e1n sometidos a un maior risco de multipletes. As pacientes que te\u00f1en trombose, obesidade grave ou trombofilia non se lles debe prescribir este medicamento, xa que te\u00f1en un maior risco de eventos tromboemb\u00f3licos venosos ou arteriais durante ou despois dun tratamento con Pregnyl HCG.\nb) As pacientes que foron tratadas con este medicamento adoitan ser m\u00e1is propensas a abortos espont\u00e1neos.\nNos pacientes masculinos un tratamento prolongado con Pregnyl HCG pode orixinar unha maior produci\u00f3n de andr\u00f3xenos. Os pacientes que sufran de insuficiencia card\u00edaca evidente ou latente, hipertensi\u00f3n, disfunci\u00f3n renal, migra\u00f1as ou epilepsia non deben recibir tratamento con este medicamento ou deber\u00eda prescrib\u00edrselles unha dose m\u00e1is baixa de Pregnyl HCG. Ademais, este medicamento debe usarse con cautela extrema no caso de adolescentes prep\u00faberes coa fin de reducir o risco dun desenvolvemento sexual precoz ou un peche prematuro das ep\u00edfises dos \u00f3sos. A maduraci\u00f3n esquel\u00e9tica deste tipo de pacientes deber\u00eda ser monitoreada estreitamente.\nTanto os pacientes homes coma mulleres non deben comezar un tratamento con Pregnyl HCG se \u00e9 que te\u00f1en as seguintes condici\u00f3ns m\u00e9dicas: \n1) Hipersensibilidade a este medicamento ou a calquera dos seus ingredientes principais.\n2) Posibles tumores dependentes de andr\u00f3xenos, como por exemplo, o carcinoma de mama masculino ou o carcinoma prost\u00e1tico.\nAdxuvante de esteroides anab\u00f3licos.\nEntre os medicamentos adxuvantes que melloran o rendemento, a hCG \u00e9 cada vez m\u00e1is utilizada en combinaci\u00f3n con varios ciclos de esteroides anab\u00f3licos androx\u00e9nicos. En consecuencia, a hCG foi inclu\u00edda nas listas de medicamentos ilegais dalg\u00fans deportes por considerarse dopaxe.\nCando se introducen esteroides ex\u00f3xenos no corpo masculino, a retroalimentaci\u00f3n negativa causa que o corpo dete\u00f1a a s\u00faa propia produci\u00f3n de testosterona debido \u00e1 inhibidci\u00f3n do eixe hipotal\u00e1mico-hipofisario-gonadal. Isto a longo prazo poder\u00eda causar atrofia testicular, entre outras cousas. A hCG \u00e9 comunmente usada durante e despois dun ciclo de esteroides para manter e recuperar o tama\u00f1o testicular e tam\u00e9n a produci\u00f3n natural de testosterona.\nOs niveis altos de esteroides anabolicos androx\u00e9nicos, que imitan a testosterona natural do corpo, provocan que o hipot\u00e1lamo pare a s\u00faa produci\u00f3n de hormona liberadora da gonadotropina (GnRH). Sen GnRH, a hip\u00f3fise deixa de liberar hormona luteinizante (LH). A LH normalmente viaxa desde a hip\u00f3fise a trav\u00e9s da corrente sangu\u00ednea ata os test\u00edculos, onde provoca a produci\u00f3n e liberaci\u00f3n de testosterona. Sen LH, os test\u00edculos dete\u00f1en a s\u00faa produci\u00f3n de testosterona. Nos homes, a hCG axuda a recuperar e manter a produci\u00f3n de testosterona nos test\u00edculos ao imitar \u00e1 LH, provocando a produci\u00f3n e liberaci\u00f3n de testosterona.\nSe a hCG se utiliza durante demasiado tempo e a unha dose demasiado alta, o conseguinte aumento de testosterona natural finalmente inhibir\u00e1 a s\u00faa propia produci\u00f3n por medio da retroalimentaci\u00f3n negativa no hipot\u00e1lamo e hip\u00f3fise.\nComo o uso da hCG no deporte se considera dopaxe, varios atletas foron suspendidos estes \u00faltimos anos por usar esta substancia."}
{"id": "202202", "revid": "89787", "url": "https://gl.wikipedia.org/wiki?curid=202202", "title": "Juli\u00e1n Pell\u00f3n Rodr\u00edguez", "text": "Juli\u00e1n Pell\u00f3n Rodr\u00edguez, nado en Larouco o 17 de febreiro de 1816 e finado en Par\u00eds o 11 de abril de 1878, foi un mestre e pol\u00edtico galego.\nTraxectoria.\nEstudou o Bacharelato en Santiago de Compostela e trasladouse a Madrid onde fixo a carreira de enxe\u00f1eiro. En 1844 regresou a Compostela como axudante de enxe\u00f1eiros e en 1848 ascendeu a Enxe\u00f1eiro Xefe. Dedicouse ao ensino das ciencias f\u00edsico-naturais aplicadas \u00e1 agricultura e \u00e1 industria e foi deputado no Congreso polos distritos de Xinzo de Limia e Valdeorras antes e despois da revoluci\u00f3n de 1868. Tam\u00e9n foi ministro do Tribunal de Contas de Filipinas. Colaborou no diario liberal \"La Discusi\u00f3n\" e en publicaci\u00f3ns especializadas como \"El Genio Industrial\" (1857) e \"El Minero Espa\u00f1ol\" (1857-58). Publicou \"Memoria descriptiva de la colonia espa\u00f1ola de Fernando Poo y sus dependencias\" (1854)."}
{"id": "202204", "revid": "98629", "url": "https://gl.wikipedia.org/wiki?curid=202204", "title": "Batalla de Posada", "text": "A Batalla de Posada librouse entre o 9 e o 12 de novembro de 1330 loitando Basarab I de Valaquia contra Carlos I Roberto de Hungr\u00eda.\nO pequeno ex\u00e9rcito valaco liderado por Basarab, formado por cabaler\u00eda, arqueiros, como tam\u00e9n por campesi\u00f1os locais, derrotou nunha emboscada a un forte ex\u00e9rcito h\u00fangaro de trinta mil homes na rexi\u00f3n monta\u00f1osa supostamente pr\u00f3xima ao l\u00edmite entre Oltenia e Severin.\nA batalla resultou nunha grande vitoria para os valacos e nun desastre para Carlos Roberto, sendo un punto de inflexi\u00f3n na pol\u00edtica do reino de Hungr\u00eda, abandonando as s\u00faas pretensi\u00f3ns de estenderse at\u00e9 o Mar Negro. Pola contra, para Valaquia, a vitoria significou un aumento de moral as\u00ed como a evoluci\u00f3n do estado independente.\nAntecedentes.\nEn 1324, Valaquia estaba baixo dominio h\u00fangaro, e Roberto ch\u00e1malle a Basarab \"o noso voivoda transalpino\".\nA guerra comeza coa incitaci\u00f3n da Voivoda de Transilvania e un tal Dionisio, que m\u00e1is tarde levou o t\u00edtulo de Ban de Severin. En 1330, Roberto capturou a longamente disputada cidadela valaca de Severin e adheriuna \u00e1 voivoda transilvana.\nBasarab mandou enviados para pedir o cesamento das hostilidades, e a cambio ofreceu pagar 7000 marcos en prata, entregar a fortaleza de Severin a Robert, e mandar ao seu propio fillo como ref\u00e9n. Segundo a Cr\u00f3nica Iluminada Vienesa, Roberto dir\u00eda sobre Basarab: \"\u00c9 o pastor do meu raba\u00f1o, e botareino das mi\u00f1as monta\u00f1as, agarr\u00e1ndoo polas barbas\". Outra versi\u00f3n escrita di que Roberto dixo que \"o sacar\u00eda da s\u00faa casopa, talmente como calquera afala un boi ou saca as s\u00faas ovellas.\"\nOs conselleiros do rei ped\u00edanlle que aceptara a oferta ou dera unha resposta afable, mais rexeitouna de plano e mandou o seu ex\u00e9rcito de trinta mil homes \u00e1 Valaquia sen abastecementos nin un axeitado reco\u00f1ecemento do lugar. Basarab non pod\u00eda manter unha batalla a campo aberto contra o grande ex\u00e9rcito, debido ao pobre estado das s\u00faas tropas, polo que decidiu repregarse polas monta\u00f1as dos Alpes Transilvanos.\nRoberto penetrou Curtea de Arge\u015f, a cidade principal do estado valaco. Decatouse de que Basarab fuxira cara \u00e1s monta\u00f1as e decidiu perseguilo. Tras moitos d\u00edas de dura marcha polos Montes C\u00e1rpatos, no que as tropas empezaron a pasar fame, o rei e Basarab acordaron un armisticio, coa condici\u00f3n de que este \u00faltimo o prover\u00eda de gu\u00edas que co\u00f1ecesen o cami\u00f1o para sa\u00edr das monta\u00f1as e que levar\u00edan o ex\u00e9rcito de volta \u00e1 chaira h\u00fangara pola ruta m\u00e1is curta.\nMais os gu\u00edas levaron aos h\u00fangaros a unha emboscada. Cando o ex\u00e9rcito entrou nun barranco, os valacos empezaron a atacalos por todos os lados, dispar\u00e1ndolle frechas, as\u00ed como \u00e1rbores e pedras.\nBatalla.\nA localizaci\u00f3n da batalla est\u00e1 a\u00ednda en debate entre os historiadores. Unha teor\u00eda localiza a batalla en Lovi\u015ftea, por alg\u00fan barranco do val do Olt, Transilvania. Non obstante, o historiador roman\u00e9s Neagu Djuvara nega isto e di que a batalla se tivo que dar nalg\u00fan lugar entre os l\u00edmites das rexi\u00f3ns de Oltenia e Severin.\nO ex\u00e9rcito valaco, liderado polo propio Basarab, probablemente contaba con menos de dez homes que consist\u00eda en cabaler\u00eda, arqueiros a p\u00e9 e alg\u00fans recrutas de campesi\u00f1os locais. Cando Robert viu que os seus mellores cabaleiros foran matados, incapaz de volver a atacar, mentres as rutas de fuxida estaban bloqueadas pola cabaler\u00eda valaca, fuxiu canda uns poucos fieis cara a Visegr\u00e1d \"vestido con sucias roupas civ\u00eds.\"\nRobert narrou despois, como un \"Nicholas\", fillo dun \"Radoslav\", salvou a s\u00faa vida defend\u00e9ndoo de cinco guerreiros valacos, d\u00e1ndolle as\u00ed tempo a escapar. A maior\u00eda do ex\u00e9rcito h\u00fangaro, que inclu\u00eda moitos nobres, foi destru\u00eddo; entre as baixas atop\u00e1banse a Voivoda de Transilvania e o cura que acompa\u00f1aba o rei.\nConsecuencias.\nA vitoria representou a supervivencia do estado valaco, como tam\u00e9n o inicio dunha tensa relaci\u00f3n entre Basarab e o Reino de Hungr\u00eda, que rematou en 1344 cando Basarab mandou ao seu fillo Alexandru co fin de restablecer a relaci\u00f3n entre os dous estados.\nA causa do seu grande poder, o Reino de Hungr\u00eda pronto recuperar\u00eda o seu ex\u00e9rcito e entrar\u00eda en batalla co Sacro Imperio Romano Xerm\u00e1nico en 1337. A\u00ednda as\u00ed, o rei h\u00fangaro manter\u00eda de iure avasalados aos valacos."}
{"id": "202205", "revid": "27249", "url": "https://gl.wikipedia.org/wiki?curid=202205", "title": "Basarab I", "text": ""}
{"id": "202206", "revid": "56817", "url": "https://gl.wikipedia.org/wiki?curid=202206", "title": "Buzz Factory", "text": "Buzz Factory \u00e9 o cuarto \u00e1lbum da banda estadounidense de grunge Screaming Trees, editado no ano 1989 a trav\u00e9s do selo SST Records, sendo o seu derradeiro traballo de estudio lanzado por esta discogr\u00e1fica."}
{"id": "202207", "revid": "56817", "url": "https://gl.wikipedia.org/wiki?curid=202207", "title": "Crack the Skye", "text": "Crack the Skye \u00e9 o cuarto \u00e1lbum de estudio da banda estadounidense de sludge metal Mastodon, editado o 24 de marzo do 2009 a trav\u00e9s do selo Reprise Records. O disco estreouse no n\u00famero 11 da lista \"Billboard 200\", vendendo 41.000 copias na s\u00faa primeira semana. En Australia, o \u00e1lbum estreouse no n\u00famero 19. Ata setembro do ano 2010 vendeu s\u00f3 nos Estados Unidos ao redor das 200.000.\nSegundo unha entrevista que aparece no DVD \"The Making of Crack the Skye\", este \u00e1lbum representa o elemento do \u00e9ter, que est\u00e1 representado polas almas e esp\u00edritos de todas as cousas, un tema moi relacionado co contexto do disco. Como os elementos do lume, auga e terra xa foran representados nos primeiros tres \u00e1lbums da banda, \"Remission\", \"Leviathan\" e \"Blood Mountain\", respectivamente, o aire \u00e9 o \u00fanico elemento cl\u00e1sico que a\u00ednda non foi representado nun traballo de Mastodon.\n\"Crack the Skye\" foi elixido mellor disco do ano 2009 pola revista \"Metal Hammer\"\nListaxe de canci\u00f3ns.\nTodos os temas compostos por Mastodon ag\u00e1s \"Crack the Skye\" (letras adicionais de Scott Kelly). "}
{"id": "202208", "revid": "89787", "url": "https://gl.wikipedia.org/wiki?curid=202208", "title": "Dookie", "text": "Dookie \u00e9 o terceiro \u00e1lbum de estudio da banda estadounidense de punk rock Green Day, editado o 1 de febreiro de 1994 a trav\u00e9s do selo Reprise Records. Foi a primeira colaboraci\u00f3n do grupo co produtor Rob Cavallo e a s\u00faa estrea cunha gran discogr\u00e1fica. \"Dookie`` converteuse nun \u00e9xito comercial en todo o mundo, chegando ao n\u00famero 2 da \"Billboard 200\" e entrando nas listas de sete pa\u00edses. O \u00e1lbum impulsou a Green Day cara o gran p\u00fablico, e a comunidade punk rock dixo que a banda \u201cse vendera\u201d.\n\"Dookie\" produciu cinco exitosos sinxelos: \"Longview\", a regravada \"Welcome to Paradise\", \"Basket Case\", \"When I Come Around\" e \"She\". No ano 2010 \"Dookie\" era o \u00e1lbum m\u00e1is vendido da banda, con 15 mill\u00f3ns de copias mercadas en todo o mundo. O disco ga\u00f1ou o Grammy ao mellor \u00e1lbum de m\u00fasica alternativa en 1995. No ano 2003 a revista \"Rolling Stone\" situou a \"Dookie\" no n\u00famero 193 da s\u00faa lista dos 500 mellores \u00e1lbums de todos os tempos, e en abril do ano 2016 a mesma publicaci\u00f3n colocouno no posto 18 da s\u00faa lista dos 40 mellores \u00e1lbums de punk de todos os tempos.\nListaxe de canci\u00f3ns.\nTodas as letras escritas por Billie Joe Armstrong ag\u00e1s onde se indique, e toda a m\u00fasica composta por Green Day.\n\"All by Myself\" (letra de Tr\u00e9 Cool) - 5:46"}
{"id": "202210", "revid": "89787", "url": "https://gl.wikipedia.org/wiki?curid=202210", "title": "Bobby Kimball", "text": "Robert Troy \"Bobby\" Kimball, nado en Orange (Texas) o 29 de marzo de 1947, \u00e9 un cantante americano, co\u00f1ecido por ser durante moito tempo o cantante principal da banda americana Toto.\nToto.\nEn 1974, Bobby Kimball deixou Louisiana e trasladouse aos \u00c1nxeles, onde se xuntou con 3 membros da banda desaparecida Three Dog Night, e formaron unha nova banda chamada S.S. Fools. Editaron un \u00e1lbum en CBS Records, pero se separaron ao ano e medio. 6 meses m\u00e1is tarde, David Paich e Jeff Porcaro invitaron a Kimball a que se unise a eles para formar Toto. Kimball pon voz aos primeiros catro \u00e1lbums de estudio de Toto. Foi despedido pola banda en 1984 durante a gravaci\u00f3n de Isolation, debido \u00e1 s\u00faa adicci\u00f3n \u00e1s drogas."}
{"id": "202211", "revid": "27155", "url": "https://gl.wikipedia.org/wiki?curid=202211", "title": "HCG", "text": ""}
{"id": "202213", "revid": "98629", "url": "https://gl.wikipedia.org/wiki?curid=202213", "title": "Liga de Campi\u00f3ns da UEFA 1997-98", "text": "A Liga de Campi\u00f3ns da UEFA 1997-98 foi a edici\u00f3n n\u00famero 43 da m\u00e1xima competici\u00f3n europea de f\u00fatbol a nivel de clubs organizada pola UEFA. As roldas previas da competici\u00f3n lev\u00e1ronse a cabo entre xullo e agosto. A fase de grupos comezou en setembro e rematou en decembro. Os cuartos de final foron en marzo, as semifinais en abril, e a final foi o 20 de maio de 1998. Na final enfront\u00e1ronse o subcampi\u00f3n da edici\u00f3n anterior, o Juventus FC, e mailo campi\u00f3n espa\u00f1ol, o Real Madrid, que venceu por 1 gol a 0.\nFase de Grupos.\nOs 8 equipos que non tiveron que pasar pola fase previa eran: Borussia Dortmund, Juventus FC, Manchester United, Real Madrid, PSV Eindhoven, FC Porto, Bayern M\u00fanic e AS M\u00f3naco. Os outros 16 equipos que participaron na fase de grupos foron o que se clasificaron nas roldas previas.\nGrupo F.\nO mellor equipo de cada grupo acadou a clasificaci\u00f3n para os cuartos de final da competici\u00f3n. As 2 prazas restantes foron para os 2 equipos con mellor puntuaci\u00f3n dos 6 que remataron segundos:\nEliminatorias.\nO cadro das eliminatorias finais polo t\u00edtulo de campi\u00f3n de Europa quedaron do seguinte xeito:\nO Juventus FC adestrado por Marcello Lippi acadaba a s\u00faa 3\u00aa final consecutiva, con xogadores como Alessandro Del Piero (m\u00e1ximo goleador da competici\u00f3n con 10 goles), Zinedine Zidane, Didier Deschamps, Edgar Davids e Filippo Inzaghi. A vitoria do Real Madrid na final de \u00c1msterdan, grazas \u00f3 gol do montenegrino Predrag Mijatovi\u0107 no minuto 66 en posible f\u00f3ra de xogo, supuxo a s\u00e9tima coroa continental para o club madrile\u00f1o, e a primeira en 32 anos. O adestrador do equipo era o alem\u00e1n Jupp Heynckes, e no cadro de xogadores salientaban os nomes de Ra\u00fal Gonz\u00e1lez, Roberto Carlos, Clarence Seedorf, Fernando Redondo, Fernando Hierro e Davor \u0160uker."}
{"id": "202214", "revid": "1093", "url": "https://gl.wikipedia.org/wiki?curid=202214", "title": "AMTEGA", "text": ""}
{"id": "202223", "revid": "89787", "url": "https://gl.wikipedia.org/wiki?curid=202223", "title": "Fight Club", "text": "Fight Club \u00e9 un filme estadounidense de 1999 baseado na novela hom\u00f3nima de 1996 escrita por Chuck Palahniuk, dirixido por David Fincher con Brad Pitt, Edward Norton e Helena Bonham Carter coma protagonistas. Norton representa o protagonista sen nome, \u00f3 que se fai referencia como Narrador, un home insatisfeito co seu traballo de oficina e con problemas de insomnio que forma un \"club da loita\" co fabricante de xab\u00f3n Tyler Durden, representado por Pitt, \u00f3 que se unen outros homes que queren loitar entre eles por diversi\u00f3n. O Narrador vese envolto nunha complicada relaci\u00f3n con Durden e con Marla Singer, representada por Bonham Carter, mentres que o club evoluciona cara a unha organizaci\u00f3n anticapitalista que leva a cabo un ataque terrorista.\nA produtora de 20th Century Fox Laura Ziskin obtivo os dereitos da novela de Palahniuk e contratou a Jim Uhls para escribir a adaptaci\u00f3n cinematogr\u00e1fica. Fincher foi un dos directores que os produtores consideraron para o filme, sendo finalmente o seleccionado polo entusiasmo que amosou en facer a pel\u00edcula. Fincher desenvolveu o gui\u00f3n xunto a Uhls e procurou consello para o mesmo no propio elenco de actores e outros membros da industria do cinema. A s\u00faa intenci\u00f3n era que a violencia de \"Fight Club\" servise como met\u00e1fora para o conflito entre unha xeraci\u00f3n de xente nova e o sistema de valores da publicidade, ademais de copiar as alusi\u00f3ns homoer\u00f3ticas da novela de Palahniuk para incomodar a audiencia e previr que anticipase o xiro argumental da fin do filme.\n\u00d3s executivos dos estudios de produci\u00f3n non lles gustou o filme e reestruturaron a campa\u00f1a de publicidade planeada por Fincher para tentar reducir as perdas que anticipaban. \"Fight Club\" non conseguiu acadar as expectaci\u00f3ns de recadaci\u00f3n nos cinemas das produtoras e tivo unha recepci\u00f3n polarizada por parte da cr\u00edtica, que eloxiou a actuaci\u00f3n, direcci\u00f3n, tem\u00e1tica e mensaxe do filme pero criticou a violencia expl\u00edcita e a ambig\u00fcidade moral do mesmo. O filme citouse como un dos m\u00e1is controvertidos e falados de 1999, obtendo o \u00e9xito comercial e de cr\u00edtica posteriormente trala s\u00faa publicaci\u00f3n en formato DVD e pasando a estar considerado coma un filme de culto.\nSinopse.\nO Narrador sen nome (Edward Norton) \u00e9 un viaxante especialista en devoluci\u00f3ns de autom\u00f3biles que sofre de insomnio. Tras unha visita \u00f3 m\u00e9dico, o doutor sux\u00edrelle que deber\u00eda asistir a unha reuni\u00f3n dun grupo de terapia para enfermos de cancro testicular para darse conta de que o seu sufrimento \u00e9 relativamente pouco en comparaci\u00f3n. O grupo asume que el tam\u00e9n est\u00e1 afectado coma o resto de asistentes, e tras abrazarse con Robert Paulson (Meat Loaf) comeza a chorar de forma espont\u00e1nea, sent\u00edndose libre grazas a esta catarse que lle libera do seu insomnio. Tras isto decide participar tam\u00e9n noutros grupos de terapia de diversa \u00edndole, sempre deixando que o grupo asuma que sofre a mesma condici\u00f3n que eles. Tras varias reuni\u00f3ns comeza a decatarse de que hai outra impostora nestes grupos, Marla Singer (Helena Bonham Carter), e a s\u00faa presenza rec\u00f3rdalle que est\u00e1 asistindo \u00f3s grupos de forma deshonesta, facendo que xa non goce das reuni\u00f3ns. Os dous negocian entre eles para repartirse os grupos evitando coincidir nos mesmos, e antes de marchar Marla d\u00e1lle o seu n\u00famero de tel\u00e9fono.\nDurante un voo de volta a s\u00faa casa tras unha viaxe de negocios, o Narrador co\u00f1ece a Tyler Durden (Brad Pitt), un fabricante de xab\u00f3n co que comeza a conversar tras decatarse de que os dous te\u00f1en un malet\u00edn id\u00e9ntico. Tralo voo o Narrador volve \u00f3 seu fogar e at\u00f3pase con que o seu apartamento quedou destru\u00eddo por mor dunha explosi\u00f3n. Sen ningu\u00e9n m\u00e1is a quen contactar, chama a Tyler e re\u00fanese con el nun bar. Tras unha conversa sobre o consumismo, os dous saen do bar e Tyler reprende o Narrador por non atreverse a dicirlle que precisa un sitio no que quedar. Tyler p\u00eddelle \u00f3 Narrador que lle golpee, o que d\u00e1 lugar a unha pelexa entre ambos. O Narrador m\u00fadase \u00e1 casa de Tyler, unha vella casa nunha zona industrial da cidade. En noites seguintes contin\u00faan pelex\u00e1ndose f\u00f3ra do mesmo bar, e comezan a atraer a unha cada vez maior multitude de xente. As loitas trasl\u00e1danse eventualmente \u00f3 soto do bar onde forman un club (\"Fight Club\", o \"club da loita\") no que se re\u00fanen de forma rutineira para loitar entre eles por diversi\u00f3n.\nPola s\u00faa banda Marla sofre unha sobredose de pastillas e chama por tel\u00e9fono \u00f3 Narrador para pedirlle axuda. El acaba por ignorala, deixando o tel\u00e9fono descolgado. Tyler recolle o tel\u00e9fono e tras falar con Marla vai ata o seu apartamento e s\u00e1lvaa, lev\u00e1ndoa ata a s\u00faa casa. Tyler e Marla comezan unha relaci\u00f3n sexual, e Tyler adv\u00edrtelle \u00f3 Narrador que non lle fale nunca del a Marla. Eventualmente f\u00f3rmanse m\u00e1is clubs da loita por todo o pa\u00eds, que baixo o liderado de Tyler e sen que o Narrador saiba nada conv\u00e9rtense nunha organizaci\u00f3n antimaterialista e anticapitalista chamada Project Mayhem, con moitos dos membros do club da loita local traslad\u00e1ndose a vivir na vella casa.\nO Narrador discute con Tyler por quedar exclu\u00eddo da nova manifestaci\u00f3n da organizaci\u00f3n que crearan, e \u00f3 pouco tempo Tyler marcha da casa sen avisar. Posteriormente Robert Paulson, membro de Project Mayhem, morre a causa dun disparo dun polic\u00eda tras unha operaci\u00f3n de sabotaxe que sae mal, e o Narrador tenta botarlle o peche \u00f3 proxecto. Na procura de Tyler segue as probas de varias das s\u00faas viaxes por todo o pa\u00eds. Nunha cidade un membro de Project Mayhem sa\u00fada o Narrador refer\u00edndose a el coma Tyler Durden. O Narrador chama a Marla dende a s\u00faa habitaci\u00f3n de hotel e descobre que Marla tam\u00e9n cre que el \u00e9 Tyler. Tyler aparece de s\u00fapeto na s\u00faa habitaci\u00f3n de hotel, revel\u00e1ndolle que os dous son personalidades disociadas no mesmo corpo: mentres que o Narrador cr\u00eda estar durmido, Tyler controlaba o seu corpo realizando viaxes a distintos lugares.\nO Narrador esva\u00e9cese trala conversa, e \u00f3 espertar descobre o plan de Tyler para eliminar a d\u00e9beda econ\u00f3mica destru\u00edndo os edificios que conte\u00f1en os rexistros das compa\u00f1\u00edas de tarxetas de cr\u00e9dito. O Narrador tenta avisar a polic\u00eda pero os oficiais cos que fala resultan ser membros da organizaci\u00f3n. Tras unha pelexa cos polic\u00edas consegue escapar e tenta desactivar os explosivos colocados nun dos edificios, pero Tyler consegue reducilo e l\u00e9vao ata o piso m\u00e1is alto. Mentres que Tyler est\u00e1 apunt\u00e1ndolle cunha pistola, o Narrador cae na conta de que \u00f3 compartir o mesmo corpo con Tyler, \u00e9 el mesmo o que ten o control e ten a pistola de Tyler na s\u00faa propia man. O Narrador p\u00e9gase un tiro na boca, e o disparo sae pola s\u00faa meixela sen matalo. Tyler cae o chan cunha ferida de sa\u00edda de bala na caluga, e o Narrador deixa de proxectalo mentalmente. Tras isto os membros de Project Mayhem levan a Marla canda el crendo que \u00e9 Tyler e d\u00e9ixanos s\u00f3s. Agarr\u00e1ndose da man, o Narrador e Marla presencian a detonaci\u00f3n dos explosivos e como se derruban varios edificios \u00f3 seu arredor.\nTem\u00e1tica e interpretaci\u00f3ns.\nFincher declarou que \"Fight Club\" era un filme de transici\u00f3n \u00e1 madurez adulta, coma o filme de 1967 \"O graduado\" pero para persoas nos seus 30. Describiu o Narrador coma un \"home calquera\" sen nome. Segundo o propio Fincher, o Narrador tenta encaixar no mundo convert\u00e9ndose en algo que non \u00e9. Sen poder conseguir a felicidade, viaxa por un cami\u00f1o de iluminaci\u00f3n no que debe \"matar\" os seus pais, o seu deus e o seu mentor. \u00d3 comezo do filme ti\u00f1a matado os seus pais. Xunto a Tyler Durden mata o seu deus facendo cousas que se sup\u00f3n non deben facer, e para completar o proceso de madurez ten que matar o seu mentor, o propio Tyler Durden.\nO protagonista \u00e9 unha inversa dos anos 1990 do arquetipo d\"O Graduado\": \"un home que \"non\" ten un mundo de posibilidades fronte a el, non ten posibilidades, literalmente non pode imaxinar unha forma de cambiar a s\u00faa vida\". O Narrador est\u00e1 confundido e anoxado, polo que responde a s\u00faa contorna creando na s\u00faa mente a Tyler Durden, un \"\u00dcbermensch\" de Nietzsche. Malia que Tyler representa o que o Narrador quere ser, non \u00e9 emp\u00e1tico con el e non lle axuda a afrontar as decisi\u00f3ns complicadas e con implicaci\u00f3ns morais e \u00e9ticas da s\u00faa vida. Fincher explicou: \"[Tyler] pode tratar cos conceptos das nosas vidas dunha forma idealista, pero non ten que ver cos compromisos da vida real como a co\u00f1ece o home moderno. Que ven sendo: Non es realmente necesario para moitas das cousas que est\u00e1n a suceder.\" Mentres que os executivos do estudio amos\u00e1ronse preocupados por que \"Fight Club\" fose a ser un filme \"sinistro e sedicioso\", Fincher procurou facelo \"divertido e sedicioso\" incorporando elementos de humor.\nUhls cualificou o filme de comedia rom\u00e1ntica, explicando: \"Ten que ver coas actitudes dos personaxes cara a unha relaci\u00f3n saudable, que \u00e9 moito comportamento que \"semella\" pouco saudable e duro entre eles, pero de feito funci\u00f3nalles, xa que os personaxes est\u00e1n psicoloxicamente no l\u00edmite\". O Narrador procura intimidade, pero ev\u00edtaa con Marla Singer, v\u00e9ndose reflectido nela. Mentres que Marla representa unha expectativa sedutora e negativista para o Narrador, este acepta a novidade e excitaci\u00f3n que representa a s\u00faa amizade con Tyler Durden. O Narrador s\u00e9ntese c\u00f3modo conectando de forma persoal con Tyler, pero sente envexa cando este comeza unha relaci\u00f3n sexual con Marla. Cando o Narrador discute con Tyler sobre a s\u00faa amizade, Tyler dille que ser amigos \u00e9 algo secundario en comparaci\u00f3n con perseguir a filosof\u00eda que levan explorado. Tyler sux\u00edrelle tam\u00e9n que faga algo con Marla, implicando que ela sup\u00f3n un risco que debe eliminar, e o Narrador dec\u00e1tase de que os seus desexos ter\u00edan que estar enfocados en Marla e comeza a separarse do cami\u00f1o xunto a Tyler.\nO Narrador non cae na conta nun primeiro momento de que Tyler Durden \u00e9 unha proxecci\u00f3n mental s\u00faa. Ademais disto fai unha promoci\u00f3n enganada do club da loita coma unha forma de sentirse poderoso, malia que a s\u00faa condici\u00f3n f\u00edsica empeora mentres que mellora a aparencia de Tyler. Mentres que Tyler procura \"experiencias reais\" de pelexas \u00f3 igual que o Narrador nun primeiro momento, manifesta unha actitude nihilista de rexeitamento e destruci\u00f3n das instituci\u00f3ns e sistemas de valores. A s\u00faa natureza impulsiva, que representa o \"id\", transmite unha actitude sedutora e liberadora para o Narrador e para os membros de Project Mayhem. Os m\u00e9todos e iniciativas de Tyler pasan a ser deshumanizadoras, d\u00e1ndolle ordes \u00f3s membros de Project Mayhem cun meg\u00e1fono evocando a un director de campo de reeducaci\u00f3n chin\u00e9s. O Narrador termina separ\u00e1ndose de Tyler e \u00f3 final acada un punto medio entre as s\u00faas d\u00faas metades en conflito.\nNorton afirmou: \"Sinto que \"Fight Club\" realmente, en certa forma\u00a0... sondou na desesperaci\u00f3n e par\u00e1lise que sente a xente \u00f3 enfrontarse a ter herdado este sistema de valores sa\u00eddo da publicidade\". Pola s\u00faa parte Pitt declarou: \"\"Fight Club\" \u00e9 unha met\u00e1fora da necesidade de atravesar as paredes que nos po\u00f1emos \u00f3 noso redor e simplemente ir a por iso, de forma que podemos experimentar a dor por vez primeira\". \"Fight Club\" presenta tam\u00e9n un paralelismo co filme de 1955 \"Rebelde Sen Causa\", xa que \u00e1mbolos dous tratan sobre as frustraci\u00f3ns das persoas que viven dentro do sistema. Os personaxes, tras sufrir unha enmasculinizaci\u00f3n social, quedan reducidos a \"unha xeraci\u00f3n de espectadores\". A cultura da publicidade define no filme o significado da felicidade, provocando unha procura innecesaria de bens materiais que substit\u00fae a procura da felicidade espiritual. O filme incl\u00fae referencias a Gucci, Calvin Klein e \u00f3 Volkswagen New Beetle, do que Norton dixo que \"[no filme] esmag\u00e1molo\u00a0... xa que semellaba o exemplo cl\u00e1sico dun plan publicitario por parte dunha xeraci\u00f3n de \"Baby Boomers\" vend\u00e9ndonos a s\u00faa cultura de novo.\" Nunha escena o seu personaxe cami\u00f1a polo seu apartamento mentres que varios efectos visuais identifican as s\u00faas posesi\u00f3ns de IKEA, descrita por Fincher coma \"a idea de vivir nesta idea fraudulenta de felicidade\". Pitt explicou a disonancia da seguinte forma: \"Coido que hai un mecanismo de autodefensa que mant\u00e9n afastado \u00e1 mi\u00f1a xeraci\u00f3n de ter calquera conexi\u00f3n real e honesta ou compromiso cos nosos verdadeiros sentimentos. Apoiamos a equipos deportivos, pero non nos metemos a\u00ed a xogar. Estamos tan preocupados co fracaso e co \u00e9xito, coma se estas d\u00faas cousas fosen todo o que nos definen \u00f3 final\".\nA violencia do club da loita non ten a intenci\u00f3n de promover ou glorificar o combate f\u00edsico, sen\u00f3n que lle serve \u00f3s participantes para experimentar sentimentos nunha sociedade na que doutra forma sentir\u00edanse insensibles. As pelexas representan de forma tanxible a resistencia contra o impulso de quedar refuxiados na sociedade. Norton considerou que as loitas entre os homes eliminan o \"medo \u00e1 dor\" e a \"dependencia nos significados materiais do seu valor propio\", provocando que experimenten algo de valor. Cando as loitas evolucionan cara a unha violencia revolucionaria, o filme s\u00f3 acepta en parte a dial\u00e9ctica revolucionaria de Tyler Durden, xa que o Narrador rec\u00faa e rexeita as s\u00faas ideas. \"Fight Club\" ofrece unha mensaxe ambigua a prop\u00f3sito, deixando a interpretaci\u00f3n aberta para a audiencia. Fincher declarou sobre isto \u00faltimo: \"Amo esta idea de que podes ter un fascismo sen ofrecer ningunha direcci\u00f3n ou soluci\u00f3n. Non \u00e9 o punto do fascismo dicir, 'Esta \u00e9 a forma na que deberiamos ir'? Por\u00e9n, este filme non pod\u00eda ir m\u00e1is al\u00f3 de ser unha oferta de \"calquera\" tipo de soluci\u00f3n.\"\nClasificaci\u00f3ns de x\u00e9nero.\n\"Retro-noir\".\nSegundo Jans B. Wager, \"Fight Club\" pos\u00fae varias caracter\u00edsticas do \"film noir\". O protagonista \u00e9 un var\u00f3n branco que fornece unha narraci\u00f3n subxectiva, involucrado nun \"tri\u00e1ngulo er\u00f3tico\" cun \"obxecto de desexo feminino\" (Marla Singer) e un antagonista masculino (Tyler Durden), todos eles brancos. A masculinidade branca no filme difer\u00e9nciase doutros filmes de cine negro centr\u00e1ndose na clase media alta no lugar da clase media baixa ou da clase traballadora. Os outros dous personaxes s\u00e9ntense atra\u00eddos por el \u00f3 mesmo tempo que son perigosos para el, e o argumento desenv\u00f3lvese nunha \"contorna urbana, derru\u00edda e criminal\". Na s\u00faa opini\u00f3n, con estas caracter\u00edsticas \"Fight Club\" faise pasar por un filme \"neo-noir\". Por\u00e9n, Wagner considera que se clasifica mellor coma \"retro-noir\", xa que a s\u00faa presentaci\u00f3n dos papeis de x\u00e9nero \u00e9 diametralmente oposta \u00e1 dos filmes \"neo-noir\", que ademais presentan un \"emparellamento heterosexual m\u00e1is org\u00e1nico\" que \"Fight Club\".\nWager indicou que a personaxe feminina pres\u00e9ntase como unha \"femme fatale\", levando vestido, sombreiro e lentes de sol, fumando un pito e cuns beizos vermellos \"voluptuosos\". Afirmou que a s\u00faa presenza ten o prop\u00f3sito de amosar que \"ela \u00e9 a fonte de t\u00f3dolos problemas do narrador\", e a s\u00faa aparencia inicial de \"femme fatale\" substit\u00faese pola dunha \"heroin chic\" durante o resto do filme. Opinou tam\u00e9n que o antagonista masculino aparece como resposta directa \u00e1 \"intrusi\u00f3n\" deste obxecto feminino de desexo, recordando a como nalg\u00fans filmes de cine negro a aparici\u00f3n da \"femme fatale\" \u00e9 a cat\u00e1lise da entrada do home corrente no \"perigoso mundo criminal, a\u00ednda que neste filme a personaxe feminina pres\u00e9ntase coma \"necesaria pero perif\u00e9rica\", xa que ela nunca se decata por completo do que esta a suceder.\nTrauma de suburbio.\nKeith Gandal definiu \"Fight Club\" como un \"trauma de suburbio\", no sentido de que se atopa entre os x\u00e9neros do drama sentimental de suburbios e o cine sobre traumas. Indicou que os dramas sentimentais evitan \"o s\u00f3rdido\" e as \"interacci\u00f3ns sociais e ambientais\", con \"heroes completos\", e contrapartidas con \"caras e corpos xoves e fermosos\" que non sofren feridas ou recup\u00e9ranse con rapidez das mesmas. Como exemplos deste tipo de filmes Gandal indicou \"Titanic\", \"Shakespeare in Love\" e \"Forrest Gump\". Como contraste, Gandal indicou que os filmes sobre traumas te\u00f1en \"unha inclinaci\u00f3n pola desfiguraci\u00f3n e a enfermidade\", exhibindo un nihilismo co que os personaxes quedan paralizados co trauma e traumatizan a outros. Como exemplos deste tipo de filmes sinalou a \"Gummo\", \"Kids\" e \"Welcome to the Dollhouse\".\nMalia que na s\u00faa opini\u00f3n \"Fight Club\" expresa noci\u00f3ns radicais por medio de li\u00f1as como \"S\u00f3 cando perdiches todo es libre de facer calquera cousa\", Gandal indicou que o filme \u00e9 hostil cara \u00f3 sentimentalismo. A maiores escribiu que o personaxe de Tyler Durden avoga por m\u00e9todos de \"autoactualizaci\u00f3n e autodescobremento\", radicais en comparaci\u00f3n cos dos \"heroes completos\". Mentres que os dramas de suburbios adoitan evitar os personaxes con condici\u00f3ns f\u00edsicas degradadas, \"Fight Club\" adopta estas condici\u00f3ns dunha forma que Gandal afirma que \"mistifica e romantiza o s\u00f3rdido\", Tam\u00e9n afirmou que por medio dos clubs da loita \"o corpo profanado \u00e9 unha imaxe central do trauma de suburbio\", sendo as lesi\u00f3ns un fetiche do x\u00e9nero. Os obxectos amorosos quedan degradados nos filmes de traumas, pero en \"Fight Club\" a degradaci\u00f3n non dura ata a conclusi\u00f3n do filme. Gandal resalta esta separaci\u00f3n: \"O abusivo (e autoabusivo) home e a degradada (e autoabusiva) muller acaban xuntos \u00f3 final\u2014algo aparentemente impensable nun filme sobre traumas\". Da mesma forma que os heroes \"completos\", o narrador sen nome ascende dende as \"profundidades bohemias\", pero non queda sen recibir feridas f\u00edsicas no proceso. Malia que o protagonista e o obxecto do seu amor rematan xuntos \u00f3 final do filme, Gandal considera que se mant\u00e9n hostil cara \u00f3 sentimentalismo por medio das imaxes da ferida de disparo do narrador e do fotograma dun pene, un dos actos de hostilidade de Tyler Durden durante o propio filme.\nCultura do consumismo.\nOs cr\u00edticos culturais Henry Giroux e Imre Szeman describiron \"Fight Club\" como unha cr\u00edtica fallada que se centra na cultura do consumismo e como esta d\u00e1 forma \u00e1 identidade masculina e ignora como o capitalismo neoliberal domina e explota a sociedade: \"\"Fight Club\" non ten nada substancial que dicir sobre a violencia estrutural do desemprego, inseguridade laboral, recortes nos gastos p\u00fablicos, e a destruci\u00f3n das instituci\u00f3ns capaces de defender as axudas p\u00fablicas e o ben p\u00fablico\". Para eles o filme \u00e9 \"perigosamente sedutor\" xa que ofrece por medio de Project Mayhem \"unha posible visi\u00f3n dunha resposta colectiva... sen importar o inquietante que poida ser esa resposta\", que se presenta como a \u00fanica alternativa posible de derrotar o capitalismo contempor\u00e1neo. Na s\u00faa opini\u00f3n \"Fight Club\" \u00e9 un filme que \"revela de forma poderosa os abraiantes l\u00edmites da nosa imaxinaci\u00f3n pol\u00edtica\", centr\u00e1ndose na masculinidade e nunha narrativa \"\u00e1 moda e estilisticamente violenta\".\nOs dous cr\u00edticos sinalaron que o filme asume que o capitalismo e o consumismo son \"impenetrables\", e que non pode ter lugar unha resistencia ou loita contra eles, ademais de que a violencia do filme \u00e9 c\u00f3mplice no sistema de mercantilismo que denuncia xa que empar\u00e9llase coa gratificaci\u00f3n instant\u00e1nea, a competitividade e o desexo de dominar e ga\u00f1ar nas pelexas. Tam\u00e9n comentaron que \"Fight Club\" adscr\u00edbese a un mundo baixo a filosof\u00eda de Thomas Hobbes no que o cinismo substit\u00fae a esperanza: \"A supervivencia do m\u00e1is forte convertese na chamada de atenci\u00f3n para lexitimar formas deshumanizadoras de violencia como fonte de pracer e relaci\u00f3ns sociais\". Como resumo indicaron: \"\"Fight Club\" semella non entender a s\u00faa propia articulaci\u00f3n con t\u00f3dalas forzas do capitalismo que parece estar atacando. Isto e m\u00e1is evidente na s\u00faa ligaz\u00f3n da violencia, masculinidade e x\u00e9nero. Noutras palabras, a visi\u00f3n de \"Fight Club\" sobre a liberaci\u00f3n e a pol\u00edtica depende de xerarqu\u00edas sexistas e de x\u00e9nero que fl\u00faen directamente da cultura de consumo que afirma estar a criticar\".\nFascismo e masculinidade.\nRobert von Dassanowsky identificou a \"Fight Club\" xunto a \"The Talented Mr. Ripley\" e \"Hannibal\" como un dos filmes estadounidenses publicados durante o cambio do s\u00e9culo XX \u00f3 XXI que examina o fascismo europeo a trav\u00e9s da met\u00e1fora cinem\u00e1tica e explora as pol\u00edticas sexuais e culturais do mesmo. Para Dassanowsky a s\u00faa representaci\u00f3n da organizaci\u00f3n paramilitar Project Mayhem representa unha resposta \u00e1 feminizaci\u00f3n dos Estados Unidos, con reminiscencias da creaci\u00f3n do Nazismo en resposta \u00e1 decadencia da Rep\u00fablica de Weimar, e no filme a contrapartida \u00f3 home feminizado \u00e9 un modelo de home \"sen identidade, violento e nihilisticamente destrutivo que intenta disciplinar a un mundo que se fixo demasiado tolerante\". Tam\u00e9n indicou que o procesamento da graxa humana procedente de liposucci\u00f3ns en xab\u00f3n de dese\u00f1o \u00e9 unha referencia \u00f3 holocausto, superando a premisa de \"Soylent Green\" de procesar a persoas en comida: \"Non s\u00f3 \u00e9 posible e comercializable no mundo real, sen\u00f3n que o simple concepto deste elitismo posmoderno de mellora persoal deriva da inhumanidade m\u00e1is horrible na historia da humanidade\".\nDassanowsky debate sobre como filme encarna a crise de masculinidade no ex-culturista Robert Paulson, representado por Meat Loaf. Como resultado do abuso de esteroides, Paulson perde os seus test\u00edculos, desenv\u00f3lvesellen os peitos e sep\u00e1rase da s\u00faa familia. O seu corpo e esp\u00edrito quedan incapacitados polos fallos da tecnolox\u00eda e ciencia moderna, e representa como o patriarcado tradicional est\u00e1 a perderse e como a s\u00faa xeraci\u00f3n teme a feminizaci\u00f3n:\n \nOutro dos membros de Project Mayhem, Angel Face (representado por Jared Leto), queda desfigurado a mans do narrador no que Dassanowsky cualifica dunha \"destruci\u00f3n s\u00e1dica do normal ou ideal como acto sexual\". O propio Narrador \u00e9 incapaz de reco\u00f1ecer as s\u00faas acci\u00f3ns como Tyler Durden, tentando librarse de el, para Dassanowsky unha met\u00e1fora \"do trauma de posguerra para tratar coa destruci\u00f3n fascista\". Da conclusi\u00f3n do filme Dassanowsky escribiu: \"O \u00e9xtase dun comezo de cero do que non se pode dar marcha atr\u00e1s... cando se collen das mans o Narrador e Marla Singer mentres que se afunden os edificios, \u00e9 unha satisfacci\u00f3n dos desexos tan potencial como calquera promesa hipertiroide que Hitler puido ter feito a unha naci\u00f3n esgotada e ferida en 1933\".\nGiroux e Szeman identifican a Tyler Durden como unha icona fallada da revoluci\u00f3n cuxo atractivo p\u00fablico d\u00e9bese m\u00e1is \u00e1 s\u00faa personalidade que a calquera \"fortaleza dunha noci\u00f3n democr\u00e1tica e articulada de reforma pol\u00edtica\". Durden act\u00faa no lugar de pensar e polo tanto non pode concibir movementos democr\u00e1ticos, describ\u00edndoo coma \"un remanente do fascismo de comezos do s\u00e9culo XX\". Para eles, mentres que o narrador representa a crise do capitalismo coma unha crise de masculinidade, Tyler Durden representa a \"redenci\u00f3n da masculinidade empaquetada como promesa de violencia no interese da anarqu\u00eda pol\u00edtica e social\".\nProduci\u00f3n.\nDesenvolvemento.\nAntes da publicaci\u00f3n en 1996 da novela \"Fight Club\" de Chuck Palahniuk, un empregado da 20th Century Fox envioulle unha mostra do mesmo \u00f3 executivo Kevin McCormick, quen asignou un lector do estudio para revisar a mostra e avaliar o libro como candidato para unha adaptaci\u00f3n \u00f3 cine, cuesti\u00f3n que o lector non recomendou. McCormick pasoulle a mostra \u00f3s produtores Lawrence Bender e Art Linson, que tam\u00e9n a rexeitaron. Os tam\u00e9n produtores Josh Donen e Ross Bell consideraron que ti\u00f1a potencial e expresaron o seu interese na adaptaci\u00f3n, organizando lecturas de gui\u00f3n non pagadas con varios actores para determinar a lonxitude do posible gui\u00f3n, que inicialmente acadou as seis horas. Os produtores eliminaron varias secci\u00f3ns para reducir a duraci\u00f3n e gravaron os di\u00e1logos do gui\u00f3n m\u00e1is curto resultante. Bell envioulle esta gravaci\u00f3n a Laura Ziskin, xefa da divisi\u00f3n Fox 2000, que tras escoitar a cinta adquiriu os dereitos da novela de Palahniuk por uns 10\u00a0000\u00a0$.\nNun primeiro momento Ziskin pensou en contratar a Buck Henry para escribir a adaptaci\u00f3n, considerando \"Fight Club\" semellante \u00f3 filme de 1967 \"O graduado\", que fora adaptado por Henry. Por\u00e9n, Jim Uhls contactou a Donen e Bell interesado no traballo e foi finalmente o que contrataron. Bell p\u00faxose en contacto con catro directores para o filme. Consideraba a Peter Jackson a mellor elecci\u00f3n, pero este estaba ocupado na rodaxe do filme \"The Frighteners\" en Nova Zelandia. Bryan Singer recibiu o libro pero non chegou a lelo, e Danny Boyle reuniuse con Bell e leu o libro, pero decantouse finalmente por outro filme. David Fincher, que lera a novela e tratara de adquirir os dereitos da s\u00faa adaptaci\u00f3n el mesmo, conversou con Ziskin sobre a posibilidade de dirixir o filme. Finalmente en agosto de 1997, 20th Century Fox anunciou de forma oficial que Fincher ser\u00eda o director da adaptaci\u00f3n cinematogr\u00e1fica de \"Fight Club\".\nElenco.\nO produtor Ross Bell reuniuse co actor Russell Crowe para debater a posibilidade de que representase o papel de Tyler Durden. Art Linson, produtor en xefe que se uniu m\u00e1is tarde \u00f3 proxecto, reuniuse pola s\u00faa parte con Brad Pitt para o mesmo papel, sendo este finalmente o escollido. Naquel momento Pitt procuraba un papel nun novo filme tralo fracaso comercial nos Estados Unidos do seu filme de 1998 \"Meet Joe Black\", e o estudio considerou que \"Fight Club\" ter\u00eda un maior \u00e9xito comercial con Pitt, \u00f3 que contrataron cun salario de 17,5 mill\u00f3ns de d\u00f3lares.\nPara o papel do Narrador sen nome o estudio quer\u00eda un \"nome de cartel m\u00e1is atractivo\" coma Matt Damon ou Sean Penn para aumentar a proxecci\u00f3n de ingresos do filme. Por\u00e9n, Fincher considerou a Edward Norton coma o candidato para o papel, base\u00e1ndose na s\u00faa actuaci\u00f3n no filme de 1996 \"The People vs. Larry Flynt\". Outros estudios estaban en conversas con Norton para outros papeis principais en filmes en desenvolvemento coma \"The Talented Mr. Ripley\" e \"Man on the Moon\". 20th Century Fox ofreceulle a Norton un contrato por uns 2,5 mill\u00f3ns de d\u00f3lares, pero este non puido aceptar a oferta de forma inmediata xa que a\u00ednda estaba contractualmente obrigado con Paramount Pictures para un novo filme, obriga que satisfar\u00eda posteriormente co seu papel no filme de 2003 \"The Italian Job\".\nEn xaneiro de 1998 20th Century Fox anunciou de forma oficial que Pitt e Norton formar\u00edan parte do elenco de actores do filme. Os actores prepar\u00e1ronse para os seus papeis asistindo a clases de boxeo, taekwondo, loita, e fabricaci\u00f3n de xab\u00f3n. Pitt visitou de forma voluntaria a un dentista para que lle rachase os incisivos para que o seu personaxe non tivese os dentes perfectos, pezas que restaurou trala rodaxe do filme.\nA primeira elecci\u00f3n de Fincher para o papel de Marla Singer era Janeane Garofalo, quen finalmente rexeitou participar no filme por mor do contido sexual, mentres que os produtores consideraron a Courtney Love e Winona Ryder como candidatas. O estudio pola s\u00faa banda quer\u00eda contratar a Reese Witherspoon, pero Fincher op\u00faxose por considerala demasiado nova para o papel. Finalmente seleccionou a Bonham Carter base\u00e1ndose na s\u00faa actuaci\u00f3n no filme de 1997 \"The Wings of the Dove\".\nGui\u00f3n.\nUhls comezou a traballar nun primeiro bosquexo do gui\u00f3n adaptado, que exclu\u00eda a voz en off. Cando se uniu Fincher o proxecto, considerou que a pel\u00edcula deber\u00eda ter unha narraci\u00f3n en off, considerando que o humor do filme provi\u00f1a da voz do Narrador, chegando a describir o filme sen a voz en off coma \"triste e pat\u00e9tico\". Fincher e Uhls revisaron o gui\u00f3n durante seis ou sete meses e cara a 1997 produciron un terceiro bosquexo que reordenaba a historia e eliminaba varios elementos principais. Trala elecci\u00f3n de Pitt para o filme, este considerou que o seu personaxe era demasiado unidimensional, polo que Fincher procurou o consello do guionista e director Cameron Crowe, quen suxeriu darlle m\u00e1is ambig\u00fcidade \u00f3 personaxe. Fincher contratou tam\u00e9n \u00f3 guionista Andrew Kevin Walker, e invitou a Pitt e a Norton \u00f3 proceso de revisi\u00f3n do gui\u00f3n, producindo en grupo un total de cinco revisi\u00f3ns no transcurso dun ano.\nPalahniuk eloxiou a adaptaci\u00f3n cinematogr\u00e1fica fidedigna da s\u00faa novela, louvando que o gui\u00f3n do filme estivese m\u00e1is simplificado que o do libro, e Fincher foi un propo\u00f1ente da inclusi\u00f3n do xiro argumental do final. A novela de Palahniuk cont\u00e9n alusi\u00f3ns homoer\u00f3ticas, que o director inclu\u00edu no filme para provocar a incomodidade da audiencia e acentuar a sorpresa dos xiros argumentais. O Narrador atopa a redenci\u00f3n \u00f3 final do filme \u00f3 rexeitar a dial\u00e9ctica de Tyler Durden, un cami\u00f1o que difire do final da novela no que o Narrador queda internado nun manicomio. Norton comparou esta redenci\u00f3n coa d\"O graduado\", indicando que os protagonistas de \u00e1mbolos dous filmes atopan un punto medio entre d\u00faas divisi\u00f3ns de si mesmos. Fincher considerou que a novela obsesion\u00e1base demasiado co personaxe de Tyler Durden e cambiou o final para distanciarse del: \"Quixen que a xente amase a Tyler, pero tam\u00e9n quixen que estivesen de acordo coa s\u00faa desaparici\u00f3n\".\nRodaxe.\nO orzamento inicial planeado para o filme foi de 23 mill\u00f3ns de d\u00f3lares, orzamento que se incrementou ata os 50 mill\u00f3ns tralo comezo da produci\u00f3n. A metade deste orzamento provi\u00f1a de New Regency. Durante a rodaxe as proxecci\u00f3ns escalaron o orzamento planeado ata uns 67 mill\u00f3ns de d\u00f3lares, e o produtor executivo de New Regency Arnon Milchan pediulle a Fincher que reducise os custos do filme. O director negouse a isto e Milchan ameazou con que New Regency retirar\u00eda o seu financiamento. O produtor Bill Mechanic procurou evitar isto envi\u00e1ndolle a Milchan gravaci\u00f3ns diarias da rodaxe de \"Fight Club\" para manter a s\u00faa confianza, e tras unhas tres semanas Milchan reafirmou o apoio financeiro de New Regency. O orzamento final da produci\u00f3n foi de 63 mill\u00f3ns de d\u00f3lares.\nAs escenas das pelexas tiveron unha extensa coreograf\u00eda, e a maquilladora Julie Pearce, que xa traballara con Fincher no filme \"The Game\" de 1997, estudou combates de artes marciais mixtas e boxeo en pago por visi\u00f3n para retratar os loitadores con exactitude. Dese\u00f1ou unha orella extra simulando que lle faltaba un anaco de cartilaxe, citando como inspiraci\u00f3n o combate de boxeo no que Mike Tyson lle arrancara parte da orella a Evander Holyfield. O equipo de maquillaxe optou por dous m\u00e9todos para simular a suor, un deles consistindo en espallar auga mineral sobre unha capa de vaselina e outro usando a auga sen adulterar para simular a \"suor h\u00famida\". Meat Loaf, que representa a un membro do club da loita que sofre de xinecomastia, levou un arn\u00e9s duns 40\u00a0kg de graxa para simular os peitos do personaxe, ademais duns zapatos con alzas de 20\u00a0cm nas escenas xunto a Norton para quedar m\u00e1is alto ca el.\nA rodaxe durou uns 138 d\u00edas, cun total de m\u00e1is de 1500 rolos de pel\u00edcula. As localizaci\u00f3ns foron nos \u00c1nxeles e nos arredores, inclu\u00edndo algunhas notables coma The Promenade Towers, Melrose Avenue, St. Brendan's Catholic Church, e a escultura de Michael Heizer \"North, South East, West\", a maiores dos m\u00e1is de 70 escenarios constru\u00eddos en Century City polo dese\u00f1ador de produci\u00f3n Alex McDowell. O exterior da casa de Tyler Durden constru\u00eduse en Wilmington, California, mentres que as escenas do interior da casa grav\u00e1ronse nun dos escenarios do propio estudio de rodaxe, \u00f3 que lle deron unha aparencia decadente coa intenci\u00f3n de ilustrar o mundo deconstru\u00eddo dos personaxes. Pola s\u00faa banda, o apartamento de Marla Singer baseouse en fotograf\u00edas de apartamentos do centro dos \u00c1nxeles. No seu conxunto, a produci\u00f3n involucrou 300 escenarios, 200 localizaci\u00f3ns e diversos efectos especiais.\nCinematograf\u00eda.\nFincher usou o formato Super 35 para rodar \"Fight Club\" xa que lle proporcionaba unha gran flexibilidade para compo\u00f1er as escenas, e contratou a Jeff Cronenweth coma cinemat\u00f3grafo. Fincher explorou os estilos visuais dos seus filmes anteriores \"Seven\" e \"The Game\", e xunto con Cronenweth seleccionaron elementos destes estilos para \"Fight Club\". Aplic\u00e1ronlle un estilo estridente \u00f3 filme, mentres que para o vestiario, o maquillaxe e a direcci\u00f3n art\u00edstica decant\u00e1ronse por cores fortemente desaturadas. A aparencia das escenas do Narrador sen Tyler Durden ti\u00f1an un estilo insulso e realista, mentres que as escenas nas que aparece Tyler foron segundo o propio Fincher \"m\u00e1is hiperrealistas nun sentido deconstru\u00eddo\". A Bonham Carter aplic\u00e1ronlle unha maquillaxe opalescente para representar a s\u00faa personaxe rom\u00e1ntica e nihil\u00edstica. O estilo visual do filme estivo influenciado polo filme de 1973 \"American Graffiti\", cunha aparencia mundana aplicada \u00f3s exteriores nocturnos \u00f3 mesmo tempo que inclu\u00eda unha variedade de cores.\nO equipo de gravaci\u00f3n aproveitou tanto a luz natural coma luces pr\u00e1cticas nas localizaci\u00f3ns do filme. As configuraci\u00f3ns de iluminaci\u00f3n empregadas foron diversas, utilizando iluminaci\u00f3n fluorescente en determinadas localizaci\u00f3ns para manter un elemento de realidade e iluminar as pr\u00f3teses das feridas dos personaxes. Fincher tentou asegurarse tam\u00e9n que as escenas non tivesen unha iluminaci\u00f3n demasiado forte como para que os ollos dos actores quedasen menos visibles, citando a t\u00e9cnica do cinemat\u00f3grafo Gordon Willis como influencia disto. \"Fight Club\" rodouse principalmente de noite, e Fincher escolleu localizaci\u00f3ns sombr\u00edas para as tomas di\u00farnas. Nas primeiras escenas de pelexas no soto a c\u00e1mara situouse nun lugar fixo, mentres que en escenas posteriores Fincher desprazou a c\u00e1mara dende o punto de vista dun observador ata o dos propios loitadores.\nAs escenas con Tyler Durden dese\u00f1\u00e1ronse para non revelar que o personaxe era unha proxecci\u00f3n mental do Narrador. Durden non aparece en ningunha escena xunto \u00f3 Narrador cando hai m\u00e1is persoas en pantalla, nin tampouco en escenas sobre o ombreiro cando lle da ideas \u00f3 Narrador para manipulalo. Nas escenas anteriores a que o Narrador co\u00f1ece a Tyler, inseriron fotogramas individuais del para crear un efecto subliminal, nas que Tyler aparece no fondo e sen enfocar. Fincher comentou sobre estes fotogramas subliminais: \"O noso heroe est\u00e1 creando a Tyler Durden na s\u00faa propia mente, polo que nese momento s\u00f3 existe na periferia da conciencia do Narrador\".\nMalia que Cronenweth tratou e expuxo a pel\u00edcula de forma normal en \"Fight Club\", aplic\u00e1ronlle outras t\u00e9cnicas para mudar a aparencia do filme. Empregaron t\u00e9cnicas de \"flashing\" para gran parte da fotograf\u00eda exterior nocturna, ampliaron o contraste a prop\u00f3sito, axustaron a impresi\u00f3n para que quedase subexposta, empregaron a t\u00e9cnica ENR \"silver retention\" de Technicolor nun determinado n\u00famero de impresi\u00f3ns para incrementar a densidade dos negros do filme e escolleron impresi\u00f3ns de alto contraste para crear unha aparencia cunha p\u00e1tina sucia.\nEfectos visuais.\nFincher contratou o supervisor de efectos visuais Kevin Tod Haug para crear os efectos especiais en \"Fight Club\". Haug asignou \u00f3s artistas e expertos en efectos visuais a varias instalaci\u00f3ns nas que trataron con diversos tipos de efectos: modelaxe, animaci\u00f3n, composici\u00f3n e escaneado. Fincher usou tam\u00e9n previsualizaci\u00f3ns das escenas complexas con efectos visuais para evitar os posibles erros durante a propia rodaxe.\nA secuencia do t\u00edtulo \u00e9 unha composici\u00f3n de efectos visuais de 90 segundos de duraci\u00f3n que representa o interior do cerebro do Narrador a un nivel microsc\u00f3pico; a c\u00e1mara af\u00e1stase cara \u00f3 exterior, comezando no seu centro neur\u00e1lxico do medo e seguindo o proceso mental iniciado polo seu impulso de medo. A secuencia, dese\u00f1ada en parte polo propio Fincher, ti\u00f1a un orzamento planeado separado do resto do filme nun primeiro momento, que o estudio concedeu en xaneiro de 1999. Fincher contratou a Digital Domain e o seu supervisor de efectos visuais Kevin Mack, que ga\u00f1ara un Oscar \u00f3s mellores efectos visuais co filme \"What Dreams May Come\" de 1998. A compa\u00f1\u00eda usou un sistema L para xerar o mapa do cerebro, e a secuencia inclu\u00edu a representaci\u00f3n de neuronas, impulsos nerviosos e un fol\u00edculo piloso. Haug explicou a licenza art\u00edstica de Fincher nesta escena: \"A\u00ednda que quer\u00eda manter o pasaxe do cerebro semellante a unha fotograf\u00eda de microscopio electr\u00f3nico, ti\u00f1a que emparellar esa aparencia cunha sensaci\u00f3n h\u00famida, inquietante e cun campo de visi\u00f3n moi baixo\".\nOutros efectos visuais inclu\u00edron unha escena na que a c\u00e1mara despr\u00e1zase rapidamente entre as r\u00faas da cidade para amosar o equipo de destruci\u00f3n de Project Mayhem situado en aparcadoiros subterr\u00e1neos, unha composici\u00f3n tridimensional de case 100 fotograf\u00edas dos \u00c1nxeles e Century City levada a cabo polo fot\u00f3grafo Michael Douglas Middleton. Pola s\u00faa banda, a escena final da demolici\u00f3n dos edificios de oficinas foi dese\u00f1ada por Richard Baily de Image Savant, que traballou na escena durante m\u00e1is de catorce meses. A metade de cami\u00f1o do filme Tyler Durden racha a cuarta parede e sin\u00e1lalle a marca de aviso\u2014alcumada \"queimadura de pito\" no propio filme\u2014\u00e1 audiencia. Esta escena representa un punto de cambio que precede a inversi\u00f3n da realidade subxectiva existente ata ese momento no filme. Segundo Fincher: \"De s\u00fapeto \u00e9 coma se o proxeccionista se esquecese de cambiar o rolo, e os espectadores te\u00f1en que comezar a observar o filme dunha forma completamente nova\".\nM\u00fasica.\nFincher estaba preocupado por que un grupo con experiencia na composici\u00f3n de bandas sonoras non ser\u00eda capaz de unir as tem\u00e1ticas do filme, polo que para a s\u00faa composici\u00f3n procurou un grupo que nunca compuxera m\u00fasica para o cinema. Inicialmente tentou contratar a Radiohead, pero finalmente escolleu o d\u00fao Dust Brothers, que crearon unha banda sonora posmoderna inclu\u00edndo \"loops\" de bater\u00eda, \"scratches\" electr\u00f3nicos e \"samples\" xerados por ordenador. Un dos membros de Dust Brothers, Michael Simpson comentou: \"Fincher quer\u00eda rachar moldes con todo sobre o filme, e unha banda sonora non tradicional axudou a conseguilo\". Para o final e os cr\u00e9ditos o filme contou co tema \"Where Is My Mind?\" do grupo de rock alternativo Pixies.\nPublicidade.\nA rodaxe rematou en decembro de 1998, e Fincher editou a gravaci\u00f3n a comezos de 1999 para preparar unha emisi\u00f3n de \"Fight Club\" para os executivos en xefe, que non recibiron o filme de forma positiva preocupados de que non existir\u00eda unha audiencia para a pel\u00edcula. O produtor executivo Art Linson, que apoiou o filme, comentou sobre isto: \"Tantas incidencias de \"Fight Club\" eran alarmantes que ning\u00fan grupo de executivos pod\u00eda determinalas\". A estrea de \"Fight Club\" estaba planeada orixinalmente para xullo de 1999, pero posp\u00faxose finalmente \u00f3 6 de agosto de 1999. O estudio pospuxo de novo o seu lanzamento ata o outono, argumentando que a programaci\u00f3n de ver\u00e1n estaba xa moi concorrida e que se apresurara demasiado o proceso de posproduci\u00f3n. Fontes externas \u00f3 filme chegaron a atribu\u00edr a causa destes atrasos \u00f3 masacre de Columbine que tivera lugar ese mesmo ano.\nOs executivos de 20th Century Fox tiveron dificultades para facer publicidade de \"Fight Club\", chegando incluso a considerar a s\u00faa promoci\u00f3n coma un filme art\u00edstico. Consideraban que a pel\u00edcula estaba destinada principalmente a unha audiencia masculina por mor da s\u00faa violencia e cr\u00edan que nin sequera a participaci\u00f3n de Brad Pitt poder\u00eda atraer a audiencia feminina. Tras varias probas de investigaci\u00f3n determinaron tam\u00e9n que o filme atraer\u00eda principalmente a adolescentes. Fincher rexeitou a idea de que os avances e p\u00f3sters do filme se centrasen en Pitt e procurou que o estudio contratase a empresa de publicidade Wieden+Kennedy para dese\u00f1ar o plan de mercadotecnia. A empresa propuxo unha barra de xab\u00f3n rosa co t\u00edtulo \"Fight Club\" gravado nela como a principal imaxe de marca do filme, algo que os executivos de Fox consideraron \"un mal chiste\". Fincher publicou dous avances en forma de anuncios de servizo p\u00fablico falsos presentados por Pitt e Norton, que o estudio non considerou axeitados para a publicidade do filme. No seu lugar o estudio outorgou un financiamento de 20 mill\u00f3ns de d\u00f3lares para unha campa\u00f1a a grande escala inclu\u00edndo viaxes pagados \u00e1 prensa, p\u00f3sters, carteis e avances na televisi\u00f3n nos que destacaban as escenas de pelexas. O estudio tam\u00e9n fixo unha promoci\u00f3n de \"Fight Club\" na televisi\u00f3n por cable durante emisi\u00f3ns da World Wrestling Entertainment, algo \u00f3 que Fincher obxectou, crendo que crear\u00eda un falso contexto para o filme. Pola s\u00faa banda Linson afirmou que a campa\u00f1a de publicidade \"unidimensional e mal dese\u00f1ada\" por parte de Robert Harper contribu\u00edu en gran medida a relativamente baixa recadaci\u00f3n de \"Fight Club\" nos cinemas dos Estados Unidos.\nEstrea.\nEmisi\u00f3n nos cinemas.\nA presentaci\u00f3n mundial de \"Fight Club\" tivo lugar na 56\u00aa edici\u00f3n do Festival Internacional de Cine de Venecia o 10 de setembro de 1999. Para a s\u00faa estrea nos Estados Unidos o estudio contratou o National Research Group para realizar probas de emisi\u00f3n, obtendo unha predici\u00f3n de ingresos de entre 13 e 15 mill\u00f3ns de d\u00f3lares na s\u00faa primeira semana en cartel. \"Fight Club\" estreouse comercialmente nos Estados Unidos e no Canad\u00e1 o 15 de outubro de 1999, obtendo un total de 11\u00a0035\u00a0485\u00a0$ en 1963 cinemas na s\u00faa semana inicial. O filme acadou o primeiro posto en n\u00famero de espectadores nesa fin de semana, superando a \"Double Jeopardy\" e \"The Story of Us\". A composici\u00f3n da audiencia de \"Fight Club\" nos Estados Unidos foi dun 61% de homes e un 39% de mulleres, cun 58% de espectadores menores de 21 anos. Malia todo isto, os seus ingresos na s\u00faa primeira semana de emisi\u00f3n non acadaron as expectaci\u00f3ns do estudio. Durante a s\u00faa semana de emisi\u00f3n nos cinemas \"Fight Club\" tivo unha baixada dun 42,6% de ingresos, acadando os 6\u00a0335\u00a0870\u00a0$. En comparaci\u00f3n co seu orzamento de produci\u00f3n de 63 mill\u00f3ns de d\u00f3lares, o filme recadou uns 37 mill\u00f3ns de d\u00f3lares nos cinemas dos Estados Unidos e do Canad\u00e1 e uns 100,9 mill\u00f3ns de d\u00f3lares nos cinemas do resto do mundo. A recadaci\u00f3n comercial do filme por baixo das expectativas estragou a relaci\u00f3n do executivo da 20th Century Fox Bill Mechanic con Rupert Murdoch, contribu\u00edndo a dimisi\u00f3n de Mechanic en xu\u00f1o de 2000.\nA British Board of Film Classification (BBFC) revisou \"Fight Club\" antes da s\u00faa estrea o 12 de novembro de 1999 no Reino Unido, eliminando d\u00faas escenas por mor da \"indulxencia na excitaci\u00f3n de mallar a cara dun home (indefenso) ata desfacela\", e asignoulle un certificado de \"18\", limitando o filme \u00f3s adultos no pa\u00eds. A BBFC non censurou m\u00e1is partes do filme, non facendo caso de afirmaci\u00f3ns externas que indicaban que \"Fight Club\" conti\u00f1a \"informaci\u00f3n instrutiva perigosa\" e poder\u00eda \"animar un comportamento antisocial\".\nEdici\u00f3ns dom\u00e9sticas.\nFincher supervisou a composici\u00f3n do empaquetado da edici\u00f3n en DVD, que tivo d\u00faas edici\u00f3ns, feito polo que se lle considera un dos primeiros directores en tomar parte neste proceso. Unha edici\u00f3n dun \u00fanico disco inclu\u00edu unha pista de comentarios, mentres que a edici\u00f3n especial de dous discos inclu\u00edu a pista de comentarios, escenas tralas c\u00e1maras, avances, anuncios de servizo p\u00fablico falsos, o v\u00eddeo musical promocional \"This is Your Life\", anuncios publicados en Internet, galer\u00edas de imaxes, biograf\u00edas do elenco de actores, \"storyboards\" e outros materiais publicitarios. O estudio desenvolveu o empaquetado durante dous meses, e Fincher traballou na edici\u00f3n do DVD como forma de finalizar a s\u00faa visi\u00f3n para o filme. Julie Markell, vicepresidenta de desenvolvemento creativo de 20th Century Fox, afirmou que o empaquetado do DVD complementaba a visi\u00f3n do director: \"O filme est\u00e1 pensado para facerche cuestionar. O paquete, por extensi\u00f3n, tenta reflectir unha experiencia que debes ter por ti mesmo. Canto m\u00e1is o miras, m\u00e1is sacar\u00e1s del\" A edici\u00f3n especial en dous discos DVD empaquetouse de forma que semellaba estar cuberta cun envoltorio de cart\u00f3n marr\u00f3n. O t\u00edtulo \"Fight Club\" etiquetouse de forma diagonal na fronte, e o empaquetado simulaba ir atado cunha corda.\n\"Fight Club\" ga\u00f1ou os premios da Online Film Critics Society \u00f3 Mellor DVD, Mellores Comentarios en DVD e Mellores Contidos Especiais en DVD, e \"Entertainment Weekly\" situou a edici\u00f3n especial de dous discos no primeiro posto da s\u00faa lista de 2001 \"The 50 Essential DVDs\". Tras esgotarse a primeira tirada, no 2004 o estudio publicou unha nova tirada desta edici\u00f3n a petici\u00f3n dos afeccionados. O filme vendeu m\u00e1is de 6 mill\u00f3ns de copias e DVD e v\u00eddeo nos primeiros dez anos, convert\u00e9ndose nun dos obxectos de entretemento dom\u00e9stico m\u00e1is vendidos na historia do estudio, ademais de conseguir uns ingresos de m\u00e1is de 55 mill\u00f3ns de d\u00f3lares en alugueiro de v\u00eddeo e DVD. No c\u00f3mputo global \"Fight Club\" xerou uns 10 mill\u00f3ns de d\u00f3lares de beneficios para o estudio.\nA edici\u00f3n do filme en LaserDisc s\u00f3 se publicou no Xap\u00f3n, o 26 de maio de 2000, e a edici\u00f3n en VHS publicouse o 31 de outubro de 2000 como parte da li\u00f1a \"Premiere Series\" de 20th Century Fox. \"Fight Club\" publicouse tam\u00e9n en formato Blu-ray Disc nos Estados Unidos o 17 de novembro de 2009. Fox Creative contratou a compa\u00f1\u00eda Neuron Syndicate para dese\u00f1ar o empaquetado deste formato. Neuron Syndicate comisionou 30 obras de arte a cinco artistas do graffiti, fusionando a est\u00e9tica urbana da Costa Leste e da Costa Oeste con influencias da arte urbana europea. A edici\u00f3n en Blu-ray comeza cunha pantalla de men\u00fa falso proveniente da comedia rom\u00e1ntica \"Never Been Kissed\" con Drew Barrymore coma protagonista, pasando despois \u00e1 pantalla real do men\u00fa de \"Fight Club\".\nRecepci\u00f3n da cr\u00edtica.\nTrala presentaci\u00f3n de \"Fight Club\" no Festival de Venecia produciuse un forte debate entre a cr\u00edtica. Alg\u00fans cr\u00edticos expresaron a s\u00faa preocupaci\u00f3n de que o filme poder\u00eda incitar un comportamento de imitaci\u00f3n, semellante \u00f3 que tivo lugar trala estrea de \"A Clockwork Orange\" no Reino Unido tres d\u00e9cadas antes. Trala estrea do filme nos cinemas \"The Times\" informou sobre as reacci\u00f3ns: \"Tocou un nervio na psique masculina que se debateu nos xornais de todo o mundo\". Escribindo para o xornal \"Australian\", Christopher Goodwin afirmou: \"\"Fight Club\" est\u00e1 torn\u00e1ndose na meditaci\u00f3n sobre a violencia m\u00e1is contendida do \"mainstream\" de Hollywood dende \"A Clockwork Orange\" de Stanley Kubrick\".\nJanet Maslin nunha recensi\u00f3n para o \"The New York Times\" eloxiou a direcci\u00f3n de Fincher e a edici\u00f3n do filme: \"\"Fight Club\" levou consigo unha mensaxe de madurez contempor\u00e1nea, e iso, se non se observa de cerca, o filme poder\u00eda deconstru\u00edrse incorrectamente como unha aprobaci\u00f3n da violencia e do nihilismo\". Roger Ebert, nunha cr\u00edtica para o \"Chicago Sun-Times\", cualificou a \"Fight Club\" de \"visceral e contundente\", pero tam\u00e9n \"unha atracci\u00f3n fac\u00e9ndose pasar por filosof\u00eda\", e posteriormente declarou que o filme era \"apreciado por moitos, non por min\". Posteriormente ped\u00edronlle que fixese unha an\u00e1lise escena a escena de \"Fight Club\" na Conference on World Affairs, trala que afirmou \"v\u00e9ndoa no transcurso dunha semana, admirei a s\u00faa habilidade a\u00ednda m\u00e1is, e o seu pensamento a\u00ednda menos\". Jay Carr de \"The Boston Globe\" opinou que o filme comeza cunha \"axitaci\u00f3n estimulantemente nerviosa e imaxinativa\", pero que pasa a ser eventualmente \"explosivamente parva\". David Ansen de \"Newsweek\" describiu \"Fight Club\" coma \"unha extravagante mestura de t\u00e9cnica brillante, filosof\u00eda pueril, s\u00e1tira mordaz e sobrecarga sensorial\". Richard Schickel de \"Time\" eloxiou as actuaci\u00f3ns de Brad Pitt e Edward Norton, pero criticou o desenvolvemento \"convencionalmente efectista\" do filme e o fracaso \u00e1 hora de facer interesante a personaxe de Helena Bonham Carter.\nGary Crowdus da revista \"Cineaste\" revisou a recepci\u00f3n da cr\u00edtica en retrospectiva: \"Moitos cr\u00edticos eloxiaron a \"Fight Club\", proclam\u00e1ndoo coma un dos filmes m\u00e1is excitantes, orixinais e provocadores do ano\". Sobre as opini\u00f3ns negativas escribiu: \"Malia que \"Fight Club\" tivo numerosos campi\u00f3ns de cr\u00edtica, os seus atacantes foron moito m\u00e1is vocais, un coro negativo que pasou a estar hist\u00e9rico polas escenas de pelexas que sentiron eran excesivas\u00a0... Consideraron que este tipo de escenas s\u00f3 serv\u00edan para resaltar sen sentido a brutalidade, unha representaci\u00f3n moralmente irresponsable, con medo de que animasen a mozos var\u00f3ns a comezar os seus propios clubs de loita para baterse entre eles ata perder o sentido\".\nEn Rotten Tomatoes, \"Fight Club\" mant\u00e9n unha valoraci\u00f3n de 79%, baseada en 162 revisi\u00f3ns, cunha valoraci\u00f3n media de 7,3 sobre 10. O consenso nesta web indica: \"Unha s\u00f3lida actuaci\u00f3n, unha incrible direcci\u00f3n e un elaborado dese\u00f1o de produci\u00f3n fan de \"Fight Club\" unha viaxe salvaxe\". En Metacritic o filme acadou unha puntuaci\u00f3n de 66 sobre 100, baseada en 35 valoraci\u00f3ns, indicando que recibiu \"cr\u00edticas xeralmente favorables\".\nImpacto cultural.\n\"Fight Club\" foi un dos filmes dos anos 1990 m\u00e1is controvertidos e dos que m\u00e1is se ten falado nos medios. Da mesma forma que outras pel\u00edculas publicadas ese mesmo ano, inclu\u00edndo \"Magnolia\", \"Being John Malkovich\" e \"Three Kings\", \"Fight Club\" quedou reco\u00f1ecida como un filme innovador na forma e estilo do cinema xa que aproveitou novos desenvolvementos na tecnolox\u00eda cinematogr\u00e1fica. Trala s\u00faa estrea nos cinemas tornouse m\u00e1is popular grazas \u00f3 boca a boca, e a recepci\u00f3n positiva que tivo a s\u00faa edici\u00f3n en DVD a pel\u00edcula estableceuse coma un filme de culto. O seu \u00e9xito tam\u00e9n axudou a elevar o perfil de Chuck Palahniuk ata acadar unha fama global. \"Fight Club\" estivo nomeada para o premio Oscar \u00e1 mellor edici\u00f3n de son no 2000, que finalmente ga\u00f1ar\u00eda a pel\u00edcula \"Matrix\". Helena Bonham Carter ga\u00f1ou o Premio Empire \u00e1 Mellor Actriz Brit\u00e1nica no ano 2000, e a Online Film Critics Society nomeou a \"Fight Club\" \u00f3s premios de Mellor Filme, Mellor Director, Mellor Actor (Edward Norton), Mellor Edici\u00f3n e Mellor Gui\u00f3n Adaptado (Uhls). Malia que finalmente o filme non ga\u00f1ou ning\u00fan destes premios, a organizaci\u00f3n listouno coma un dos dez mellores filmes de 1999. A s\u00faa banda sonora foi nomeada a un Premio BRIT tam\u00e9n no ano 2000, que finalmente ga\u00f1ou \"Notting Hill\".\nTrala estrea de \"Fight Club\" os medios informaron da creaci\u00f3n de varios \"clubs de loita\" nos Estados Unidos. Un deles, denominado \"Gentleman's Fight Club\" creouse en Menlo Park, California, no ano 2000, formado por membros na s\u00faa maior\u00eda pertencentes \u00e1 industria das tecnolox\u00edas. Varios grupos de mozos e adolescentes en Texas, Nova Jersey, Washington e Alasca comezaron tam\u00e9n clubs publicando v\u00eddeos das s\u00faas pelexas en Internet, o que levou a que as autoridades locais a terminar eses clubs. No ano 2006 un participante dun destes clubs proveniente dun instituto local en Arlington resultou ferido nunha pelexa e seis adolescentes foron arrestados. Na Universidade de Princeton xurdiu tam\u00e9n un club que organizou pelexas dentro do propio campus. O filme tam\u00e9n se atribu\u00edu coma unha posible influencia para Luke Helder, un estudante que colocou varias bombas en caixas do correo no ano 2002, co obxectivo de crear un padr\u00f3n en forma de smiley no mapa dos Estados Unidos, de forma semellante a unha escena do filme.\nO 16 de xullo de 2009 un mozo de 17 anos de idade que formara o seu propio club en Manhattan foi acusado de detonar unha bomba caseira as portas dunha cafetar\u00eda de Starbucks no Upper East Side, e o Departamento de Polic\u00eda de Nova York informou que o sospeitoso estaba tentando emular a \"Project Mayhem\". En setembro de 2015 dous empregados de Lightbridge Academy, unha gardar\u00eda de Nova Jersey, foron acusados de instigar pelexas de estilo \"Fight Club\" entre nenos de catro a seis anos de idade, pelexas que foron gravadas e subidas a Snapchat e que segundo o informe involucraron a aproximadamente unha ducia de nenos e nenas e fac\u00edan alusi\u00f3ns o filme.\nNo 2004 Vivendi publicou unha adaptaci\u00f3n do filme a un videoxogo, titulado \"Fight Club\" e lanzado para a PlayStation 2, Xbox e m\u00f3biles. O xogo resultou ser un fracaso comercial e recibiu duras cr\u00edticas de publicaci\u00f3ns coma GameSpot, \"Game Informer\" e IGN.\nNo 2003 \"Men's Journal\" inclu\u00edu a \"Fight Club\" na s\u00faa lista de \"50 Mellores Filmes de Homes de T\u00f3dolos Tempos\". En 2006 e 2008 o filme acadou a oitava e d\u00e9cima posici\u00f3n respectivamente na lista de mellores filmes de t\u00f3dolos tempos da revista \"Empire\", base\u00e1ndose nas votaci\u00f3ns dos seus lectores. \"Total Film\" declarou a \"Fight Club\" o \"Mellor Filme da nosa Vida\" no 2007 coincidindo co d\u00e9cimo aniversario da revista, e ese mesmo ano a revista \"Premiere\" seleccionou a li\u00f1a de di\u00e1logo de Tyler Durden \"A primeira regra do club da loita \u00e9 que non se fala do club da loita\", como a 27\u00aa mellor li\u00f1a de t\u00f3dolos tempos. No 2008 os lectores de \"Empire\" escolleron a Tyler Durden no primeiro posto dunha lista dos \"100 Mellores Personaxes do Cine\", e na mesma publicaci\u00f3n identificouse a \"Fight Club\" coma a d\u00e9cima mellor pel\u00edcula de t\u00f3dolos tempos. Pola s\u00faa banda, o American Film Institute nomeou o filme nas s\u00faas categor\u00edas \"AFI's 100 Years...100 Movie Quotes\" e \"AFI's 100 Years...100 Movies (10th Anniversary Edition)\"."}
{"id": "202229", "revid": "5863", "url": "https://gl.wikipedia.org/wiki?curid=202229", "title": "Whitney Houston", "text": "Whitney Elizabeth Houston, nada en Newark o 9 de agosto de 1963 e finada nos \u00c1nxeles o 11 de febreiro de 2012, foi unha cantante estadounidense de R&amp;B, soul, pop e gospel, a\u00ednda que tam\u00e9n destacou como actriz, compositora, produtora, empresaria e modelo.\nTraxectoria.\nAos once anos empezou a s\u00faa formaci\u00f3n musical nun coro infantil dunha igrexa en Nova Jersey, pero o seu talento foi descuberto tempo despois por Clive Davis, presidente de Aresta Records, na \u00e9poca en que cantaba xunto \u00e1 s\u00faa nai en clubs nocturnos de Nova York. Desde os seus inicios viuse influenciada por destacadas cantantes de soul como a s\u00faa nai Cissy Houston, as s\u00faas curm\u00e1s Dionne Warwick e Dee Dee Warwick e a s\u00faa madri\u00f1a Aretha Franklin.\nSegundo o Libro Guinness dos R\u00e9cords \u00e9, at\u00e9 a data, a artista m\u00e1is galardoada de todos os tempos, con dous premios Emmy, seis premios Grammy, trinta premios Billboard Music Awards e vinte e dous American Music Awards, para un total de 415 premios na s\u00faa carreira. Tam\u00e9n \u00e9 unha das artistas musicais que vendeu un maior n\u00famero de discos no mundo: m\u00e1is de 170 mill\u00f3ns de \u00e1lbums, sinxelos e v\u00eddeos."}
{"id": "202230", "revid": "98629", "url": "https://gl.wikipedia.org/wiki?curid=202230", "title": "Scooby-Doo (filme)", "text": "Scooby-Doo \u00e9 un filme estadounidense dirixido por Raja Gosnell que se estreou no 2002. Bas\u00e9ase na serie de animaci\u00f3n \"Scooby-Doo\" creada por Joe Ruby e Ken Spears.\nSinopse.\nDous anos despois de que un choque de egos obrigase a Mystery Inc. a pechar as s\u00faas portas, Scooby-Doo e os seus amigos Fred, Daphne, Shaggy e Velma, son chamados individualmente a Spooky Island para investigar unha serie de incidentes paranormais no club nocturno Spring Break. Preocupado porque o seu popular centro tur\u00edstico pode estar realmente enmeigado, o propietario de Spooky Island, Emile Mondavarious, trata de volver a unir a eses detectives con fama de entremetidos para que resolvan o misterio antes de que o seu segredo sobrenatural asuste \u00e1 multitude de universitarios que o frecuentan."}
{"id": "202231", "revid": "98629", "url": "https://gl.wikipedia.org/wiki?curid=202231", "title": "Tom and Huck", "text": "Tom and Huck \u00e9 un filme estadounidense dirixido por Peter Hewitt que se estreou en 1995. Bas\u00e9ase na novela \"As aventuras de Tom Sawyer\" de Mark Twain.\nSinopse.\nNova adaptaci\u00f3n da famosa novela de Mark Twain, que relata as aventuras dos rebeldes Tom Sawyer e Huckleberry Finn."}
{"id": "202234", "revid": "98629", "url": "https://gl.wikipedia.org/wiki?curid=202234", "title": "Peacock", "text": "Peacock \u00e9 un filme estadounidense dirixido por Michael Lander que se estreou no 2010.\nSinopse.\nA historia c\u00e9ntrase nun accidente ferroviario na localidade de Peacock, Nebraska. Este accidente, aparentemente fortu\u00edto, en realidade entra\u00f1a un misterio que afecta a John, un empregado de banca (Cillian Murphy), quen prefire pasar desapercibido pola vida. Pero John ten un segredo: ten unha personalidade oculta que ningu\u00e9n co\u00f1ece, a dunha muller que cada ma\u00f1\u00e1, antes de que John esperte, realiza as tarefas dom\u00e9sticas e lle prepara o almorzo."}
{"id": "202235", "revid": "56817", "url": "https://gl.wikipedia.org/wiki?curid=202235", "title": "Change Has Come", "text": "Change Has Come \u00e9 un EP da banda estadounidense de grunge Screaming Trees, editado en 1990 a trav\u00e9s do selo Sub Pop. Foi o \u00fanico lanzamento do grupo con esta discogr\u00e1fica, que asinar\u00eda posteriormente con Epic Records para os seus seguintes tres traballos, \"Uncle Anesthesia\", \"Sweet Oblivion\" e \"Dust\", ademais de publicar con Epic o EP \"Something About Today\". Kurt Cobain interpreta as segundas voces no tema \"Change Has Come\""}
{"id": "202238", "revid": "27155", "url": "https://gl.wikipedia.org/wiki?curid=202238", "title": "Gonadotropina cori\u00f3nica", "text": ""}
{"id": "202239", "revid": "98629", "url": "https://gl.wikipedia.org/wiki?curid=202239", "title": "Dead Set", "text": "Dead Set \u00e9 unha miniserie de televisi\u00f3n de terror creada polo escritor ingl\u00e9s Charlie Brooker que foi estreada o 27 de outubro de 2008.\nSinopse.\nUnha pandemia de proporci\u00f3ns b\u00edblicas est\u00e1 atacando o Reino Unido. Os mortos \u00e9rguense, e cada persoa \u00e1 que traban pasa a formar parte dos seus. S\u00f3 hai un grupo de persoas no pa\u00eds que parecen alleas \u00e1 crise, os concursantes de Big Brother. Pero a s\u00faa tranquilidade vailles durar moi pouco tempo."}
{"id": "202240", "revid": "98629", "url": "https://gl.wikipedia.org/wiki?curid=202240", "title": "Somatomedina C", "text": "A somatomedina C ou factor de crecemento similar \u00e1 insulina tipo 1 (IGF-1 ou IGF-I) \u00e9 unha prote\u00edna que nos seres humanos est\u00e1 codificada polo xene \"IGF1\" do cromosoma 12. O IGF-1 tam\u00e9n foi denominado \"factor de sulfataci\u00f3n\" e os seus efectos denomin\u00e1ronse \"actividade similar \u00e1 insulina non suprimible\" (NSILA) na d\u00e9cada de 1970.\nO IGF-1 \u00e9 unha hormona similar \u00e1 insulina na s\u00faa estrutura molecular. Xoga un importante papel no crecemento infantil e os seus efectos anab\u00f3licos contin\u00faan nos adultos. Un an\u00e1logo sint\u00e9tico do IGF-1, chamado \"mecasermin\" util\u00edzase no tratamento de certos trastornos do crecemento.\nO IGF-1 consta dunha soa cadea de 70 amino\u00e1cidos con tres pontes disulfuro intramoleculares. Ten un peso molecular de 7649 daltons.\nS\u00edntese e circulaci\u00f3n.\nA IGF-1 prod\u00facese principalmente no f\u00edgado como unha hormona end\u00f3crina e ademais nos tecidos diana de modo par\u00e1crino/aut\u00f3crino. A s\u00faa produci\u00f3n \u00e9 estimulada pola hormona do crecemento (GH) e pode ser retardada pola subnutrici\u00f3n, insensibilidade \u00e1 GH, ausencia de receptores da GH, ou fallos da v\u00eda de sinalizaci\u00f3n posteriores \u00e1 activaci\u00f3n do receptor de GH, como fallos na SHP2 e STAT5B. Aproximadamente o 98% do IGF-1 est\u00e1 sempre unido a algunha das seis prote\u00ednas de uni\u00f3n espec\u00edficas (IGF-BP). A IGFBP-3 \u00e9 a m\u00e1is abundante destas prote\u00ednas, e sup\u00f3n o 80% de todas elas. O IGF-1 \u00fanese \u00e1 IGFBP-3 nunha raz\u00f3n molar de 1:1.\nEn experimentos con ratas a cantidade de ARNm de IGF-1 presente no f\u00edgado foi asociado positivamente coa case\u00edna da dieta e negativamente coa prote\u00edna libre da dieta.\nRecentemente, desenvolveuse un sistema que produce IGF-1 humano recombinante activo (rhIGF-I) en grans de arroz transx\u00e9nico.\nModo de acci\u00f3n.\nA s\u00faa acci\u00f3n principal est\u00e1 mediada pola uni\u00f3n co seu receptor espec\u00edfico, o receptor de IGF-1, abreviadamente IGF1R, presente en moitos tipos celulares de moitos tecidos. A uni\u00f3n ao IGF1R, que \u00e9 unha receptor tirosina quinase, inicia a sinalizaci\u00f3n intracellular; o IGF-1 \u00e9 un dos activadores naturais m\u00e1is potentes da v\u00eda de transduci\u00f3n de sinais AKT, un estimulador do crecemento celular e da proliferaci\u00f3n, e un potente inhibidor da morte celular programada.\nO IGF-1 \u00e9 un mediador primario dos efectos da hormona do crecemento (GH). A hormona do crecemento prod\u00facese na adenohip\u00f3fise ou pituitaria anterior, lib\u00e9rase na circulaci\u00f3n sangu\u00ednea, e estimula ao f\u00edgado a producir IGF-1. O IGF-1 despois estimula o crecemento corporal sist\u00e9mico, e ten efectos promotores do crecemento en case todas as c\u00e9lulas do corpo, especialmente no m\u00fasculo esquel\u00e9tico, cartilaxe, \u00f3so, f\u00edgado, riles, nervios, pel, c\u00e9lulas hematopo\u00e9ticas, e pulm\u00f3ns. Ademais dos efectos similares aos da insulina, o IGF-1 pode tam\u00e9n regular o crecemento celular e o desenvolvemento, especialmente nas c\u00e9lulas nerviosas, e a s\u00edntese de ADN nas c\u00e9lulas.\nA deficiencia de hormona do crecemento ou de IGF-1 orixina unha menor estatura. Aos nenos deficientes en GH admin\u00edstraselles GH recombinante para aumentar a s\u00faa estatura. As persoas deficientes en IGF-1, diagnosticadas de s\u00edndrome de Laron, ou ananismo de Laron, tr\u00e1tanse con IGF-1 recombinante. No gando vac\u00fan, as concentraci\u00f3ns circulantes de IGF-I est\u00e1n relacionadas co rendemento reprodutivo.\nO receptor do factor de crecemento similar \u00e1 insulina tipo 1 (IGF-1R) e outros receptores de factor de crecemento de tirosina quinase transducen sinais a trav\u00e9s de m\u00faltiples v\u00edas. Unha v\u00eda chave \u00e9 regulada pola fosfatidilinositol-3 quinase (PI3K) e a diana de mam\u00edferos da rapamicina (mTOR). As rapamicinas forman complexos con FKBPP12 para inhibir o complexo mTORC1. O mTORC2 non \u00e9 afectado e responde activando a Akt, dirixindo sinais por medio do mTORC1 inhibido. A fosforilaci\u00f3n do factor de iniciaci\u00f3n eucari\u00f3tico 4e (eif-4E) [4EBP] polo mTOR inhibe a capacidade do 4EBP de inhibir o eif-4E e fai m\u00e1is lento o metabolismo.\nReceptores.\nO IGF-1 \u00fanese polo menos a dous receptores da superficie celular: o receptor de IGF-1 (IGF1R), e o receptor da insulina. O receptor de IGF-1 parece ser o receptor \"fisiol\u00f3xico\", e o IGF-1 l\u00edgase a el cunha afinidade significativamente maior ca coa que se une ao receptor da insulina. Igual que o receptor da insulina, o receptor de IGF-1 \u00e9 un receptor de tirosina quinase, o que significa que sinaliza ao causar a adici\u00f3n dunha mol\u00e9cula de fosfato en determinadas tirosinas. O IGF-1 activa o receptor da insulina con aproximadamente a d\u00e9cima parte da potencia da insulina. Parte desta sinalizaci\u00f3n pode facerse por medio dos heterod\u00edmeros IGF1R/receptor da insulina (a raz\u00f3n da confusi\u00f3n \u00e9 que os estudos de uni\u00f3n de mol\u00e9culas mostraban que o IGF1 se fixa ao receptor da insulina 100 veces peor ca a propia insulina, a\u00ednda que non se correlaciona coa potencia real do IGF1 in vivo en inducir a fosforilaci\u00f3n do receptor da insulina, e a hipoglicemia).\nO IGF-1 prod\u00facese durante toda a vida. Os maiores graos de produci\u00f3n de IGF-1 ocorren durante o crecemento puberal. Os niveis m\u00e1is baixos danse na infancia e vellez.\nOutras IGFBPs son inhibitorias. Por exemplo, a IGFBP-2 e a IGFBP-5 fixan o IGF-1 con maior afinidade ca o seu propio receptor. Por tanto, os aumentos no soro sangu\u00edneo destas d\u00faas IGFBPs orixinan un descenso na actividade do IGF-1.\nFactores de crecemento relacionados.\nO IGF-1 est\u00e1 estreitamente relacionado cunha segunda prote\u00edna chamada \"factor de crecemento similar \u00e1 insulina tipo 2\" (IGF-2). O IGF-2 tam\u00e9n se une ao receptor de IGF-1. Por\u00e9n, o IGF-2 ten tam\u00e9n un receptor exclusivo chamado \"receptor de IGF-2\" (tam\u00e9n denominado receptor de manosa 6-fosfato). O receptor do IGF-2 (IGF2R) non ten capacidade de transducir sinais, e o seu principal papel \u00e9 actuar como un sumidoiro que secuestra o IGF-2 e faino menos dispo\u00f1ible para que se fixe aos receptores de IGF-1.\nComo implica o nome de \"factor de crecemento similar \u00e1 insulina tipo 1\", o IGF-1 est\u00e1 relacionado estruturalmente coa insulina, e mesmo pode unirse ao receptor da insulina, a\u00ednda que cunha afinidade menor ca a insulina.\nContribuci\u00f3n ao envellecemento.\nEst\u00e1 amplamente aceptado que a sinalizaci\u00f3n pola v\u00eda do receptor da insulina/receptor similar ao IGF-1 contrib\u00fae significativamente ao proceso de envellecemento en moitos organismos. Esta li\u00f1a de investigaci\u00f3n empezou a facerse importante cos traballos de Cynthia Kenyon, que demostrou que as mutaci\u00f3ns no xene daf-2 pod\u00edan duplicar a duraci\u00f3n da vida do verme \"Caenorhabditis elegans\". O daf-2 codifica o receptor unificado insulina/receptor similar ao IGF-1 do verme.\nA sinalizaci\u00f3n insulina/IGF-1 est\u00e1 conservada desde os vermes aos humanos. In vitro os experimentos indican que as mutaci\u00f3ns que reducen a sinalizaci\u00f3n insulina/IGF-1 deceleran o proceso de envellecemento dexenerativo e aumentan a duraci\u00f3n da vida en moitos organismos, como \"Drosophila melanogaster\", rato, e posiblemente os humanos. Tam\u00e9n se pensa que a reduci\u00f3n da sinalizaci\u00f3n de IGF-1 contrib\u00fae aos efectos \"antienvellecemento\" da restrici\u00f3n de calor\u00edas.\nPor\u00e9n, a situaci\u00f3n in vivo nos seres humanos \u00e9 completamente diferente, e, de feito, a deficiencia de IGF-1 est\u00e1 asociada con enfermidades neurodexenerativas, cardiovasculares, insuficiencia card\u00edaca e acurtamento da vida.\nFactores que infl\u00faen nos niveis de IGF-1 circulante.\nOs factores que causan variaci\u00f3ns nos niveis da hormona do crecemento (GH) e do IGF-1 circulantes son: caracter\u00edsticas xen\u00e9ticas, a hora do d\u00eda, idade, sexo, exercicio, niveis de estr\u00e9s, nivel de nutrici\u00f3n e \u00edndice de masa corporal, estado de sa\u00fade, raza, nivel de esrtr\u00f3xenos e consumo de xenobi\u00f3ticos (substancias alleas ao organismo). A inclusi\u00f3n final dos xenobi\u00f3ticos como factor que infl\u00fae no estado da GH-IGF salienta o feito de que o eixe GH-IGF \u00e9 unha diana potencial para certos perturbadores qu\u00edmicos end\u00f3crinos.\nEnfermidades de deficiencia e resistencia.\nA deficiencia de IGF-I est\u00e1 asociada con doenzas neurodexenerativas, cardiovasculares, insuficiencia card\u00edaca, e acurtamento da vida.\nDoenzas raras caracterizadas pola incapacidade de fabricar ou responder ao IGF-1 producen un tipo distintivo de insuficiencia de crecemento denominado ananismo de Laron, que non responde a ning\u00fan tratamento con hormona do crecemento debido \u00e1 ausencia de receptores de GH. A FDA denomina todos estes trastornos co termo deficiencia de IGF primaria grave. Os pacientes con esta deficiencia presentan tipicamente niveis de normais a altos de GH, peso por debaixo de -3 desviaci\u00f3ns est\u00e1ndar, e niveis de IGF-1 por debaixo de -3 desviaci\u00f3ns est\u00e1ndar. A deficiencia de IGF primaria grave afecta a pacientes con mutaci\u00f3ns no receptor de GH, mutaci\u00f3ns post-receptor ou mutaci\u00f3ns no IGF, o que explica que non respondan ao tratamento con GH.\nA v\u00eda de sinalizaci\u00f3n de IGF parece xogar un papel crucial no c\u00e1ncer. Varios estudos mostraron que o aumento nos niveis de IGF leva a un incremento do risco de c\u00e1ncer. Estudos feitos en c\u00e9lulas de c\u00e1ncer de pulm\u00f3n mostran que os f\u00e1rmacos que inhiben dita sinalizaci\u00f3n poden ter un potencial interese na terapia contra o c\u00e1ncer.\nUso como proba de diagn\u00f3stico.\nOs niveis de IGF-1 poden medirse no sangue en cantidades de 10-1000\u00a0ng/mL. Como os niveis non flut\u00faan moito ao longo do d\u00eda nun individuo, o IGF-1 util\u00edzase polos m\u00e9dicos como unha proba de exame da deficiencia en hormona do crecemento e exceso en casos de acromegalia e xigantismo.\nA interpretaci\u00f3n dos niveis de IGF-1 \u00e9 complicada polos amplos rangos normais que presenta, e polas variaci\u00f3ns debidas \u00e1 idade, sexo, e estado puberal. Condici\u00f3ns clinicamente significativas e cambios nos niveis poden verse enmascarados pola amplitude dos rangos normais. Adoita a ser \u00fatil un seguimento secuencial no tempo para o tratamento de varios tipos de enfermidades hipofisarias, subnutrici\u00f3n, e problemas de crecemento.\nUso como axente terap\u00e9utico.\nO Mecasermin (nome comercial \"Increlex\") \u00e9 un an\u00e1logo sint\u00e9tico da IGF-1 que est\u00e1 aprobado para o tratamento da insuficiencia de crecemento. O IGF-1 recombinante prod\u00facese a grande escala utilizando l\u00e9vedos ou a bacteria \"E. coli\".\nVarias compa\u00f1\u00edas avaliaron o IGF-1 en ensaios cl\u00ednicos para o tratamento de diversas doenzas, como a diabetes tipo 1 e 2, esclerose lateral amiotr\u00f3fica, queimaduras graves e distrofia muscular miot\u00f3nica (MMD). Na diabetes tipo 1 e 2 os resultados foron prometedores, pero produc\u00eda retinopat\u00eda, polo que non se continuou investigando. Os resultados sobre a esclerose lateral amiotr\u00f3fica foron equ\u00edvocos e o f\u00e1rmaco non foi aprobado .\nPor\u00e9n, nos \u00faltimos anos outras compa\u00f1\u00edas realizaron novos ensaios, que fixeron que a FDA aprobase nos Estados Unidos en 2005 o f\u00e1rmaco de IGF-1 \"Increlex\" como terapia de reemprazamento para a deficiencia de IGF-1 primaria grave, e tam\u00e9n o f\u00e1rmaco \"Iplex\" (un complexo IGF-1/IGFBP-3).\nInvestigouse tam\u00e9n en ensaios cl\u00ednicos o composto MK-677, que eleva os niveis de IGF-1, en pacientes de Alzheimer, pero non supuxo unha mellor\u00eda.\nA IGFBP-3 \u00e9 un transportador do IGF-1, o que significa que o IGF-1 se une \u00e1 IGFBP-3, creando un complexo cuxo peso molecular combinado e afinidade de uni\u00f3n permite que o factor de crecemento te\u00f1a unha vida media moito maior no soro sangu\u00edneo. Se non se une \u00e1 IGFBP-3, o IGF-1\u00e9 eliminado rapidamente polos riles, debido ao seu baixo peso molecular. Pero cando est\u00e1 ligado ao IGFBP-3, o IGF-1 evita a s\u00faa eliminaci\u00f3n renal. Ademais, como a IGFBP-3 ten unha afinidade menor polo IGF-1 ca a que ten o IGF-1 polo seu receptor IGF1R, a s\u00faa uni\u00f3n non interfire coa funci\u00f3n do IGF-1. Por estas raz\u00f3ns, unha combinaci\u00f3n de IGF-1/IGFBP-3 poder\u00eda ser de utilidade para o tratamento, pero as investigaci\u00f3ns est\u00e1n paradas por litixios de patentes.\nO IGF-1 combinado con eritropoetina tam\u00e9n mostrou ser efectivo en modelos animais con accidente cerebrovascular.\nInteracci\u00f3ns.\no IGF-1 \u00fanese e interacciona con todas as prote\u00ednas de uni\u00f3n ao IGF-1 (IGFBPs), das cales existen seis (IGFBP1-6).\nAs que m\u00e1is referencias espec\u00edficas te\u00f1en son as interacci\u00f3ns co IGFBP3, IGFBP4, e IGFBP7."}
{"id": "202241", "revid": "27155", "url": "https://gl.wikipedia.org/wiki?curid=202241", "title": "Factor de crecemento similar \u00e1 insulina tipo 1", "text": ""}
{"id": "202242", "revid": "27155", "url": "https://gl.wikipedia.org/wiki?curid=202242", "title": "IGF-1", "text": ""}
{"id": "202270", "revid": "1131", "url": "https://gl.wikipedia.org/wiki?curid=202270", "title": "Arquivo Xeral de Indias", "text": "O Arquivo Xeral de Indias creouse en Sevilla en 1785 por desexo do rei Carlos III, co obxectivo de centralizar nun \u00fanico lugar a documentaci\u00f3n referente \u00e1s colonias espa\u00f1olas ata ent\u00f3n dispersa en diversos arquivos: Simancas, C\u00e1diz e Sevilla.\nO arquivo conserva uns 43.000 cartapacios, cuns 80 mill\u00f3ns de p\u00e1xinas e 8.000 mapas e debuxos que proceden, fundamentalmente, dos organismos metropolitanos encargados da administraci\u00f3n das colonias.\nEdificio.\nHistoria da s\u00faa construci\u00f3n.\nTras o descubrimento de Am\u00e9rica, e a elecci\u00f3n de Sevilla, como porto exclusivo do comercio con este continente, incrementouse a actividade comercial da cidade. O lugar utilizado polos comerciantes para levar a cabo as s\u00faas actividades mercant\u00eds eran as bancadas da Catedral. O seu punto central era a denominada fonte do Ferro, situada no lugar que actualmente ocupa a Igrexa do Sagrario. Durante a segunda metade do s\u00e9culo XVI, o Cabido da Catedral, para evitar os excesos cometidos polos comerciantes, que non dubidaban en culminar os seus acordos no interior do templo, nos d\u00edas de choiva, instalou columnas con cadeas nos arredores do templo e contratou alguac\u00eds que evitasen o paso pola r\u00faa, de animais de carga. Antes as queixas do Cabido Metropolitano, o rei Filipe II decidiu a construci\u00f3n dun edificio para sede da Lonxa, que levar\u00eda a cabo na mesma Avenida, xunto \u00e1 Catedral, e terminar\u00eda sendo sede do Arquivo de Indias. A s\u00faa construci\u00f3n iniciouse en 1584, non abr\u00edndose ao uso ata 1598.\nDescrici\u00f3n do edificio.\nA \"Casa Lonxa de Mercadores\" de Sevilla, constru\u00edda en \u00e9poca de Filipe II entre 1584 e 1598, por Juan de Mijares, sobre planos de Juan de Herrera, foi elixida como sede do arquivo, tarefa que desempe\u00f1a ata o d\u00eda de hoxe.\nTr\u00e1tase dunha edificaci\u00f3n exenta, con planta e patio central en forma cadrada, asentado sobre un podio, conta con dous pisos de altura, combina no seu exterior ladrillos vermellos e elementos de pedra, combinaci\u00f3n que se continuar\u00eda en distintos edificios sevillanos.\nNo seu interior est\u00e1 o patio central, constru\u00eddo en pedra e de amplas proporci\u00f3ns, mostrando arcos suxeitados nos alicerces con medias columnas. Destaca a actual escaleira principal do edificio, proxecto de Lucas Cintora, que foi realizada con posterioridade \u00e1 construci\u00f3n do edificio, a finais do s\u00e9culo XVIII, e at\u00f3pase decorada con enchapaduras de m\u00e1rmore. Sobre a escaleira \u00e1brese unha c\u00fapula en lanterna.\nCreaci\u00f3n do Arquivo.\nD\u00faas raz\u00f3ns fundamentais enmarcan a fundaci\u00f3n do Arquivo Xeral de Indias. Por unha banda a falta de espazo no Arquivo Xeral de Simancas, arquivo central da Coroa espa\u00f1ola. Por outro, en li\u00f1a co esp\u00edrito da Ilustraci\u00f3n, o desexo de escribir unha historia da conquista e colonizaci\u00f3n espa\u00f1ola que dese resposta aos escritos estranxeiros que trataran o tema.\nO responsable do proxecto foi Jos\u00e9 de G\u00e1lvez y Gallardo, secretario de Indias, encarg\u00e1ndose o acad\u00e9mico e historiador Juan Bautista Mu\u00f1oz, cosm\u00f3grafo maior de Indias, da s\u00faa execuci\u00f3n.\nEn outubro de 1785 empezan a chegar ao Arquivo os primeiros documentos. Desde ent\u00f3n e en distintas remesas vanse incorporando os fondos das principais instituci\u00f3ns relacionadas coas Indias ata converter ao arquivo no principal dep\u00f3sito documental para o estudo da administraci\u00f3n espa\u00f1ola no Novo Mundo e as Filipinas. No momento de constitu\u00edr o arquivo, t\u00f3mase o ano 1760 como data divisoria entre o administrativo e o hist\u00f3rico, de forma que os documentos anteriores a esa data hab\u00edan de ser remitidos ao Arquivo de Indias, quedando a documentaci\u00f3n posterior a devandita data ao servizo dos organismos que produciran os documentos.\nOs documentos que hoxe conserva o arquivo ocupan m\u00e1is de nove quil\u00f3metros lineais de andel. Tr\u00e1tase duns 43.000 cartapacios cuns 80 mill\u00f3ns de p\u00e1xinas e 8.000 mapas e debuxos que proceden, fundamentalmente, dos organismos metropolitanos encargados da administraci\u00f3n das colonias.\nReco\u00f1ecemento internacional.\nEn 1992 foi galardoado co Premio Erasmus."}
{"id": "202271", "revid": "10599", "url": "https://gl.wikipedia.org/wiki?curid=202271", "title": "Arquivo de Indias", "text": ""}
{"id": "202272", "revid": "2520", "url": "https://gl.wikipedia.org/wiki?curid=202272", "title": "Xabier Bas", "text": ""}
{"id": "202273", "revid": "895", "url": "https://gl.wikipedia.org/wiki?curid=202273", "title": "Fonte da Cova", "text": "Fonte da Cova pode facer referencia a:"}
{"id": "202274", "revid": "89787", "url": "https://gl.wikipedia.org/wiki?curid=202274", "title": "Ligue 2 2010/11", "text": "A tempada 2010\u201311 da Ligue 2 (co\u00f1ecida como \"Ligue 2 Orange\" por raz\u00f3ns de patrocinio) foi a 72\u00aa edici\u00f3n deste torneo. Comezou o 7 de agosto de 2010 e rematou o 27 de maio de 2011. A categor\u00eda estivo composta por 20 equipos, dos cales \u00c9vian, Ajaccio e Dijon ascenderon \u00e1 Ligue 1, mentres que Vannes, N\u00eemes e Grenoble descenderon ao Championnat National."}
{"id": "202277", "revid": "89787", "url": "https://gl.wikipedia.org/wiki?curid=202277", "title": "Ligue 2 2009/10", "text": "A tempada 2009\u201310 da Ligue 2 foi a 71\u00aa edici\u00f3n deste torneo. Comezou o 7 de agosto de 2009 e rematou o 14 de maio de 2010. A categor\u00eda estivo composta por 20 equipos, dos cales Caen, Brest e Arles-Avignon ascenderon \u00e1 Ligue 1, mentres que Guingamp, Strasbourg e Bastia descenderon ao Championnat National."}
{"id": "202278", "revid": "5863", "url": "https://gl.wikipedia.org/wiki?curid=202278", "title": "Raymond Queneau", "text": "Raymond Queneau, nado e Le Havre o 21 de febreiro de 1903 e finado o 25 de outubro de 1976, foi un poeta e novelista franc\u00e9s.\nTraxectoria.\nGraduado en 1919 en lat\u00edn e grego, trasladouse a estudar na Sorbona de Par\u00eds, onde estudou tanto matem\u00e1ticas como letras. Graduouse en filosof\u00eda e psicolox\u00eda. A\u00ed sentiuse atra\u00eddo polo movemento surrealista. Despois dunha viaxe a Grecia en 1932, empezou a reflexionar sobre as diverxencias existentes entre as linguas faladas e as linguas escritas, diverxencia evidente no grego pero tam\u00e9n no franc\u00e9s. Estas reflexi\u00f3ns plasmounas en diversos artigos sobre o \"neofranc\u00e9s\" e utilizounas nas s\u00faas novelas. Escribiu a s\u00faa primeira novela \"Le Chiendent\", publicada en 1933.\nViviu do seu traballo como xornalista, realizando pequenos traballos, e logo, a partir de 1938, da s\u00faa colaboraci\u00f3n coa editorial Gallimard na que foi tradutor, lector, membro do comit\u00e9 de lectura etc. En 1947 public\u00e1ronse os seus \"Exercicios de estilo\" (na lingua orixinal, \"Exercices de Style\"). Foi tam\u00e9n o inicio das primeiras publicaci\u00f3ns que realizou baixo o pseud\u00f3nimo de Sally Mara, imitando ao Vernon Sullivan do seu amigo Boris Vian e que lle valeu diversos problemas coa censura.\nTras a liberaci\u00f3n, frecuentou tam\u00e9n os medios de Saint-Germain-des-Pr\u00e9s. Escribiu libretos para comedias musicais e os di\u00e1logos de diversas pel\u00edculas como \"Monsieur Ripois\" realizada por Ren\u00e9 Cl\u00e9ment.\nEn 1950, entrou no Colexio de Pataf\u00edsica e en 1951 na Academia Goncourt. Amante das ciencias, en 1948 entrou na Sociedade Matem\u00e1tica de Francia. Raymond Queneau sempre tentou aplicar normas aritm\u00e9ticas na construci\u00f3n das s\u00faas obras. Con motivo dun coloquio, fundou en 1960, xunto a Fran\u00e7ois Le Lionnais, un grupo de investigaci\u00f3n literaria e cient\u00edfica que se converteu no OuLiPo."}
{"id": "202279", "revid": "98629", "url": "https://gl.wikipedia.org/wiki?curid=202279", "title": "Ligue 2", "text": "A Ligue 2, co\u00f1ecida como Domino's Ligue 2 por motivos de patrocinio, \u00e9 a segunda categor\u00eda do campionato de f\u00fatbol de Francia e cel\u00e9brase t\u00f3dolos anos do mesmo xeito desde 1933 (ag\u00e1s o per\u00edodo entre 1939 e 1945, debido \u00e1 segunda guerra mundial). Ata 2002 era co\u00f1ecida como Division 2.\nHistoria.\nO campionato de f\u00fatbol foi creado en Francia no ano 1894. A imitaci\u00f3n do campionato ingl\u00e9s, que creou a s\u00faa segunda divisi\u00f3n en 1892, Francia decide, en 1896, dar marcha ao novo campionato de f\u00fatbol. Desde 1933, os equipos que nela quixesen participar, ter\u00edan que adquirir o status de equipos profesionais, algo que non variar\u00eda ata 1970, cando os equipos afeccionados puideron volver xogar nesta divisi\u00f3n. En 1992, de novo foi vetada a participaci\u00f3n aos equipos non profesionais, os cales seguen sen poder xogar nesta divisi\u00f3n. Durante todo ese tempo, a Ligue 2 denominouse D2, nome que cambiou polo actual no ano 2002.\nSistema de competici\u00f3n.\nNa Ligue 2 compiten 20 equipos por tempada, normalmente entre agosto e maio, onde cada equipo xoga d\u00faas veces con t\u00f3dolos contrarios, un encontro no seu estadio e outro no do seu opo\u00f1ento, facendo un total de 38 xornadas. A derrota sup\u00f3n non sumar puntos, fronte aos 3 que se suman por vitoria e 1 por empate. Ao final de cada tempada, os tres primeiros clasificados ascenden \u00e1 Ligue 1. Pola contra, os tres \u00faltimos clasificados descenden ao Championnat National.\nOs clubs da Ligue 2 participan na Copa da Liga de Francia, cos clubs da Ligue 1 e os do Championnat National con status profesional."}
{"id": "202280", "revid": "98629", "url": "https://gl.wikipedia.org/wiki?curid=202280", "title": "Ricardo II de Inglaterra", "text": "Ricardo II de Inglaterra, nado o 6 de xaneiro de 1367 en Bordeos (Francia) e finado 14 de febreiro de 1400, foi o segundo fillo de Eduardo, pr\u00edncipe de Gales, alcumado \"o Pr\u00edncipe Negro\" e de Xoana de Kent. As sucesivas mortes do seu irm\u00e1n m\u00e1is vello Eduardo (1372) e do seu pai (1376), convert\u00e9rono en herdeiro do seu av\u00f3 Eduardo III.\nMorto o rei o 21 de xu\u00f1o de 1377, Ricardo sobe ao trono con s\u00f3 10 anos de idade, baixo rexencia de seu t\u00edo Xo\u00e1n de Gante e da s\u00faa nai Xoana, falecida en 1385.\nProclamado maior de idade en 1381, durante o seu goberno loitou contra os grandes feudatarios ingleses, e proxectou unha total centralizaci\u00f3n do poder real, reformas que foron duramente criticadas polos seus principais parentes, sendo o m\u00e1is importante seu t\u00edo e outrora rexente Xo\u00e1n de Gante.\nBuscando unha alianza co Sacro Imperio Romano Xerm\u00e1nico, para, quizais, protexer a s\u00faa propia autoridade dos seus inimigos, casou, no Palacio de Westminster, en 1382, con Ana de Luxemburgo, filla de Carlos IV, duque de Luxemburgo, margrave de Moravia, rei de Bohemia e emperador de Alema\u00f1a. A ra\u00ed\u00f1a Ana foi moi popular en Inglaterra, pero desafortunadamente a uni\u00f3n non tivo descendencia.\nA ra\u00ed\u00f1a falece no castelo de Sheen, o 7 de xu\u00f1o de 1394, e Ricardo II decide aliarse co inimigo natural da s\u00faa patria, Francia. Nacido e educado en dito pa\u00eds nos seus primeiros anos -por ter sido o seu pai lugartenente de Eduardo III en Aquitania e G\u00fciena-, nunca deixou de sentirse identificado coa cultura francesa, o cal foi outro pretexto dos seus inimigos para acusalo de d\u00e9bil e indolente.\nAs\u00ed, solicita a man de Isabel, a primox\u00e9nita do rei Carlos VI de Francia, de tan s\u00f3 7 anos de idade. Celebrada a voda por poderes, primeiro no palacio de Louvre (novembro de 1396), e logo na provincia de Calais -territorio ingl\u00e9s ent\u00f3n-, a pequena nova ra\u00ed\u00f1a \u00e9 enviada a Inglaterra, inspirando en Ricardo os m\u00e1is tenros sentimentos, pois sendo demasiado nova para ser a s\u00faa esposa, sent\u00edase, non obstante, feliz ao seu lado.\nAquela felicidade ser\u00eda breve: en 1399 morre Xo\u00e1n de Gante, e Ricardo confisca os bens do defunto, desposu\u00edndo ao seu lex\u00edtimo herdeiro, seu curm\u00e1n Henrique, o cal estaba no exilio en Francia por orde s\u00faa.\nHenrique regresa a Inglaterra e moi pronto convoca ao seu lado todos aqueles humillados e desposu\u00eddos polo rei. Ricardo II, derrotado e capturado por Henrique no castelo de Conway, en Gales, \u00e9 encarcerado na Torre de Londres, e, o 29 de setembro de 1399, \u00e9 levado ante o Parlamento e obrigado a formalizar a s\u00faa renuncia baixo 33 cargos acusatorios, entre eles o de \"ter sentenciado a lores ingleses co \u00fanico af\u00e1n de vinganza\". A Ricardo non se lle permitiu defenderse das acusaci\u00f3ns. O Parlamento proclama a Henrique de Lancaster como o novo rei Henrique IV de Inglaterra.\nSegundo a lenda, Ricardo lee \"con aire riso\u00f1o\" o documento de abdicaci\u00f3n, e logo, declara sentirse indigno de ser rei, reco\u00f1ecendo ao seu curm\u00e1n como rei.\nCoroado Henrique IV, Ricardo \u00e9 confinado no castelo de Pontefract, en Yorkshire. Logo dalg\u00fans meses, o 14 de febreiro de 1400, anunciouse a s\u00faa morte, ao parecer, asasinado -ou deixado morrer de fame- por orde de Henrique IV.\nO seu cad\u00e1ver foi exposto na catedral de St.Paul de Londres, para que todos se convenceran de que estaba morto, sendo logo sepultado na igrexa de King's Langley.\nOs rumores de que estaba vivo persistiron at\u00e9 o reinado de Henrique V, decidindo este sepultar a Ricardo na abad\u00eda de Westminster en 1413 con gran pompa e cerimonia."}
{"id": "202281", "revid": "25871", "url": "https://gl.wikipedia.org/wiki?curid=202281", "title": "Cy Touff", "text": "Cyril James Touff, nado o 5 de marzo de 1927 en Chicago e finado o 4 de xaneiro de 2003 en Evanston, Illinois, foi un trompeta baixa de jazz, sendo un dos poucos m\u00fasicos de jazz deste instrumento. Estivo asociado \u00e1 West Coast Jazz, a pesar de que pasou a maior parte da s\u00faa vida en Chicago.\nEmpezou a estudar piano aos seis anos, para logo seguir co xil\u00f3fono e o saxof\u00f3n antes de chegar \u00e1 trompeta. Estivo no ex\u00e9rcito estadounidense de 1944 a 1946, onde tocou o tromb\u00f3n. Despois da guerra p\u00faxose coa trompeta baixa e traballou con persoeiros tales como Woody Herman e Sandy Mosse entre outros. El e Mosse lideraron un octeto chamado Pieces of Eight a finais dos cincuenta durante unha d\u00e9cada."}
{"id": "202282", "revid": "98629", "url": "https://gl.wikipedia.org/wiki?curid=202282", "title": "Batalla de Velbazhd", "text": "A Batalla de Velbazhd (en b\u00falgaro: \u0431\u0438\u0442\u043a\u0430 \u043f\u0440\u0438 \u0412\u0435\u043b\u0431\u044a\u0436\u0434,\"bitka pri Velbazhd\"; serbio: \u0411\u0438\u0442\u043a\u0430 \u043d\u0430 \u0412\u0435\u043b\u0431\u0443\u0436\u0434\u0443, \"bitka na Velbu\u017edu\") foi unha batalla que tivo lugar entre os ex\u00e9rcitos b\u00falgaro e serbio o 28 de xullo de 1330, preto do pobo de Velbazhd (actual Kyustendil).\nO crecente poder do Reino de Serbia desde finais do s\u00e9culo XIII suscitaba gran inquietude nas potencias tradicionais nos Balc\u00e1ns Bulgaria e Bizancio, que acordaron unha alianza contra Serbia en 1327. Tres anos m\u00e1is tarde, o groso dos ex\u00e9rcitos b\u00falgaros e serbios enfront\u00e1ronse en Velbazhd e os b\u00falgaros foron tomados por sorpresa. Os b\u00falgaros non perderon territorio despois da batalla, pero foron incapaces de deter o avance serbio cara a Macedonia. Serbia logrou conquistar Macedonia e algunhas partes de Tesalia e Epiro, alcanzando a s\u00faa maior extensi\u00f3n territorial. O seu novo rei, Stefan Dusan foi coroado emperador coa axuda de Bulgaria en 1346.\nA\u00ednda as\u00ed, despois da morte de Du\u0161an en 1355, o seu imperio desintegrouse, ao igual que Bulgaria despois da morte de Iv\u00e1n Alexandre en 1371, e ambos estados foron destru\u00eddos posteriormente polos turcos otom\u00e1ns.\nOrixe do conflito.\nDurante o longo reinado, pero sen \u00e9xito do emperador Constantino Tikh Asen (1257-1277), o Imperio B\u00falgaro perdeu as s\u00faas posesi\u00f3ns no norte de Macedonia, inclu\u00edndo Skopie, o orixinal estado feudal do emperador dos bizantinos. Ambos imperios enfront\u00e1banse a graves problemas internos e externos e desde 1280 os serbios empezaron a estender o seu Reino cara ao sur, polo norte de Macedonia.\nDurante a guerra interna en Bizancio (1320-1328) librada entre o vello emperador Andr\u00f3nico II Pale\u00f3logo e o seu ambicioso neto Andr\u00f3nico III Pale\u00f3logo, o rei de Serbia, Stefan Uro\u0161 III (tam\u00e9n co\u00f1ecido como Stefan De\u010danski) apoiou activamente o lado do vello emperador e no proceso ga\u00f1ou alg\u00fans fortes de pequena importancia en Macedonia. Despois, en 1328, Andr\u00f3nico III depuxo ao seu av\u00f3. Serbia e Bizancio entraron nun per\u00edodo de malas relaci\u00f3ns, case en estado de guerra non declarada. Por outro lado, o emperador b\u00falgaro Miguel Asen III apoiou ao seu cu\u00f1ado Andr\u00f3nico III. Anteriormente, en 1324, divorciouse e derrocou \u00e1 s\u00faa esposa e irm\u00e1 de Stefan Ana Neda, e casou con Teodora, a irm\u00e1 de Andr\u00f3nico III. Durante ese tempo os serbios capturaron algunhas cidades importantes como Prosek e Prilep e at\u00e9 sitiaron Ohrid (1329).\nOs dous imperios estaban preocupados seriamente sobre o r\u00e1pido crecemento de Serbia e o 13 de maio de 1327 estableceron un claro tratado de paz antiserbio. Despois doutra reuni\u00f3n con Andr\u00f3nico III en 1329, os gobernantes decidiron invadir ao seu inimigo com\u00fan, Miguel Asen III preparouse para as operaci\u00f3ns militares conxuntas contra Serbia. Miguel Shishman desexaba retomar as terras b\u00falgaras do noroeste e o suroeste que os serbios conquistaran recentemente. O plan inclu\u00eda a eliminaci\u00f3n completa de Serbia e a s\u00faa repartici\u00f3n entre Bulgaria e Bizancio. Segundo alg\u00fans cronistas de Serbia, esixiron a submisi\u00f3n do rei serbio e ameazaron con \"establecer o seu trono no centro da terra serbia\".\nPreparativos.\nAmbas partes tiveron que prepararse coidadosamente. Miguel chamou ao seu aliado Basarab de Valaquia que lle enviou unha forte unidade, as\u00ed como destacamentos de osetios e t\u00e1rtaros, un total de 3000 homes. O ex\u00e9rcito de Miguel foi estimado polos seus contempor\u00e1neos duns 12.000 combatentes. Stefan Uro\u0161 reforzou o seu ex\u00e9rcito con m\u00e1is mercenarios espa\u00f1ois e alem\u00e1ns (1000 soldados cada un), os guerreiros experimentados presentaron unha unidade de elite do ex\u00e9rcito serbio que comprend\u00eda un total de 18.000 combatentes.\nSegundo o plan, os b\u00falgaros avanzar\u00edan desde o leste e os bizantinos desde o sur, para logo unir as s\u00faas forzas nalgunha parte no norte do que hoxe \u00e9 Macedonia, pero a s\u00faa coordinaci\u00f3n foi d\u00e9bil. En xullo de 1330, Andr\u00f3nico III invadiu Macedonia, pero despois de ter capturado Prilep e cinco fortalezas menores det\u00edvose co seu ex\u00e9rcito e decidiu agardar o resultado da decisiva batalla entre os b\u00falgaros e os serbios. O obxectivo serbio era impedir a uni\u00f3n dos aliados e loitar en diferentes batallas. Temendo un ataque no val do Morava polo cami\u00f1o de Ni\u0161, o rei serbio reuniu ao seu ex\u00e9rcito no campo de Dobrich, na confluencia dos r\u00edos Toplica e Morava.\nMovementos do ex\u00e9rcito b\u00falgaro.\nO 19 de xullo, o ex\u00e9rcito b\u00falgaro dirixido polo mesm\u00edsimo emperador partiu da capital Tarnovo, marcharon a trav\u00e9s da Quebrada Iskar e Sof\u00eda e entraron na parte norte do val Struma. Desde al\u00ed continuaron cara a Zemen e estableceron o seu campamento na vila de Shishkovtsi. Ao d\u00eda seguinte o ex\u00e9rcito chegou ao importante castelo fronteirizo cerca da moderna aldea de Izvor. Desde al\u00ed dividiuse en dous grupos: as principais forzas baixo Miguel Shishman avanzou a trav\u00e9s da parte norte da monta\u00f1a Konyavska (ao longo da fronteira entre Bulgaria e Bizancio) e dirixiuse cara ao desfiladeiro Zemen. A parte m\u00e1is pequena que inclu\u00eda o apoio do ex\u00e9rcito pasou por un cami\u00f1o m\u00e1is f\u00e1cil, pero largo, pola monta\u00f1a, e acabaron entre os pobos de Konyavo e Dvorishte.\nOutras forzas b\u00falgaras, baixo o mando do irm\u00e1n do emperador Belaur partiron desde o seu asento en Vidin, pero non participaron na batalla que foi unha das principais raz\u00f3ns da subsecuente derrota. De acordo a alg\u00fans historiadores, estaban estacionados nunha reserva arredor do castelo Izvor mentres que outros pensan que chegaron demasiado tarde.\nMovementos do ex\u00e9rcito serbio.\nDesde o seu campamento na confluencia entre os r\u00edos Toplica e Morava, Stefan Decanski esperaba un ataque desde Vidin, ao nordeste. O seu prop\u00f3sito era interceptar un avance b\u00falgaro no interior do seu estado. Tras a noticia da presenza b\u00falgara no val de Struma o rei marchou caro ao sur ao longo do Morava b\u00falgaro e o val do r\u00edo Pchinya at\u00e9 chegar \u00e1 aldea de Staro Nagorichino onde se detivo para rezar nun mosteiro da localidade. Despois continuou at\u00e9 o Mosteiro Ioakim Osogovski onde orou de novo e avanzou en territorio b\u00falgaro, cerca do r\u00edo Kamenitsa nas proximidades de Velbazhd onde acampou co seu ex\u00e9rcito.\nBatalla.\nA maior parte dos dous ex\u00e9rcitos acamparon nas proximidades de Velbazhd, pero tanto Miguel Shishman como Stefan Decanski esperaban reforzos, e o 24 de xullo comezaron as negociaci\u00f3ns que culminaron cunha tregua dun d\u00eda. Segundo alg\u00fans historiadores, houbo un pequeno enfrontamento entre os ex\u00e9rcitos preto da vila de Kopilovtsi no que os serbios foron rexeitados e mostraron ao seu rei que as s\u00faas forzas non eran suficientes para alcanzar o \u00e9xito. O emperador ti\u00f1a outros problemas que influ\u00edran na s\u00faa decisi\u00f3n da tregua: as unidades de subministraci\u00f3n do ex\u00e9rcito a\u00ednda que non chegara e os b\u00falgaros estaban con escaseza de alimentos. As s\u00faas tropas dispers\u00e1ronse por todo o pa\u00eds e polos pobos pr\u00f3ximos en busca de provisi\u00f3ns. Mentres tanto, recibiron un reforzo considerable dirixido polo seu fillo Stefan Dusan durante a noite (inclu\u00eddos os mercenarios estranxeiros), o rei serbio rompeu a s\u00faa palabra e atacou primeiro o 28 de xullo de 1330 e tomou ao ex\u00e9rcito b\u00falgaro por sorpresa. Unha unidade serbia baixo o mando de Decanski tomou as alturas de Spasovitsa mentres que m\u00e1is tropas serbias, inclu\u00eddos 1000 mercenarios acoirazados catal\u00e1ns liderados por Stefan Dusan, penetraron no val do r\u00edo Dragovishtitsa cara ao pobo de Shishkovtsi. A batalla m\u00e1is importante tivo lugar entre o pobo e as alturas Spasovitsa nunha localidade chamada Bozhuritsa. Segundo unha lenda local o nome deriva da flor \"bozhur\" (peonia), que creceu do sangue dos soldados b\u00falgaros ca\u00eddos.\nA\u00ednda que tomado totalmente por sorpresa, Miguel Shishman intentou levar o seu ex\u00e9rcito en orde, mais xa era demasiado tarde e as unidades b\u00falgaras m\u00e1is numerosas foron esmagadas. A batalla foi sanguenta, porque as forzas restantes b\u00falgaras no campo de batalla resistiron con rixidez e, segundo alg\u00fans cronistas o r\u00edo arroibouse. Ambos bandos sufriron grandes baixas e o campamento b\u00falgaro foi saqueado polos serbios. O emperador foi ferido de gravidade, o seu cabalo morreu enriba del e foi capturado polos soldados inimigos. Foi levado ao campo serbio onde probablemente morreu das s\u00faas feridas no cuarto d\u00eda do seu cativerio, o 31 de xullo. Algunhas outras teor\u00edas suxiren que pereceu no campo de batalla ou foi asasinado por orde de Stefan Dusan. O corpo en descomposici\u00f3n do emperador Miguel foi levado ao rei Stefan e foi enterrado en consecuencia, no mosteiro de Staro Nagori\u010dane (pobo Staro Nagori\u010dane, cerca de Kumanovo). No lugar onde pasou a s\u00faa \u00faltima noite rezando na s\u00faa tenda de campa\u00f1a, Stefan constru\u00edu unha igrexa (a\u00ednda existente hoxe en d\u00eda).\nNo segundo d\u00eda despois da batalla (30 de xullo) os serbios avanzaron cara \u00e1 monta\u00f1a Konyavska pero era imposible para eles lograr calquera \u00e9xito xa que m\u00e1is tropas b\u00falgaras baixo o irm\u00e1n de Miguel Belaur e o gobernador de Lovech Iv\u00e1n Alexandre se concentraron arredor do castelo Izvor e bloqueaban o cami\u00f1o cara ao interior do pa\u00eds. Cerca de Izvor, Belaur reuniuse co rei Stefan Decanski e chegaron a unha conclusi\u00f3n de paz. Os b\u00falgaros aceptaron como seu gobernante o infante Iv\u00e1n Stefan, o fillo de Miguel Shishman e a irm\u00e1 de Stefan Ana Neda. Houbo pequenos cambios territoriales ao longo da fronteira actual dos dous estados, pero despois da batalla, Bulgaria non puido impedir a invasi\u00f3n serbia de Macedonia.\nConsecuencias.\nAo escoitar a noticia da morte do seu aliado, Andr\u00f3nico decidiu abandonar a guerra con Serbia e dirixiuse a tomar vantaxe da debilitada Bulgaria. Non obstante, en 1332 os b\u00falgaros derrotaron aos bizantinos na batalla de Rusokastro e recuperaron moitos territorios en Tracia. O rei Stefan chegou a Macedonia e recuperou as cidades que foran tomadas polos bizantinos no inicio da campa\u00f1a. Despois dun exitoso final na guerra Stefan regresou \u00e1 construci\u00f3n do mosteiro de Visoki De\u010dani, o seu grande edificio na rexi\u00f3n de Metohija.\nNo inicio do ano 1331, o rei mozo Stefan Dusan rebelouse despois contra seu pai, posiblemente no curso das novas medidas contra Bizancio. En marcado contraste co seu piadoso pai, o xuvenil Du\u0161an era agresivo e foi apoiado polos nobres serbios que desexaban m\u00e1is faza\u00f1as despois da vitoria en Velbazhd. Durante a rebeli\u00f3n (xaneiro a abril), os nobres b\u00falgaros destronaron a Ivan Stefan e puxeron no goberno a Iv\u00e1n Alexandre (1331-1371), curm\u00e1n de Miguel.\nTras a batalla de Velbazhd, abriuse un per\u00edodo de arredor de 20 anos na que Serbia chegou a ser o estado m\u00e1is forte no sueste de Europa. A guerra con Bizancio era unha cuesti\u00f3n aberta e cando Dusan logrou despois apoderarse do trono en 1331 lanzou os seus ataques sobre as posesi\u00f3ns bizantinas tom\u00e1ndoas unha por unha. Bulgaria e Serbia mantiveron relaci\u00f3ns amistosas e en 1346 Stefan Dusan foi coroado emperador coa axuda de Iv\u00e1n Alexandre."}
{"id": "202283", "revid": "27249", "url": "https://gl.wikipedia.org/wiki?curid=202283", "title": "Basarab", "text": ""}
{"id": "202284", "revid": "75439", "url": "https://gl.wikipedia.org/wiki?curid=202284", "title": "Fahrenheit (\u00e1lbum)", "text": "Fahrenheit \u00e9 o sexto \u00e1lbum da banda americana Toto, editado en agosto de 1986. Foi o primeiro \u00e1lbum con Joseph Williams coma cantante principal. A anterior cantante, Fergie Frederiksen, foi despedido debido a problemas coa s\u00faa habilidade no estudio. Por\u00e9n, canta os coros na canci\u00f3n \"Could This Be Love\". Foi ademais o derradeiro \u00e1lbum de Toto que ten ao teclista Steve Porcaro coma membro permanente, tras deixar o grupo despois da xira de Fahrenheit."}
{"id": "202285", "revid": "88215", "url": "https://gl.wikipedia.org/wiki?curid=202285", "title": "Enrique Sierra", "text": "Enrique Sierra Egea, nado en Madrid o 29 de xullo de 1957 e finado na mesma cidade o 17 de febreiro\u00a0de 2012, foi un m\u00fasico espa\u00f1ol, co\u00f1ecido por formar parte de bandas como Kaka de Luxe ou Radio Futura.\nTraxectoria.\nO 17 de febreiro de 2012\u00a0faleceu en Madrid."}
{"id": "202286", "revid": "89787", "url": "https://gl.wikipedia.org/wiki?curid=202286", "title": "Goethita", "text": "A goethita \u00e9 un mineral do grupo IV (\u00f3xidos e hidr\u00f3xidos), segundo a clasificaci\u00f3n de Strunz. O seu nome d\u00e9bese ao escritor alem\u00e1n Johann Wolfgang von Goethe (1749-1832). O seu sistema \u00e9 ortorr\u00f3mbico bipiramidal (acicular, prism\u00e1tico) e a s\u00faa macla ten forma de c\u00f3bado (011). A s\u00faa morfolox\u00eda \u00e9 variada abundando as masas reniformes, fibrorradiais, compactas, follosas e estalact\u00edticas.\n\u00c9 un oxihidr\u00f3xido de ferro (III), de f\u00f3rmula \u03b1-FeO(OH), cun contido do 63% en ferro, e onde pode encontrarse at\u00e9 un 5% de manganeso. A feroxihita e a lepidocrita son polimorfos deste mineral, pois te\u00f1en igual composici\u00f3n e f\u00f3rmula e diferente sistema de cristalizaci\u00f3n. As minas m\u00e1is importantes at\u00f3panse nos Estados Unidos de Am\u00e9rica, Westfalia (Alema\u00f1a), Alsacia-Lorena (Francia) e Reino Unido.\nEspa\u00f1a tam\u00e9n pos\u00fae importantes minas en Huelva (Minas de Riotinto), Asturias, Castell\u00f3n (Mina Museo Esperanza) e Biscaia. Ten unha densidade de 4 a 4,4 g/cm\u00b3 e unha dureza de 5 a 5,5 na escala de Mohs. A s\u00faa exfoliaci\u00f3n \u00e9 perfecta (desigual) e a s\u00faa cor \u00e9 negra, ocre, \u00e1s veces con irisaci\u00f3ns. En canto ao seu brillo; este \u00e9 adamantino, mate, sedoso. A raia caracter\u00edstica deste mineral \u00e9 parda amarelenta. A goethita \u00e9 opaca e moi fr\u00e1xil.\nOutros hidr\u00f3xidos.\nOutros hidr\u00f3xidos destac\u00e1beis son a limonita e a bauxita."}
{"id": "202287", "revid": "27249", "url": "https://gl.wikipedia.org/wiki?curid=202287", "title": "Goetita", "text": ""}
{"id": "202288", "revid": "27155", "url": "https://gl.wikipedia.org/wiki?curid=202288", "title": "\u00d3xido de ferro", "text": "Os \u00f3xidos de ferro son compostos qu\u00edmicos formados por ferro e os\u00edxeno. Co\u00f1\u00e9cense 16 \u00f3xidos de ferro.\nEstes compostos son \u00f3xidos (hematita, magnetita, maghemita, \u03b2-Fe2O3, \u03b5-Fe2O3, W\u00fcstite), ou hidr\u00f3xidos e oxihidr\u00f3xidos (goetita, lepidocrocita, akagane\u00edta, feroxihita, \u03b4-FeOOH, FeO(OH) de alta presi\u00f3n, ferrihidrita, bernalita, Fe(OH)2).\nAlg\u00fans destes \u00f3xidos son utilizados en cer\u00e1mica, particularmente en vidrados. Os \u00f3xidos de ferro, como os \u00f3xidos doutros metais, prove\u00f1en a cor dalg\u00fans vidros despois de ser quentados a altas temperaturas. Tam\u00e9n son usados como pigmento.\n\u00d3xidos de ferro.\nA variedade de cores de \u00f3xido de ferro(III) (azul, verde e violeta) que simula o atardecer, d\u00e9bese principalmente \u00e1 habilidade do ferro de cambiar os seus electr\u00f3ns no pen\u00faltimo nivel de enerx\u00eda con modificaci\u00f3n no spin. Disto infl\u00faese, que a camuflaxe das iguanas se debe \u00e1 inclusi\u00f3n deste elemento sobre a s\u00faa pel."}
{"id": "202289", "revid": "56817", "url": "https://gl.wikipedia.org/wiki?curid=202289", "title": "Porcentaxe en volume", "text": "A porcentaxe en volume \u00e9 unha expresi\u00f3n com\u00fan para especificar a concentraci\u00f3n dunha soluci\u00f3n. Def\u00ednese como:\nA porcentaxe en volume empr\u00e9gase xeralmente cando a soluci\u00f3n involucra a d\u00faas fases l\u00edquidas, a\u00ednda que pode ser utilizada noutros casos, como en soluci\u00f3ns gasosas.\n\u00c9 a proporci\u00f3n entre o volume do soluto e o volume do solvente, tomando como base de c\u00e1lculo 100 mL de soluci\u00f3n:\nTal proporci\u00f3n expresa cal \u00e9 a porcentaxe do volume da soluci\u00f3n que ocupa o solvente."}
{"id": "202291", "revid": "98629", "url": "https://gl.wikipedia.org/wiki?curid=202291", "title": "Propano", "text": "O propano (do grego \"pro\" primeira orde e \"pion\" graxa, e o sufixo qu\u00edmico \"-ano\" dado que \u00e9 o primeiro nos \u00e1cidos graxos) \u00e9 un gas incoloro e inodoro. Pertence aos hidrocarburos alif\u00e1ticos con enlaces simples de carbono, co\u00f1ecidos como alcanos. A s\u00faa f\u00f3rmula qu\u00edmica \u00e9 C3H8.\nCombusti\u00f3n do propano:\nC\"3\"H\"8\" + 5O\"2\" \u2192 3CO\"2\" + 4H\"2\"O\nXerais.\nAs mesturas de propano co aire poden ser explosivas con concentraci\u00f3ns do 1,8 ao 9,3 % Vol de propano. A chama do propano, igual que a dos demais gases combustibles, debe de ser completamente azul; calquera parte amarelenta, alaranxada ou rubia da mesma, denota unha mala combusti\u00f3n. A temperatura ambiente, \u00e9 inerte fronte \u00e1 maior parte dos reactivos a\u00ednda que reacciona por exemplo co bromo en presenza de luz. En elevadas concentraci\u00f3ns, o propano ten propiedades narcotizantes.\nHistoria.\nO propano identificouno como compo\u00f1ente vol\u00e1til na gasolina o Dr. Walter O. Snelling da oficina de minas dos Estados Unidos en 1910. Debido \u00e1 volatilidade destes hidrocarburos lixeiros, foron co\u00f1ecidos como \"salvaxes\" (\"wild\" en ingl\u00e9s) pola gran presi\u00f3n de vapor na gasolina non refinada. O 31 de marzo, o \"New York Times\" informou sobre o traballo con gas licuado do Dr. Snelling e que \"... unha botella de aceiro deste gas ser\u00e1 suficiente para alumear un fogar com\u00fan durante tres semanas.\"\nTensi\u00f3n de vapor.\nTensi\u00f3n de vapor do propano en funci\u00f3n da temperatura:\nS\u00edntese.\nO propano acost\u00famase obter do gas natural ou dos gases dos procesos de \"cracking\" producidos nas instalaci\u00f3ns petroqu\u00edmicas.\nUsos.\nO principal uso do propano \u00e9 o aproveitamento enerx\u00e9tico como combustible. Con base ao punto de ebulici\u00f3n m\u00e1is baixo que o butano e o maior valor enerx\u00e9tico por gramo, \u00e1s veces mest\u00farase con este ou util\u00edzase propano en vez de butano. Na industria qu\u00edmica \u00e9 un dos produtos de partida na s\u00edntese do propeno. Ademais, util\u00edzase como gas refrixerante (R290) ou como gas propulsor en aerosois."}
{"id": "202292", "revid": "56817", "url": "https://gl.wikipedia.org/wiki?curid=202292", "title": "Poder calor\u00edfico", "text": "O poder calor\u00edfico \u00e9 a cantidade de enerx\u00eda que a unidade de masa dunha materia pode desprender ao producirse unha reacci\u00f3n qu\u00edmica de oxidaci\u00f3n (quedan exclu\u00eddas as reacci\u00f3ns nucleares, non qu\u00edmicas, de fisi\u00f3n ou fusi\u00f3n nuclear).\nO poder calor\u00edfico expresa a enerx\u00eda m\u00e1xima que pode liberar a uni\u00f3n qu\u00edmica entre un combustible e o comburente e \u00e9 igual \u00e1 enerx\u00eda que manti\u00f1a unidos os \u00e1tomos nas mol\u00e9culas de combustible, menos a enerx\u00eda utilizada na formaci\u00f3n de novas mol\u00e9culas nas materias (xeralmente gases) formadas na combusti\u00f3n. A magnitude do poder calor\u00edfico pode variar segundo como se mida. E as\u00ed, segundo a forma de medir util\u00edzanse as expresi\u00f3ns poder calor\u00edfico superior (abreviadamente, PCS) e poder calor\u00edfico inferior (abreviadamente, PCI).\nA maior\u00eda dos combustibles usuais est\u00e1n compostos de carbono e hidr\u00f3xeno, que ao arder se combinan co os\u00edxeno formando di\u00f3xido de carbono (CO2) e auga (H2O) respectivamente. Cando se investigou cientificamente o proceso da combusti\u00f3n, considerouse que para o bo funcionamento das caldeiras onde se produc\u00eda, era necesario que os gases queimados sa\u00edran polo conduto de fumes a unha certa temperatura m\u00ednima para xerar o tiro t\u00e9rmico necesario para un bo funcionamento. Esta temperatura est\u00e1 por encima dos 100\u00a0\u00b0C, polo que a auga producida non se condensa, e p\u00e9rdese a calor latente ou calor de cambio de estado, que para a auga \u00e9 de 2261 quilojoules (540 quilocalor\u00edas) por quilogramo de auga, polo que houbo necesidade de definir o poder calor\u00edfico inferior, para que as caldeiras tiveran, aparentemente, uns rendementos m\u00e1is pr\u00e1cticos.\nPor isto, usouse a denominaci\u00f3n poder calor\u00edfico superior para a calor verdadeiramente producida na reacci\u00f3n de combusti\u00f3n e poder calor\u00edfico inferior para a calor realmente aproveitable, a producida sen aproveitar a enerx\u00eda da condensaci\u00f3n da auga e outros procesos de pequena importancia.\nA maior parte das caldeiras e os motores acostuman expulsar a auga formada en forma de vapor, pero actualmente existen caldeiras de condensaci\u00f3n que aproveitan a calor de condensaci\u00f3n, con rendementos moito m\u00e1is altos que as tradicionais, superiores ao 100% do PCI, pero, por suposto, sempre inferiores ao 100% do PCS. Non obstante, para condensar o vapor, non poden quentar a auga a m\u00e1is duns 70\u00a0\u00b0C, o que limita os seus usos e ademais, soamente poden usarse con combustibles totalmente libres de xofre (como a maior\u00eda dos gases combustibles), para evitar condensaci\u00f3ns \u00e1cidas; por falta de temperatura suficiente e, polo tanto, por falta de tiro t\u00e9rmico, nestas caldeiras a evacuaci\u00f3n dos gases debe facerse por medio dun ventilador.\nPoder calor\u00edfico superior.\n\u00c9 a cantidade total de calor desprendida na combusti\u00f3n completa dunha unidade de volume de combustible cando o vapor de auga orixinado na combusti\u00f3n est\u00e1 condensado e contabil\u00edzase, por conseguinte, a calor desprendida neste cambio de fase.\nO poder calor\u00edfico dunha mostra de combustible m\u00eddese nunha bomba calorim\u00e9trica. A mostra de combustible e un exceso de os\u00edxeno infl\u00e1mase na bomba e tras a combusti\u00f3n, m\u00eddese a cantidade de calor. A bomba arrefr\u00edase con este fin a temperatura ambiente. Durante dito arrefriamento, o vapor de auga cond\u00e9nsase e esta calor de condensaci\u00f3n da auga est\u00e1 inclu\u00edda no calor resultante.\nPoder calor\u00edfico inferior.\n\u00c9 a cantidade total de calor desprendida na combusti\u00f3n completa dunha unidade de volume de combustible sen contar a parte correspondente \u00e1 calor latente do vapor de auga xerado na combusti\u00f3n, xa que non se produce cambio de fase, e exp\u00falsase como vapor. \u00c9 o valor que interesa nos usos industriais, por exemplo fornos ou turbinas, porque os gases de combusti\u00f3n que saen pola cheminea est\u00e1n a temperaturas elevadas, e a auga en fase vapor non condensa. Tam\u00e9n \u00e9 chamado poder cal\u00f3rico neto, xa que ao poder calor\u00edfico superior r\u00e9stase a calor latente de condensaci\u00f3n.\nExemplos.\nAlg\u00fans exemplos de materiais e os seus poderes calor\u00edficos:"}
{"id": "202293", "revid": "23204", "url": "https://gl.wikipedia.org/wiki?curid=202293", "title": "Fogueira", "text": "Unha fogueira \u00e9 un lume mantido voluntariamente para quentar, coci\u00f1ar (fog\u00f3n) ou celebrar ritos ou festas como \u00e9 o caso da noite de San Xo\u00e1n con multitude de fogueiras, celebraci\u00f3n esta herdada das festividades do solsticio de ver\u00e1n celebradas por celtas e romanos). Cando responde a un rito funerario denom\u00ednase pira.\nAs fogueiras reciben diversos nomes: cacharela, coas variedades cacheira e cachela, e de empregar moreas grandes de le\u00f1a: larada, luminaria ou lumarada.\nA fogueira como m\u00e9todo de execuci\u00f3n.\nA fogueira tam\u00e9n \u00e9 un m\u00e9todo de execuci\u00f3n que consiste en queimar vivo ao condenado nunha fogueira. Dado o tempo que tarda o condenado en morrer, \u00e9 un m\u00e9todo de execuci\u00f3n doloroso.\nEsta forma de execuci\u00f3n est\u00e1 moi relacionada con execuci\u00f3ns por motivos relixiosos, dada a idea de purificaci\u00f3n que se lle outorgou historicamente ao lume. Pobos como os celtas utilizaban o fogo para facer sacrificios humanos, as\u00ed como outros moitos pobos ind\u00edxenas.\nTam\u00e9n a Santa Inquisici\u00f3n utilizou o fogo como forma de condenar a bruxer\u00eda ou a herex\u00eda. Unha das executadas por esta v\u00eda m\u00e1is famosas foi Xoana de Arco.\nNon obstante, isto en numerosas ocasiones o reo ou v\u00edtima da fogueira non morr\u00eda por contacto directo co fogo, sen\u00f3n por asfixia e o subsecuente ataque card\u00edaco, produto do intenso fume producido polo fogo na pira ao ser respirado continuamente.\nA fogueira en celebraci\u00f3ns.\nA fogueira empregouse ao longo da historia en moitas celebraci\u00f3ns rituais, sobre todo as relacionadas coa chegada dos solsticios desde tempos prerromanos. Citar como exemplos as Fogueiras dos Quintos, celebradas en Noitevella nos municipios de Robledo de Chavela (Madrid, Espa\u00f1a) e Olombrada (Segovia, Espa\u00f1a), en conmemoraci\u00f3n da chegada do solsticio de inverno e do Aninovo, e as famosas fogueiras de San Xo\u00e1n, que te\u00f1en lugar na costa levantina espa\u00f1ola, Catalu\u00f1a e Galiza, para celebrar o solsticio de ver\u00e1n.\nUnha excepci\u00f3n \u00e9 a fogueira de San Maximiliano orixinalmente entre a primeira l\u00faa chea de marzo e o equinoccio de primavera. En Guatemala, cada 7 de decembro real\u00edzanse cacharelas para \"queimar o demo\", a queima do diabo, como unha festividade para limpar o mal das casas e os seus habitantes previo \u00e1 celebraci\u00f3n do d\u00eda da Virxe de Concepci\u00f3n."}
{"id": "202294", "revid": "89787", "url": "https://gl.wikipedia.org/wiki?curid=202294", "title": "Fon\u00f3grafo", "text": "O fon\u00f3grafo foi o dispositivo m\u00e1is com\u00fan para reproducir sons gravados desde a d\u00e9cada de 1870 at\u00e9 a d\u00e9cada de 1880. O fon\u00f3grafo foi inventado por Thomas Alva Edison.\nO fonoaut\u00f3grafo.\nA primeira invenci\u00f3n co\u00f1ecida dun dispositivo capaz de gravar unha vibraci\u00f3n sonora foi o \"fonoaut\u00f3grafo\", inventado polo franc\u00e9s \u00c9douard-L\u00e9on Scott de Martinville e patentado o 25 de marzo de 1857. Pod\u00eda transcribir unha vibraci\u00f3n sonora a un medio visible, pero non ti\u00f1a un modo de ser reproducido despois. O aparato consist\u00eda nun corno ou un barril que recoll\u00eda as ondas cara a unha membrana \u00e1 que estaba atado unha cerda. Cando chegaba a onda, esta vibraba e mov\u00edase e a vibraci\u00f3n sonora pod\u00eda gravarse nun medio visible. Inicialmente, o fonoaut\u00f3grafo gravaba nun cristal afumado. Unha versi\u00f3n posterior usaba un papel tam\u00e9n afumado enrolado nun tambor ou cilindro. Outra versi\u00f3n debuxaba unha li\u00f1a representando a vibraci\u00f3n sonora nun rolo de papel. O fonoaut\u00f3grafo era considerado como unha curiosidade de laboratorio para o estudo da ac\u00fastica. Era usado para determinar a frecuencia dun ton e para estudar o son e a fala. Non se entendeu at\u00e9 despois do desenvolvemento do fon\u00f3grafo xa que a onda gravada polo fonoaut\u00f3grafo era de feito unha gravaci\u00f3n do son que s\u00f3 necesitaba un medio de reproduci\u00f3n adecuado para soar.\nEn 2008, estudosos da historia do son americanos reproduciron por primeira vez o son gravado por un fonoaut\u00f3grafo.\nO equipo logrou ter acceso aos papeis con gravaci\u00f3ns do fonoaut\u00f3grafo de Leon Scott que estaban gardados na oficina de patentes da Acad\u00e9mie des Sciences francesa. Escanearon o papel en relevo cun sofisticado programa de ordenador desenvolvidos anos antes pola Biblioteca do Congreso estadounidense. As ondas do papel foron traducidas por un ordenador a sons audibles e reco\u00f1ecibles. Un deles, creado o 9 de abril de 1860 resultou ser unha gravaci\u00f3n de 10 segundos (de baixa fidelidade pero reco\u00f1ecible) de algu\u00e9n cantando a canci\u00f3n popular francesa \"Au Clair de la Lune\". Este \"fonoautograma\" \u00e9 a primeira gravaci\u00f3n de son co\u00f1ecida as\u00ed como a primeira gravaci\u00f3n que \u00e9, actualmente, reproducible. Moi anterior \u00e1 gravaci\u00f3n dun reloxo parlante de Frank Lambert e a dun concerto de Haendel realizada pola Compa\u00f1\u00eda Edison, que datan de d\u00faas e tres d\u00e9cadas despois, respectivamente.\nO fon\u00f3grafo de Edison.\nNon foi at\u00e9 1876, cando se creou o fon\u00f3grafo, que foi o primeiro aparato capaz de reproducir son. Cando Thomas Alva Edison anunciou a invenci\u00f3n do seu primeiro fon\u00f3grafo, a primeira peza interpretada foi \"Mary had a little lamb\" (\"Mar\u00eda tivo un a\u00f1i\u00f1o\") o 21 de novembro de 1877, mostrou o dispositivo por primeira vez en p\u00fablico o 29 de novembro dese mesmo ano e patentouno o 19 de febreiro de 1878.\nO fon\u00f3grafo utiliza un sistema de gravaci\u00f3n mec\u00e1nica anal\u00f3xica na cal as ondas sonoras son transformadas en vibraci\u00f3ns mec\u00e1nicas mediante un transdutor ac\u00fastico-mec\u00e1nico. Estas vibraci\u00f3ns moven un estilete que labra un suco helicoidal sobre un cilindro de fon\u00f3grafo. Para reproducir o son inv\u00e9rtese o proceso.\nAo principio, utiliz\u00e1ronse cilindros de cart\u00f3n recubertos de esta\u00f1o, m\u00e1is tarde de cart\u00f3n parafinado e, finalmente, de cera s\u00f3lida. O cilindro de cera, de maior calidade e durabilidade, comercializouse desde 1889, un ano despois de que aparecera o gram\u00f3fono.\nO 2 de decembro de 1889 un representante da casa Edison, Theo Wangeman, gravou unha interpretaci\u00f3n do celeb\u00e9rrimo compositor Johannes Brahms. Trat\u00e1base dun fragmento das Danzas H\u00fangaras nunha versi\u00f3n para piano s\u00f3. Esta gravaci\u00f3n a\u00ednda se conserva, pero a s\u00faa calidade \u00e9 p\u00e9sima.\nInventos posteriores ao fon\u00f3grafo.\nDesde 1877 desenvolv\u00e9ronse m\u00faltiples artefactos similares ao fon\u00f3grafo e xurdiron as chamadas \"talking machines\". Non obstante, s\u00f3 o gram\u00f3fono logrou facerlle sombra \u00e1 invenci\u00f3n de Edison.\nEn 1888, Emile Berliner patentou o gram\u00f3fono, instrumento moi similar ao fon\u00f3grafo que se utilizou para sonorizar as pel\u00edculas cinematogr\u00e1ficas e foi punto de partida da CBS (Columbia Broadcasting System)."}
{"id": "202295", "revid": "89787", "url": "https://gl.wikipedia.org/wiki?curid=202295", "title": "Fonoaut\u00f3grafo", "text": "O fonoaut\u00f3grafo foi o primeiro dispositivo capaz de gravar son, grav\u00e1ndoo en forma dunha li\u00f1a nun soporte que constaba dun cilindro con fume dunha l\u00e1mpada, a\u00ednda que despois era imposible reproducilo, pero a\u00ednda as\u00ed este artefacto serviu para ver que era posible o rexistro do son, como tam\u00e9n se usou para experimentos no campo da ac\u00fastica.\nHistoria.\nEste artefacto foi o primeiro dispositivo capaz de gravar sons, inventado polo franc\u00e9s Leon Scott e patentado o 25 de marzo de 1857. Pod\u00eda transcribir son a un medio visible, pero non ti\u00f1a forma ser reproducido despois. O aparato consist\u00eda dun corno ou un barril que recoll\u00eda as ondas cara a unha membrana ao que se ataba un estilo. Cando chegaba o son, este vibraba e mov\u00edase e o son pod\u00eda gravarse nun medio visible. Inicialmente, o fonoaut\u00f3grafo gravaba nun cristal afumado. Unha versi\u00f3n posterior usaba un papel tam\u00e9n afumado enrolado nun tambor ou cilindro. Outra versi\u00f3n debuxaba unha li\u00f1a representando o son nun rolo de papel. O fonoaut\u00f3grafo era considerado como unha curiosidade de laboratorio para o estudo da ac\u00fastica. Era usado para determinar a frecuencia dun ton e para estudar o son e a fala. Non se entendeu at\u00e9 despois do desenvolvemento do fon\u00f3grafo que a onda gravada polo fonoaut\u00f3grafo era de feito unha gravaci\u00f3n do son que s\u00f3 necesitaba un medio de reproduci\u00f3n adecuado para soar.\nNo 2008, estudosos da historia do son americanos reproduciron por primeira vez o son gravado por un fonoaut\u00f3grafo.\nO equipo logrou ter acceso aos papeis con gravaci\u00f3ns do fonoaut\u00f3grafo de Leon Scott que estaban gardados na oficina de patentes da Acad\u00e9mie des Sciences francesa. Escanearon o papel en relevo cun sofisticado programa de ordenador desenvolvido anos antes pola Biblioteca do Congreso estadounidense. As ondas do papel foron traducidas por un ordenador a sons audibles e reco\u00f1ecibles. Un deles, creado o 9 de abril de 1860 resultou ser unha gravaci\u00f3n de 10 segundos (de baixa fidelidade pero reco\u00f1ecible) de algu\u00e9n cantando a canci\u00f3n popular francesa \"Au Clair de la Lune\". Este \"fonoautograma\" \u00e9 a primeira gravaci\u00f3n de son co\u00f1ecida as\u00ed como a primeira gravaci\u00f3n que \u00e9, empiricamente, re-producible. Moi anterior \u00e1 gravaci\u00f3n dun reloxo parlante de Frank Lambert e a dun concerto de Haendel realizada pola Compa\u00f1\u00eda de Fon\u00f3grafos de Edison, que datan de d\u00faas e tres d\u00e9cadas despois, respectivamente."}
{"id": "202297", "revid": "8354", "url": "https://gl.wikipedia.org/wiki?curid=202297", "title": "\u00c9douard-L\u00e9on Scott de Martinville", "text": "\u00c9douard-L\u00e9on Scott de Martinville, nado en Par\u00eds, Francia o 25 de abril de 1817 e finado no mesmo lugar o 26 de abril de 1879, foi un impresor, libreiro e escritor franc\u00e9s, inventor do fonoaut\u00f3grafo, primeiro aparato gravador de son.\nBiograf\u00eda.\n\u00c9douard-L\u00e9on Scott de Martinville, ao ser impresor por oficio, puido ler as descrici\u00f3ns dos m\u00e1is recentes avances cient\u00edficos e as\u00ed se fixo inventor. Scott de Martinville interesouse en gravar a conversaci\u00f3n humana nunha forma similar a aquela que se lograra por medio da fotograf\u00eda para a luz e imaxe. Inicialmente interesouse por unha nova forma de estenograf\u00eda e foi autor de varios artigos sobre taquigraf\u00eda ademais de escribir un libro sobre a historia do tema en 1849. Ademais estudou a relaci\u00f3n entre a ling\u00fc\u00edstica, os nomes de persoas e as s\u00faas personalidades e publicou un artigo sobre o tema en 1857. Buscou desenvolver un m\u00e9todo de estenograf\u00eda que puidese gravar unha conversaci\u00f3n completa sen ningunha omisi\u00f3n, e para isto, a partir de 1854, interesouse nos medio mec\u00e1nicos para transcribir sons vocais. Mentres corrix\u00eda uns gravados para un texto de f\u00edsica encontrouse cuns debuxos de anatom\u00eda auditiva. Procurou imitar o funcionamento nun aparato mec\u00e1nico, substitu\u00edndo o t\u00edmpano por unha membrana el\u00e1stica, os os\u00edculos (Cadea de \u00f3si\u00f1os) por unha serie de pancas, que mov\u00eda un estilete que prem\u00eda nunha superficie de papel, madeira ou vidro cuberto por negro de fume. O 26 de xaneiro de 1857 entregou o seu dese\u00f1o nun sobre selado \u00e1 Academia Francesa. O 25 de marzo de 1857 recibiu a patente francesa #17,897/31,470 polo fonoaut\u00f3grafo.\nScott de Martinville formou unha sociedade cun fabricante de instrumentos musicais para fabricar os fonoaut\u00f3grafos e logrou vender varios aparatos a laboratorios cient\u00edficos que os usaron para a investigaci\u00f3n do son. O aparato resultou \u00fatil para o estudo dos sons vocais e foi usado por Franciscus Donders, Heinrich Schneebeli e Rene Marage. Ademais, o fonoaut\u00f3grafo provocou o desenvolvemento doutras ferramentas para visualizar o son como o aparato de chama manom\u00e9trica de Karl Rudolph Koenig. Non obstante, non logrou sacar proveito econ\u00f3mico do seu invento e pasou o resto da s\u00faa vida como libreiro na Rue Vivienne 9 en Par\u00eds."}
{"id": "202298", "revid": "27249", "url": "https://gl.wikipedia.org/wiki?curid=202298", "title": "Leon Scott", "text": ""}
{"id": "202299", "revid": "98629", "url": "https://gl.wikipedia.org/wiki?curid=202299", "title": "Perda de carga", "text": "A perda de carga nun tubo ou canal, \u00e9 a perda de enerx\u00eda din\u00e1mica do flu\u00eddo debido \u00e1 fricci\u00f3n das part\u00edculas do flu\u00eddo entre si e contra as paredes da tubaxe que as cont\u00e9n. As perdas poden ser continuas, ao longo de condutos regulares, ou accidentais ou localizadas, debido a circunstancias particulares, como un estreitamento, un cambio de direcci\u00f3n, a presenza dunha v\u00e1lvula etc.\nConduci\u00f3n de l\u00edquidos.\nPerda de carga en conduto rectil\u00edneo.\nSe o fluxo \u00e9 uniforme, \u00e9 dicir, que a secci\u00f3n \u00e9 constante, e polo tanto a velocidade tam\u00e9n \u00e9 constante (principio de Bernoulli), entre dous puntos p\u00f3dese escribir a seguinte f\u00f3rmula:\nonde:\nExpresi\u00f3ns pr\u00e1cticas para o c\u00e1lculo.\nPara tubos cheos, onde formula_11, a f\u00f3rmula de Bazin transf\u00f3rmase en:\nOs valores de formula_12 son:\nSimplificando a expresi\u00f3n anterior para tubos de ferro fundido:\nA f\u00f3rmula de Kutter, da mesma forma p\u00f3dese simplificar:\nPerdas de carga localizadas.\nAs perdas de carga localizadas ou accidentais expr\u00e9sanse como unha fracci\u00f3n ou un m\u00faltiplo da chamada \"altura de velocidade\" da forma:\nOnde:\nA seguinte t\u00e1boa \u00e9 dalg\u00fans dos valores de \"K\" para diferentes tipos de puntos singulares:\nConduci\u00f3n de gases.\nO di\u00e1metro dun tubo para conduci\u00f3n de gas esc\u00f3llese en funci\u00f3n da densidade deste, a ca\u00edda de presi\u00f3n admisible e a velocidade de circulaci\u00f3n do mesmo. A presi\u00f3n do gas no interior dun tubo polo que circula vai diminu\u00edndo por efecto da fricci\u00f3n coas paredes. Para o c\u00e1lculo da perda de carga empr\u00e9ganse as chamadas f\u00f3rmulas de Renouard que permiten calcular a ca\u00edda de presi\u00f3n entre dous puntos en termos da densidade, o di\u00e1metro do tubo, o caudal e a lonxitude da mesma. Para presi\u00f3ns medias (0,05 bar &lt; \"P\" &lt; 5 bar) a f\u00f3rmula de Renouard correspondente \u00e9:\nOnde:\nPara baixas presi\u00f3ns (\"P\" &lt; 0,05 bar) a expresi\u00f3n usada \u00e9:"}
{"id": "202300", "revid": "98629", "url": "https://gl.wikipedia.org/wiki?curid=202300", "title": "F\u00f3rmula de Bazin", "text": "Co\u00f1\u00e9cese como f\u00f3rmula de Bazin ou expresi\u00f3n de Bazin, denominaci\u00f3n adoptada na honra de Henri Bazin, \u00e1 definici\u00f3n, mediante ensaios de laboratorio, que permite determinar o coeficiente formula_1 ou coeficiente de Ch\u00e9zy que se utiliza na determinaci\u00f3n da velocidade media nun canal aberto e, en consecuencia, permite calcular o caudal utilizando a f\u00f3rmula de Ch\u00e9zy.\nA formulaci\u00f3n matem\u00e1tica \u00e9:\nonde:"}
{"id": "202313", "revid": "2257904", "url": "https://gl.wikipedia.org/wiki?curid=202313", "title": "Ferrari 312T2", "text": ""}
{"id": "202315", "revid": "2257906", "url": "https://gl.wikipedia.org/wiki?curid=202315", "title": "Ferrari 312T3", "text": ""}
{"id": "202316", "revid": "2257907", "url": "https://gl.wikipedia.org/wiki?curid=202316", "title": "Ferrari 312T4", "text": ""}
{"id": "202317", "revid": "2257908", "url": "https://gl.wikipedia.org/wiki?curid=202317", "title": "Ferrari 312T5", "text": ""}
{"id": "202327", "revid": "51040", "url": "https://gl.wikipedia.org/wiki?curid=202327", "title": "Ram\u00f3n Reboiras", "text": "Ram\u00f3n Fern\u00e1ndez Reboiras, co\u00f1ecido como Ram\u00f3n Reboiras, nado en San Xi\u00e1n de La\u00ed\u00f1o (Dodro) en 1961, \u00e9 un xornalista e escritor galego.\nTraxectoria.\nFoi xefe da secci\u00f3n de cultura de \"El Independiente\", director de \"Cineman\u00eda\", redactor xefe de \"Rolling Stone\" e director cultural da Fnac en Espa\u00f1a. Columnista na edici\u00f3n galega de \"El Pa\u00eds\", colaborou en Babelia e Harper\u2019s Bazaar e foi director da revista de viaxes \"Orizon\". Dirixe a revista mensual \"Tinta Libre\"."}
{"id": "202332", "revid": "22570", "url": "https://gl.wikipedia.org/wiki?curid=202332", "title": "Metro columna de auga", "text": "Un metro de columna de auga \u00e9 unha unidade de presi\u00f3n que equivale \u00e1 presi\u00f3n exercida por unha columna de auga pura dun metro de altura. A s\u00faa abreviatura \u00e9 m.c.a. ou mca, existindo tam\u00e9n o m\u00faltiplo de mil\u00edmetro columna de auga ou mm.c.a.\nUtil\u00edzase sobre todo en fontaner\u00eda e calefacci\u00f3n. As principais equivalencias con outras unidades de presi\u00f3n am\u00f3sanse a continuaci\u00f3n:\nA presi\u00f3n relativa baixo unha columna de auga de 1m de altura \u00e9:\nComo regra mnemot\u00e9cnica, consid\u00e9rase que debaixo da auga a presi\u00f3n aumenta unha atmosfera por cada 10m de profundidade."}
{"id": "202333", "revid": "27249", "url": "https://gl.wikipedia.org/wiki?curid=202333", "title": "Metro de columna de auga", "text": ""}
{"id": "202337", "revid": "98629", "url": "https://gl.wikipedia.org/wiki?curid=202337", "title": "Estr\u00f3xeno", "text": "Os estr\u00f3xenos son un grupo de compostos con actividade hormonal chamados as\u00ed pola s\u00faa importancia no control do ciclo estral nos humanos e outros animais (que v\u00e9n do grego \u03bf\u1f36\u03c3\u03c4\u03c1\u03bf\u03c2 \"oistros\", que significa figurativamente desexo sexual). Son as principais hormonas sexuais femininas, a\u00ednda que o home produce tam\u00e9n pequenas cantidades de estr\u00f3xenos. Os estr\u00f3xenos naturais son hormonas esteroides, e os sint\u00e9ticos non son esteroides.\nTodos os vertebrados sintetizan estr\u00f3xenos e tam\u00e9n alg\u00fans insectos. A s\u00faa presenza en vertebrados e insectos suxire que as hormonas sexuais estrox\u00e9nicas te\u00f1en unha historia evolutiva moi antiga.\nOs estr\u00f3xenos forman parte dalg\u00fans contraceptivos orais, e da terapia de substituci\u00f3n hormonal para mulleres menop\u00e1usicas, e do tratamento hormonal ao que se someten as mulleres trans para a s\u00faa transici\u00f3n hormonal. \nComo todas as hormonas esteroides, os estr\u00f3xenos difundense con facilidade a trav\u00e9s da membrana plasm\u00e1tica. Unha vez dentro da c\u00e9lula, \u00fanense e activan o receptor de estr\u00f3xenos, que \u00e1 s\u00faa vez regulan a expresi\u00f3n de moitos xenes. Ademais, os estr\u00f3xenos activan os receptores acoplados \u00e1 prote\u00edna G, GPR30.\nTipos de estr\u00f3xenos.\nEsteroides end\u00f3crinos.\nOs tres principais estr\u00f3xenos naturais nas mulleres son a estrona (E1), estradiol (E2), e estriol (E3), os cales supo\u00f1en, respectivamente, o 10-20%, 10-30%, e 60-80% dos estr\u00f3xenos circulantes normalmente. A\u00ednda que o estriol \u00e9 o m\u00e1is abundante dos tres estr\u00f3xenos \u00e9 tam\u00e9n o de actividade m\u00e1is feble, mentres que o estradiol \u00e9 o m\u00e1is potente (80 veces m\u00e1is ca o estriol e 12 veces m\u00e1is ca a estrona). Xa que logo, o estradiol \u00e9 o estr\u00f3xeno m\u00e1is importante nas mulleres que non est\u00e1n pre\u00f1adas e est\u00e1n no per\u00edodo f\u00e9rtil das s\u00faas vidas. Por\u00e9n, durante o embarazo este papel de estr\u00f3xeno principal pasa ao estriol, e nas mulleres posmenop\u00e1usicas a estrona faise a forma principal de estr\u00f3xeno do corpo. Durante o embarazo prod\u00facese ademais outro tipo de estr\u00f3xeno chamado estetrol (E4). Todas estas formas de estr\u00f3xenos sintet\u00edzanse a partir de andr\u00f3xenos, especificamente a partir da testosterona e androstenediona, polo encima aromatase.\nO \"Premarin\" un f\u00e1rmaco estrox\u00e9nico frecuentemente prescrito producido a partir da urina de eguas pre\u00f1adas, cont\u00e9n os estr\u00f3xenos esteroides equilina e equilenina. Existen parches cut\u00e1neos de estradiol, que son unha alternativa a este tratamento.\nNon end\u00f3crinos.\nForon identificadas tam\u00e9n diversas substancias naturais non esteroides, que te\u00f1en actividade estrox\u00e9nica (similar \u00e1 dos estr\u00f3xenos) ou sint\u00e9ticas. Entre elas est\u00e1n:\nA diferenza dos estr\u00f3xenos producidos polos mam\u00edferos, estas substancias non son necesariamente esteroides.\nBios\u00edntese.\nOs estr\u00f3xenos prod\u00facense principalmente nos ovarios polos fol\u00edculos ov\u00e1ricos en desenvolvemento, o corpo l\u00fateo, e tam\u00e9n pola placenta. A hormona estimulante dos fol\u00edculos (FSH) estimula a produci\u00f3n de estr\u00f3xenos nas c\u00e9lulas da granulosa do ovario. Alg\u00fans estr\u00f3xenos prod\u00facense tam\u00e9n en pequenas cantidades noutros tecidos como o f\u00edgado, gl\u00e1ndulas adrenais ou suprarrenais, e nos seos. Estas formas secundarias de estr\u00f3xenos son especialmente importantes nas mulleres posmenop\u00e1usicas. Os adipocitos tam\u00e9n producen estr\u00f3xenos,\nNas mulleres a s\u00edntese de estr\u00f3xenos empeza nas c\u00e9lulas da teca interna do ovario, pola s\u00edntese de androstenediona a partir de colesterol. A androstenediona \u00e9 unha substancia de actividade androx\u00e9nica moderada. Este composto cruza a membrana basal e pasa \u00e1s c\u00e9lulas da granulosa que a rodean, onde se converte en estrona ou estradiol, de forma directa ou a trav\u00e9s da testosterona. A conversi\u00f3n de testosterona en estradiol, e de androstenediona en estrona, est\u00e1 catalizada polo encima aromatase.\nOs niveis de estradiol var\u00edan durante o ciclo menstrual, e chegan ao seu nivel m\u00e1is alto xusto antes da ovulaci\u00f3n.\nFunci\u00f3ns.\nAs acci\u00f3ns dos estr\u00f3xenos son mediadas polo receptor de estr\u00f3xenos (ER), unha prote\u00edna d\u00edmera do n\u00facleo celular que se une ao ADN e controla a expresi\u00f3n x\u00e9nica. Como ocorre con outras hormonas esteroides, os estr\u00f3xenos entran pasivamente na c\u00e9lula, e \u00fanense e activan o seu receptor. O complexo estr\u00f3xeno:receptor de estr\u00f3xenos \u00fanese a secuencias espec\u00edficas do ADN chamadas elemento de resposta a hormonas para as\u00ed activar a transcrici\u00f3n duns 137 xenes regulados polo receptor de estr\u00f3xenos, dos cales 89 son dianas directas. Como os estr\u00f3xenos entran en todas as c\u00e9lulas, a s\u00faa acci\u00f3n depende da presenza ou non do receptor de estr\u00f3xenos na c\u00e9lula. O receptor de estr\u00f3xenos expr\u00e9sase s\u00f3 en tecidos espec\u00edficos, como o ovario, \u00fatero e seo.\nOs estr\u00f3xenos est\u00e1n presentes tanto nos homes coma nas mulleres, pero en cantidades moito maiores nas mulleres en idade reprodutiva. Promoven o desenvolvemento dos caracteres sexuais secundarios femininos, como as mamas, e est\u00e1n tam\u00e9n implicados no engrosamento do endometrio e outros aspectos na regulaci\u00f3n do ciclo menstrual. Nos homes, os estr\u00f3xenos regulan certas funci\u00f3ns do aparato reprodutor importantes para a maduraci\u00f3n do esperma &lt;ref name=\"titleScience News Online (12/6/97): Estrogens Emerging Manly Alter Ego\"&gt;&lt;/ref&gt; e poden ser necesarios para ter unha libido saudable. Ademais, inducen outros varios cambios estruturais e outras funci\u00f3ns.\nDesenvolvemento fetal.\nNos ratos os estr\u00f3xenos (que se aromatizan localmente no cerebro a partir de andr\u00f3xenos) xogan un importante papel na diferenciaci\u00f3n psicosexual, por exemplo, masculinizan o comportamento territorial; pero isto non se produce en humanos. Nos humanos, os efectos masculinizantes dos andr\u00f3xenos prenatais no comportamento (e noutros tecidos, coa posible excepci\u00f3n dos \u00f3sos) parecen actuar exclusivamente por medio do receptor de andr\u00f3xenos. Como resultado de todo isto, a utilidade do uso de modelos de roedores para estudar a diferenciaci\u00f3n psicosexual humana foi cuestionada.\nSa\u00fade mental.\nConsid\u00e9rase que os estr\u00f3xenos xogan un papel significativo na sa\u00fade mental das mulleres. Unha privaci\u00f3n repentina de estr\u00f3xenos, ou flutuaci\u00f3n, ou per\u00edodos de tempo con niveis baixos sostidos de estr\u00f3xenos correlaci\u00f3nase cun decaemento significativo do estado de \u00e1nimo. As depresi\u00f3ns posparto, da perimenopausa, e da posmenopausa desaparecen cando os niveis de estr\u00f3xenos se estabilizan ou son restaurados.\nOs niveis baixos de estr\u00f3xenos no rato de laboratorio macho poden ser unha causa do trastorno obsesivo-compulsivo (OCD). Cando no rato macho os niveis de estr\u00f3xenos soben polo aumento da actividade do encima aromatase, os rituais do trastorno obsesivo-compulsivo decrecen drasticamente. Os niveis de prote\u00ednas hipotal\u00e1micas do xene COMT son potenciados ao increment\u00e1rense os niveis de estr\u00f3xenos, o cal se cre fai que os ratos que mostraban condutas obsesivas-compulsivas volvan \u00e1 actividade normal. Sosp\u00e9itase que, en \u00faltima instancia, a deficiencia en aromatase, a cal est\u00e1 implicada na s\u00edntese de estr\u00f3xenos, ten implicaci\u00f3ns terap\u00e9uticas en persoas con trastorno obsesivo-compulsivo.\nAplicaci\u00f3ns m\u00e9dicas.\nContraceptivos orais.\nComo o estr\u00f3xeno circulante en sangue pode ter unha retroalimentaci\u00f3n negativa que reduce os niveis circulantes de hormona estimulante dos fol\u00edculos (FSH) e de hormona luteinizante (LH), a maior\u00eda dos contraceptivos orais conte\u00f1en un estr\u00f3xeno sint\u00e9tico, xunto cunha proxestina sint\u00e9tica. Mesmo nos homes, a principal hormona implicada na retroalimentaci\u00f3n negativa da LH \u00e9 o estradiol m\u00e1is que a testosterona.\nTerapia de substituci\u00f3n hormonal.\nNa terapia de substituci\u00f3n hormonal (ou reemprazamento hormonal) os estr\u00f3xenos e outras hormonas admin\u00edstranse a mulleres posmenop\u00e1usicas para evitar a osteoporose e tratar os s\u00edntomas da menopausa, como abafos, sequidade vaxinal, incontinencia urinaria, sensaci\u00f3ns de fr\u00edo, mareos, fatiga, irritabilidade, e suoraci\u00f3n. As fracturas na espi\u00f1a dorsal, pulsos e cadeiras dimin\u00faen nun 50-70% e a densidade \u00f3sea aumenta nun ~5% nas mulleres tratadas con estr\u00f3xenos aos 3 anos do comezo da menopausa e durante os 5-10 anos seguintes.\nAntes de que se comprendesen ben os danos espec\u00edficos que pod\u00edan producir os estr\u00f3xenos equinos conxugados, a terapia est\u00e1ndar era a administraci\u00f3n de 0,625\u00a0mg/d\u00eda de estr\u00f3xenos equinos conxugados (como \"Premarin\"). Hoxe co\u00f1\u00e9cense os riscos asociados coa terapia con estr\u00f3xenos equinos conxugados. Entre as mulleres posmenop\u00e1usicas m\u00e1is vellas estudadas como parte da Iniciativa da Sa\u00fade da Muller (\"Women's Health Initiative\", WHI), encontrouse que a suplementaci\u00f3n con estr\u00f3xeno equino conxugado estaba asociada cun incremento do risco de formaci\u00f3n de co\u00e1gulos sangu\u00edneos perigosos. Nestes estudos utilizouse unha alta dose oral de \"Premarin\" equino s\u00f3 e con medroxiproxesterona acetato como \"PremPro\".\nNun estudo feito polo Instituto Nacional da Sa\u00fade (NIH) dos Estados Unidos, os estr\u00f3xenos esterificados non demostraron ter os mesmos riscos para a sa\u00fade c\u00f3s estr\u00f3xenos equinos conxugados. A terapia de substituci\u00f3n (ou reemprazamento) hormonal ten efectos favorables nos niveis s\u00e9ricos de colesterol, e cando se inicia inmediatamente despois de comezar a menopausa pode reducir a incidencia de enfermidades cardiovasculares, a\u00ednda que esta hip\u00f3tese ten a\u00ednda que ser comprobada en ensaios aleatorios. Os estr\u00f3xenos parecen ter un efecto protector sobre a aterosclerose, xa que fan baixar a cantidade de lipoprote\u00ednas LDL e triglic\u00e9ridos, aumentan as lipoprote\u00ednas HDL e te\u00f1en propiedades de vasodilataci\u00f3n endotelial e un compo\u00f1ente antiinflamatorio.\nContin\u00faan as investigaci\u00f3ns para determinar se os riscos do uso da suplementaci\u00f3n de estr\u00f3xenos son iguais en todos os m\u00e9todos de administraci\u00f3n. En particular, qu\u00e9rese saber se o estr\u00f3xeno aplicado topicamente pode ter un espectro de efectos secundarios diferente do administrado por v\u00eda oral, e se os estr\u00f3xenos administrados por v\u00eda transd\u00e9rmica non afectan \u00e1 coagulaci\u00f3n, xa que son absorbidos directamente na circulaci\u00f3n sist\u00e9mica, evitando facer un paso previo polo metabolismo hep\u00e1tico. Esta ruta de administraci\u00f3n \u00e9 a preferida para mulleres cun historial de doenzas trombo-emb\u00f3licas.\nOs estr\u00f3xenos util\u00edzanse tam\u00e9n na terapia da atrofia vaxinal, hipoestroxenismo (como resultado de hipogonadismo, castraci\u00f3n, ou insuficiencia ov\u00e1rica primaria), amenorrea, dismenorrea, e oligomenorrea. Os estr\u00f3xenos poden tam\u00e9n utilizarse para suprimir a lactaci\u00f3n despois do parto.\nCancro de mama.\nArredor do 80% dos cancros de mama, unha vez establecidos, dependen dos estr\u00f3xenos para crecer, e denom\u00ednanse cancros sensibles \u00e1 hormona ou hormona-receptor positivos. A supresi\u00f3n da produci\u00f3n de estr\u00f3xenos no corpo \u00e9 un tratamento para este tipo de cancros.\nInvestigaci\u00f3ns recentes descubriron que o champi\u00f1\u00f3n ten propiedades antiaromatase e, por tanto, unha posible actividade antiestrox\u00e9nica. Estase investigando se servir\u00edan para a prevenci\u00f3n do cancro de mama. Un estudo de 2009 sobre os h\u00e1bitos alimenticios de 2.018 mulleres, revelou que aquelas que consum\u00edan champi\u00f1\u00f3ns ti\u00f1an aproximadamente unha incidencia de cancro de mama un 50% menor. As mulleres chinesas que consum\u00edas fungos e te verde ti\u00f1an unha incidencia un 90% inferior deste tipo de cancro.\nOs cancros de mama hormona-receptor positivos tr\u00e1tanse con f\u00e1rmacos que suprimen a produci\u00f3n de estr\u00f3xenos no corpo. Esta t\u00e9cnica, no contexto do tratamento do cancro de mama, co\u00f1\u00e9cese como terapia hormonal, hormonoterapia, ou terapia antiestr\u00f3xenos (que non hai que confundir coa terapia de substituci\u00f3n ou reemprazamento hormonal).\nCancro de pr\u00f3stata.\nEn certas circunstancias, o estr\u00f3xeno pode ser tam\u00e9n usado en pacientes masculinos para o tratamento do cancro de pr\u00f3stata.\nOutros.\nNos humanos e ratos, o estr\u00f3xeno promove a curaci\u00f3n de feridas.\nAntes, os estr\u00f3xenos utiliz\u00e1ronse para inducir unha atenuaci\u00f3n do crecemento en rapazas que eran demasiado altas. Recentemente, a atenuaci\u00f3n do crecemento inducida polos estr\u00f3xenos utilizouse como parte do controvertido tratamento Ashley para atenuar o crecemento de nenas con retardo mental para facilitar o seu coidado.\nM\u00e1is recentemente, o estr\u00f3xeno utilizouse en investigaci\u00f3n experimental para tratar pacientes de bulimia nerviosa, xunto con terapia condutual cognitiva, o cal \u00e9 o tratamento est\u00e1ndar establecido en casos de bulimia. A investigaci\u00f3n con estr\u00f3xenos hipotetiza que esta enfermidade pode estar ligada a un desequilibrio hormonal no cerebro.\nOs estr\u00f3xenos foron tam\u00e9n utilizados en estudos que indicaban que poden ser un tratamento efectivo en casos de danos hep\u00e1ticos traum\u00e1ticos.\nRiscos para a sa\u00fade.\nA hiperestroxenemia (elevados niveis de estr\u00f3xenos) pode ser o resultado da administraci\u00f3n ex\u00f3xena de estr\u00f3xenos ou de substancias similares aos estr\u00f3xenos, ou pode orixinarse por estados fisiol\u00f3xicos como o embarazo. Todas estas causas est\u00e1n ligadas a un incremento do risco de trombose.\nO estudo do WHI que s\u00f3 usou estr\u00f3xeno informou dun risco de accidentes cerebrovasculares e trombose venosa profunda (DVT) nas mulleres posmenop\u00e1usicas de 50 anos de idade ou m\u00e1is e un aumento do risco de demencia en mulleres posmenop\u00e1usicas de 65 anos ou m\u00e1is ao utilizar 0,625\u00a0mg de estr\u00f3xenos equinos conxugados \"Premarin\". O subestudo con estr\u00f3xeno e proxestina do WHI informou dun aumento do risco de infarto de miocardio, accidentes cerebrovasculares, cancro de mama invasivo, ambolia pulmonar e trombose venosa profunda en mulleres posmenop\u00e1usicas de 50 anos ou m\u00e1is e un incremento do risco de demencia en mulleres posmenop\u00e1usicas de 65 anos ou m\u00e1is ao utilizar PremPro, o cal son 0,625\u00a0mg de estr\u00f3xenos equinos conxugados e 2,5\u00a0mg da proxestina medroxiproxesterona acetato.\nNos Estados Unidos o etiquetado dos produtos que conte\u00f1en s\u00f3 estr\u00f3xeno debe inclu\u00edr a advertencia de que a terapia de estr\u00f3xenos sen proxest\u00e1xeno incrementa o risco de cancro de endometrio. Pero, base\u00e1ndose na revisi\u00f3n dos datos do WHI, en 2003 a FDA cambiou o etiquetado dos produtos de estr\u00f3xenos e de estr\u00f3xenos con proxestina para uso de mulleres posmenop\u00e1usicas para que inclu\u00edsen unha nova advertencia sobre os riscos cardiovasculares e outros.\nCosm\u00e9ticos.\nAlg\u00fans champ\u00fas inclu\u00edron na s\u00faa composici\u00f3n estr\u00f3xenos e extractos placentarios; outros conti\u00f1an fitoestr\u00f3xenos. Houbo casos de rapaces que desenvolveron unha puberdade prematura despois da exposici\u00f3n continuada a eses champ\u00fas.\nEn 1993 a FDA determinou que non todos os produtos de aplicaci\u00f3n t\u00f3pica que conti\u00f1an hormonas \u00e1 venda sen receita para uso humano estaban reco\u00f1ecidos como \"xeralmente seguros e efectivos\" e o seu etiquetado era incorrecto, e que calquera uso da palabra hormona no etiquetado ou o contido de hormonas nos seus ingredientes implicaba que o produto tivese que cumprir primeiro as normas regulatorias para os f\u00e1rmacos.\nHistoria.\nEn 1929 Adolf Butenandt e Edward Adelbert Doisy independentemente illaron e determinaron a estrutura do estr\u00f3xeno. A partir dese momento abriuse o mercado para a investigaci\u00f3n en f\u00e1rmacos hormonais.\nO primeiro \u201cestr\u00f3xeno efectivo oralmente\u201d, \"Emmenin\", derivado da urina dunha muller canadense na fase final do embarazo, foi introducido no mercado en 1930 polos \"Collip and Ayerst Laboratories\". Os estr\u00f3xenos non son solubles en auga e non se poden administrar por v\u00eda oral, pero viuse que a urina conti\u00f1a estriol glicur\u00f3nido, o cal \u00e9 hidrosoluble e faise activo no corpo ao sufrir hidrolizaci\u00f3n.\nOs cient\u00edficos continuaron investigando na procura de novas formas de estr\u00f3xenos que se puidesen introducir no mercado. Ao mesmo tempo, unha compa\u00f1\u00eda farmac\u00e9utica alem\u00e1 formulou un produto similar ao \"Emmenin\" que se utilizou en Alema\u00f1a para tratar os s\u00edntomas da menopausa.\nEn 1938, os cient\u00edficos brit\u00e1nicos obtiveron a patente dun novo estr\u00f3xeno non esteroideo, o dietilstilbestrol (DES), que era m\u00e1is barato e m\u00e1is potente c\u00f3s estr\u00f3xenos producidos previamente. Pouco despois, a preocupaci\u00f3n polos efectos secundarios do dietilstilbestrol apareceu nas publicaci\u00f3ns cient\u00edficas, e os fabricantes asoci\u00e1ronse para buscar a aprobaci\u00f3n gobernamental do dietilstilbestrol. Pero a terapia de estr\u00f3xenos non foi aprobada pola FDA ata 1941 para o tratamento dos s\u00edntomas da menopausa.\nEfectos no ambiente.\nOs estr\u00f3xenos son un dos compostos perturbadores end\u00f3crinos (EDCs) de amplo rango, porque te\u00f1en unha gran potencia estrox\u00e9nica. Cando estes compostos chegan ao ambiente causan disfunci\u00f3ns reprodutivas nos machos dos animais silvestres. O estr\u00f3xeno excretado polos animais dom\u00e9sticos nas granxas \u00e9 unha importante fonte dos estr\u00f3xenos que chegan aos sistemas fluviais. Durante o per\u00edodo de reproduci\u00f3n dos peixes estes perturbadores p\u00f3denlles causar unha disfunci\u00f3n reprodutiva aos peixes macho."}
{"id": "202338", "revid": "22570", "url": "https://gl.wikipedia.org/wiki?curid=202338", "title": "Ferrari 125 F1", "text": "O 125 F1 foi o primeiro coche de Ferrari de F\u00f3rmula Un. Compartiu o seu motor co 125 S coche deportivo que o precedeu un ano antes, pero que foi desenvolvido ao mesmo tempo por Enzo Ferrari e o famoso dese\u00f1ador, Gioacchino Colombo.\nO 125 F1 ti\u00f1a chasis de aceiro tubular e un motor V12 sobrealimentado de 1\u00b45 litros, que rend\u00eda 230 cv de potencia a 7.000 rpm. \nS\u00faa primeira carreira foi o XVIII Gran Premio de Italia, disputado o 5 de setembro de 1948, e tivo como piloto a Raymond Sommer quedando o 125 F1 na 3\u00aa posici\u00f3n.\nPara 1949, o motor foi modificado o que deu ao coche unha potencia de 280 cv a 8.000 rpm, garantindo ao modelo m\u00e1is de 5 vitorias aquel ano con Alberto Ascari, Luigi Villoresi e Peter Whitehead \nO desenvolvemento continuou o ano seguinte, o compresor foi retirado en favor dun motor maior, o 275, proxectado por Aur\u00e9lio Lampredi.\nXa no per\u00edodo da F\u00f3rmula 1 moderna, o modelo foi utilizado nas tempadas de , e de F1. Foi pilotado por Alberto Ascari, Raymond Sommer, Gigi Villoresi, Jos\u00e9 Froil\u00e1n Gonz\u00e1lez, Giuseppe Farina e Piero Taruffi.\nAndaina.\nO 125 F1 debutou no Valentino Grand Prix O 5 de setembro de 1948. Envi\u00e1ronse tres coches, cos pilotos Pr\u00edncipe Bira de Tailandia, Nino Farina e Raymond Sommer que quedou terceiro na carreira.\nResultados completos na F\u00f3rmula Un.\n() As carreiras en letra grosa indican \"pole position\"; as carreiras en \"cursiva\" indican volta r\u00e1pida."}
{"id": "202340", "revid": "98629", "url": "https://gl.wikipedia.org/wiki?curid=202340", "title": "The Storyteller", "text": "The Storyteller \u00e9 unha serie de televisi\u00f3n de acci\u00f3n en vivo e de marionetas. \u00c9 unha coproduci\u00f3n brit\u00e1nico/americana que foi orixinalmente estreada en 1988 e foi creada e producida por Jim Henson.\nAlg\u00fans dos episodios de \"The StoryTeller\" foron inclu\u00eddos na \"The Jim Henson Hour\".\nSinopse.\nNa serie n\u00e1rranse varios contos folcl\u00f3ricos europeos, particularmente os considerados como \"escuros\" na cultura occidental, que son recreados cunha combinaci\u00f3n de actores e marionetas. Os episodios comezan cun vello narrador (John Hurt) sentado \u00f3 car\u00f3n do lume, narrando cada conto tanto \u00f3s espectadores como \u00f3 seu can (un boneco de aparencia realista coa voz de Brian Henson). O narrador emprega a linguaxe e un estilo tradicional acordo con vellos contos populares.\nLista de episodios.\nSegunda serie.\nJim Henson fixo outra serie de episodios, chamada \"The StoryTeller: Greek Myths\", presentados por outro actor, Michael Gambon, pero co mesmo can. O narrador conta as s\u00faas historias dende o interior do Labirinto da illa de Creta, \u00f3 que \u00e9 guindado como castigo por ladr\u00f3n. S\u00f3 se realizaron catro episodios."}
{"id": "202341", "revid": "1888", "url": "https://gl.wikipedia.org/wiki?curid=202341", "title": "Manuel Rodr\u00edguez Saa", "text": "Manuel Rodr\u00edguez Saa, co\u00f1ecido como Dr. Saa e Conde de Waldemar, nado en Bagude (Portomar\u00edn) en 1885 e finado no mesmo concello o 5 de novembro de 1984, foi un ilusionista galego.\nTraxectoria.\nEmigrou a Madrid, onde malviviu como camareiro. Trasladouse a Par\u00eds e aprendeu os seus trucos nos clubs e cabar\u00e9s de Montparnasse. Marchou a Buenos Aires e debutou nun casino de Maip\u00fa, (Mendoza). Al\u00ed comezou a s\u00faa carreira de \u00e9xito, primeiro en Europa, durante a guerra, e a partir da s\u00faa actuaci\u00f3n na Habana en 1921, por todo o continente americano. Regresou a Galicia e o 15 de xaneiro de 1925 conseguiu debutar en Espa\u00f1a, no Teatro Novedades de Barcelona. Foi contratado por Primo de Rivera para entreter \u00e1s tropas que combat\u00edan en Marrocos.\nInstalouse en Manila onde viviu comodamente logo do seu matrimonio coa arist\u00f3crata Teodora Salgado ata 1944. Ao morrer a esposa, os herdeiros obrig\u00e1rono a fuxir. A finais dos anos sesenta decidiu volver a Galicia."}
{"id": "202342", "revid": "89787", "url": "https://gl.wikipedia.org/wiki?curid=202342", "title": "Rabbit-proof fence", "text": "A Rabbit-proof fence (\"Valado a proba de coellos\" en galego), tam\u00e9n co\u00f1ecida en ingl\u00e9s como State Barrier Fence of Western Australia, No. 1 Rabbit-proof Fence, State Vermin Fence ou Emu Fence, \u00e9 un valo constru\u00eddo en Australia entre os anos 1901 e 1907. A s\u00faa funci\u00f3n era a de manter \u00f3s coellos e outras pragas agr\u00edcolas \u00f3 leste e f\u00f3ra das zonas de pastoreo de Australia Occidental.\nEn total existen tres valados en Australia Occidental: a primeira atravesa o estado de norte a sur, a segunda \u00e9 m\u00e1is curta e sit\u00faase m\u00e1is \u00f3 oeste e a terceira \u00e9 a\u00ednda m\u00e1is curta e chega at\u00e9 a costa occidental. Tardouse seis anos en constru\u00edlas e est\u00e9ndense por 3253 quil\u00f3metros. O custo final da s\u00faa construci\u00f3n foi de \u00a3337.841 da \u00e9poca."}
{"id": "202343", "revid": "1131", "url": "https://gl.wikipedia.org/wiki?curid=202343", "title": "Convento de Vilavella", "text": "O Convento de Vilavella, tam\u00e9n co\u00f1ecido coma Conxunto de Vilavella, \u00e9 o nome co que se co\u00f1ece a unha serie de construci\u00f3ns e monumentos situados na vila de Redondela, datados do s\u00e9culo XVI. Est\u00e1 formado por un convento, unha igrexa e un cruceiro, que se atopan na entrada sur do casco urbano da cidade, a car\u00f3n da N-550 procedente do Porri\u00f1o.\nHistoria.\nO convento comezouse a constru\u00edr no ano 1501 e foi rematado en 1554, da man do arcipreste de Cerbeira e, anteriormente, p\u00e1rroco de Vilavella, Garc\u00eda Prego de Montaos. No ano 1864 a igrexa sufriu un incendio no que se perdeu a parte do coro onde se atopaba o \u00f3rgano.\nA fonte de ingresos do convento resid\u00eda no cobro dos foros polo arrendamento de terreos aos campesi\u00f1os da vila. Malia todo, os pagamentos adoit\u00e1banse facer en millo, patacas, gali\u00f1as ou vi\u00f1o, en troques de cartos. Outra forma de obter ingresos foi a reposter\u00eda, sendo a\u00ednda hoxe c\u00e9lebres na vila os cabelos de anxo, toronxa ou noces. En 1603 o concello de Pontevedra encargou \u00e1 superiora In\u00e9s Avalle Mari\u00f1o uns doces para agasallar ao arcebispo de Santiago Maximiliano de Austria, de visita nesa cidade. En 1867 representaron a Espa\u00f1a cos seus doces na Exposici\u00f3n Universal de Par\u00eds.\nA orde de relixiosas Justinianas abandonou o convento no ano 1931, e cinco anos m\u00e1is tarde, en 1936, acordouse ceder o conxunto arquitect\u00f3nico ao Estado. Por\u00e9n, xamais chegou a producirse o traspaso por mor do inicio da guerra civil espa\u00f1ola. En 1942 mercouno o industrial conserveiro Jos\u00e9 Otero Gonz\u00e1lez, invertendo nel moito di\u00f1eiro co prop\u00f3sito de que pasase novamente \u00e1 Orde Justiniana, da que era agregado espiritual, para que establecese un colexio para Redondela.\nAt\u00e9 o ano 2003 o convento permaneceu baleiro. Foi nese ano cando comezou a funcionar como restaurante e sal\u00f3n de vodas."}
{"id": "202344", "revid": "98629", "url": "https://gl.wikipedia.org/wiki?curid=202344", "title": "Mientras duermes", "text": "Mientras duermes \u00e9 un filme espa\u00f1ol dirixido por Jaume Balaguer\u00f3 que se estreou no 2011. Protagonizado por Lu\u00eds Tosar e Marta Etura.\nSinopse.\nC\u00e9sar \u00e9 o porteiro dun edificio de apartamentos e non cambiar\u00eda este traballo por ning\u00fan outro, xa que lle permite co\u00f1ecer a fondo os movementos, os h\u00e1bitos m\u00e1is \u00edntimos, os puntos febles e os segredos de todos os inquilinos. Se quixese poder\u00eda mesmo controlar as s\u00faas vidas, influ\u00edr nelas coma se fose Deus, abrir as s\u00faas feridas e fedellar nelas. E todo sen levantar ningunha sospeita. A nova veci\u00f1a do 5\u00baB non deixa de sorrir. Entra e sae cada d\u00eda radiante e leda, chea de vida. As\u00ed que axi\u00f1a se converter\u00e1 no novo obxectivo do sinistro xogo de C\u00e9sar. Tr\u00e1tase dun reto persoal, dunha obsesi\u00f3n."}
{"id": "202345", "revid": "25871", "url": "https://gl.wikipedia.org/wiki?curid=202345", "title": "Valo a proba de coellos", "text": ""}
{"id": "202346", "revid": "25871", "url": "https://gl.wikipedia.org/wiki?curid=202346", "title": "Valado a proba de coellos", "text": ""}
{"id": "202347", "revid": "839", "url": "https://gl.wikipedia.org/wiki?curid=202347", "title": "Xeraci\u00f3ns roubadas", "text": "As Xeraci\u00f3ns roubadas (tam\u00e9n co\u00f1ecidas co nome de Os nenos roubados) constit\u00faena os fillos e descendentes dos aborixes australianos e os insulares do estreito de Torres que foron separados pola forza das s\u00faas familias polas axencias do goberno federal e os Estados de Australia xunto coas misi\u00f3ns da Igrexa. Os traslados ocorreron entre os anos 1869 e 1969, a\u00ednda que nalg\u00fans lugares moitos nenos foron trasladados mesmo at\u00e9 a d\u00e9cada de 1970.\nHistoria e caracter\u00edsticas.\nNa s\u00faa meirande parte, estes nenos eran mestizos de nai aborixe e pai branco. En canto eran detectados, v\u00edanse forzados a abandonar as s\u00faas familias e eran colocados en orfanatos, internados, misi\u00f3ns cristi\u00e1s ou familias brancas de acollida.\nEstes actos son reco\u00f1ecidos pola maior\u00eda da clase pol\u00edtica de Australia como un dos episodios m\u00e1is escuros da s\u00faa historia. Por\u00e9n, o debate e a controversia contin\u00faan hoxe en d\u00eda. En 1997, un informe titulado \"Bringing them home\" (\"Levalos \u00e1 casa\") detalla a historia destas pr\u00e1cticas, publica testemu\u00f1os e suxire que preto de cen mil nenos pertencen \u00e1s Xeraci\u00f3ns roubadas.\nO 13 de febreiro de 2008, o goberno federal de Australia, encabezado polo Primeiro Ministro Kevin Rudd, emitiu unha desculpa formal \u00f3s ind\u00edxenas australianos por t\u00f3dolos danos que sufriron polas Xeraci\u00f3ns roubadas."}
{"id": "202348", "revid": "1131", "url": "https://gl.wikipedia.org/wiki?curid=202348", "title": "Conde de Waldemar", "text": ""}
{"id": "202349", "revid": "23204", "url": "https://gl.wikipedia.org/wiki?curid=202349", "title": "Alexander Skarsg\u00e5rd", "text": "Alexander Johan Hjalmar Skarsg\u00e5rd, nado en Estocolmo o 25 de agosto de 1976, \u00e9 un actor sueco. Acadou sona polos seus papeis do vampiro Eric Northman na serie da HBO series \"True Blood\", Meekus en \"Zoolander\" e Brad Colbert en \"Generation Kill\". \u00c9 o fillo do tam\u00e9n actor Stellan Skarsg\u00e5rd."}
{"id": "202362", "revid": "23204", "url": "https://gl.wikipedia.org/wiki?curid=202362", "title": "Reichsmarine", "text": "A Reichsmarine foi o nome da mari\u00f1a alem\u00e1 durante a Rep\u00fablica de Weimar e os dous primeiros anos da Alema\u00f1a nazi. Foi o corpo naval do \"Reichswehr\", que exist\u00edu ente 1918 e 1935. Nese \u00faltimo ano converteuse na \"Kriegsmarine\", formando parte da \"Wehrmacht\"; un cambio levado a cabo por Adolf Hitler."}
{"id": "202369", "revid": "34155", "url": "https://gl.wikipedia.org/wiki?curid=202369", "title": "Bandeira de Siria", "text": "A bandeira de Siria (en ) foi re adoptada en 1980. A bandeira foi tam\u00e9n a bandeira da Rep\u00fablica \u00c1rabe Unida."}
{"id": "202370", "revid": "98629", "url": "https://gl.wikipedia.org/wiki?curid=202370", "title": "Lynn Anderson", "text": "Lynn Anderson, nada en Grand Forks (Dacota do Norte, Estados Unidos) o 26 de setembro de 1947 e finada en Nashville, Tennessee, o 30 de xullo de 2015, foi unha cantante estadounidense de m\u00fasica country. Obtivo un grande \u00e9xito na d\u00e9cada de 1970 coa canci\u00f3n \"(I Never Promised You) Rose Garden\", que ga\u00f1ou en 1971 o Premio Grammy pola mellor interpretaci\u00f3n vocal feminina."}
{"id": "202374", "revid": "23204", "url": "https://gl.wikipedia.org/wiki?curid=202374", "title": "Bandeira de Sri Lanka", "text": "A bandeira de Sri Lanka, tam\u00e9n chamada Bandeira do Le\u00f3n foi adoptada o 22 de maio de 1972, e consiste nun le\u00f3n dourado, sostendo unha espada \"kastane\" coa s\u00faa gadoupa dereita, diante dun fondo granate, con catro follas douradas de Ficus relixiosa, unha en cada esquina. Arredor do fondo ten un marco amarelo, e \u00e1 esquerda hai 2 franxas verticais de igual tama\u00f1o en cor azafr\u00e1n e en verde, estando a azafr\u00e1n m\u00e1is preto do le\u00f3n."}
{"id": "202375", "revid": "85894", "url": "https://gl.wikipedia.org/wiki?curid=202375", "title": "Kamikaze", "text": "O termo kamikaze (\u795e\u98a8, literalmente \"vento divino\") de orixe xaponesa, foi utilizado orixinalmente polos tradutores estadounidenses para referirse aos ataques suicidas efectuados por pilotos dunha unidade especial pertencente \u00e1 Armada Imperial Xaponesa contra embarcaci\u00f3ns da frota dos Aliados a finais da segunda guerra mundial. Estes ataques pretend\u00edan deter o avance dos aliados no oc\u00e9ano Pac\u00edfico e evitar que chegasen \u00e1s costas xaponesas. Con esta finalidade, avi\u00f3ns cargados con bombas de 250 quilogramos impactaban deliberadamente contra os seus obxectivos co af\u00e1n de afundilos ou averialos tan gravemente que non puidesen regresar \u00e1 batalla.\nA\u00ednda que houbo diversas unidades suicidas en terra, mar e aire, esta unidade especial de ataque \u00e9 a m\u00e1is representativa do seu tipo.\nNo Xap\u00f3n non se utiliza con este sentido a palabra kamikaze. Pref\u00edrese o termo Shinp\u016b tokubetsu k\u014dgeki tai (\u795e\u98a8\u7279\u5225\u653b\u6483\u968a \"Unidade Especial de Ataque Shinp\u016b\") ou a s\u00faa abreviaci\u00f3n tokk\u014dtai (\u7279\u653b\u968a). No resto do mundo o uso desta palabra estendeuse e apl\u00edcase sen moito rigor a todo tipo de ataques suicidas, sen importar o m\u00e9todo empregado (uso de explosivos, autom\u00f3biles etc.) ou a nacionalidade do atacante (como no caso dos atentados do 11 de setembro de 2001).\nEsta unidade especial foi disolta cando o Xap\u00f3n presentou a s\u00faa rendici\u00f3n incondicional na segunda guerra mundial e actualmente c\u00f3ntase con numerosos rexistros e testemu\u00f1os sobre o nacemento, desenvolvemento e declive das s\u00faas operaci\u00f3ns."}
{"id": "202376", "revid": "25871", "url": "https://gl.wikipedia.org/wiki?curid=202376", "title": "B\u00famerang", "text": "Un b\u00famerang (do ) \u00e9 un pau voador con forma curvada que se usa como deporte ou como arma. \u00c9 un obxecto que ten orixe en diversas partes do mundo, a\u00ednda que os m\u00e1is co\u00f1ecidos son os empregados polos aborixes australianos.\nCaracter\u00edsticas.\nTen un tama\u00f1o e lonxitude vari\u00e1beis pero raramente superior a 50\u00a0cm. \u00c9 lixeiramente curvado en \u00e1ngulo cara a s\u00faa metade (o que lle confire o efecto necesario para describir voos circulares). Pode ser redondo ou cos bordos afiados, a\u00ednda que tam\u00e9n existen modelos con forma de aspa."}
{"id": "202377", "revid": "54334", "url": "https://gl.wikipedia.org/wiki?curid=202377", "title": "Aquad", "text": "Aquad \u00e9 un programa baixo licenza GNU para a an\u00e1lise cualitativa de datos (CAQDAS en ingl\u00e9s: \"Computer assisted qualitative data analysis software\") que facilita a an\u00e1lise de datos non estruturados en investigaci\u00f3n cualitativa en psicolox\u00eda, educaci\u00f3n, sociolox\u00eda, filosof\u00eda, medicina, etnograf\u00eda, pol\u00edtica etc. Os datos estruturados rec\u00f3llense habitualmente mediante a observaci\u00f3n, introspecci\u00f3n, historias de vida, diarios, grupos de discusi\u00f3n, entrevistas etc.\nAutor.\nAquad foi desenvolvido en Alema\u00f1a en 1987 por G\u00fcnter L. Huber, profesor de Psicolox\u00eda da Educaci\u00f3n no Instituto de Ciencias da Educaci\u00f3n da Universidade de T\u00fcbingen, para compensar a forza de traballo limitada na an\u00e1lise de contidos para un proxecto de investigaci\u00f3n.\nDescrici\u00f3n.\nAquad ofrece ferramentas tales como:\nPosibilidades.\nPresentaci\u00f3n dos datos.\nOs datos poden ser analizados como textos, sons, imaxes ou v\u00eddeos. Inicialmente, o software de an\u00e1lise cualitativa s\u00f3 se aplicaba a textos escritos. Estes datos son recollidos ou rexistrados durante a observaci\u00f3n, a introspecci\u00f3n, historias de vida, diarios, grupos de discusi\u00f3n, entrevistas etc. que se transcriben e anal\u00edzanse estas transcrici\u00f3ns.\nLocalizaci\u00f3n dos datos.\nO programa analiza os datos directamente na pantalla (\"an\u00e1lise dun paso\") ou sen dixitalizalos (\"an\u00e1lise de dous pasos\"). A an\u00e1lise dun paso permite introducir os c\u00f3digos en pantalla sobre datos dixitalizados. A an\u00e1lise de dous pasos permite introducir os c\u00f3digos en pantalla tendo os documentos como realia no escritorio ou noutros medios tales como c\u00e1maras, TV etc. As\u00ed, podemos analizar as gravaci\u00f3ns, xornais, incunables e outros obxectos sen a necesidade de transcribilos, sacarlle fotos ou dixitalizalos.\nComparaci\u00f3n de casos ou arquivos coa an\u00e1lise Booleana.\nAquad permite a comparaci\u00f3n de casos ou ficheiros a trav\u00e9s da \"minimizaci\u00f3n l\u00f3xica\". Aplica o m\u00e9todo booleano para realizar a comparaci\u00f3n cualitativa ideada por Ragin (1989) e detecta as caracter\u00edsticas esenciais para identificar tipos de casos.\nVersi\u00f3ns.\nA versi\u00f3n actual dispo\u00f1\u00edbel \u00e9 AQUAD 8, que incl\u00fae exemplos de an\u00e1lise de textos escritos, son, imaxes e v\u00eddeos. Esta versi\u00f3n foi distribu\u00edda baixo a licenza GNU e o manual (Huber &amp; G\u00fcrtler, 2012) tam\u00e9n est\u00e1 dispo\u00f1\u00edbel na web. Aquad pode utilizarse en alem\u00e1n, ingl\u00e9s e espa\u00f1ol."}
{"id": "202378", "revid": "98629", "url": "https://gl.wikipedia.org/wiki?curid=202378", "title": "Estriol", "text": "O estriol (E3) \u00e9 un dos tres principais estr\u00f3xenos producidos no corpo humano (os outros son o estradiol e a estrona). \u00c9 un esteroide con actividade hormonal . Cont\u00e9n dous grupos OH no anel D e outro grupo OH no anel A. Pode considerarse tam\u00e9n un metabolito do estradiol.\nS\u00edntese.\nO estriol (E3) s\u00f3 se produce en cantidades significativas durante o embarazo, xa que se sintetiza na placenta a partir do 16-hidroxideshidroepiandrosterona sulfato (16-OH DHEAS), un andr\u00f3xeno esteroide fabricado polo feto no f\u00edgado e gl\u00e1ndulas adrenais.\nA placenta humana produce pregnenolona e proxesterona a partir do colesterol circulante. A pregnenolona conv\u00e9rtese na gl\u00e1ndula adrenal fetal en deshidroepiandrosterona (DHEA), un esteroide de 19 carbonos, despois \u00e9 sulfonatado a deshidroepiandrosterona sulfato (DHEAS). O DHEAS conv\u00e9rtese en \"16-OH DHEAS\" no f\u00edgado fetal. A placenta transforma o 16-OH DHEAS en estriol, e \u00e9 o sitio predominante da s\u00edntese de estriol.\nNiveis.\nOs niveis de estriol nas mulleres que non est\u00e1n pre\u00f1adas non cambian moito despois da menopausa, e os niveis non son significativamente diferentes dos que te\u00f1en os homes. S\u00f3 durante o embarazo os niveis se disparan, e chega a excretarse 1000 veces m\u00e1is estriol ca en estado de non embarazo.\nUsos terap\u00e9uticos.\nNas mulleres pre\u00f1adas con esclerose m\u00faltiple, o estriol reduce notablemente os s\u00edntomas da enfermidade, de acordo coas investigaci\u00f3ns realizadas na Geffen Medical School da Universidade UCLA.\nO estriol pode ser un estr\u00f3xeno feble ou potente dependendo de se a administraci\u00f3n \u00e9 cr\u00f3nica ou puntual en animais inmaturos, pero funciona como antagonista cando se administra en combinaci\u00f3n co estradiol. O estriol pode ter un papel no desenvolvemento do cancro de mama, pero nas investigaci\u00f3ns feitas \"in vitro\" non parece actuar como antagonista do GPR30 (receptor de estr\u00f3xenos acoplado \u00e1 prote\u00edna G). A\u00ednda que o estriol se utiliza na terapia de reemplazamento de hormonas bioid\u00e9nticas (un fen\u00f3meno de \"medicina alternativa\" principalmente norteamericano) non est\u00e1 aprobado o seu uso pola FDA. A\u00ednda que as investigaci\u00f3ns iniciais na d\u00e9cada de 1970 suxer\u00edan que pod\u00eda utilizarse terapeuticamente como un estr\u00f3xeno, posteriores investigaci\u00f3ns non puideron confirmar esta hip\u00f3tese.\nExames de valoraci\u00f3n do estriol.\nO estriol pode medirse no sangue materno ou na urina e pode utilizarse como marcador da sa\u00fade fetal e benestar.\nSe os niveis de \"estriol non conxugado\" son anormalmente baixos nunha muller pre\u00f1ada, isto pode indicar anomal\u00edas cromos\u00f3micas ou conx\u00e9nitas como a s\u00edndrome de Down ou a s\u00edndrome de Edwards. A medici\u00f3n do estriol est\u00e1 inclu\u00edda na proba tripla e na proba cu\u00e1drupla para o exame prenatal de anomal\u00edas fetais.\nComo nas mulleres pre\u00f1adas moitas condici\u00f3ns patol\u00f3xicas poden causar desviaci\u00f3ns nos niveis de estriol, estes exames consid\u00e9ranse xeralmente menos definitivos sobre a sa\u00fade fetal-placentaria ca outras (probas de non estr\u00e9s). Condici\u00f3ns que poden dar lugar a falsos positivos e falsos negativos na proba do estriol son a preeclampsia, anemia e problemas renais.\nA valoraci\u00f3n da concentraci\u00f3n de estriol faise en urina ao cabo das 24 horas e en sangue. Consid\u00e9rase que a an\u00e1lise de sangue \u00e9 m\u00e1is precisa, porque as s\u00faas variaci\u00f3ns son menores ca na urina.\nValores en urina.\nOs valores en urina do estriol van en r\u00e1pido aumento a partir do cuarto mes de xestaci\u00f3n e chegan aos seus niveis m\u00e1is altos (pico) ao finalizar o embarazo. V\u00e9xase a t\u00e1boa seguinte:\nValores en sangue.\nPode observarse que, a diferenza da an\u00e1lise urinaria, os valores en sangue te\u00f1en pouca variaci\u00f3n cuantitativa entre o valor menor e o maior nunha semana dada, e que os valores van en aumento consonte pasan as semanas."}
{"id": "202379", "revid": "98629", "url": "https://gl.wikipedia.org/wiki?curid=202379", "title": "Perfect Sense", "text": "Perfect Sense \u00e9 un filme dirixido por David Mackenzie que se estreou no 2011.\nSinopse.\nUn chef e unha investigadora co\u00f1\u00e9cense nam\u00f3ranse mentres se estende unha epidemia que priva \u00e1 xente dos seus sentidos."}
{"id": "202380", "revid": "27155", "url": "https://gl.wikipedia.org/wiki?curid=202380", "title": "Estrona", "text": "A estrona (E1) \u00e9 unha hormona estrox\u00e9nica secretada polo ovario e o tecido adiposo. \u00c9 un dos tres estr\u00f3xenos naturais, xunto co estradiol e o estriol, e o \u00fanico que ten un grupo cetona (=O) no anel D, en vez de grupos OH, pero ten un grupo OH no anel A. A estrona \u00e9 a menos abundante das tres hormonas; o estradiol est\u00e1 presente case sempre no corpo da muller en idade reprodutiva, e o estriol \u00e9 abondoso s\u00f3 durante o embarazo. A estrona \u00e9 o estr\u00f3xeno predominante nas mulleres posmenop\u00e1usicas. A potencia estrox\u00e9nica da estrona \u00e9 10-12 veces menor ca a do estradiol.\nA estrona transf\u00f3rmase en sulfato de estrona, unha mol\u00e9cula que act\u00faa como reservorio xa que pode converterse, se \u00e9 preciso, nun estr\u00f3xeno m\u00e1is activo, o estradiol.\nBios\u00edntese.\nA estrona sintet\u00edzase pola acci\u00f3n do encima aromatase a partir da androstenediona, un derivado da proxesterona. A conversi\u00f3n implica a desmetilaci\u00f3n do carbono-19 e a aromatizaci\u00f3n do anel A. Esta reacci\u00f3n \u00e9 semellante \u00e1 da conversi\u00f3n da testosterona en estradiol."}
{"id": "202381", "revid": "1131", "url": "https://gl.wikipedia.org/wiki?curid=202381", "title": "A Azoreira, O Deveso, As Pontes de Garc\u00eda Rodr\u00edguez", "text": "A Azoreira \u00e9 un lugar da parroquia do Deveso no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Estaba despoboado no ano 2014 segundo datos do IGE."}
{"id": "202382", "revid": "56817", "url": "https://gl.wikipedia.org/wiki?curid=202382", "title": "Azoreira", "text": "O top\u00f3nimo A Azoreira pode referirse a:"}
{"id": "202383", "revid": "85894", "url": "https://gl.wikipedia.org/wiki?curid=202383", "title": "Azoreira, Padrenda, Padrenda", "text": "Azoreira \u00e9 un lugar da parroquia de Padrenda no concello ourens\u00e1n de Padrenda na comarca da Terra de Celanova. Segundo o IGE en 2012 ti\u00f1a 18 habitantes (10 mulleres e 8 homes), un menos ca en 1999."}
{"id": "202385", "revid": "1131", "url": "https://gl.wikipedia.org/wiki?curid=202385", "title": "A Besta, O Deveso, As Pontes de Garc\u00eda Rodr\u00edguez", "text": "A Besta \u00e9 un lugar da parroquia do Deveso no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Estaba despoboado no ano 2014 segundo datos do IGE."}
{"id": "202386", "revid": "5863", "url": "https://gl.wikipedia.org/wiki?curid=202386", "title": "A Besta", "text": "O top\u00f3nimo A Besta pode referirse a varios lugares de Galicia:"}
{"id": "202387", "revid": "85894", "url": "https://gl.wikipedia.org/wiki?curid=202387", "title": "O Campo das Bestas, Ma\u00f1ufe, Gondomar", "text": "O Campo das Bestas \u00e9 un lugar da parroquia de Ma\u00f1ufe, no concello pontevedr\u00e9s de Gondomar, bisbarra hist\u00f3rica e natural do Val Mi\u00f1or, que actualmente forma parte administrativamente da comarca de Vigo. Segundo o INE en 2019 ti\u00f1a 48 habitantes (22 homes e 26 mulleres), dous menos ca en 2010.\nDescrici\u00f3n.\nDista 1,2 km do centro da vila de Gondomar, e at\u00f3pase a 18 metros de altitude sobre o nivel do mar. Sit\u00faase entre os barrios da Moreira e Pousada. Est\u00e1 constitu\u00edda por un pequeno conxunto de casas sobre terras de cultivo na ribeira sur do r\u00edo Mi\u00f1or. A franxa de leiras recostada ao Mi\u00f1or tam\u00e9n \u00e9 co\u00f1ecida como As Ribeiras de San Benito. O lugar \u00e9 atravesado polo cami\u00f1o Campo das Bestas, que nace na V\u00eda da Cova (actualmente corresponde a un tramo da estrada provincial PO-2035, tam\u00e9n baixo o nome de Avenida Rogelio de la Granja) e remata na Avenida Curros Enr\u00edquez tras pasar o barrio de Pousada.\nToponimia.\nO microtop\u00f3nimo Ribeiras de San Bieito est\u00e1 vinculado \u00e1 advocaci\u00f3n de San Bieito na pr\u00f3xima vila de Gondomar. \u00c9 zona inundable pola enchentes do Mi\u00f1or. Segundo a tradici\u00f3n agraria local, \u201cpara que sexa bo ano de colleitas o r\u00edo ha de sa\u00edr do leito sete veces\u201d.\nPatrimonio.\nFonte do Outeiral: Situada nas terras do Igrexiario, abaixo da igrexa parroquial de Ma\u00f1ufe, con acceso dende o cami\u00f1o medieval da Nosa Se\u00f1ora do Norte ao paso polo Campo das Bestas. \u00c9 unha fonte de cano cun nicho p\u00e9treo \u201ctotalmente embutido no muro que d\u00e1 amparo ao socalco posterior formado polo Igrexario. Cando a\u00ednda as augas non se comercializaban en botella, o seu caudal era moi apreciado\u201d segundo o arquitecto Antonio Soli\u00f1o Troncoso."}
{"id": "202388", "revid": "29029", "url": "https://gl.wikipedia.org/wiki?curid=202388", "title": "O Campo das Bestas", "text": ""}
{"id": "202389", "revid": "85894", "url": "https://gl.wikipedia.org/wiki?curid=202389", "title": "Portasbestas, Fisteus, Curtis", "text": "Portasbestas \u00e9 un lugar da parroquia de Fisteus no concello coru\u00f1\u00e9s de Curtis da comarca de Betanzos. Estaba despoboado no ano 2010 segundo datos do INE."}
{"id": "202390", "revid": "29029", "url": "https://gl.wikipedia.org/wiki?curid=202390", "title": "Portasbestas", "text": ""}
{"id": "202391", "revid": "1131", "url": "https://gl.wikipedia.org/wiki?curid=202391", "title": "As Cabandelas, O Deveso, As Pontes de Garc\u00eda Rodr\u00edguez", "text": "As Cabandelas \u00e9 un lugar da parroquia do Deveso no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Estaba despoboado no ano 2014 segundo datos do IGE."}
{"id": "202392", "revid": "85894", "url": "https://gl.wikipedia.org/wiki?curid=202392", "title": "A Cabeceira, O Deveso, As Pontes de Garc\u00eda Rodr\u00edguez", "text": "A Cabeceira \u00e9 un lugar da parroquia do Deveso no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Estaba habitado por un home no ano 2014 segundo datos do IGE."}
{"id": "202396", "revid": "56817", "url": "https://gl.wikipedia.org/wiki?curid=202396", "title": "A Cabeceira", "text": "O top\u00f3nimo A Cabeceira pode referirse a varios lugares de Galicia:"}
{"id": "202397", "revid": "85894", "url": "https://gl.wikipedia.org/wiki?curid=202397", "title": "As Cancelas, O Deveso, As Pontes de Garc\u00eda Rodr\u00edguez", "text": "As Cancelas \u00e9 un lugar da parroquia do Deveso no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Estaba despoboado no ano 2014 segundo datos do IGE."}
{"id": "202398", "revid": "56817", "url": "https://gl.wikipedia.org/wiki?curid=202398", "title": "O Casal do Paio, O Deveso, As Pontes de Garc\u00eda Rodr\u00edguez", "text": "O Casal do Paio \u00e9 un lugar da parroquia do Deveso no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Estaba habitado por unha muller no ano 2014 segundo datos do IGE."}
{"id": "202399", "revid": "98629", "url": "https://gl.wikipedia.org/wiki?curid=202399", "title": "An\u00e1lise de contido", "text": "A an\u00e1lise de contido procura a comprensi\u00f3n e interpretaci\u00f3n de textos, entendidos en sentido amplo, tanto se son escritos, visuais ou sonoros. Tradicionalmente a an\u00e1lise de contido aplic\u00e1base fundamentalmente a textos escritos mais, na actualidade, p\u00f3dense analizar contidos de moi diversa natureza: v\u00eddeos, gravaci\u00f3ns sonoras, fotograf\u00edas, debuxos, obxectos etc. Desde esta perspectiva ecl\u00e9ctica, todo obxecto \u00e9 suscept\u00edbel de an\u00e1lise e as metodolox\u00edas aplic\u00e1beis tam\u00e9n son moi diversas de acordo coa disciplina desde a que se aborde a an\u00e1lise. Por exemplo, a an\u00e1lise de contido dunha serie de poemas pode dar lugar a resultados moi diferentes se se aborda desde a ling\u00fc\u00edstica, a historia, a psicolox\u00eda, a literatura etc.\nDefinici\u00f3n.\nO contido \u00e9 o compo\u00f1ente dos signos que se refire ao seu significado. Os signos poden utilizarse individual ou agrupadamente e poden analizarse illados ou contextualizados. Cada an\u00e1lise proporciona unhas posibilidades de interpretaci\u00f3n. Normalmente, unha an\u00e1lise de contido aborda un conxunto de signos, \u00e9 dicir, unha composici\u00f3n ou conxunto de composici\u00f3ns comunicativas para as que se dese\u00f1a unha estratexia para comprendelos e interpretalos. A s\u00faa comprensi\u00f3n e interpretaci\u00f3n poden levar \u00e1 construci\u00f3n de modelos, teor\u00edas, estruturas, secuencias, conclusi\u00f3ns, respostas etc.\nKrippendorff (1990, p.\u00a028) define a an\u00e1lise de contido como \"unha t\u00e9cnica de investigaci\u00f3n destinada a formular, a partir de certos datos, inferencias reproduc\u00edbeis e v\u00e1lidas que poidan aplicarse ao seu contexto.\"\nAs ra\u00edces.\nA an\u00e1lise de contido \u00e9 un conxunto de t\u00e9cnicas propias do s\u00e9culo XX que te\u00f1en as s\u00faas ra\u00edces na Hermen\u00e9utica que consiste na interpretaci\u00f3n do textos sagrados, a Ret\u00f3rica que trata das formas persuasivas de expresi\u00f3n e a L\u00f3xica que determina as regras formais dos razoamentos (Bardin, 1986). \nA principios do s\u00e9culo XX, Thomas e Znaniecki realizaron un estudo dos emigrantes polacos en Europa e Am\u00e9rica analizando documentos persoais (cartas, diarios), artigos de prensa e informes oficiais (op. cit., 1986). Lasswell realiza un estudo da propaganda durante a primeira guerra mundial. Tam\u00e9n encontramos diversos movementos analizando a prensa como a Escola de Periodismo de Columbia desde unha perspectiva esencialmente cuantitativa, recontando a presenza de determinadas palabras por exemplo (op. cit., 1986). \nUnha das an\u00e1lises m\u00e1is famosas foi a das Cartas de Jenny que analizaron nos corenta autores como Baldwin, Allport e Paige desde diversas perspectivas. Osgood desenvolve nos cincuenta unha das primeiras t\u00e9cnicas que denominou a An\u00e1lise de continxencia que estuda a concorrencia de contidos nos textos. Este per\u00edodo est\u00e1 marcado por tendencias condutistas de corte cuantitativo preocupadas pola obxectividade, a sistematizaci\u00f3n e a cuantificaci\u00f3n como no caso de autores como Berelson e Lazarsfeld (op. cit., 1986). \nAt\u00e9 esta \u00e9poca, os autores m\u00e1is relevantes son periodistas, psic\u00f3logos, soci\u00f3logos ou politic\u00f3logos. A partir dos cincuenta, empezan a aparecer etn\u00f3logos, psicanalistas, psiquiatras, historiadores e ling\u00fcistas que se abren a novas perspectivas e posibilidades m\u00e1is flex\u00edbeis. Aparecen ent\u00f3n contraposici\u00f3ns que perduran at\u00e9 a actualidade como os enfoques cuantitativo e cualitativo ou a an\u00e1lise pegada ao texto (\"representacional\") ou contextualizado (\"instrumental\") (op. cit., 1986).\nO papel das disciplinas.\nAs disciplinas son campos de co\u00f1ecemento que permiten abordar a realidade desde m\u00faltiples perspectivas. Cada disciplina ten m\u00e9todo propios para co\u00f1ecer a realidade e para organizar ese co\u00f1ecemento. A an\u00e1lise de contido pode abordarse desde m\u00faltiples disciplinas dando lugar a resultados diversos. Por exemplo, o poema Adios rios, adios fontes pode dar lugar a an\u00e1lises moi variadas segundo se colla desde unha perspectiva psicol\u00f3xica ou ling\u00fc\u00edstica. A perspectiva ling\u00fc\u00edstica proporcionar\u00eda elementos sobre o vocabulario utilizado, a estrutura das oraci\u00f3ns, as rimas, a ortograf\u00eda etc. A perspectiva psicol\u00f3xica facilitar\u00eda elementos emocionais, actitudinais, relacionais, perceptivos etc. Cada vez se fala m\u00e1is de interdisciplinariedade (Torres Santom\u00e9, 1994), facilitando a integraci\u00f3n de diversas disciplinas nas an\u00e1lises de forma que se complementen, enriquezan ou contrapo\u00f1an para obter resultados m\u00e1is completos, s\u00f3lidos e operativos.\nMarco de referencia conceptual.\nKrippendorff (op. cit.) define un marco de referencia conceptual que pretende guiar o investigador, facilita o exame cr\u00edtico dos resultados e orienta o desenvolvemento metodol\u00f3xico. Os seis compo\u00f1entes deste marco de referencia son:\nComo realizar unha an\u00e1lise de contido.\nUnha an\u00e1lise de contido arrinca dunhas preguntas de investigaci\u00f3n que orienta a nosa busca de informaci\u00f3n (Huber, 1997). Tr\u00e1tase de recoller datos que respondan a esas preguntas. En lugar de preguntas, tam\u00e9n poden establecerse obxectivos de investigaci\u00f3n, problemas de investigaci\u00f3n ou hip\u00f3teses de investigaci\u00f3n. Unha an\u00e1lise de contido pode seguir os seguintes pasos:\nUnidades de an\u00e1lise.\n\u00c9 preciso decidir que tipo de unidades se van seleccionar, que fragmentos se van identificar, que segmentos se van rexistrar (Heinemann, 2003). Estas unidades depender\u00e1n da natureza do texto analizado:\nCategorizaci\u00f3n.\nUnha categor\u00eda \u00e9 un conxunto de elementos que comparten alg\u00fan risco en com\u00fan. Esta caracter\u00edstica compartida permite identificalos baixo unha denominaci\u00f3n. Ch\u00e1mase categor\u00eda tanto ao conxunto como \u00e1 s\u00faa denominaci\u00f3n. Categorizar \u00e9 por tanto clasificar. Se se clasifica unha caixa de follas de \u00e1rbores, p\u00f3dense realizar diversas categor\u00edas de acordo co criterio que se elixa. Por exemplo, p\u00f3dense clasificar pola s\u00faa forma, polo seu tama\u00f1o, pola s\u00faa cor etc. Isto mesmo sucede nunha an\u00e1lise de contido: o criterio v\u00e9n determinado pola pregunta de investigaci\u00f3n e un segmento de texto pode ter varias etiquetas ou categor\u00edas como no caso das follas. Unha mesma folla pode estar na categor\u00eda de follas pequenas, con puntas e verde escuro. Ser\u00eda o caso das follas de Acivro.\nAs categor\u00edas poden extraerse da an\u00e1lise de contido ou doutras investigaci\u00f3n ou teor\u00edas previas (Mu\u00f1oz Justicia, 2003). No primeiro caso, son s\u00f3 as preguntas de investigaci\u00f3n as que gu\u00edan o analista; no segundo caso, intenta aplicar as categor\u00edas e detectar que segmentos de texto ou partes do contido se poden asociar coas categor\u00edas dadas.\nInicialmente, os sistemas de categorizaci\u00f3n ti\u00f1an que ofrecer categor\u00edas exhaustivas e exclu\u00edntes entre si, \u00e9 dicir, as categor\u00edas deb\u00edan cubrir a totalidade do contido e non pod\u00edan solaparse entre elas. Desde unha perspectivas m\u00e1is cuantitativa a\u00ednda se poder\u00edan soster estes requisitos. Desde unha aproximaci\u00f3n m\u00e1is cualitativa, adm\u00edtese que nin \u00e9 necesario cubrir a totalidade do contido nin deben ser necesariamente exclu\u00edntes entre si.\nEste proceso de categorizaci\u00f3n tam\u00e9n se ten chamado \"reduci\u00f3n\" porque, ao segmentar e conceptualizar o contido, red\u00facese a s\u00faa extensi\u00f3n. En efecto, por unha parte, selecci\u00f3nanse certos segmentos ou partes e desc\u00e1rtanse outras; por outra banda, codif\u00edcanse, \u00e9 dicir, etiqu\u00e9tanse identificando aquelas que te\u00f1en alg\u00fan risco en com\u00fan. Este paso a categor\u00eda tam\u00e9n sup\u00f3n unha reduci\u00f3n do contido.\nAs categor\u00edas poden organizarse de forma xerarquizada en diversos niveis (Mu\u00f1oz Justicia, op. cit.). Os niveis indican graos de xeneralizaci\u00f3n. Podemos utilizar un exemplo de Quenau (1947) a modo de exemplo:\nResultados dunha an\u00e1lise de contido.\nDunha an\u00e1lise de contido, p\u00f3dense obter (Krippendorff, op. cit.; Mu\u00f1oz Justicia, op. cit.; Huber, op. cit.):\nRelaci\u00f3ns entre as categor\u00edas.\nDentro dun texto, as categor\u00edas poden relacionarse de cinco formas (v\u00e9xase a ilustraci\u00f3n) (Huber, op. cit.):\nAn\u00e1lises que se poden realizar.\nA an\u00e1lise de contido posibilita o estudo das relaci\u00f3ns entre as categor\u00edas (Huber, op. cit.):\nO papel dos produtores.\nNunha an\u00e1lise de contidos comunicativos, por exemplo, mensaxes, cartas, foros, chats, entrevistas, grupos de discusi\u00f3n, diarios etc., as persoas produtoras das contribuci\u00f3ns poden ser foco de an\u00e1lise. P\u00f3dese preguntar se o feito de ser home ou muller pode ter algunha influencia sobre o que dixeron. Quizais sexa o feito de ter unha determinada profesi\u00f3n (m\u00e9dicos, profesores, polic\u00edas), de formar parte dun grupo (pais, alumnos, profesores), de ter unha determinada idade ou de vivir no medio rural ou urbano. Este tipo de riscos persoais son tam\u00e9n chamados datos de perfil e describen as caracter\u00edsticas das persoas que analizamos. Os datos de perfil permiten contrastar se existen diferenzas entre os diversos agrupamentos que se poden realizar entre os entrevistados, escritores, participantes, remitentes...\nPara poder realizar estas comparaci\u00f3ns, dispor\u00edanse nunha t\u00e1boa cos cabezallos dos riscos as contribuci\u00f3ns de cada grupo. Por exemplo, a continuaci\u00f3n aparece unha t\u00e1boa para clasificar as opini\u00f3ns de homes e mulleres sobre as cores da roupa. Deste xeito, p\u00f3dese observar se hai ou non diferenzas entre as s\u00faas opini\u00f3ns.\nAutores.\nP\u00f3dense inclu\u00edr entre os autores que contribu\u00edron a desenvolver diversas perspectivas de an\u00e1lise de contido a:\nProgramas inform\u00e1ticos.\nPara facilitar a an\u00e1lise de contido, existen diversos programas inform\u00e1ticos que reciben o nome xen\u00e9rico de Computer Assisted/Aided Qualitative Data AnalysiS (CAQDAS) en ingl\u00e9s. Podemos clasificalos segundo sexan libres, propietarios e dispo\u00f1\u00edbeis en li\u00f1a:"}
{"id": "202400", "revid": "785", "url": "https://gl.wikipedia.org/wiki?curid=202400", "title": "Paio", "text": "O antrop\u00f3nimo galego Paio (apelido patron\u00edmico: P\u00e1ez), proveniente (do lat\u00edn \"Pelagius\" polo grego \u03a0\u03b5\u03bb\u03ac\u03b3\u03b9\u03bf\u03c2), pode referirse a:\nAmais, como top\u00f3nimo pode referirse a:"}
{"id": "202402", "revid": "23204", "url": "https://gl.wikipedia.org/wiki?curid=202402", "title": "Bandeira de Tailandia - \u0e1b\u0e23\u0e30\u0e40\u0e17\u0e28\u0e44\u0e17\u0e22", "text": ""}
{"id": "202403", "revid": "23204", "url": "https://gl.wikipedia.org/wiki?curid=202403", "title": "Bandeira de Tailandia", "text": "A bandeira de Tailandia est\u00e1 formada por cinco franxas horizontais de cor vermella, branca, azul, branca e vermella. A anchura da franxa azul, a central, \u00e9 de dobre tama\u00f1o respecto \u00e1s restantes. As cores vermella, branca e azul simbolizan a naci\u00f3n, a relixi\u00f3n e o monarca (\"Naci\u00f3n, Relixi\u00f3n, Monarca\" \u00e9 un lema non oficial). A versi\u00f3n actual da bandeira adoptouse o 28 de setembro de 1917. En tailand\u00e9s, a bandeira nacional co\u00f1\u00e9cese como \u0e18\u0e07\u0e44\u0e15\u0e23\u0e23\u0e07\u0e04\u0e4c (\u201c\"Thong Trairong\"\u201d) que significa bandeira tricolor."}
{"id": "202405", "revid": "23204", "url": "https://gl.wikipedia.org/wiki?curid=202405", "title": "Liga de Campi\u00f3ns da UEFA 1998-99", "text": "A Liga de Campi\u00f3ns da UEFA 1998\u201399 foi a edici\u00f3n n\u00famero 44 da m\u00e1xima competici\u00f3n europea de f\u00fatbol a nivel de clubs organizada pola UEFA. A fase de grupos comezou en setembro e rematou en decembro. Os cuartos de final foron en marzo, as semifinais en abril, e a final foi o 26 de maio de 1999. Na final enfront\u00e1ronse o Bayern M\u00fanic e mailo Manchester United, que venceu por 2 gol a 1 no derradeiro minuto do tempo engadido.\nFase de Grupos.\nOs 8 equipos que non tiveron que pasar pola fase previa eran: Real Madrid, FC Porto, Ajax Amsterdam, Juventus FC, FC Barcelona, Arsenal FC, FC Kaiserslautern e RC Lens. Os outros 16 equipos que participaron na fase de grupos foron o que se clasificaron nas roldas previas. Os mais salientables foron o Bayern M\u00fanic, Manchester United, SL Benfica, Inter de Mil\u00e1n e PSV Eindhoven.\nGrupo F.\nO mellor equipo de cada grupo acadou a clasificaci\u00f3n para os cuartos de final da competici\u00f3n. As 2 prazas restantes foron para os 2 equipos con mellor puntuaci\u00f3n dos 6 que remataron segundos:\nEliminatorias.\nO cadro das eliminatorias finais polo t\u00edtulo de campi\u00f3n de Europa quedaron do seguinte xeito:"}
{"id": "202406", "revid": "19432", "url": "https://gl.wikipedia.org/wiki?curid=202406", "title": "Deposici\u00f3n de Cristo", "text": "Deposici\u00f3n de Cristo \u00e9 unha pintura manierista do artista italiano Agnolo Bronzino. A pintura foi executada entre 1540 e 1545. O traballo \u00e9 preservado no Museo de Belas Artes e Arqueolox\u00eda de Besan\u00e7on."}
{"id": "202407", "revid": "25871", "url": "https://gl.wikipedia.org/wiki?curid=202407", "title": "Didgeridoo", "text": "O didgeridoo (tam\u00e9n co\u00f1ecido como didjeridu ou didge) \u00e9 un instrumento de vento desenvolvido polos ind\u00edxenas australianos do Territorio do Norte hai aproximadamente 1.500 anos. Hoxe en d\u00eda segue a ser empregado tanto en Australia como no resto do mundo.\nHistoria.\nNon existen fontes fi\u00e1beis que indiquen a antig\u00fcidade exacta do didgeridoo. Os estudos arqueol\u00f3xicos de arte rupestre no norte de Australia indican que os habitantes da rexi\u00f3n de Kakadu levan empregando o didgeridoo polo menos dende hai 1.000 anos. Estes estudos bas\u00e9anse na dataci\u00f3n das pinturas nas paredes das covas e refuxios deste per\u00edodo.\nCaracter\u00edsticas.\nUn didgeridoo \u00e9 xeralmente de forma cil\u00edndrica ou c\u00f3nica, e pode medir de 1 a 3 m de lonxitude. A maior\u00eda son de 1,2 m de longo pero todos te\u00f1en a particularidade de ter s\u00f3 un orificio de sa\u00edda do aire. O son do didjeridoo \u00e9 producido pola vibraci\u00f3n dos beizos e por outros sons emitidos polo instrumentista.\nAdoita facerse de madeira de eucalipto, pero tam\u00e9n se fan con bamb\u00fa. Os didgeridoos tradicionais dos aborixes adoitan ser decorados con s\u00edmbolos e motivos da pintura aborixe australiana.\nT\u00e9cnica.\nO didgeridoo \u00e9 tocado coa continua vibraci\u00f3n dos beizos para producir o son mentres que a vez se emprega unha t\u00e9cnica especial de respiraci\u00f3n chamada respiraci\u00f3n circular. Esta esixe a respiraci\u00f3n a trav\u00e9s do nariz e ao mesmo tempo a expiraci\u00f3n d\u00e9bese facer pola boca usando a lingua e as meixelas. Para un m\u00fasico experimentado, a t\u00e9cnica da respiraci\u00f3n circular perm\u00edtelle renovar o aire dos seus pulm\u00f3ns mantendo unha nota todo o tempo que desexe."}
{"id": "202408", "revid": "98629", "url": "https://gl.wikipedia.org/wiki?curid=202408", "title": "Estradiol", "text": "O estradiol (E2 ou 17\u03b2-estradiol ou \u03b2-estradiol) \u00e9 unha hormona esteroide sexual feminina, que pertence ao grupo dos estr\u00f3xenos, xunto co estriol e a estrona. O estradiol abr\u00e9viase como E2, xa que ten dous grupos hidroxilo no seu anel D (a estrona ou E1 ten un, e o estriol ou E3 ten 3). O estradiol \u00e9 arredor de 10 a 12 veces m\u00e1is potente que a estrona e arredor de 80 veces m\u00e1is potente c\u00f3 estriol nos seus efectos estrox\u00e9nicos. Os seus niveis sangu\u00edneos son algo m\u00e1is altos c\u00f3s da estrona durante os anos reprodutivos da muller, ag\u00e1s na fase folicular inicial do ciclo menstrual. Por tanto, o estradiol \u00e9 o estr\u00f3xeno predominante durante os anos reprodutivos tanto nos niveis s\u00e9ricos absolutos coma tam\u00e9n na actividade estrox\u00e9nica. Durante a menopausa, a estrona \u00e9 o estr\u00f3xeno predominante, e durante o embarazo o estriol \u00e9 o estr\u00f3xeno predominante en termos de niveis s\u00e9ricos, a\u00ednda que a s\u00faa potencia estrox\u00e9nica \u00e9 pequena. O estradiol tam\u00e9n est\u00e1 presente nos homes, nos que o encima aromatase o produce como un metabolito activo da testosterona. Os niveis de estradiol nos homes (8-40 pg/mL) son aproximadamente comparables aos dunha muller posmenop\u00e1usica. O estradiol \"in vivo\" non se pode converter en estrona; e est\u00e1 favorecida a conversi\u00f3n do estradiol en estrona. O estradiol non s\u00f3 ten un impacto cr\u00edtico no funcionamento sexual e reprodutivo, sen\u00f3n que tam\u00e9n afecta a outros \u00f3rganos, como os \u00f3sos.\nS\u00edntese.\nO estradiol, igual que outros esteroides, \u00e9 un derivado do colesterol. Despois do corte da cadea lateral e usando a v\u00eda delta-5 ou delta-4, f\u00f3rmase a androstenediona, que \u00e9 o intermediario chave. Unha fracci\u00f3n da androstenediona \u00e9 convertida en testosterona, que \u00e1 s\u00faa vez \u00e9 transformada en estradiol polo encima aromatase. Nunha v\u00eda alternativa, a androstenediona \u00e9 aromatizada a estrona, que posteriormente \u00e9 convertida en estradiol.\nProduci\u00f3n.\nDurante os anos reprodutivos, a maior\u00eda do estradiol nas mulleres prod\u00faceno as c\u00e9lulas da granulosa dos ovarios por aromatizaci\u00f3n da androstenediona (producida nas c\u00e9lulas foliculares tecais) a estrona, seguido pola conversi\u00f3n de estrona en estradiol por acci\u00f3n do encima 17\u03b2-beta hidroxiesteroide deshidroxenase. Tam\u00e9n se producen pequenas cantidades de estradiol polo c\u00f3rtex suprarrenal, e (nos homes), polos test\u00edculos.\nO estradiol non se produce s\u00f3 nas g\u00f3nadas: En ambos os sexos, as hormonas precursoras (especificamente a testosterona) son convertidas por aromatizaci\u00f3n en estradiol. En particular, o tecido adiposo \u00e9 activo na conversi\u00f3n dos precursores en estradiol, e contin\u00faa fac\u00e9ndoo despois da menopausa. O estradiol tam\u00e9n se produce no cerebro e nas paredes arteriais.\nModo de acci\u00f3n.\nO estradiol entra libremente nas c\u00e9lulas e interacciona co seu receptor intracelular. Unha vez que o receptor de estr\u00f3xenos se uniu coa hormona, o estradiol pode entrar no n\u00facleo celular da c\u00e9lula diana, e regular a transcrici\u00f3n, que leva \u00e1 formaci\u00f3n do ARN mensaxeiro espec\u00edfico, que ser\u00e1 traducido nos ribosomas producindo as prote\u00ednas espec\u00edficas que determinar\u00e1n o efecto da hormona.\nO estradiol \u00fanese ben a ambos os receptores estrox\u00e9nicos, o ER\u03b1 e o ER\u03b2, a diferenza doutros estr\u00f3xenos, especialmente os farmacol\u00f3xicos, que act\u00faan s\u00f3 sobre un deses receptores. Estes medicamentos denom\u00ednanse moduladores selectivos dos receptores estrox\u00e9nicos (SERMs).\nO estradiol \u00e9 o estr\u00f3xeno natural m\u00e1is potente.\nMetabolismo.\nNo plasma sangu\u00edneo, a maior\u00eda do estradiol est\u00e1 unido \u00e1 globulina fixadora de hormonas sexuais (SHBG), ou \u00e1 albumina. S\u00f3 unha fracci\u00f3n do 2,21% (+/- 0,04%) est\u00e1 libre e bioloxicamente activa; a porcentaxe restante mantense invariable ao longo do ciclo menstrual. A desactivaci\u00f3n incl\u00fae a conversi\u00f3n nun estr\u00f3xeno menos activo, como a estrona ou o estriol. O estriol \u00e9 o principal metabolito urinario. O estradiol \u00e9 conxugado no f\u00edgado, form\u00e1ndose un sulfato e un glicur\u00f3nido e, as\u00ed \u00e9 excretado polos riles. Alg\u00fans conxugados solubles en auga son excretados a trav\u00e9s do conduto biliar, e son parcialmente reabsorbidos despois de sufrir hidr\u00f3lise desde o tracto intestinal. Esta circulaci\u00f3n enterohep\u00e1tica contrib\u00fae ao mantemento dos niveis de estradiol.\nMedici\u00f3n.\nAs medici\u00f3ns dos niveis de estradiol nas mulleres reflicten principalmente a actividade dos ovarios. Son \u00fatiles na detecci\u00f3n dos estr\u00f3xenos basais en mulleres con amenorrea ou disfunci\u00f3n menstrual, e para detectar os estados de hipoestroxenismo e menopausa. Ademais, o monitoreo de estr\u00f3xenos durante as terapias de fertilidade aval\u00eda o crecemento folicular e \u00e9 \u00fatil no monitoreo do tratamento. Os tumores que producen estr\u00f3xeno mostran niveis persistentemente altos de estradiol e doutros estr\u00f3xenos. Na puberdade precoz, os niveis de estradiol est\u00e1n moi incrementados.\nRangos.\nNo ciclo menstrual normal, os niveis de estradiol xeralmente son de &lt;50\u00a0pg/ml durante a menstruaci\u00f3n, aumentan co desenvolvemento folicular (m\u00e1ximo: 200 pg/ml), baixan lixeiramente durante a ovulaci\u00f3n, e soben novamente durante a fase l\u00fatea ata un segundo m\u00e1ximo. Ao final da fase l\u00fatea, os niveis de estradiol dimin\u00faen aos niveis menstruais a menos que se produza un embarazo.\nDurante o embarazo, os niveis de estr\u00f3xeno, inclu\u00edndo os de estradiol, aumentan de forma constante cara ao final do mesmo. A fonte destes estr\u00f3xenos \u00e9 a placenta, que aromatiza as prohormonas producidas na gl\u00e1ndula suprarrenal fetal.\nEfectos.\nReproduci\u00f3n femenina.\nNas mulleres, o estradiol act\u00faa como unha hormona de crecemento para os \u00f3rganos reprodutivos, favorecendo o revestimento da vaxina, as gl\u00e1ndulas cervicais, o endometrio, e o revestimento das trompas de Falopio. Estimula o crecemento do miometrio. O estradiol parece ser necesario para o mantemento dos ovocitos no ovario. Durante o ciclo menstrual, o estradiol producido polo fol\u00edculo en crecemento orixina, por medio dun sistema de retroalimentaci\u00f3n positiva sobre o eixe hipotal\u00e1mico-hipofisario un incremento nos niveis de hormona luteinizante, inducindo a ovulaci\u00f3n. Na fase l\u00fatea, o estradiol xunto coa proxesterona, preparan o endometrio para a implantaci\u00f3n. Durante o embarazo, os niveis de estradiol aumentan debido \u00e1 secreci\u00f3n da placenta, que aromatiza as prohormonas producidas na gl\u00e1ndula suprarrenal fetal. Nos mandr\u00eds, o bloqueo da produci\u00f3n de estr\u00f3xeno conduce a unha perda do embarazo, o que suxire que o estradiol ten un papel no mantemento do embarazo. Estase a investigar o papel dos estr\u00f3xenos no proceso da iniciaci\u00f3n do parto. As acci\u00f3ns do estradiol son requiridas antes da exposici\u00f3n previa de proxesterona na fase l\u00fatea.\nDesenvolvemento sexual.\nO desenvolvemento das caracter\u00edsticas sexuais secundarias nas mulleres \u00e9 impulsado polos estr\u00f3xenos, e m\u00e1is especificamente, polo estradiol. Estes cambios in\u00edcianse na puberdade, a maior\u00eda acel\u00e9ranse durante a idade reprodutiva, e fanse menos acusados coa diminuci\u00f3n da influencia do estradiol despois da menopausa. As\u00ed, o estradiol aumenta o desenvolvemento dos peitos, e \u00e9 responsable dos cambios na figura do corpo, afectando aos \u00f3sos, as articulaci\u00f3ns e dep\u00f3sitos de graxa. O estradiol modifica a estrutura lip\u00eddica e a composici\u00f3n da pel.\nReproduci\u00f3n masculina.\nO efecto do estradiol (e outros estr\u00f3xenos) na reproduci\u00f3n masculina \u00e9 complexo. O estradiol prod\u00facese no corpo masculino nas c\u00e9lulas de Sertoli dos test\u00edculos (onde a testosterona se aromatiza a 17\u03b2-estradiol). A s\u00faa funci\u00f3n \u00e9 previr a apoptose das c\u00e9lulas do esperma.\nVarios estudos detectaron unha diminuci\u00f3n nas contaxes de espermatozoides nos homes de varias partes do mundo, e suxeriuse que a causa \u00e9 a exposici\u00f3n a estr\u00f3xenos no medio ambiente. A supresi\u00f3n da produci\u00f3n de estradiol nunha subpoboaci\u00f3n de homes subf\u00e9rtiles poder\u00eda mellorar os resultados das an\u00e1lises de seme.\nOs homes que presentan anomal\u00edas no seu n\u00famero de cromosomas sexuais, como ocorre na s\u00edndrome de Klinefelter, te\u00f1en niveis elevados de estradiol.\nMasa \u00f3sea.\nO estradiol ten un profundo efecto na masa \u00f3sea. Os individuos sen estradiol (e outros estr\u00f3xenos) ser\u00e1n altos e eunucoides, xa que o peche das ep\u00edfises se atrasa ou non pode efectuarse. A estrutura dos \u00f3sos tam\u00e9n est\u00e1 afectada, orixinando unha temper\u00e1 osteopenia e osteoporose. As mulleres despois da menopausa experimentan unha perda acelerada de masa \u00f3sea debido a unha deficiencia de estr\u00f3xenos.\nF\u00edgado.\nO estradiol ten efectos complexos no f\u00edgado. Pode levar \u00e1 colestase. O estradiol afecta a produci\u00f3n de varias prote\u00ednas, como as lipoprote\u00ednas, prote\u00ednas de uni\u00f3n, e prote\u00ednas responsables da coagulaci\u00f3n.\nCerebro.\nOs estr\u00f3xenos poden producirse no cerebro a partir de precursores de esteroides. Te\u00f1en unha funci\u00f3n neuroprotectora como antioxidantes.\nO sistema de retroalimentaci\u00f3n positiva e negativa do ciclo menstrual implica o estradiol ov\u00e1rico como v\u00ednculo co sistema hipotal\u00e1mico-hipofisario para regular as gonadotropinas.\nConsid\u00e9rase que os estr\u00f3xenos xogan un papel significativo na sa\u00fade mental das mulleres, e hai relaci\u00f3n entre os niveis de hormona, o estado de \u00e1nimo e o benestar. As ca\u00eddas repentinas dos niveis de estr\u00f3xenos, flutuaci\u00f3ns, ou per\u00edodos prolongados con niveis baixos poden correlacionarse cunha depresi\u00f3n significativa do estado de \u00e1nimo. Prod\u00facese unha recuperaci\u00f3n dos estados depresivos da depresi\u00f3n posparto, da perimenopausa, e da postmenopausa cando se estabilizan os niveis de estr\u00f3xenos ou son restaurados.\nVasos sangu\u00edneos.\nOs estr\u00f3xenos afectan a certos vasos sangu\u00edneos. Melloran o fluxo sangu\u00edneo nas arterias coronarias.\nOncoxenes.\nSosp\u00e9itase que os estr\u00f3xenos activan certos oncoxenes, xa que fomentan alg\u00fans cancros, como o cancro de mama e de endometrio. Ademais, varias condici\u00f3ns xinecol\u00f3xicas dependen dos estr\u00f3xenos, como \u00e9 o caso da endometriose, leiomioma uterino e o sangrado uterino.\nEmbarazo.\nO efecto do estradiol, xunto coa estrona e o estriol, no embarazo \u00e9 pouco claro. Poder\u00edan promover o fluxo sangu\u00edneo uterino, crecemento miometrial, estimular o crecemento dos peitos e ao final do embarazo, promover o abrandamento cervical e a expresi\u00f3n de receptores de oxitocina miometriais.\nPapel na diferenciaci\u00f3n sexual do cerebro.\nNa diferenciaci\u00f3n sexual dos mam\u00edferos o estradiol \u00e9 un dos dous metabolitos activos da testosterona nos machos (o outro \u00e9 a dihidrotestosterona), e, xa que os fetos de ambos os sexos est\u00e1n expostos a niveis altos similares de estradiol materno, esta fonte non pode ter un impacto significativo na diferenciaci\u00f3n sexual prenatal. O estradiol non pode ser doadamente transferido desde a circulaci\u00f3n sangu\u00ednea ata o cerebro, pero a testosterona si; polo tanto, a diferenciaci\u00f3n sexual pode ser causada indirectamente pola testosterona no cerebro da maior\u00eda dos mam\u00edferos masculinos, inclu\u00edndo o home, ao aromatizarse al\u00ed en cantidades significativas orixinando estradiol. Tam\u00e9n existe evidencia de que a programaci\u00f3n do comportamento sexual masculino dos animais \u00e9 moi dependente do estradiol producido a partir da testosterona no sistema nervioso central durante a vida prenatal e infancia temper\u00e1. Por\u00e9n, desco\u00f1\u00e9cese se este proceso xoga un papel m\u00ednimo ou significativo no comportamento sexual humano, a\u00ednda que a evidencia doutros mam\u00edferos tende a indicar que si o fai.\nRecentemente, descubriuse que os volumes das estruturas sexualmente dim\u00f3rficas do cerebro nos machos fenot\u00edpicos cambian para aproximarse \u00e1s do cerebro feminino cando estas son expostas a estradiol durante un per\u00edodo de meses. Isto suxire que o estradiol exerce unha funci\u00f3n importante na diferenciaci\u00f3n sexual do cerebro, tanto antes do nacemento coma durante toda a vida.\nMedicamentos de estradiol.\nOs estr\u00f3xenos comercial\u00edzanse de varias maneiras para tratar os problemas de hipoestroxenismo. Existen preparaci\u00f3ns orais, transd\u00e9rmicas, t\u00f3picas, inxectables, e vaxinais. Ademais, a mol\u00e9cula do estradiol pode ser enlazada a un grupo alcano na posici\u00f3n C3 para facilitar a administraci\u00f3n. Tales modificaci\u00f3ns dan orixe ao acetato de estradiol (para aplicaci\u00f3ns orais e vaxinais) e ao cipionato de testosterona (inxectable).\nAs preparaci\u00f3ns orais non son necesariamente absorbidas, xa que deben pasar primeiro polo f\u00edgado, onde poden ser metabolizadas, e tam\u00e9n poden ter efectos secundarios non desexados. Por tanto, ide\u00e1ronse modos de administraci\u00f3n que evitan pasar polo f\u00edgado antes de chegaren aos \u00f3rganos diana. As v\u00edas transd\u00e9rmicas e transvaxinais non est\u00e1n suxeitas a pasaren primeiro polo f\u00edgado.\nO etinilestradiol, que \u00e9 o compo\u00f1ente estr\u00f3x\u00e9nico m\u00e1is com\u00fan na p\u00edlula anticonceptiva, presenta unha alteraci\u00f3n m\u00e1is profunda da estrutura qu\u00edmica do estradiol.\nTerapias.\nTerapia de substituci\u00f3n hormonal.\nSe se presentan en mulleres efectos secundarios graves debido a ter baixos niveis de estradiol (xeralmente ao inicio da menopausa ou despois dunha ooforectom\u00eda), pode prescribirse unha terapia de substituci\u00f3n hormonal. A mi\u00fado, este tipo de tratamento comb\u00ednase cun proxest\u00e1xeno\nA terapia de estr\u00f3xenos tam\u00e9n pode utilizarse para tratar a infertilidade en mulleres cando c\u00f3mpre que se forme un moco cervical favorable para os espermatozoides ou para que se forme un revestimento do \u00fatero apropiado. Para isto prescr\u00edbese xeralmente con clomifeno.\nA terapia de estr\u00f3xenos tam\u00e9n pode ser utilizada para tratar un c\u00e1ncer prost\u00e1tico avanzado, como tam\u00e9n para aliviar os s\u00edntomas do cancro de mama.\nA terapia de estr\u00f3xenos tam\u00e9n se usa para manter os niveis de hormonas femininas en transsexuais que pasan de home a muller.\nBloqueo de estr\u00f3xenos.\nInducir un estado de hipoestroxenismo pode ser beneficioso en certas situaci\u00f3ns onde os estr\u00f3xenos est\u00e1n contribu\u00edndo a efectos indesexados, por exemplo, certos tipos de cancro de mama, xinecomastia, e un peche prematuro das ep\u00edfises. Os niveis de estr\u00f3xenos poden ser reducidos inhibindo a produci\u00f3n da hormona liberadora de gonadotropina, bloqueando o encima aromatase usando inhibidores da aromatase, ou usando antagonistas de estr\u00f3xenos tales como o tamoxifeno para reducir os efectos dos estr\u00f3xenos. S\u00e1bese que a li\u00f1aza reduce os niveis de estradiol.\nAnticonceptivo hormonal.\nUn tipo de estr\u00f3xeno derivado do estradiol, o etinilestradiol, \u00e9 un compo\u00f1ente importante das p\u00edlulas utilizadas nos m\u00e9todos anticonceptivos hormonais. Os tipos combinados de anticoncepci\u00f3n hormonal conte\u00f1en etinilestradiol e unha proxestina, e ambos os dous contrib\u00faen \u00e1 inhibici\u00f3n da GnRH, LH, e FSH, o que explica a capacidade destes m\u00e9todos anticonceptivos de impedir a ovulaci\u00f3n e as\u00ed impedir o embarazo. Outros m\u00e9todos anticonceptivos hormonais conte\u00f1en s\u00f3 proxestinas e non conte\u00f1en etinilestradiol.\nEfectos adversos.\nOs efectos secundarios adversos, que poden aparecer como resultado do uso do estradiol e que foron asociados \u00e1s terapias de estr\u00f3xeno e/ou proxestina, incl\u00faen cambios no sangrado vaxinal, dismenorrea, aumento de tama\u00f1o de leiomiomas uterinos, vaxinite inclu\u00edndo a candidiase vaxinal, cambios na secreci\u00f3n cervical e ectropion cervical, c\u00e1ncer de ovario, hiperplasia endometrial, c\u00e1ncer de endometrio, secreci\u00f3n da mamila, galactorrea, cambios fibroqu\u00edsticos nos peitos e cancro de mama. Entre os efectos cardiovasculares incl\u00faense dor de peito, tromboses venosas profundas e superficiais, tromboembolismo pulmonar, tromboflebite superficial, infarto agudo de miocardio, accidente cerebrovascular, e un incremento da presi\u00f3n sangu\u00ednea. Efectos gastrointestinales observados son: n\u00e1useas e v\u00f3mitos, cambras abdominais, inchamento abdominal, diarrea, dispepsia, disuria, gastrite, ictericia colest\u00e1sica, aumento de trastornos na ves\u00edcula biliar, pancreatite, ou agrandamento de hemanxiomas hep\u00e1ticos. Efectos adversos na pel son: cloasmas ou melasmas que poder\u00edan continuar a pesar de cesar no consumo do f\u00e1rmaco. Outros efectos adversos na pel son: eritema multiforme, eritema nodoso, otite media, erupci\u00f3ns hemorr\u00e1xicas, perda de cabelo, hirsutismo, prurito, ou eflorescencia. Efectos adversos nos ollos son: trombose vascular retinal, aumento da curvatura da c\u00f3rnea ou intolerancia \u00e1s lentes de contacto. Efectos adversos no sistema nervioso central son: dor de cabeza, migra\u00f1as, mareo, depresi\u00f3n mental, corea, trastornos de ansiedade, trastornos do estado de \u00e1nimo, irritabilidade, e empeoramiento da epilepsia. Outros efectos adversos son: cambios no peso corporal, tolerancia reducida aos carbohidratos, empeoramento da porfiria, edema, artralxia, bronquite, cambras nas pernas, hemorroides, cambios na libido, urticaria, anxioedema, reacci\u00f3ns anafil\u00e1cticas, s\u00edncope, dor de moas, trastornos nos dentes, incontinencia urinaria, hipocalcemia, exacerbaci\u00f3n da asma, e un aumento nos triglic\u00e9ridos.\nO estr\u00f3xeno combinado coa medroxiproxesterona est\u00e1 asociado co aumento do risco de demencia. Non se sabe se tomar estradiol s\u00f3 est\u00e1 asociado co aumento do risco de demencia. Os estr\u00f3xenos deber\u00edan tomarse na menor dose efectiva posible e durante o menor tempo posible debido a estes riscos.\nInteracci\u00f3ns.\nOs extractos da planta abeloura (\"Hypericum perforatum\"), o fenobarbital, a carbamazepina, e rifampicina dimin\u00faen os niveis de estr\u00f3xenos como o estradiol, ao aceleraren o seu metabolismo. A eritromicina, claritromicina, cetoconazol, itraconazol, ritonavir e o zume de pomelo poden atrasar o metabolismo estrox\u00e9nico, producindo un aumento nos niveis de estradiol no plasma sangu\u00edneo.\nContraindicaci\u00f3ns.\nO tratamento con estradiol deber\u00eda ser evitado en casos de sangrado anormal xenital non diagnosticado, cancro de mama, sospeita ou historial do mesmo, tratamentos para enfermidades metast\u00e1sicas, neoplasia estr\u00f3xeno-dependente ou a s\u00faa sospeita, trombose venosa profunda, embolismo pulmonar, ou historial destas condici\u00f3ns, enfermidades tromboemb\u00f3licas activas ou recentes tales como infartos, infarto de miocardio, disfunci\u00f3n ou enfermidade hep\u00e1tica. O estradiol non deber\u00eda ser tomado por xente con hipersensibilidade/alerxia ou por mulleres embarazadas ou que sospeitan que o est\u00e1n."}
{"id": "202416", "revid": "85894", "url": "https://gl.wikipedia.org/wiki?curid=202416", "title": "A Cernada, O Deveso, As Pontes de Garc\u00eda Rodr\u00edguez", "text": "A Cernada \u00e9 un lugar da parroquia do Deveso no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do IGE en 2014 estaba despoboado.\nToponimia.\nO top\u00f3nimo galego \"Cernada\" (da voz medieval *\"cinerata\", do lat\u00edn ) indica unha terra queimada para o seu poboamento."}
{"id": "202418", "revid": "56817", "url": "https://gl.wikipedia.org/wiki?curid=202418", "title": "Glatisant a Besta", "text": "Glatisant a Besta (\"A besta ladrador \"en galego), \u00e9 un monstro que aparece nas lendas da Materia de Breta\u00f1a. \u00c9 o motivo das misi\u00f3ns emprendidas polos cabaleiros Pellinore, Palamedes e Perceval.\nCaracter\u00edsticas.\nO monstro en cuesti\u00f3n ten a cabeza e o colo dunha serpe, o corpo dun leopardo, as ancas dun le\u00f3n e as patas dun cervo. O seu nome prov\u00e9n do bru\u00eddo que emite o seu bandullo, como se fose o ladrido de \"sesenta cans de caza inquisitivos\". 'Glatisant' relaci\u00f3nase co termo franc\u00e9s \"glapissant\", que significa \"ouvear\" ou \"ladrar\" en especial os cans ou os raposos.\nReferencias na literatura galega medieval.\nA\u00ednda que chegaron a n\u00f3s moi poucos textos galegos da materia de Breta\u00f1a, hai unha referencia \u00e1 \"besta ladrador\" na poes\u00eda profana. Fernando Esqu\u00edo satiriza un cabaleiro que prometera un cabalo para a guerra, pero que non daba entregado, comparando este cabalo prometido con estoutro animal fabuloso:\n\"Disse um infante ante sa companha\nque me daria besta na fronteira,\n\u00a0e nom ser\u00e1 j\u00e1 murzela nem veira,\nnem branca, nem vermelha, nem castanha;\npois amarela nem parda nom for,\n\u00a0a pram ser\u00e1 a \"Besta Ladrador\"\nque lh'adur\u00e1m do reino de Bretanha.\""}
{"id": "202419", "revid": "89787", "url": "https://gl.wikipedia.org/wiki?curid=202419", "title": "Pedro Ca\u00f1ada Castillo", "text": "Pedro Ca\u00f1ada Castillo, nado en Calzadilla, C\u00e1ceres o 22 de febreiro de 1936, \u00e9 un pol\u00edtico e profesor universitario estreme\u00f1o. Actualmente \u00e9 o secretario xeral do partido Extremadura Unida.\nTraxectoria.\nPedro Ca\u00f1ada Castillo foi un dos fundadores, ao inicio da Transici\u00f3n, do partido Acci\u00f3n Regional Extreme\u00f1a, que pouco despois se integrar\u00eda na coalici\u00f3n, logo partido pol\u00edtico, Uni\u00f3n de Centro Democr\u00e1tico. Elixido senador por C\u00e1ceres pola UCD en 1977 e 1979, deixou o partido, pasando do Grupo Centrista ao Mixto o 17 de novembro de 1979, para fundar Extremadura Unida.\nFoi alcalde do seu concello natal, Calzadilla. Tam\u00e9n foi Conselleiro de Educaci\u00f3n na xunta pre-auton\u00f3mica de Estremadura.\nA s\u00faa carreira acad\u00e9mica realizouna como profesor de Filosof\u00eda na Universidade Complutense de Madrid. Tam\u00e9n foi director do Gabinete de Estudos e Actividades Culturais da Universidade Aut\u00f3noma de Madrid. \u00c9 Doutor en Filosof\u00eda pola Universidade de Friburgo (Su\u00edza) na especialidade de \u00e9tica social. Publicou en 1968 a s\u00faa tese doutoral titulada \"Derecho al Error\"."}
{"id": "202420", "revid": "1131", "url": "https://gl.wikipedia.org/wiki?curid=202420", "title": "O Chao dos Carneiros, O Deveso, As Pontes de Garc\u00eda Rodr\u00edguez", "text": "O Chao dos Carneiros \u00e9 un lugar da parroquia do Deveso no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo o Instituto Galego de Estat\u00edstica, en 2020 estaba despoboado."}
{"id": "202421", "revid": "2074", "url": "https://gl.wikipedia.org/wiki?curid=202421", "title": "Ponte de Einstein-Rosen", "text": ""}
{"id": "202422", "revid": "1131", "url": "https://gl.wikipedia.org/wiki?curid=202422", "title": "Os Carneiros", "text": ""}
{"id": "202423", "revid": "1131", "url": "https://gl.wikipedia.org/wiki?curid=202423", "title": "O Chao, O Deveso, As Pontes de Garc\u00eda Rodr\u00edguez", "text": "O Chao \u00e9 un lugar da parroquia do Deveso no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Estaba despoboado no ano 2014 segundo datos do IGE."}
{"id": "202424", "revid": "98629", "url": "https://gl.wikipedia.org/wiki?curid=202424", "title": "Asemblea de Estremadura", "text": "A Asemblea de Estremadura (en castel\u00e1n \"Asamblea de Extremadura\") \u00e9 a instituci\u00f3n de autogoberno da Comunidade Aut\u00f3noma de Estremadura, que representa o pobo estreme\u00f1o a trav\u00e9s de deputados (a d\u00eda de hoxe 65, 36 pola provincia de Badaxoz e 29 pola de C\u00e1ceres) elixidos mediante sufraxio universal e directo polos cidad\u00e1ns.\nA competencia de convocar elecci\u00f3ns \u00e1 Asemblea de Estremadura recae sobre o presidente da Xunta. A constituci\u00f3n formal da Asemblea realizouse na sesi\u00f3n solemne do 21 de maio de 1983 na casa de cultura emeritense onde por primeira vez sesenta e cinco deputados escolleitos democraticamente polo pobo estreme\u00f1o tomaron posesi\u00f3n dos seus escanos.\nTen a s\u00faa sede no antigo Hospital de San Juan de Dios, en M\u00e9rida, a capital de Estremadura. O seu actual presidente \u00e9 Fernando Jes\u00fas Manzano Pedrera.\nFunci\u00f3ns.\nSegundo o artigo 19 do Estatuto de Autonom\u00eda de Estremadura, as funci\u00f3ns da c\u00e1mara son as seguientes:\nSede.\nO Hospital de San Juan de Dios, anteriormente chamado Hospital de Santa Mar\u00eda, foi utilizado nos seus principios como \"hospital de pobres\". Bernab\u00e9 Moreno de Vargas, historiador e edil emeritense, a mediados do s\u00e9culo XVII, solicitoulle aos Irm\u00e1ns de San Juan de Dios que se instalaran nel co fin de lograr un mellor coidado e dedicaci\u00f3n para os enfermos e pobres que chegaban \u00e1 cidade. Durante o s\u00e9culo XVIII e at\u00e9 1769, o edificio modificouse ampli\u00e1ndose grazas \u00e1s doaz\u00f3ns dos cidad\u00e1ns e coa construci\u00f3n dunha capela.\nDurante os primeiros anos do s\u00e9culo XIX, a invasi\u00f3n das tropas napole\u00f3nicas trouxo como consecuencia para o edificio o saqueo e incendio do mesmo at\u00e9 ficar case destru\u00eddo. Non foi at\u00e9 principios do s\u00e9culo XX cando o Concello de M\u00e9rida lle solicitou ao Ministerio de Fomento unha partida orzamentaria espec\u00edfica que permitiu o acondicionamento do edificio e a dotaci\u00f3n de m\u00e9dicos ao hospital, que continuou coa s\u00faa actividade sanitaria at\u00e9 o ano 1981, cando se procedeu \u00e1 apertura do actual centro hospitalario.\nNo ano 1983, Estremadura naceu como autonom\u00eda e con ela a necesidade de encontrar localizaci\u00f3n para albergar os novos organismos estreme\u00f1os. Foi ent\u00f3n cando se decidiu que a localizaci\u00f3n da sede lexislativa da rexi\u00f3n ser\u00eda o Hospital de San Xo\u00e1n de Deus coas correspondentes remodelaci\u00f3ns pero respectando en todo momento a s\u00faa arquitectura.\nComposici\u00f3n da Asemblea.\nO Parlamento de Estremadura est\u00e1 conformado por diversos \u00f3rganos. Por un lado est\u00e1n as persoas que compo\u00f1en a Mesa da Asemblea: o presidente, os vicepresidentes e os secretarios; e por outro os deputados dos diferentes partidos pol\u00edticos, que se organizan en grupos parlamentarios e que pos\u00fae cada un deles un portavoz. As\u00ed mesmo existen comisi\u00f3ns de moi diferente \u00edndole co fin de tratar asuntos concretos.\nDesde as elecci\u00f3ns do 22 de maio de 2011, a Asemblea est\u00e1 composta polos seguintes Grupos Parlamentarios:"}
{"id": "202426", "revid": "89787", "url": "https://gl.wikipedia.org/wiki?curid=202426", "title": "Elecci\u00f3ns \u00e1 Asemblea de Estremadura de 1983", "text": "As primeiras elecci\u00f3ns \u00e1 Asemblea de Estremadura tiveron lugar o 8 de maio de 1983, coincidindo coas elecci\u00f3ns aos parlamentos de todas as comunidades aut\u00f3nomas salvo Andaluc\u00eda, Catalu\u00f1a, Galicia e Pa\u00eds Vasco. Present\u00e1ronse sete candidaturas en total: PSOE, a coalici\u00f3n AP-PDP-UL, CDS (s\u00f3 por C\u00e1ceres), PCE, Extremadura Unida, Bloque Popular de Extremadura (s\u00f3 por C\u00e1ceres) e a coalici\u00f3n entre PCEU e PCOE (s\u00f3 por Badaxoz). Esta primeira Asemblea ter\u00eda que elixir o primeiro presidente da Xunta de Estremadura. A presidencia da Xunta preauton\u00f3mica era ostentada polo socialista Juan Carlos Rodr\u00edguez Ibarra.\nCun censo de 786.200 electores, os votantes foron 565.244 (71,9%) e 220.956 as abstenci\u00f3ns (28,1%).\nResultados.\nO PSOE obtivo maior\u00eda absoluta, e conseguiu o nomeamento do seu candidato, Juan Carlos Rodr\u00edguez Ibarra, como presidente da Xunta. Ademais do PSOE, s\u00f3 a coalici\u00f3n AP-PDP-UL, Extremadura Unida e o PCE obtiveron representaci\u00f3n. Contabiliz\u00e1ronse 2.622 (0,5%) votos en branco."}
{"id": "202427", "revid": "85894", "url": "https://gl.wikipedia.org/wiki?curid=202427", "title": "A Igrexa, O Deveso, As Pontes de Garc\u00eda Rodr\u00edguez", "text": "A Igrexa \u00e9 un lugar da parroquia do Deveso no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 6 habitantes no ano 2014 segundo datos do IGE, dos cales 3 eran homes e 3 eran mulleres.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "202428", "revid": "1888", "url": "https://gl.wikipedia.org/wiki?curid=202428", "title": "Elecci\u00f3ns \u00e1 Asemblea de Estremadura de 1987", "text": "As elecci\u00f3ns \u00e1 Asemblea de Estremadura de 1987 celebr\u00e1ronse o 10 de xu\u00f1o. Cun censo de 808.654 electores, os votantes foron 601.615 (74,4 %) e 207.039 as abstenci\u00f3ns (25,6 %). O PSOE ga\u00f1ou novamente por maior\u00eda absoluta, e conseguiu o nomeamento do seu candidato, Juan Carlos Rodr\u00edguez Ibarra, como presidente da Xunta de Estremadura."}
{"id": "202429", "revid": "56817", "url": "https://gl.wikipedia.org/wiki?curid=202429", "title": "Elecci\u00f3ns \u00e1 Asemblea de Estremadura de 1991", "text": "As elecci\u00f3ns \u00e1 Asemblea de Estremadura de 1991 celebr\u00e1ronse o 26 de maio. Cun censo de 821.191 electores, os votantes foron 583.172 (71,0 %) e 238.019 as abstenci\u00f3ns (29,0%). O PSOE ga\u00f1ou por maior\u00eda absoluta, e conseguiu o nomeamento do seu candidato, Juan Carlos Rodr\u00edguez Ibarra, como presidente da Xunta de Estremadura."}
{"id": "202430", "revid": "56817", "url": "https://gl.wikipedia.org/wiki?curid=202430", "title": "O Xarelo, O Deveso, As Pontes de Garc\u00eda Rodr\u00edguez", "text": "O Xarelo \u00e9 un lugar da parroquia do Deveso no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 1 habitante (1 home) no ano 2014 segundo datos do IGE."}
{"id": "202431", "revid": "22570", "url": "https://gl.wikipedia.org/wiki?curid=202431", "title": "Elecci\u00f3ns \u00e1 Asemblea de Estremadura de 1995", "text": "As elecci\u00f3ns \u00e1 Asemblea de Estremadura de 1995 celebr\u00e1ronse o 26 de maio. Cun censo de 845.728 electores, os votantes foron 662.444 (78,3 %) e 183.284 as abstenci\u00f3ns (21,7 %). O PSOE ga\u00f1ou por maior\u00eda relativa, e conseguiu o nomeamento do seu candidato, Juan Carlos Rodr\u00edguez Ibarra, como presidente da Xunta grazas \u00e1 abstenci\u00f3n dos membros de IU."}
{"id": "202432", "revid": "22570", "url": "https://gl.wikipedia.org/wiki?curid=202432", "title": "Elecci\u00f3ns \u00e1 Asemblea de Estremadura de 1999", "text": "As elecci\u00f3ns \u00e1 Asemblea de Estremadura de 1999 cel\u00e9branse o 26 de maio. Cun censo de 885.753 electores, os votantes foron 650.527 (73,4 %) e 235.226 as abstenci\u00f3ns (26,6 %). O PSOE ga\u00f1ou por maior\u00eda absoluta, e conseguiu o nomeamento do seu candidato, Juan Carlos Rodr\u00edguez Ibarra, como presidente da Xunta."}
{"id": "202433", "revid": "85894", "url": "https://gl.wikipedia.org/wiki?curid=202433", "title": "O Outeiro de Abaixo, O Deveso, As Pontes de Garc\u00eda Rodr\u00edguez", "text": "O Outeiro de Abaixo \u00e9 un lugar da parroquia do Deveso no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo o IGE en 2014 estaba habitado por dous homes.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "202434", "revid": "27249", "url": "https://gl.wikipedia.org/wiki?curid=202434", "title": "Pedro Ca\u00f1ada", "text": ""}
{"id": "202435", "revid": "1888", "url": "https://gl.wikipedia.org/wiki?curid=202435", "title": "Elecci\u00f3ns \u00e1 Asemblea de Estremadura de 2003", "text": "As elecci\u00f3ns \u00e1 Asemblea de Estremadura de 2003 celebr\u00e1ronse o 26 de maio. Cun censo de 881.228 electores, os votantes foron 687.501 (78,0 %) e 193.727 as abstenci\u00f3ns (22,0 %). O PSOE ga\u00f1ou por maior\u00eda absoluta, e conseguiu o nomeamento do seu candidato, Juan Carlos Rodr\u00edguez Ibarra, como presidente da Xunta."}
{"id": "202436", "revid": "34155", "url": "https://gl.wikipedia.org/wiki?curid=202436", "title": "Bandeira de Timor Leste", "text": "A bandeira de Timor Leste foi adoptada en 2002 e \u00e9 a mesma que se empregou en 1975. A bandeira de Timor Oriental \u00e9 un pano de cor vermella no que figuran dous tri\u00e1ngulos is\u00f3sceles coas s\u00faas bases (de igual tama\u00f1o) ocupando o bordo m\u00e1is pr\u00f3ximo \u00f3 mastro. Un destes tri\u00e1ngulos \u00e9 de cor negro e aparece superposto sobre outro, de cor amarelo, ocupando dous terzos da s\u00faa altura. No centro do tri\u00e1ngulo negro aparece representada unha estrela branca de cinco puntas.\nA cor vermella representa a loita de liberaci\u00f3n nacional, o amarelo alude \u00f3s vestixios do colonialismo na historia do pa\u00eds, o negro simboliza o escurantismo e o branco da estrela \u00e9 a cor da paz."}
{"id": "202437", "revid": "85894", "url": "https://gl.wikipedia.org/wiki?curid=202437", "title": "O Outeiro de Arriba, O Deveso, As Pontes de Garc\u00eda Rodr\u00edguez", "text": "O Outeiro de Arriba \u00e9 un lugar da parroquia do Deveso no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Estaba despoboado no ano 2014 segundo datos do IGE.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "202439", "revid": "85894", "url": "https://gl.wikipedia.org/wiki?curid=202439", "title": "Pereira, O Deveso, As Pontes de Garc\u00eda Rodr\u00edguez", "text": "Pereira \u00e9 un lugar da parroquia do Deveso no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Estaba despoboado no ano 2014 segundo datos do IGE."}
{"id": "202440", "revid": "85894", "url": "https://gl.wikipedia.org/wiki?curid=202440", "title": "Recemonde, O Deveso, As Pontes de Garc\u00eda Rodr\u00edguez", "text": "Recemonde \u00e9 un lugar da parroquia do Deveso no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 6 habitantes no ano 2010 segundo datos do IGE, dos cales 3 eran homes e 3 eran mulleres."}
{"id": "202443", "revid": "23204", "url": "https://gl.wikipedia.org/wiki?curid=202443", "title": "Bandeira de Turkmenist\u00e1n", "text": "A bandeira de Turkmenist\u00e1n foi adoptada o 24 de xaneiro de 2001. A bandeira presenta un fondo verde cunha franxa vermella na que aparecen cinco motivos representando alfombras t\u00edpicas do pa\u00eds e as p\u00f3las da oliveira do emblema da ONU. Ademais, no rect\u00e1ngulo verde ten unha l\u00faa crecente con cinco estrelas de cinco puntas."}
{"id": "202444", "revid": "1131", "url": "https://gl.wikipedia.org/wiki?curid=202444", "title": "Recemonde", "text": "O top\u00f3nimo Recemonde pode referirse a varios lugares de Galicia:"}
{"id": "202447", "revid": "89787", "url": "https://gl.wikipedia.org/wiki?curid=202447", "title": "Elecci\u00f3ns \u00e1 Asemblea de Estremadura de 2011", "text": "As elecci\u00f3ns \u00e1 Asemblea de Estremadura de 2011 tiveron lugar o 22 de maio de dito ano, coincidindo coas elecci\u00f3ns aos parlamentos de todas as comunidades aut\u00f3nomas quitando a Andaluc\u00eda, Catalu\u00f1a, Galicia e Pa\u00eds Vasco, e coas municipais en toda Espa\u00f1a. Na provincia de Badaxoz escoll\u00e9ronse 36 deputados (un m\u00e1is que nas elecci\u00f3ns de 2007), e na de C\u00e1ceres, 29 (un menos que nos anteriores comicios).\nResultados.\nPara optar \u00e1 repartici\u00f3n de escanos nunha circunscrici\u00f3n, a candidatura debe obter polo menos o 5% dos votos v\u00e1lidos emitidos en dita circunscrici\u00f3n, ou na suma de ambas circunscrici\u00f3ns."}
{"id": "202448", "revid": "22570", "url": "https://gl.wikipedia.org/wiki?curid=202448", "title": "Recemondelle, Xi\u00e1n, Taboada", "text": "Recemondelle \u00e9 un lugar da parroquia de Xi\u00e1n no concello lugu\u00e9s de Taboada na comarca de Chantada. Ti\u00f1a 7 habitantes no ano 2010 segundo datos do INE, dos cales 2 eran homes e 5 eran mulleres."}
{"id": "202449", "revid": "98629", "url": "https://gl.wikipedia.org/wiki?curid=202449", "title": "Elecci\u00f3ns \u00e1 Asemblea de Estremadura de 2007", "text": "As elecci\u00f3ns \u00e1 Asemblea de Estremadura de 2007 tiveron lugar o 27 de maio de dito ano, coincidindo coas elecci\u00f3ns aos parlamentos de todas as comunidades aut\u00f3nomas salvo Andaluc\u00eda, Catalu\u00f1a, Galicia e Pa\u00eds Vasco e coas municipais en toda Espa\u00f1a.\nPrecampa\u00f1a electoral.\nJuan Carlos Rodr\u00edguez Ibarra, presidente da Xunta de Estremadura desde 1982, anunciou o 19 de setembro de 2006 que non se volver\u00eda a presentar \u00e1s elecci\u00f3ns de 2007 debido a problemas de sa\u00fade. O novo candidato do PSOE, Guillermo Fern\u00e1ndez Vara, que era conselleiro de Sanidade e Consumo, foi presentado como novo candidato o d\u00eda seguinte do comunicado de Ibarra.\nO asunto m\u00e1is importante da campa\u00f1a foi a pol\u00e9mica creada arredor da construci\u00f3n dunha refinar\u00eda en Los Santos de Maimona (provincia de Badaxoz), promovida polo grupo industrial de Alfonso Gallardo, a Refiner\u00eda Balboa, que \u00e9 apoiada polo PSOE e pola Xunta de Estremadura (a trav\u00e9s da Sociedade de Fomento Industrial de Estremadura). A oposici\u00f3n, PP e IU, oponse, alegando o impacto negativo que isto supor\u00eda para o medio ambiente.\nCandidaturas.\nPresent\u00e1ronse a estas elecci\u00f3ns once candidaturas. Cinco delas fix\u00e9rono en ambas provincias: PSOE-Regionalistas, Partido Popular-Extremadura Unida (PP-EU), Izquierda Unida-Socialistas Independientes de Extremadura (IU-SIEX), Independientes por Extremadura (IPEX) e Los Verdes de Extremadura (LV). Tres m\u00e1is fix\u00e9rono s\u00f3 por Badaxoz: Partido Comunista de los Pueblos de Espa\u00f1a (PCPE), Centro Democr\u00e1tico y Social (CDS) e Partido Humanista (PH). E outras tres s\u00f3 por C\u00e1ceres: Uni\u00f3n del Pueblo Extreme\u00f1o (UPEX), Iniciativa Habitable (I.H.) e Ciudadanos en Blanco (CenB)\nPartido Socialista Obrero Espa\u00f1ol-Regionalistas.\nO Partido Socialista Obrero Espa\u00f1ol (PSOE) esperaba revalidar a maior\u00eda absoluta da que dispo\u00f1\u00eda na comunidade, a pesar de non presentar como candidato \u00e1 presidencia a Juan Carlos Rodr\u00edguez Ibarra, que anunciara a s\u00faa retirada. O candidato foi o ent\u00f3n conselleiro de Sanidade e Consumo, Guillermo Fern\u00e1ndez Vara, considerado m\u00e1is pr\u00f3ximo \u00e1 direcci\u00f3n federal que o propio Ibarra.\nO PSOE decidiu manter a s\u00faa coalici\u00f3n con Coalici\u00f3n Extreme\u00f1a, en vigor desde 2003 e presentarse co nome PSOE-Regionalistas, en lugar do PSOE-Progresistas da anterior convocatoria electoral auton\u00f3mica.\nPartido Popular-Extremadura Unida.\nO Partido Popular (PP), principal partido da oposici\u00f3n, presentouse en coalici\u00f3n cos rexionalistas de Extremadura Unida (EU), tras ter alcanzado un pacto en maio de 2006 para presentarse conxuntamente.\nO seu programa opo\u00f1\u00edase ao proxecto da Refiner\u00eda Balboa, que consideran unha actividade econ\u00f3mica obsoleta, a\u00ednda que a principios do ano 2008 o seu candidato \u00e1 presidencia, Jos\u00e9 Antonio Monago, declaraba o seu apoio \u00e1 instalaci\u00f3n da refinar\u00eda. O seu candidato \u00e1 presidencia era o l\u00edder do partido en Estremadura Carlos Floriano.\nIzquierda Unida - Socialistas Independientes de Extremadura.\nA coalici\u00f3n progresista formada por Izquierda Unida-Compromiso por Extremadura (IU-CE) e Socialistas Independientes de Extremadura (SIEX) e que con tres deputados, era a terceira forza pol\u00edtica en Estremadura, volveuse a presentar co obxectivo de influ\u00edr no seguinte goberno auton\u00f3mico. Opo\u00f1\u00edase \u00e1 construci\u00f3n da Refiner\u00eda Balboa por motivos medioambientais. O seu candidato \u00e1 presidencia era Victor Casco.\nEnquisas.\nAs enquisas realizadas durante a campa\u00f1a prev\u00edan unha c\u00f3moda vitoria do PSOE, se ben \u00e1 baixa e sen ter clara a revalidaci\u00f3n da maior\u00eda absoluta, fixada en 33 escanos. Os resultados das enquisas de \"Opiniometro\" (encargada por \"El Peri\u00f3dico de Extremadura\") e do \"Instituto Opina\" (encargada polo PSOE) foron os seguintes:\nResultados.\nCun censo de 893.547 electores, os votantes foron 669.752 (75,0%) e 223.795 as abstenci\u00f3ns (25,0%). O PSOE ga\u00f1ou por maior\u00eda absoluta, e conseguiu o nomeamento do seu candidato, Guillermo Fern\u00e1ndez Vara, como presidente da Xunta. Izquierda Unida desapareceu da Asemblea e foi a primeira vez na existencia do parlamento auton\u00f3mico na que s\u00f3 existiron dous grupos parlamentarios.\n\u00c1 parte, contabiliz\u00e1ronse 7.926 (1,2%) votos en branco."}
{"id": "202451", "revid": "29029", "url": "https://gl.wikipedia.org/wiki?curid=202451", "title": "Recemondelle", "text": ""}
{"id": "202453", "revid": "27155", "url": "https://gl.wikipedia.org/wiki?curid=202453", "title": "Beta-estradiol", "text": ""}
{"id": "202454", "revid": "23204", "url": "https://gl.wikipedia.org/wiki?curid=202454", "title": "Bandeira de Uzbekist\u00e1n", "text": "A bandeira de Uzbekist\u00e1n (en ) foi aprobada na oitava sesi\u00f3n extraordinaria do concilio supremo da Rep\u00fablica de Uzbekist\u00e1n o 18 de novembro de 1991.\nAs 12 estrelas representan as 12 divisi\u00f3ns administrativas (viloyat) do pa\u00eds. A raia azul representa o ceo, a raia branca representa a xustiza, e a raia verde representa a hospitalidade, as d\u00faas raias vermellas representan a forza. A l\u00faa crecente representa a renovaci\u00f3n e o reaparecer do pa\u00eds, ademais da base isl\u00e1mica tradicional."}
{"id": "202455", "revid": "27155", "url": "https://gl.wikipedia.org/wiki?curid=202455", "title": "17 beta-estradiol", "text": ""}
{"id": "202457", "revid": "56817", "url": "https://gl.wikipedia.org/wiki?curid=202457", "title": "O Rego, O Deveso, As Pontes de Garc\u00eda Rodr\u00edguez", "text": "O Rego \u00e9 un lugar da parroquia do Deveso no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 2 habitantes no ano 2014 segundo datos do IGE, dos cales 1 era home e 1 era muller."}
{"id": "202459", "revid": "1131", "url": "https://gl.wikipedia.org/wiki?curid=202459", "title": "Trambasmeras, O Deveso, As Pontes de Garc\u00eda Rodr\u00edguez", "text": "Trambasmeras \u00e9 un lugar da parroquia do Deveso no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Estaba despoboado no ano 2014 segundo datos do IGE."}
{"id": "202460", "revid": "85894", "url": "https://gl.wikipedia.org/wiki?curid=202460", "title": "Vilari\u00f1o, O Deveso, As Pontes de Garc\u00eda Rodr\u00edguez", "text": "Vilari\u00f1o \u00e9 un lugar da parroquia do Deveso no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Estaba despoboado no ano 2014 segundo datos do IGE."}
{"id": "202462", "revid": "89787", "url": "https://gl.wikipedia.org/wiki?curid=202462", "title": "Lista dos pobos ind\u00edxenas de Australia", "text": "Esta Lista dos pobos ind\u00edxenas de Australia cont\u00e9n os nomes e designaci\u00f3ns colectivas que son aplicados \u00f3s diversos grupos de ind\u00edxenas australianos.\n\u00c9 importante observar que o termo tribo non se aplica perfectamente aos aborixes australianos. Hai poucos casos de grupos correspondentes a tribos. En xeral, os aborixes poden identificarse como membros de varios grupos, cada grupo sendo definido por diferentes criterios, que frecuentemente se superpo\u00f1en.\nMoitos dos nomes listados abaixo est\u00e1n nas linguas locais. Alg\u00fans significan \"home\" ou \"persoa\". Alg\u00fans son aut\u00f3nomos, isto \u00e9, designaci\u00f3ns aplicadas polo grupo a si mesmo, mentres que outros son designados por outros grupos. Outros termos significan simplemente pobo na lingua propia."}
{"id": "202467", "revid": "127505", "url": "https://gl.wikipedia.org/wiki?curid=202467", "title": "Czapka", "text": "O czapka \u00e9 un tipo de morri\u00f3n empregado en orixe polas unidades de lanceiros da cabaler\u00eda polaca e que se estendeu ao longo do s\u00e9culo XIX polo conxunto de Europa. Consiste nun gorro alto cuadricorne coa insignia do rexemento na fronte.\nOrixe.\nDesenvolveuse como unha variante do shako pero con picos, que empregaban os ulanos ao servizo do Imperio austr\u00edaco que establecera Xos\u00e9 II en Galitsia a partir de 1784. Durante as guerras napole\u00f3nicas empreg\u00e1rono as unidades polacas que loitaban no seo das forzas francesas e o seu uso espallouse entre as tropas francesas, dos pa\u00edses aliados e mesmo entre os seus inimigos. O Gran Ducado de Varsovia adoptouno tam\u00e9n para unidades de infanter\u00eda e artiller\u00eda. Debido \u00e1 efectividade dos lanceiros polacos durante as guerras napole\u00f3nicas, os ex\u00e9rcitos de toda Europa crearon rexementos espec\u00edficos de lanceiros, copiando o uso do czapka como parte do seu uniforme.\nFrancia.\nEn Francia empreg\u00e1rono os rexementos de lanceiros e m\u00e1is tarde a Garda Imperial de Napole\u00f3n III, logo tras a ca\u00edda do Segundo Imperio desapareceron as unidades de lanceiros e con eles o czapka.\nReino Unido.\nNo imperio brit\u00e1nico os rexementos de lanceiros levaron a peza nos uniformes de gala ata ben entrado o primeiro terzo do s\u00e9culo XX como se recolle na \"Dress Regulations for the Army\" de 1934 e a\u00ednda no s\u00e9culo XXI a Garda de Honra do Queen's Royal Lancers contin\u00faa co seu uso.\nAlema\u00f1a e Austria-Hungr\u00eda.\nO czapka alem\u00e1n e o austro-h\u00fangaro (\"shapka\") consist\u00eda nun corpo de coiro negro prensado equipado cun escudo frontal que deixaba a parte de atr\u00e1s da cabeza sen protecci\u00f3n; carec\u00eda de aba dianteira e no canto de pico ti\u00f1a unha tapa de catro cantos, salientando tam\u00e9n o uso dunha manga para a introduci\u00f3n dunha pluma durante os actos cerimoniais.\nPortugal.\nEn Portugal existiron rexementos de lanceiros ata a ca\u00edda da monarqu\u00eda, en 1910, que utlizaban o czapka nos uniformes de gala.\nEspa\u00f1a.\nEn Espa\u00f1a os lanceiros utilizaron a czapka ata 1868.\nPrimeira guerra mundial.\nOs lanceiros belgas, alem\u00e1ns e austroh\u00fangaros utlizaron o czapki no servizo activo durante as primeiras semanas da guerra, a\u00ednda que habitualmente utilizando un forro a xeito de camuflaxe.\nPolonia.\nEn Polonia durante o s\u00e9culo XX o czapka converteuse nun dos s\u00edmbolos nacionais, despois da primeira guerra mundial, o novo ex\u00e9rcito polaco adoptou unha variedade cuadricorne como a s\u00faa gorra de prato, co\u00f1ecido como rogatywa, a\u00ednda que logo a partir de 1952 subtituiuse por un modelo de fasqu\u00eda sovi\u00e9tica, mant\u00e9ndose a rogatywa como gorra de patrulla e a partir de 1982 utilizada pola garda de honra do Palacio Belvedere. A comezos do s\u00e9culo XXI os oficiais do ex\u00e9rcito polaco util\u00edzanas como gorra de parada."}
{"id": "202468", "revid": "88215", "url": "https://gl.wikipedia.org/wiki?curid=202468", "title": "Manchester City F.C.", "text": "O Manchester City Football Club \u00e9 un club de f\u00fatbol profesional da cidade de Manchester, no Reino Unido, que compite na Premier League inglesa. O equipo foi fundado no ano 1880 co nome de \"St. Marks\", \u00f3 pouco tempo foi rebautizado como \"Ardwick A.F.C.\", e finalmente co nome actual en 1894.\nO equipo mant\u00e9n unha forte rivalidade co Manchester United. Dende 2008 o club est\u00e1 en mans dun grupo investidor dos Emiratos \u00c1rabes Unidos chamado \"Abu Dhabi United Group for Development and Investment\".\nPalmar\u00e9s.\nO club ten no seu palmar\u00e9s nove ligas inglesas (que ga\u00f1ou nas tempadas 1936-37, 1967-68, 2011-12, 2013-14, 2017-18, 2018-19, 2020-21, 2021-22 e 2022-23), seis FA Cups (1903-04, 1933-34, 1955-56, 1968-69 e 2010-11 e 2018-19), oito Football League Cups (1969-70, 1975-76, 2013-14, 2015-16, 2017-18, 2018-19, 2019-20 e 2020\u201321), seis Community Shields (anos 1937, 1968, 1972, 2012, 2018 e 2019), e unha Recopa de Europa (ga\u00f1ada na campa\u00f1a 1969-70).\nEstadio.\nO Manchester City xoga os seus encontros como local no City of Manchester Stadium, co\u00f1ecido coma Etihad Stadium debido \u00f3 patrocinio de Etihad Airways. Este estadio foi constru\u00eddo para acoller os Xogos da Commonwealth en 2002, e foi inaugurado polo club en 2003. Ten capacidade para 55.017 persoas, e a UEFA o catalogou na categor\u00eda de m\u00e1xima calidade."}
{"id": "202469", "revid": "98629", "url": "https://gl.wikipedia.org/wiki?curid=202469", "title": "Bandeira de Vietnam", "text": "A bandeira de Vietnam, tam\u00e9n co\u00f1ecida como \"bandeira vermella coa estrela amarela\" (\"c\u1edd \u0111\u1ecf sao v\u00e0ng\"), foi dese\u00f1ada en 1940 por Nguy\u1ec5n H\u1eefu Ti\u1ebfn, un revolucionario contrario a colonizaci\u00f3n francesa, durante a o goberno franc\u00e9s da Cochinchina. A bandeira foi empregada polo Vi\u1ec7t Minh, unha organizaci\u00f3n comunista creada en 1941 como resposta \u00e1 ocupaci\u00f3n xaponesa. \u00d3 fin da segunda guerra mundial, o l\u00edder Vi\u1ec7t Minh H\u1ed3 Ch\u00ed Minh proclamou un Vietnam independente e asinou un decreto o 5 de setembro de 1945, polo cal a bandeira converteuse na oficial da Rep\u00fablica Democr\u00e1tica de Vietnam."}
{"id": "202473", "revid": "23204", "url": "https://gl.wikipedia.org/wiki?curid=202473", "title": "Bandeira de Palestina", "text": "A bandeira de Palestina (en ) est\u00e1 baseada na Bandeira da Revolta \u00c1rabe, e \u00e9 empregada para representar \u00f3 pobo palestino (dende 1964), e \u00e1 Autoridade Nacional Palestina."}
{"id": "202476", "revid": "22570", "url": "https://gl.wikipedia.org/wiki?curid=202476", "title": "Premier League 2009-2010", "text": "A tempada 2009-2010 da Premier League foi a 18\u00aa edici\u00f3n da m\u00e1xima competici\u00f3n ligueira de f\u00fatbol en Inglaterra. A tempada comezou o 15 de agosto de 2009 e rematou o 9 de maio de 2010 despois de 38 xornadas.\nO equipo defensor do t\u00edtulo era o Manchester United, ga\u00f1ador das tres anteriores edici\u00f3ns, pero o campi\u00f3n foi o Chelsea FC, que acadou o seu 4\u00ba t\u00edtulo de liga."}
{"id": "202480", "revid": "27155", "url": "https://gl.wikipedia.org/wiki?curid=202480", "title": "Hormona tiroide", "text": "As hormonas tiroides son as tres hormonas producidas pola gl\u00e1ndula tiroide, que son a tiroxina, triiodotironina e calcitonina, a\u00ednda que en certos contextos o termo s\u00f3 se usa para referirse \u00e1s d\u00faas primeiras.\nA tiroxina (T4) e triiodotironina (T3), son hormonas cunha estrutura qu\u00edmica baseada no amino\u00e1cido tirosina (non confundir coa hormona tiroxina) e que conte\u00f1en iodo, producidas pola gl\u00e1ndula tiroide, que son as principais responsables da regulaci\u00f3n do metabolismo. A principal forma circulante no sangue de hormona tiroide \u00e9 a tiroxina (T4), que ten unha vida media maior ca a outra hormona, a triiodotironina ou T3. A raz\u00f3n entre a T4 e a T3 liberadas ao sangue \u00e9 de aproximadamente 20 a 1. A tiroxina conv\u00e9rtese dentro das c\u00e9lulas en T3 activa (que \u00e9 3 ou 4 veces m\u00e1is potente ca a T4) por acci\u00f3n de encimas desiodinases (5'-iodinase). Despois son procesadas por descarboxilaci\u00f3n e desiodinaci\u00f3n para producir iodotironamina (T1a) e tironamina (T0a).\nAdemais destas hormonas, producidas polas c\u00e9lulas foliculares tiroides, na tiroide prod\u00facese tam\u00e9n a hormona polipept\u00eddica calcitonina, segregada polas c\u00e9lulas parafoliculares, que interv\u00e9n no control dos niveis de calcio do organismo (xunto coa PTH).\nCirculaci\u00f3n e transporte da T3 e T4.\nTransporte no plasma sangu\u00edneo.\nA maior\u00eda das hormonas tiroides que circulan polo sangue transp\u00f3rtanse unidas a prote\u00ednas. S\u00f3 unha pequena fracci\u00f3n das hormonas tiroides circulantes viaxan libres (non unidas a prote\u00ednas) e son bioloxicamente activas, polo que a medici\u00f3n das concentraci\u00f3ns de hormonas tiroides libres ten un grande valor para facer diagn\u00f3sticos.\nCando a hormona tiroide est\u00e1 unida a prote\u00ednas non \u00e9 activa, polo que o importante \u00e9 saber a proporci\u00f3n de T3/T4 libre. Por esta raz\u00f3n, medir s\u00f3 a cantidade de tiroxina total no sangue pode inducir a erros.\nA T3 e a T4 poden cruzar a membrana celular facilmente, xa que son mol\u00e9culas lip\u00f3filas, e funcionan asoci\u00e1ndose a receptores nucleares do n\u00facleo celular chamados receptores das hormonas tiroides.\nAs T1a e T0a te\u00f1en cargas positivas, polo que non poden cruzar a membrana, e crese que funcionan por medio do receptor TAR1 ou TA1 (\"Trace Amine-associated Receptor\", receptor asociado a aminas traza), que \u00e9 un receptor acoplado \u00e1 prote\u00edna G situado na membrana.\nOutra ferramenta de diagn\u00f3stico importante \u00e9 a medida da cantidade de hormona estimulanta da tiroide (TSH) presente.\nTransporte a trav\u00e9s da membrana.\nAs hormonas tiroides son substancias lip\u00f3filas que poden atravesar a membrana celular pasivamente por difusi\u00f3n. Por\u00e9n, existen polo menos 10 transportadores de iodotironina diferentes xeneticamente regulados e dependentes de enerx\u00eda nos humanos, os cales garanten que os niveis intracelulares de hormonas tiroides sexan maiores ca no plasma sangu\u00edneo ou no flu\u00eddo intersticial.\nTransporte intracelular.\nS\u00e1bese pouco sobre a cin\u00e9tica intracelular das hormonas tiroides. Por\u00e9n, recentemente demostrouse que o CRYM cristalino (ou THBP, prote\u00edna fixadora da hormona tiroide regulada por NADP+) se une \u00e1 triiodotironina in vivo.\nFunci\u00f3ns da T3 e T4.\nAs hormonas tiroides activas act\u00faan en case cada c\u00e9lula do corpo. Act\u00faan incrementando a taxa de metabolismo basal, afectan \u00e1 s\u00edntese proteica, axudan a regular o crecemento dos \u00f3sos longos (en sinerx\u00eda coa hormona do crecemento) e na maduraci\u00f3n neuronal, e incrementan a sensibilidade do corpo \u00e1s catecolaminas (como a adrenalina) por permisividade (unha hormona \u00e9 necesaria para a acci\u00f3n doutra). As hormonas tiroides son esenciais para o correcto desenvolvemento e diferenciaci\u00f3n das c\u00e9lulas do corpo. Estas hormonas tam\u00e9n regulan o metabolismo das prote\u00ednas, graxas, e carbohidratos, afectando ao modo en que as c\u00e9lulas usan os compostos enerx\u00e9ticos. Tam\u00e9n estimulan o metabolismo das vitaminas. A s\u00edntese de hormonas tiroides est\u00e1 influ\u00edda por numerosos est\u00edmulos fisiol\u00f3xicos e patol\u00f3xicos.\nAs hormonas tiroides causan a xeraci\u00f3n de calor nos humanos. Por\u00e9n, as tironaminas (metabolitos das hormonas tiroides) funcionan por medio de mecanismos desco\u00f1ecidos inhibindo a actividade neuronal, o que xoga un importante papel nos ciclos de hibernaci\u00f3n dos mam\u00edferos e o comportamento de muda de plumaxe das aves. Un efecto da administraci\u00f3n de tironaminas \u00e9 unha dr\u00e1stica ca\u00edda da temperatura corporal.\nEnfermidades relacionadas.\nTanto o exceso coma a deficiencia de tiroxina poden causar trastornos.\nOs nenos nacidos prematuramente poden sufrir trastornos do desenvolvemento neuronal debido \u00e1 falta de hormonas tiroides, no momento en que a s\u00faa propia gl\u00e1ndula tiroide non pode fornecer as hormonas que necesita no per\u00edodo postnatal.\nMedici\u00f3ns.\nA tiroxina e a triiodotironina poden medirse como \"tiroxina libre\" e \"triiodotironina libre\", que son indicadores da actividade desas hormonas no corpo. Poden medirse tam\u00e9n como \"tiroxina total\" e \"triiodotironina total\", que incl\u00faen tam\u00e9n as hormonas unidas \u00e1 globulina fixadora de tiroxina. Un par\u00e1metro relacionado \u00e9 o \u00edndice de tiroxina libre, que \u00e9 a \"tiroxina total\" multiplicado polo consumo de hormonas tiroides, o cal, \u00e1 s\u00faa vez, \u00e9 unha medida da globulina fixadora de tiroxina non unida a esta.\nUsos m\u00e9dicos das hormonas tiroides T3 e T4.\nPara tratar a deficiencia de hormonas tiroides (hipotiroidismo) util\u00edzanse tanto a T3 coma a T4. Ambas as d\u00faas abs\u00f3rbense ben no intestino, polo que poden administrarse por v\u00eda oral. A forma m\u00e1is com\u00fan de tiroxina sint\u00e9tica \u00e9 a levotiroxina, que \u00e9 un estereois\u00f3mero da tiroxina fisiol\u00f3xica (T4 s\u00f3), que se metaboliza m\u00e1is lentamente ca a natural e, por tanto, xeralmente s\u00f3 \u00e9 necesaria unha dose diaria. As hormonas tiroides desecadas naturais, tam\u00e9n comercializadas co nome \"Armour Thyroid\", derivan de gl\u00e1ndulas de tiroide de porco, e son un tratamento \"natural\" que cont\u00e9n o 20% de T3 e trazas de T2, T1 e calcitonina. \nTam\u00e9n est\u00e1n dispo\u00f1ibles combinaci\u00f3ns sint\u00e9ticas de T3/T4 en diferentes proporci\u00f3ns (como o \"Thyrolar\") e medicamentos de T3 pura (\"Cytomel\").\nA levotiroxina \u00e9 xeralmente o primeiro tratamento que se utiliza. O tratamento con \"Armour Thyroid\", \u00e1 parte de evidencias anecd\u00f3ticas, non mostrou nos ensaios cl\u00ednicos que sexa m\u00e1is beneficioso ca as formas biosint\u00e9ticas.\nAs tironaminas non te\u00f1en a\u00ednda usos m\u00e9dicos, a\u00ednda que o seu uso foi proposto para a induci\u00f3n controlada da hipotermia, a cal causa que o cerebro entre nun ciclo protector, \u00fatil para a prevenci\u00f3n de danos durante a isquemia (falta de os\u00edxeno).\nA tiroxina sint\u00e9tica produciuse por primeira vez en 1926 por Charles Robert Harington e George Barger.\nFormulaci\u00f3ns.\nHoxe moitos pacientes son tratados con levotiroxina, ou unha hormona sint\u00e9tica similar. Por\u00e9n, os suplementos de hormona tiroide natural (extractos de tiroide animal desecados) a\u00ednda est\u00e1n dispo\u00f1ibles nalg\u00fans pa\u00edses. As hormonas tiroides naturais est\u00e1n utiliz\u00e1ndose menos debido \u00e1s evidencias de que as variaci\u00f3ns das concentraci\u00f3ns de hormonas nas tiroides dos animais sacrificados orixina unha potencia e estabilidade variables deses preparados. A levotiroxina cont\u00e9n s\u00f3 T4 e \u00e9, por tanto, bastante ineficaz para os pacientes que non poden converter a T4 en T3. Eses pacientes ter\u00e1n que ser tratados con hormona tiroide desecada natural, que cont\u00e9n unha mestura de T4 e T3, ou cun suplemento de T3 sint\u00e9tica. Nestes casos, pref\u00edrese a liotironina sint\u00e9tica debido \u00e1s potenciais diferenzas entre os lotes de f\u00e1rmacos de produtos naturais de tiroide. Nos Estados Unidos algunhas marcas de produtos de hormona tiroide natural est\u00e1n aprobados pola FDA e outras non. As hormonas tiroides son en xeral ben toleradas polo corpo. As hormonas tiroides non son normalmente perigosas para as mulleres pre\u00f1adas ou nais lactantes, pero deber\u00edan tomarse baixo supervisi\u00f3n m\u00e9dica. De feito, se unha muller con hipotiroidismo non \u00e9 tratada, o seu fillo ten un maior risco de defectos conx\u00e9nitos. Cando as mulleres con hipotirodismo quedan pre\u00f1adas necesitan incrementar a s\u00faa dose de hormona tiroide. Unha excepci\u00f3n \u00e9 que as hormonas tiroides poden agravar os problemas card\u00edacos, especialmente nas pacientes vellas; por tanto, os doutores poden comezar con estes pacientes cunha dose baixa e ila aumentando pouco a pouco para evitar o risco de ataques card\u00edacos.\nProduci\u00f3n de hormonas tiroides T3 e T4.\nCentral.\nA tiroide cont\u00e9n c\u00e9lulas epiteliais, que forman fol\u00edculos nos que as c\u00e9lulas epiteliais rodean un oco central cheo dun coloide, onde se acumula a prote\u00edna tiroglobulina, que foi producida e excretada ao coloide polas c\u00e9lulas epiteliais foliculares.\nAs hormonas tiroides (T4 e T3) prod\u00facense nas c\u00e9lulas foliculares da tiroide e a s\u00faa produci\u00f3n est\u00e1 regulada pola hormona estimulante da tiroide (TSH) segregada pola adenohip\u00f3fise ou pituitaria anterior. Como os efectos da T4 in vivo est\u00e1n mediados pola T3 (a T4 conv\u00e9rtese en T3 nos tecidos diana), a T3 \u00e9 de 3 a 5 veces m\u00e1is activa ca a T4.\nA tiroxina (3,5,3',5'-tetraiodotironina) producida polas c\u00e9lulas foliculares tiroides est\u00e1 unida \u00e1 prote\u00edna tiroglobulina do coloide (que non se debe confundir coa prote\u00edna para o transporte sangu\u00edneo TBG ou globulina fixadora da tiroxina). A tiroglobulina \u00e9 cortada encimaticamente para liberar unidades da tiroxina (T4) que leva unida.\nA tiroxina orix\u00ednase ao unir \u00e1tomos de iodo ao anel do amino\u00e1cido tirosina da tiroglobulina. A hormona tiroxina (T4) cont\u00e9n catro \u00e1tomos de iodo. A triiodotironina (T3) \u00e9 id\u00e9ntica, pero s\u00f3 ten tres \u00e1tomos de iodo.\nO ioduro \u00e9 absorbido activamente do sangue por un proceso chamado trampa de ioduro. Neste proceso o sodio \u00e9 cotransportado co ioduro na membrana basolateral da c\u00e9lula cara ao interior da c\u00e9lula e despois conc\u00e9ntrase nos fol\u00edculos tiroides ata chegar a unha concentraci\u00f3n 30 veces superior \u00e1 que ten no sangue. Por medio dunha reacci\u00f3n co encima tiroperoxidase, o ioduro \u00fanese a residuos de tirosina da tiroglobulina, formando monoiodotirosina (MIT) e diiodotirosina (DIT). A uni\u00f3n de dous residuos de DIT orixina a tiroxina. Combinando unha MIT e unha DIT prod\u00facese a triiodotironina.\nUnhas proteases dixiren a tiroglobulina iodada, liberando as hormonas T4 e T3, os axentes bioloxicamente activos da regulaci\u00f3n metab\u00f3lica.\nPerif\u00e9rica.\nA tiroxina (T4) crese que funciona principalmente como prohormona e dep\u00f3sito da forma m\u00e1is activa e principal hormona tiroide, a T3. A T4 f\u00f3rmase conforme sexa requirida polo encima iodotironina deiodinase nos tecidos. A deficiencia de deiodinase pode ter efectos similares a unha deficiencia de iodo. A T3 \u00e9 m\u00e1is activa ca a T4 e \u00e9 a forma final da hormona, a\u00ednda que est\u00e1 presente en menores cantidades ca a T4.\nInicio da produci\u00f3n no feto.\nA hormona liberadora da tirotropina (TRH) e a hormona estimulante da tiroide (TSH) empezan a segregarse no hipot\u00e1lamo fetal e a hip\u00f3fise \u00e1s 18-20 semanas de xestaci\u00f3n, e a produci\u00f3n fetal de tiroxina (T4) chega a un nivel clinicamente significativo nese per\u00edodo. A triiodotionina (T3) fetal permanece a niveis baixos (menos de 15\u00a0ng/dL) ata as 30 semanas de xestaci\u00f3n, e aumenta ata 50\u00a0ng/dL ao termo do embarazo. A autosuficiencia fetal de hormonas tiroides protexe ao feto contra, por exemplo, as anormalidades no desenvolvemento cerebral causadas polo hipotiroidismo materno.\nEfecto da deficiencia de iodo. O bocio..\nSe hai unha deficiencia de iodo na dieta, a tiroide non poder\u00e1 producir T3 e T4. A falta destas hormonas tiroides parar\u00e1 a retroalimentaci\u00f3n negativa que estas exerc\u00edan sobre a hip\u00f3fise, causando un incremento da produci\u00f3n de hormona estimulante da tiroide, a cal causa que a tiroide aumente de tama\u00f1o, dando lugar a unha hipertrofia chamada bocio. A hipertrofia da gl\u00e1ndula ten o efecto de incrementar a capacidade de captar o escaso iodo que hai no sangue, tratando de compensar a deficiencia para seguir producindo hormonas tiroides.\nF\u00e1rmacos antitiroides.\nA captaci\u00f3n de iodo en contra de gradiente de concentraci\u00f3n est\u00e1 mediado por un transportador de simporte sodio-iodo e est\u00e1 asociado a unha sodio-potasio ATPase. O perclorato e o tiocianato son substancias que poden competir co iodo neste punto. Compostos como a goitrina poden reducir a produci\u00f3n de hormona tiroide ao interferiren coa oxidaci\u00f3n do iodo.\nHerborister\u00eda.\nNingunha planta cont\u00e9n hormonas tiroides T3 e T4. Por tanto, cando est\u00e1 indicado requ\u00edrese un tratamento con hormona tiroide sint\u00e9tica ou desecada natural. Pero si hai plantas que poden axudar a tratar a chamada \"tiroide lenta\" (tiroide que produce reducidas cantidades de hormona, pero que non cesou de producilas totalmente). Por\u00e9n, hai moitas algas comestibles que te\u00f1en altas concentraci\u00f3ns de iodo, que axudan a evitar deficiencias de iodo e enfermidades como o bocio.\nCalcitonina.\n\u00c1 parte da tiroxina e triiodotironina, na gl\u00e1ndula tiroide prod\u00facese outra hormona, a calcitonina. A calcitonina \u00e9 unha hormona polipept\u00eddica de 32 amino\u00e1cidos producida polas c\u00e9lulas parafoliculares da tiroide, que se encontran nos espazos interfoliculares e intercaladas no propio epitelio folicular da gl\u00e1ndula. A calcitonina act\u00faa reducindo o nivel sangu\u00edneo de i\u00f3n calcio, opo\u00f1\u00e9ndose aos efectos da hormona paratiroide (PTH). En concreto inhibe a absorci\u00f3n de Ca2+ no intestino e a s\u00faa reabsorci\u00f3n nos riles e inhibe a actividade dos osteoclastos nos \u00f3sos.\nV\u00e9xase tam\u00e9n.\nLigaz\u00f3ns externas.\nTratamento con hormonas tiroides"}
{"id": "202481", "revid": "88215", "url": "https://gl.wikipedia.org/wiki?curid=202481", "title": "\u00darvalsdeild Karla", "text": "A \u00darvalsdeild Karla (en galego, \"Liga Premier de Islandia\" ou \"Liga islandesa de f\u00fatbol\") \u00e9 a m\u00e1xima categor\u00eda do f\u00fatbol profesional en Islandia. Est\u00e1 organizada pola Federaci\u00f3n de F\u00fatbol de Islandia e os seus equipos poden disputar torneos da UEFA. A competici\u00f3n disp\u00fatase entre a primavera e o ver\u00e1n a causa das condici\u00f3ns climatol\u00f3xicas do pa\u00eds. Actualmente \u00e9 co\u00f1ecida polo nome de Pepsideild karla polo patrocinio da bebida Pepsi.\nHistoria.\nA primeira edici\u00f3n do torneo tivo lugar no ano 1912 como unha competici\u00f3n entre 3 clubs de Reiquiavik: o KR Reykjavik, o Fram e o \u00cdBV, resultando vencedor o KR Reykj\u00e1vik. Os anos 1913 e 1914 o Fram proclamouse campi\u00f3n da competici\u00f3n sen ter disputado un s\u00f3 partido debido a que ning\u00fan outro equipo se presentou \u00e1 competici\u00f3n. Posteriormente, o campionato foise ampliando a m\u00e1is clubs. En 1955, con 6 clubs en Primeira, estableceuse un sistema de ascensos e descensos que dinamizaba o campionato, e en 1959 engadiuse ao sistema de liga regular partidos na casa e a domicilio, do mesmo xeito que se fac\u00eda noutros pa\u00edses. A partir de 1964 os equipos islandeses poden entrar nas competici\u00f3ns europeas da UEFA.\nA pesar de que o campionato se celebra dende 1912, foi en 1951 cando un equipo que non era de Reiquiavik ga\u00f1ou por primeira vez a Liga, sendo o \u00cdA Akranes, da cidade de Akranes.\nActualmente, e dende 2008, o campionato conta con 12 clubs e \u00e9 totalmente profesional, a\u00ednda que alg\u00fans equipos te\u00f1en unha situaci\u00f3n semi-profesional debido ao estado do f\u00fatbol en Islandia.\nSistema de competici\u00f3n.\nO campionato o forman 12 clubs. A\u00ednda que contou tradicionalmente con 10 equipos, este n\u00famero foi ampliado a 12 na tempada 2008. Os equipos xogan d\u00faas veces entre si ao longo da tempada, na casa e a domicilio. Ao final da tempada os dous \u00faltimos equipos descenden \u00e1 1. deild karla (Primeira Divisi\u00f3n), sendo substitu\u00eddos polos 2 primeiros desa categor\u00eda.\nO campi\u00f3n da Liga participa na UEFA Champions League partindo dende a Primeira rolda de clasificaci\u00f3n, mentres que o segundo e o campi\u00f3n da Copa xogan a UEFA Europa League a partir da rolda previa."}
{"id": "202482", "revid": "5132", "url": "https://gl.wikipedia.org/wiki?curid=202482", "title": "Most Valuable Player", "text": ""}
{"id": "202483", "revid": "23204", "url": "https://gl.wikipedia.org/wiki?curid=202483", "title": "Bandeira de Taiw\u00e1n", "text": "A bandeira de Taiw\u00e1n \u00e9 o s\u00edmbolo oficial de Taiw\u00e1n, un fondo de cor vermella cun rect\u00e1ngulo azul situado no cuadrante superior m\u00e1is pr\u00f3ximo \u00f3 mastro, que cont\u00e9n, no seu centro, un sol de cor branca con doce puntas.\nEste cuadrante \u00e9 \u00e1 s\u00faa vez a bandeira do Kuomintang (KMT), o partido pol\u00edtico fundado por Sun Yat-sen, e foi adoptada en 1895 como bandeira da Sociedade para a Rexeneraci\u00f3n da China, movemento pol\u00edtico precursor do actual KMT. A bandeira foi dese\u00f1ada por Lu Haodong, m\u00e1rtir do movemento republicano chin\u00e9s durante o final da dinast\u00eda Qing, \u00faltima dinast\u00eda imperial chinesa.\nAs cores da bandeira de Taiw\u00e1n simbolizan os Tres Principios do Pobo propugnados por Sun Yat-sen:"}
{"id": "202486", "revid": "98629", "url": "https://gl.wikipedia.org/wiki?curid=202486", "title": "IFA Premiership", "text": "A IFA Premiership (co\u00f1ecida por raz\u00f3ns de patrocinio como Carling Premiership e moitas veces referida como Irish League) \u00e9 a m\u00e1xima competici\u00f3n de f\u00fatbol profesional en Irlanda do Norte. A competici\u00f3n \u00e9 organizada pola Asociaci\u00f3n Irlandesa de F\u00fatbol. Substit\u00fae dende o 2008 \u00e1 Irish Premier League, anterior campionato do pa\u00eds e segunda liga m\u00e1is antiga do mundo por detr\u00e1s da Scottish Premier League.\nTr\u00e1tase da primeira liga da illa de Irlanda, sendo a s\u00faa primeira edici\u00f3n en 1890. En 1921 pasou a ser a liga de Irlanda do Norte cando a Rep\u00fablica de Irlanda se independizou e pasou a disputar a \"Liga do Estado Libre\" (actual League of Ireland Premier Division). No campionato norteirland\u00e9s permaneceron t\u00f3dolos clubs do pa\u00eds ata 1972, cando o Derry City F.C. abandonou o seu esquema para pasar en 1984 a xogar a liga irlandesa.\nAo longo da s\u00faa historia o campionato contou cunha presenza maioritaria de equipos de Belfast, e catro formaci\u00f3ns (Linfield, Glentoran, Cliftonville e Lisburn Distillery) te\u00f1en disputado t\u00f3dalas tempadas. O equipo que m\u00e1is veces ga\u00f1ou a competici\u00f3n foi o Linfield, cun total de 49 t\u00edtulos.\nFormato.\nA tempada da liga norteirlandesa cel\u00e9brase dende agosto ata maio, do mesmo xeito que a meirande parte dos campionatos brit\u00e1nicos. A competici\u00f3n disp\u00fatase nun formato de tres voltas entre os 12 equipos que forman a primeira categor\u00eda, cunha puntuaci\u00f3n en base \u00e1s regras da UEFA, con 3 puntos para o vencedor, ning\u00fan para o perdedor e 1 en caso de empate. Ao finalizar as tres roldas, os seis primeiros clasificados xogan entre si a unha soa volta, mentres que os seis \u00faltimos fan o mesmo. En total, cada equipo disputa 38 partidos ao finalizar a tempada.\nO equipo que finaliza na primeira posici\u00f3n procl\u00e1mase campi\u00f3n de Liga, mentres que o \u00faltimo descende \u00e1 segunda categor\u00eda, de car\u00e1cter semiprofesional e co\u00f1ecida como \"IFA Championship\". Se dous equipos empatan a puntos, prod\u00facese un desempate mediante a diferenza de goles ou, s\u00f3 en caso de persistir, polo maior n\u00famero de goles anotados. O pen\u00faltimo clasificado disputa un partido de promoci\u00f3n fronte ao segundo clasificado da segunda categor\u00eda. Amais, para manter a praza na m\u00e1xima categor\u00eda \u00e9 preciso cumprir unha serie de requirimentos que certifiquen a viabilidade da formaci\u00f3n.\nO campionato sempre se disputou nos meses dende outono ata primavera, a diferenza do campionato da Rep\u00fablica de Irlanda que se disputa nos meses de ver\u00e1n. Os partidos adoitan xogarse os s\u00e1bados pola tarde, con encontros ocasionais os venres e m\u00e9rcores, e son tradicionais as xornadas nas festividades dos \"Bank holiday\": o 26 de decembro (\"Boxing Day\"), Aninovo, e xoves de Pascua.\nCompetici\u00f3ns europeas.\nO campi\u00f3n de liga clasif\u00edcase para a UEFA Champions League, e parte dende a primeira fase da rolda de clasificaci\u00f3n. O segundo clasificado xoga a UEFA Europa League a partir da primeira rolda de clasificaci\u00f3n, mentres que o campi\u00f3n da Copa de Irlanda do Norte faino dende a segunda rolda de clasificaci\u00f3n. Amais, os dous primeiros clasificados xogan a Setanta Cup que enfronta aos mellores equipos de Irlanda do Norte contra os mellores da Rep\u00fablica de Irlanda.\nHistoria.\nO f\u00fatbol chegou \u00e1 illa de Irlanda en 1878, cando dous equipos escoceses, o Queen's Park e o Caledonians, disputaron un partido de f\u00fatbol no campo de cr\u00edcket de Ballynafeigh, en Belfast. Dous anos despois, o 18 de novembro de 1880, fundouse no Queens Hotel de Belfast a Asociaci\u00f3n Irlandesa de F\u00fatbol (IFA), cuxo primeiro secretario foi John M. McAlery.\nLogo de organizarse distintos partidos non oficiais, a Asociaci\u00f3n comezou o 9 de abril de 1881 o primeiro campionato oficial, o torneo de Copa. Tam\u00e9n se disputou o primeiro partido oficial da selecci\u00f3n irlandesa fronte a Inglaterra, cunha avultada derrota por 13-0. Finalmente, en 1890 constitu\u00eduse o primeiro campionato de liga profesional da illa, unha semana despois de constitu\u00edrse a liga escocesa. O torneo denominouse Liga Irlandesa (\"Irish League\"), contou con oito equipos de Belfast e arredores, e o seu primeiro campi\u00f3n foi o Linfield FC.\nDurante os primeiros vinte anos de historia do campionato xogaron equipos de toda a illa de Irlanda, e alg\u00fans como o Shelbourne FC ou o Bohemians FC chegaron a formar parte da primeira categor\u00eda. Non obstante, a independencia da Rep\u00fablica de Irlanda en 1920 provocou que t\u00f3dolos equipos da zona independizada crearan un novo campionato (Liga do Estado Libre) e unha nova asociaci\u00f3n (FAI), polo que a partir da tempada 1921-22 a liga pasou a estar formada s\u00f3 por equipos de Irlanda do Norte.\nNas seguintes tempadas, houbo un claro dominio dos equipos de Belfast, e non foi ata 1952 cando un equipo que non era desa cidade, o Glenavon FC de Lurgan, se proclamou campi\u00f3n. O campionato non foi alleo ao conflito de Irlanda do Norte e o Derry City F.C., campi\u00f3n en 1965, renunciou \u00e1 liga tras prohib\u00edrselle xogar no seu campo, o Brandywell Stadium, por raz\u00f3ns de seguridade, pasando a competir a partir de 1984 na liga da Rep\u00fablica de Irlanda.\nA partir de 1995 introduciuse unha segunda divisi\u00f3n, formada por equipos afeccionados e semiprofesionais, polo que o campionato dividiuse en d\u00faas partes: a Premier e a First Division. Non obstante, a deterioraci\u00f3n do nivel do f\u00fatbol irland\u00e9s provocou que no 2003 a IFA se fixera cargo dos campionatos de liga, unindo a t\u00f3dolos equipos profesionais nunha \u00fanica divisi\u00f3n formada por 16 clubs e creando categor\u00edas intermedias.\nReestruturaci\u00f3n do campionato.\nNo 2008 a Asociaci\u00f3n Irlandesa de F\u00fatbol anunciou unha reestruturaci\u00f3n do campionato profesional a partir da tempada 2008-09. O torneo pasou a denominarse \"IFA Premiership\", reduciu o n\u00famero de participantes a 12 clubs, e modificaba os requirimentos para poder optar a unha praza na m\u00e1xima categor\u00eda. Amais de basearse na tempada 2007-08, a federaci\u00f3n tomou os datos de cada equipo nas d\u00faas tempadas anteriores para escoller quen comezaban dende a primeira divisi\u00f3n.\nAmais, a IFA outorgaba distintos puntos a cada equipo en base a varios criterios: resultados deportivos en competici\u00f3ns nacionais, internacionais e plans deportivos (450 puntos), apoio de instituci\u00f3ns e finanzas (200 puntos), infraestruturas e estadio (150 puntos), persoal (100 puntos), planificaci\u00f3n econ\u00f3mica e asistencia ao campo (50 puntos cada un). A Federaci\u00f3n foi moi escrupulosa cos prazos, ata o punto de que o Portadown FC foi descendido \u00e1 segunda categor\u00eda por entregar a documentaci\u00f3n con media hora de atraso. O primeiro campi\u00f3n baixo o novo sistema foi o Glentoran FC.\nT\u00edtulos.\nNa tempada 1905-06, Cliftonville e Distillery tiveron que compartir o campionato de liga ao empatar na clasificaci\u00f3n e en dous partidos de \"playoff\" polo t\u00edtulo.\nMedios.\nA Asociaci\u00f3n Irlandesa de F\u00fatbol mant\u00e9n acordos coa televisi\u00f3n por cable Sky Sports para a retransmisi\u00f3n dos partidos de liga ata 2012. Amais, as canles en aberto UTV e BBC (na s\u00faa desconexi\u00f3n rexional) emiten amplos resumos dos partidos e programas especiais sobre o campionato. Ao negociar a federaci\u00f3n norteirlandesa coas televisi\u00f3ns, os clubs est\u00e1n obrigados a formar un grupo com\u00fan de negociaci\u00f3n.\nPatrocinio.\nO actual patrocinador da liga \u00e9 Carling, unha marca de cervexa. A empresa paga 80.000 libras esterlinas cada ano por dar o seu nome ao campionato."}
{"id": "202488", "revid": "7596", "url": "https://gl.wikipedia.org/wiki?curid=202488", "title": "Arrugas", "text": ""}
{"id": "202489", "revid": "25871", "url": "https://gl.wikipedia.org/wiki?curid=202489", "title": "ASOBAL", "text": "A ASOBAL, acr\u00f3nimo da Asociaci\u00f3n de Clubes Espa\u00f1oles de Balonmano (en galego: \"Asociaci\u00f3n de Clubs Espa\u00f1ois de Balonm\u00e1n\"), \u00e9 unha asociaci\u00f3n deportiva espa\u00f1ola sen \u00e1nimo de lucro fundada en 1984. Por delegaci\u00f3n da Real Federaci\u00f3n Espa\u00f1ola de Balonm\u00e1n, a ASOBAL \u00e9 a encargada de organizar as catro principais competici\u00f3ns masculinas de clubs do pa\u00eds: a Liga ASOBAL, a Copa ASOBAL, a Copa do Rei e a Supercopa.\nNa actualidade, a ASOBAL est\u00e1 integrada polos 16 equipos que disputan a m\u00e1xima categor\u00eda do balonm\u00e1n masculino espa\u00f1ol, a\u00ednda que a pertenza \u00e1 asociaci\u00f3n non \u00e9 un requirimento indispensable para poder disputar esta categor\u00eda.\nCompetici\u00f3ns.\nPor delegaci\u00f3n da Federaci\u00f3n Espa\u00f1ola de Balonm\u00e1n, a ASOBAL \u00e9 a encargada de organizar as seguintes competici\u00f3ns:"}
{"id": "202497", "revid": "624", "url": "https://gl.wikipedia.org/wiki?curid=202497", "title": "Lingua bosnia", "text": ""}
{"id": "202499", "revid": "89787", "url": "https://gl.wikipedia.org/wiki?curid=202499", "title": "Alex Oxlade-Chamberlain", "text": "Alexander Mark David \"Alex\" Oxlade-Chamberlain, nado o 15 de agosto de 1993 en Portsmouth, \u00e9 un futbolista ingl\u00e9s. Xoga de centrocampista e o seu actual club \u00e9 o Liverpool FC da Premier League inglesa.\nTraxectoria.\nOxlade-Chamberlain chegou \u00e1s categor\u00edas inferiores do Southampton F.C. con s\u00f3 sete anos, e fixo o seu debut coma profesional no ano 2010. O 2 de marzo de 2010 fixo o seu debut co primeiro equipo \u00e1 idade de 16 anos e 199 d\u00edas, sa\u00edndo do banco na vitoria do seu equipo por 5-0 contra o Huddersfield Town F.C.\nO 8 de agosto de 2011, anunciouse a s\u00faa fichaxe polo Arsenal F.C. a cambio de 12 de mill\u00f3ns de d\u00f3lares, que poder\u00edan chegar a 15 mill\u00f3ns en funci\u00f3n dalgunhas variables. Fixo o seu debut co Arsenal o 28 de agosto de 2011, na derrota por 8-2 contra o Manchester United, sa\u00edndo no minuto 62 en substituci\u00f3n de Francis Coquelin."}
{"id": "202500", "revid": "89787", "url": "https://gl.wikipedia.org/wiki?curid=202500", "title": "American Airlines", "text": "American Airlines, Inc. (AA) \u00e9 a terceira aeroli\u00f1a m\u00e1is grande do mundo en millas por pasaxeiro e en ingresos do mundo. American Airlines \u00e9 unha subsidiaria de AMR Corporation e ten a s\u00faa sede en Fort Worth, Texas, ao lado do seu principal centro de actividade, o Aeroporto Internacional de Dallas/Fort Worth. A aeroli\u00f1a ten unha extensa rede internacional e dom\u00e9stica, con voos regulares a Norteam\u00e9rica, o Caribe, Suram\u00e9rica, Europa e Asia e o Pac\u00edfico.\nAmerican Airlines ten cinco centros de operaci\u00f3ns: Dallas/Fort Worth (DFW), Chicago (ORD), Miami (MIA), Nova York (JFK) e Os \u00c1nxeles (LAX). Dallas/Fort Worth e o seu centro m\u00e1is grande, operando AA e American Eagle, a aeroli\u00f1a rexional de AMR, o 85% do seu tr\u00e1fico no aeroporto e viaxando a m\u00e1is destinos que dende calquera dos seus outros centros. Na actualidade American ten bases de mantemento en Tulsa (TUL) e Fort Worth Alliance (AFW), e ten dous afilaidos, American Eagle e AmericanConnection.\nFrota.\nEn setembro de 2018, the American Airlines mainline fleet consists of the following aircraft:"}
{"id": "202501", "revid": "98629", "url": "https://gl.wikipedia.org/wiki?curid=202501", "title": "United Airlines", "text": "United Air Lines, Inc. \u00e9 unha aeroli\u00f1a estadounidense, subsidiaria de United Continental Holdings, Inc. Tr\u00e1tase da maior aeoli\u00f1a do mundo en n\u00famero de empregados, con 88.253 en outubro do 2012, e a segunda en n\u00famero de avi\u00f3ns, 702. A sede corporativa at\u00f3pase en Chicago e o seu principal centro de operaci\u00f3ns est\u00e1 no Aeroporto Internacional George Bush de Houston, Texas. A aeroli\u00f1a tam\u00e9n ten centros nos aeroportos O'Hare de Chicago, Washington Dulles, Denver, San Francisco, Los Angeles, Narita (preto de Toquio), Newark Liberty, Cleveland Hopkins e Antonio B. Won Pat en Guam. United \u00e9 un dos membros fundadores de Star Alliance, a alianza de aeroli\u00f1as m\u00e1is grande do mundo, e ofrece voos a m\u00e1is de 1.000 destinos en 170 pa\u00edses. O servizo rexional da aeroli\u00f1a \u00e9 operado por United Express.\nUnited fundouse en 926 como Varney Air Lines, convert\u00e9ndose en Boeing Air Transport en 1927 cando foi mercada polo fabricante de avi\u00f1ons Boeing. Converteuse nunha compa\u00f1\u00eda independente en 1934 en fusionouse con Capital Airlines en 1961. O 30 de novembro de 2011 United Airlines conseguiu un certificado de operaci\u00f3n \u00fanico coa antiga Continental Airlines, o que singifica que \u00e1mbalas d\u00faas son na actualidade unha \u00fanica aeroli\u00f1a. O 3 de marzo do 2012 Continental e United fusionaron os sistemas de servizo de pasaxeiros, os programas de fidelizaci\u00f3n e as p\u00e1xinas web eliminando oficialmente a marca e o nome de Continental.\nFrota.\nActual.\nEn decembro de 2020 a frota de United Airlines estaba formada polos seguintes avi\u00f3ns: "}
{"id": "202502", "revid": "89787", "url": "https://gl.wikipedia.org/wiki?curid=202502", "title": "Tassili Airlines", "text": "Tassili Airlines (\u00e1rabe: \u0637\u064a\u0631\u0627\u0646 \u0627\u0644\u0637\u0627\u0633\u064a\u0644\u064a\u200e) \u00e9 unha aeroli\u00f1a baseada en Alxer, Alxeria. Proporciona servizos dom\u00e9sticos f\u00f3ra do aeroporto Houari Boumedienne Airport, e tam\u00e9n voos charter para a industria petrol\u00edfera do pa\u00eds.\nTassili Airlines fund\u00e1rona en 1997 Air Alg\u00e9rie (49%) e a compa\u00f1\u00eda Sonatrach (51%). As s\u00faas operaci\u00f3ns comezaron o 8 de abril de 1999 cun voo entre Hassi Messaoud e Alxer. En 2005 Air Alg\u00e9rie retirou os seus fondos da aeroli\u00f1a, quedando a s\u00faa titularidade en mans de Sonatrach.\nFrota.\nEn setembro de 2017 a frota de Tassili Airlines estaba formada polos seguintes avi\u00f3ns cunha idade media de 8,6 anos:\nAdemais, a aeroli\u00f1a ten varios avi\u00f3ns m\u00e1is pequenos, Beechcraft 1900, Cessna 208 Caravan e Pilatus PC-6, as\u00ed como helic\u00f3pteros Bell 206."}
{"id": "202504", "revid": "23204", "url": "https://gl.wikipedia.org/wiki?curid=202504", "title": "Canadian Airlines", "text": "Canadian Airlines International Ltd. foi unha aeroli\u00f1a canadense que operou entre 1987 e 2001. Foi a segunda aeroli\u00f1a m\u00e1is grande do Canad\u00e1, por detr\u00e1s de Air Canada, e transportou a uns 11,9 mil\u00f3ns de pasaxeiros a 160 destinos de 17 pa\u00edses no seu apoxeo en 1996. Canadian Airlines voaba a 105 destinos no Canad\u00e1, m\u00e1is que calquera outra aeroli\u00f1a. Canadian Airlines ti\u00f1a a s\u00faa sede en Calgary, Alberta, e foi adquirida, xunto cos seus avi\u00f3ns, por Air Canada en 2001."}
{"id": "202506", "revid": "23204", "url": "https://gl.wikipedia.org/wiki?curid=202506", "title": "Air Europe", "text": "Air Europe foi unha aeroli\u00f1a brit\u00e1nica independente e de capital totalmente privado. Fundouse no ano 1978 co nome provisional Inter European Airways e adoptou o de Air Europe o ano seguinte. As s\u00faas oficinas principais estiveron inicialmente en Reigate, Surrey pero posteriormente traslad\u00e1ronse a Crawley, West Sussex.\nA s\u00faa principal base de operaci\u00f3ns estivo no aeroporto londiniense de Gatwick, onde comezaron as s\u00faas actividades en maio de 1979 con tres Boeing 737-200 Advanced novos.\nAir Europe foi fundada por Errol Cossey e Martin O'Regan, dous antigos executivos de Dan-Air. Harry Goodman, que fundara Intasun Leisure durante os priemrios anos dos 70, converteuse no principal apoio financeiro da compa\u00f1\u00eda ademais de ser o presidente do International Leisure Group (ILG), a nai de Air Europe e Intasun Leisure.\nAir Europe foi o princial provedor de prazas charter para Intasun Leisure, que medrou durante os anos 80 para converterse no segundo tour-operador do Reino Unido. Air Europe expandeuse agresivamente durante esa d\u00e9cada e chegou a ser unha das principais aeroli\u00f1as charter do pa\u00eds.\nCara finais dos 80 Air Europe foi a primeira aeroli\u00f1a en adquirir presenza pan-europea ao crear varias filiais no continente. Tam\u00e9n se fixo con d\u00faas pequenas aeroli\u00f1as rexionais, formando o n\u00facleo da nova Air Europe Express.\nO \u00e9xito de Air Europe chegou ao seu fin cando os crecentes problemas financeiros da s\u00faa compa\u00f1\u00eda nai comezaron a minar o rendemento da aeroli\u00f1a e as s\u00faas compa\u00f1\u00edas irm\u00e1s a finais de 1989. ILG e todas as s\u00faas subsidiarias con base no Reino Unido declar\u00e1ronse en bancarrota o 8 de marzo de 1991."}
{"id": "202510", "revid": "56817", "url": "https://gl.wikipedia.org/wiki?curid=202510", "title": "LATAM Chile", "text": "LATAM Airlines, anteriormente LAN Airlines S.A., \u00e9 unha aeroli\u00f1a chilena que ten a s\u00faa base en Santiago de Chile. \u00c9 unha das fundadoras do LATAM Airlines Group, o grupo de aeroli\u00f1as m\u00e1is grande de Suram\u00e9rica. LATAM \u00e9 na actualidade unha das maiores aeroli\u00f1as de Latinoam\u00e9rica, voando a ese continente, a Estados Unidos, o Caribe, Ocean\u00eda e Europa. \u00c9 membro da alianza de aeroli\u00f1as Oneworld. LATAM Airlines \u00e9 a 49 aeroli\u00f1a m\u00e1is antiga do mundo, e a 10\u00aa das que actualmente operan."}
{"id": "202513", "revid": "23204", "url": "https://gl.wikipedia.org/wiki?curid=202513", "title": "Aerol\u00edneas Argentinas", "text": "Aerol\u00edneas Argentinas S.A. \u00e9 a aeroli\u00f1a m\u00e1is grande da Arxentina \u00e9 act\u00faa como a aeroli\u00f1a nacional dese pa\u00eds. Na s\u00faa maior\u00eda \u00e9 propiedade do goberno arxentino e ten a s\u00faa sede na Torre Bouchard, localizada en San Nicol\u00e1s, Buenos Aires. A aeroli\u00f1a fundouse en 1949 tras a fusi\u00f3n de catro compa\u00f1\u00edas e comezou a operar en decembro de 1950. Un consorcio liderado por Iberia tomou o control da aeroli\u00f1a en 1990 e o Grupo Marsans mercouna, xunto coas subsidiarias, en 2001, tras un per\u00edodo de graves dificultades econ\u00f3micas que estiveron a piques de pechar a compa\u00f1\u00eda. Dende finais de 2008 Aerol\u00edneas Argentinas pertende ao goberno arxentino.\nAerol\u00edneas Argentinas Cargo, a aeroli\u00f1a rexional Austral L\u00edneas A\u00e9reas, a compa\u00f1\u00eda de servizos aeroportuarios Aerohandling, a divisi\u00f3n de carga JetPaq S.A. e o operador tur\u00edstico Optar S.A. son subsidiarias de Aerol\u00edneas Argentinas.\nA aeroli\u00f1a e as s\u00faas subsidiarias operan dende dous centros de actividade, localizados en Buenos Aires. Os voos dom\u00e9sticos conc\u00e9ntranse no Aeroparque Jorge Newbery, e os servizos internacionais l\u00e9vanse a cabo dende o Aeroporto Internacional Ministro Pistarini, a\u00ednda que tam\u00e9n se realizan dende a\u00ed alg\u00fans servizos rexionais. A compa\u00f1\u00eda proporciona transporte gratu\u00edto aos pasaxeiros que te\u00f1en que cambiar dun aeroporto ao outro.\nFrota.\nEn febreiro de 2016 a frota de Aeroli\u00f1as Argentinas estaba composta polas seguintes aeronaves:"}
{"id": "202519", "revid": "865", "url": "https://gl.wikipedia.org/wiki?curid=202519", "title": "Adria Airways", "text": "Adria Airways d.o.o., anteriormente Inex-Adria Airways, foi a aeroli\u00f1a nacional de Eslovenia. A compa\u00f1\u00eda realizaba voos regulares ech\u00e1rter a destinos en Europa. Era membro da alianza Star Alliance dende 2004 e \u00e9 socio de Lufthansa dende 1996.\nAs oficinas principais da compa\u00f1\u00eda atop\u00e1banse no aeroporto de Liubliana e tam\u00e9n ti\u00f1a oficinas en Bruxelas, Par\u00eds, Moscova, Frankfurt, Zagreb e Z\u00faric, ademais de axentes de vendas en todos os pa\u00edses europeos. O 30 de setembro de 2019 a compa\u00f1\u00eda declarouse en bancarrota e cesou todas as s\u00faas operaci\u00f3ns.\nFrota.\nNo momento do cesamento de actividade a frota de Adria Airways estaba formada polos seguintes avi\u00f3ns:"}
{"id": "202524", "revid": "89787", "url": "https://gl.wikipedia.org/wiki?curid=202524", "title": "Air New Zealand", "text": "Air New Zealand Limited \u00e9 a aeroli\u00f1a nacional de Nova Zelandia. Ten a s\u00faa base en Auckland e realiza voos cara a 27 destinos dom\u00e9sticos e 29 internacionais en 15 pa\u00edses de Asia, Europa, Ocean\u00eda e Norteam\u00e9rica. Foi a \u00fanica aeroli\u00f1a que daba a volta ao mundo. Air New Zealand \u00e9 membro da alianza de aeroli\u00f1as Star Alliance dende o ano 1999.\nAs rutas de Air New Zealand c\u00e9ntranse en Australasia e o Pac\u00edfico Sur, con servizos de longa distancia cara Asia, Europa e Norteam\u00e9rica. O principal centro de operaci\u00f3ns da aeroli\u00f1a est\u00e1 no aeroporto de Auckland e a s\u00faa sede sit\u00faase nun edificio chamado \"The Hub\", a 20\u00a0km do aeroporto.\nAir New Zealand orixinouse en 1940 como Tasman Empire Airways Limited (TEAL), unha compa\u00f1\u00eda de hidroavi\u00f3ns que realizaba voos entre Nova Zelandia e Australia. TEAL pasou a ser propiedade do goberno neozeland\u00e9s en 1965 e pasou a chamarse Air New Zealand. No ano 1989 gran parte da compa\u00f1\u00eda foi privatizada, pero a maior\u00eda volver\u00eda ser adquirida polo goberno en 2001.\nA aeroli\u00f1a ten unha frota de longa distancia composta por Boeing 747, Boeing 767, Boeing 777 e Airbus A320 para rutas internacionais. A compa\u00f1\u00eda tam\u00e9n usa unha frota de Airbus A320 e Boeing 737 para operaci\u00f3ns de curta distancia. As subsidiarias rexionais de Air New Zealand, Air Nelson, Eagle Airways e Mount Cook Airline realizan servizos dom\u00e9sticos dentro do pa\u00eds.\nFrota.\nActual.\nEn febreiro de 2020 a frota de Air New Zealand estaba formada polos seguintes avi\u00f3ns:"}
{"id": "202528", "revid": "88215", "url": "https://gl.wikipedia.org/wiki?curid=202528", "title": "Milan Ma\u010dvan", "text": "Milan Ma\u010dvan, nado o 16 de novembro de 1989 en Vukovar, \u00e9 un ex xogador serbio de baloncesto profesional.\nTraxectoria.\nTras pasar polas categor\u00edas inferiores do KK \u017deleznik, comezou a s\u00faa carreira profesional no club a finais de 2007. Foi traspasado ao KK Hemofarm a mediados de decembro de 2007.\nO 17 de decembro de 2010, Ma\u010dvan asinou un contrato por 5 anos co Maccabi Tel Aviv.\nFoi elixido na 54\u00aa posici\u00f3n do Draft da NBA polos Cleveland Cavaliers. O 18 de outubro de 2011, asinou un acordo de cesi\u00f3n por un ano ao KK Partizan.\nO 1 de xu\u00f1o de 2020 anunciou a s\u00faa retirada coma xogador profesional."}
{"id": "202530", "revid": "12452", "url": "https://gl.wikipedia.org/wiki?curid=202530", "title": "T-Mobile Rookie Challenge and Youth Jam", "text": ""}
{"id": "202532", "revid": "98629", "url": "https://gl.wikipedia.org/wiki?curid=202532", "title": "China Southern Airlines", "text": "China Southern Airlines (chin\u00e9s simplificado: \u4e2d\u56fd\u5357\u65b9\u822a\u7a7a\u516c\u53f8; chin\u00e9s tradicional: \u4e2d\u570b\u5357\u65b9\u822a\u7a7a\u516c\u53f8) \u00e9 unha aeroli\u00f1a chinesa baseada en Guangzhou. \u00c9 a sexta aeroli\u00f1a m\u00e1is grande do mundo en n\u00famero de pasaxeiros transportados, e a m\u00e1is grande de Asia en pasaxeiros e n\u00famero de avi\u00f3ns. Tam\u00e9n \u00e9 a cuarta aeroli\u00f1a do mundo en tr\u00e1fico dom\u00e9stico. Dende os seus dous principais centros de operaci\u00f3ns nos aeroportos de Guangzhou Baiyun e Beijing Capital, a aeroli\u00f1a voa a 121 destinos usando 422 avi\u00f3ns.\nChina Southern Airlines creouse o 1 de xullo de 1988 despois da reestruturaci\u00f3n da Administraci\u00f3n Chinesa de Aviaci\u00f3n Civil. Dende ent\u00f3n, a compa\u00f1\u00eda adquir\u00edu e fusionouse con varias aeroli\u00f1as dom\u00e9sticas, convert\u00e9ndose nunha das tres m\u00e1is grandes do pa\u00eds (xunto con Air China e China Eastern Airlines). China Southern Airlines \u00e9 membro da alianza SkyTeam.\nEn 2010 China Southern Airlines transportou a 76,5 mill\u00f3ns de pasaxeiros e tivo uns beneficios de 883 mill\u00f3ns de d\u00f3lares.\nDestinos.\nChina Southern Airlines voa a 193 destinos en 35 pa\u00edses distintos de todo o mundo. Mant\u00e9n unha forte presenza no mercado dom\u00e9stico cos seus centros de conexi\u00f3n principais no Aeroporto Internacional de Pequ\u00edn-Capital, no Aeroporto Internacional de Cant\u00f3n-Baiyun, o Aeroporto Internacional de Chongqing Jiangbei e o Aeroporto Internacional de Urumchi-Diwopu, xunto con outras cidades centrais como Changchun, Changsha, Dalian, Shanghai, Shenyang, Shenzhen, Wuhan e Zhengzhou. Os plans da aeroli\u00f1a pasan por continuar desenvolvendo Chongqing e Urumchi como centros de conexi\u00f3n ademais de explotar o potencial do mercado dom\u00e9stico.\nChina Southern actualmente oferta 485 diarios dende o seu centro de Guangzhou e 221 dende o de Pequ\u00edn. A aeroli\u00f1a proporciona servizos a 65 destinos internacionais. A meirande parte destes unen Guangzhou con cidades de todo o mundo. Tam\u00e9n ten moitos outros voos internacionais operado a trav\u00e9s de Pequ\u00edn, Urumchi (sobre todo cara Asia Central) e Dalian (cara Xap\u00f3n, Corea do Sur e Rusia). China Southern Airlines desenvolveu unha extensa rede cara o sueste asi\u00e1tico e tam\u00e9n se converteu na aeroli\u00f1a chinesa con maior presenza en Australia. China Southern est\u00e1 tam\u00e9n considerando espandirse cara o mercado suramericano, ademais de dirixirse cara o africano.\nFrota.\nEn novembro de 2018 a frota da China Southern Airlines estaba formada polos seguintes avi\u00f3ns:"}
{"id": "202536", "revid": "89787", "url": "https://gl.wikipedia.org/wiki?curid=202536", "title": "Qantas", "text": "Qantas Airways Limited \u00e9 a aeroli\u00f1a nacional de Australia. O nome \u00e9 un acr\u00f3nimo de \"Queensland and Northern Territory Aerial Services\", xa que orixinalmente serv\u00eda Queensland e o Territorio do Norte, e ten o alcume de \"The Flying Kangaroo\" (o canguro voador). Ten a s\u00faa base no aeroporto de Sydney. \u00c9 a aeroli\u00f1a m\u00e1is grande de Australia e a terceira m\u00e1is antiga do mundo a\u00ednda en servizo, tras KLM e Avianca. A sede de Qantas est\u00e1 situada no Qantas Centre, no suburbio de Mascot en Sydney. Qantas \u00e9 un dos membros fundadores da alianza de aeroli\u00f1as Oneworld.\nQantas ten varias aeroli\u00f1as filiais que operan cara centros rexionais e realizan algunhas rutas troncais en Australia baixo o nome de QantasLink. Qantas tem\u00e9n \u00e9 propietaria de Jetstar, unha aeroli\u00f1a de baixo custo que opera tantos servizos internacionais dende Australia como servizos dom\u00e9sticos en Australia e Nova Zelandia, e ten acci\u00f3ns en outras aeroli\u00f1as do Grupo Jetstar.\nFrota.\nActual.\nEn decembro de 2020 a frota de Qantas estaba formada polos seguintes avi\u00f3ns:"}
{"id": "202556", "revid": "56817", "url": "https://gl.wikipedia.org/wiki?curid=202556", "title": "Mal\u00e9v", "text": "Mal\u00e9v (h\u00fangaro: \"Magyar L\u00e9gik\u00f6zleked\u00e9si V\u00e1llalat\"), foi a aeroli\u00f1a nacional de Hungr\u00eda entre 1946 e 2012. Tivo as s\u00faas principais oficinas en Budapest e o seu centro de operaci\u00f3ns no aeroporto de Budapest Liszt Ferenc. Dende al\u00ed, a aeroli\u00f1a voaba a 50 cidades de 34 pa\u00edses de todo o mundo usando unha frota de 22 avi\u00f3ns. Mal\u00e9v foi membro da alianza Oneworld ata o seu cesamento de operaci\u00f3ns, e un\u00edrase a ela o 29 de marzo de 2007. O 3 de febreiro do 2012 deixou en terra todos os seus avi\u00f3ns e cancelou todos os voos debido \u00e1 falta de liquidez da empresa. O 14 de febreiro declarouse \u00e1 aeroli\u00f1a insolvente e ordenouse a s\u00faa liquidaci\u00f3n.\nFrota.\nNo momento do seu cesamento de actividades, o 3 de febreiro de 2012, a frota de Mal\u00e9v estaba formada polos seguintes avi\u00f3ns."}
{"id": "202558", "revid": "27155", "url": "https://gl.wikipedia.org/wiki?curid=202558", "title": "Prolactina", "text": "A prolactina (PRL) tam\u00e9n chamada hormona luteotr\u00f3pica (LTH) \u00e9 unha hormona proteica segregada na hip\u00f3fise e noutras c\u00e9lulas extrahipofisarias, que nos humanos est\u00e1 codificada no xene \"PRL\" situado no cromosoma 6.\nFoi descuberta por Henry Friesen. A\u00ednda que a prolactina \u00e9 co\u00f1ecida principalmente polo seu papel na lactaci\u00f3n dos mam\u00edferos, existe tam\u00e9n en vertebrados tan antigos como os peixes, nos cales as s\u00faas principais misi\u00f3ns est\u00e1n relacionadas co control do equilibrio de sales e auga no corpo.\nA prolactina act\u00faa tam\u00e9n de modo similar a unha citocina e como un importante regulador do sistema inmunitario. A prolactina ten importantes funci\u00f3ns relacionadas co ciclo celular como factor de crecemento, diferenciaci\u00f3n e antiapopt\u00f3tico. Actuando como factor de crecemento que se une a receptores de citocinas ten tam\u00e9n unha profunda influencia na hematopoese, anxiox\u00e9nese e est\u00e1 implicado na regulaci\u00f3n da coagulaci\u00f3n sangu\u00ednea a trav\u00e9s de varias v\u00edas. En conxunto, \"informouse de m\u00e1is de 300 acci\u00f3ns distintas da PRL en varios vertebrados, como efectos no equilibrio de auga e sales, crecemento e desenvolvemento, endocrinolox\u00eda e metabolismo, cerebro e comportamento, reproduci\u00f3n, e regulaci\u00f3n inmune e protecci\u00f3n\". A prolactina act\u00faa de modo end\u00f3crino, par\u00e1crino e aut\u00f3crino, a trav\u00e9s do receptor da prolactina e un gran n\u00famero de receptores de citocinas.\nA prolactina secr\u00e9tase polas c\u00e9lulas lactotropas da adenohip\u00f3fise ou pituitaria anterior (e por outras c\u00e9lulas extrahipofisarias). A secreci\u00f3n hipofisaria de prolactina est\u00e1 regulada por neuronas end\u00f3crinas do hipot\u00e1lamo, as m\u00e1is importantes das cales son as neuronas neurosecretoras do tuberoinfund\u00edbulo (TIDA) do n\u00facleo arqueado, que segregan dopamina que act\u00faa sobre o receptor D2 das c\u00e9lulas lactotropas, causando a inhibici\u00f3n da secreci\u00f3n de prolactina. O factor ou hormona liberadora da tirotropina (TRH) ten un efecto estimulatorio sobre a liberaci\u00f3n de prolactina.\nO p\u00e9ptido intestinal vasoactivo (VIP) e o p\u00e9ptido histidina isoleucina axudan a regular a secreci\u00f3n de prolactina nos humanos, pero as funci\u00f3ns destas hormonas nas aves parecen ser bastante diferentes.\nA prolactina clasif\u00edcase \u00e1s veces como gonadotropina , a\u00ednda que nos humanos ten s\u00f3 un feble efecto luteotr\u00f3pico, e o seu efecto de supresi\u00f3n das hormonas gonadotr\u00f3picas cl\u00e1sicas \u00e9 m\u00e1is importante.\nEfectos.\nA prolactina ten moitos efectos inclu\u00edndo regular a lactaci\u00f3n e estimular a proliferaci\u00f3n das c\u00e9lulas precursoras dos oligodendrocitos.\nEstimula as gl\u00e1ndulas mamarias a producir leite para a lactaci\u00f3n: O incremento da concentraci\u00f3n s\u00e9rica de prolactina durante o embarazo causa o aumento de tama\u00f1o das gl\u00e1ndulas mamarias e prep\u00e1raas para a produci\u00f3n de leite. Por\u00e9n, os niveis altos de proxesterona durante o embarazo suprimen a produci\u00f3n de leite. A produci\u00f3n de leite empeza normalmente cando os niveis de proxesterona caen ao final do embarazo e se produce o est\u00edmulo de succi\u00f3n. \u00c1s veces, os beb\u00e9s recentemente nados (machos e femias) secretan unha substancia leitosa polas s\u00faas mamilas. Isto est\u00e1 en parte causado pola produci\u00f3n materna de prolactina e outras hormonas.\nA prolactina infl\u00fae no orgasmo: A hormona contrarresta o efecto da dopamina, a cal \u00e9 responsable da excitaci\u00f3n sexual. P\u00e9nsase que isto causa o per\u00edodo sexual refractario. A cantidade de prolactina pode ser un indicador da cantidade de satisfacci\u00f3n sexual e de relaxaci\u00f3n. En casos pouco frecuentes sosp\u00e9itase que as grandes cantidades de PRL son responsables da disfunci\u00f3n er\u00e9ctil e da perda da libido (ver hiperprolactinemia).\nA prolactina tam\u00e9n estimula a proliferaci\u00f3n das c\u00e9lulas precursoras dos oligodendrocitos. Estas c\u00e9lulas difer\u00e9ncianse en oligodendrocitos, as c\u00e9lulas responsables da formaci\u00f3n das va\u00ed\u00f1as de mielina dos ax\u00f3ns das neuronas do sistema nervioso central.\nA prolactina tam\u00e9n ten outros efectos como contribu\u00edr \u00e1 s\u00edntese do surfactante pulmonar fetal ao final da xestaci\u00f3n e da inmunotolerancia do feto polo organismo materno durante o embarazo; tam\u00e9n fai decrecer os niveis normais de hormonas sexuais (estr\u00f3xeno nas mulleres e testosterona nos homes). Esta inhibici\u00f3n dos esteroides sexuais \u00e9 a responsable da perda do ciclo menstrual en mulleres lactantes e da osteoporose asociada coa lactaci\u00f3n. A prolactina tam\u00e9n aumenta os receptores da hormona luteinizante nas c\u00e9lulas de Leydig, o que ten como resultado a secreci\u00f3n de testosterona, que estimular\u00e1 a espermatox\u00e9nese. A prolactina atrasa o recrecemento do pelo nos ratos.\nA prolactina promove a neurox\u00e9nese .\nProduci\u00f3n e regulaci\u00f3n.\nNos humanos a prolactina prod\u00facese polo menos na hip\u00f3fise ou pituitaria, decidua, miometrio, seos, linfocitos e outros leucocitos e na pr\u00f3stata.\nA prolactina da pituitaria est\u00e1 controlada polo factor de transcrici\u00f3n Pit-1 e en \u00faltima instancia pola dopamina; a prolactina extrahipofisaria est\u00e1 controlada por un promotor superdistal e aparentemente non se ve afectada pola dopamina.\nNas c\u00e9lulas da decidua e nos linfocitos o promotor distal e a expresi\u00f3n de prolactina est\u00e1n estimulados polo AMP c\u00edclico (AMPc). A resposta ao AMPc est\u00e1 mediada por un elemento de resposta ao AMPc imperfecto e d\u00faas prote\u00ednas de uni\u00f3n a CAAT/amplificadores (\"CAAT/enhancers\") ou prote\u00ednas C/EBP. A proxesterona estimula a s\u00edntese de prolactina no endometrio pero dimin\u00faea no miometrio e no tecido glandular mamario. Por\u00e9n, os seos e outros tecidos poden tam\u00e9n expresar o promotor Pit-1 ademais do promotor distal.\nA produci\u00f3n extrapituitaria de prolactina p\u00e9nsase que \u00e9 un caso especial nos humanos e primates e pode funcionar principalmente para regulaci\u00f3ns espec\u00edficas de tecido par\u00e1crinas e aut\u00f3crinas. Hipotet\u00edzase que noutros vertebrados como o rato un efecto espec\u00edfico de tecido similar \u00e9 realizado por unha gran familia de prote\u00ednas similares \u00e1 prolactina controladas por polo menos 26 xenes de PRL par\u00e1logos non presentes nos primates.\nVarici\u00f3n nos niveis.\nHai un ciclo di\u00farno e ovulatorio na secreci\u00f3n de PRL. En moitos mam\u00edferos hai tam\u00e9n un cambio estacional na produci\u00f3n desta hormona.\nDurante o embarazo, os niveis altos circulantes de estr\u00f3xenos e proxesterona inhiben a acci\u00f3n da prolactina sobre a produci\u00f3n de leite. Despois do parto, a produci\u00f3n reducida de estr\u00f3xenos e proxesterona permite \u00e1 prolactina inducir a lactaci\u00f3n.\nDespois do parto, os niveis de prolactina caen a medida que os est\u00edmulos internos para a s\u00faa secreci\u00f3n desaparecen. A succi\u00f3n do meni\u00f1o lactante na mamila \u00e9 a que promove despois a liberaci\u00f3n de prolactina, mantendo a capacidade de lactaci\u00f3n. A succi\u00f3n activa mecanorreceptores situados arredor da mamila. Estes sinais son transportados por fibras nerviosas pola medula espi\u00f1al ata o hipot\u00e1lamo, onde cambios na actividade el\u00e9ctrica das neuronas que regulan a hip\u00f3fise causan un incremento na secreci\u00f3n de prolactina. O est\u00edmulo de succi\u00f3n tam\u00e9n desencadea a liberaci\u00f3n de oxitocina na neurohip\u00f3fise ou pituitaria posterior, que dispara a execci\u00f3n de leite. Por tanto, a PRL controla a produci\u00f3n de leite (lactox\u00e9nese) pero non o reflexo de execci\u00f3n; a elevaci\u00f3n de prolactina enche o peito de leite preparando a seguinte toma que far\u00e1 o beb\u00e9.\nNas circunstancias habituais, en ausencia de galactorrea, a lactaci\u00f3n cesar\u00e1 unha ou d\u00faas semanas despois de rematar a lactaci\u00f3n (desteta).\nTam\u00e9n se atopou que comparando os machos non emparellados cos que acaban de ser pais ou esperan ser proximamente pais, nestes dous \u00faltimos aumentan os niveis de prolactina.\nOs niveis de prolactina altos tenden a suprimir o ciclo ovulatorio inhibindo a secreci\u00f3n de FSH e de GnRH. Os niveis altos de prolactina poden tam\u00e9n contribu\u00edr a problemas de sa\u00fade mental.\nOs niveis de prolactina aumentan ata un pico durante o sono REM, e nas primeiras horas da ma\u00f1\u00e1. Os niveis poden subir despois do exercicio, comidas, relaci\u00f3ns sexuais, operaci\u00f3ns cir\u00farxicas menores, ou despois de ataques epil\u00e9pticos.\nA hipersecreci\u00f3n de prolactina \u00e9 m\u00e1is com\u00fan ca a hiposecreci\u00f3n. A hiperprolactinemia \u00e9 a anormalidade m\u00e1is frecuente nos tumores de adenohip\u00f3fise. Os signos cl\u00ednicos son: lactaci\u00f3n alterada, falta de menstruaci\u00f3n, infertilidade nas femias, e impotencia nos machos.\nEstrutura.\nA estrutura da prolactina \u00e9 similar \u00e1 da hormona do crecemento e do lact\u00f3xeno placentario. A mol\u00e9cula est\u00e1 pregada debido \u00e1s s\u00faas tres pontes disulfuro. Describiuse unha significativa heteroxeneidade na mol\u00e9cula, polo que os bioensaios e inmunoensaios poden dar diferentes resultados debido \u00e1 diferente glicosilaci\u00f3n, fosforilaci\u00f3n, sulfataci\u00f3n, e degradaci\u00f3n observada. A forma non glicosilada da prolactina \u00e9 a forma dominante segregada pola hip\u00f3fise.\nExisten principalmente tres formas de prolactina en canto ao seu tama\u00f1o:\nOs niveis das m\u00e1is grandes son algo maiores durante o per\u00edodo inicial posparto.\nO Pit-1 \u00e9 un factor de transcrici\u00f3n que se une ao xene da prolactina en varios sitios permitindo a produci\u00f3n de prolactina na hip\u00f3fise. Uns reguladores chave da produci\u00f3n de prolactina son os estr\u00f3xenos, que potencian o crecemento das c\u00e9lulas produtoras de prolactina e estimulan a produci\u00f3n de prolactina directamente, e tam\u00e9n suprimen a dopamina.\nOs receptores da prolactina humana son insensibles \u00e1 prolactina de rato.\nReceptores da prolactina.\nOs receptores da prolactina est\u00e1n presentes nas gl\u00e1ndulas mamarias, ovarios, hip\u00f3fise, coraz\u00f3n, pulm\u00f3ns, timo, bazo, f\u00edgado, p\u00e1ncreas, ril, gl\u00e1ndula suprarrenal, \u00fatero, m\u00fasculo esquel\u00e9tico, pel, e \u00e1reas do sistema nervioso central. Cando a prolactina se une ao seu receptor, causa que este se dimerice con outro receptor de prolactina. Isto ten como resultado a activaci\u00f3n da quinase Xano 2, unha tirosina quinase que inicia a v\u00eda JAK-STAT. A activaci\u00f3n do receptor de prolactina tam\u00e9n orixina a activaci\u00f3n de prote\u00ednas quinases activadas por mit\u00f3xenos e a Src quinase.\nUtilidade en diagn\u00f3sticos.\nOs niveis de prolactina poden ser analizados como parte dun diagn\u00f3stico diferencial de hormonas sexuais, xa que a secreci\u00f3n elevada de prolactina pode suprimir a secreci\u00f3n de FSH e GnRH, orixinando hipogonadismo, e por veces causando disfunci\u00f3n er\u00e9ctil nos homes.\nOs niveis de prolactina poden ter algunha utilidade para distinguir un ataque epil\u00e9ptico dunha crise psicox\u00e9nica non epil\u00e9ptica. O nivel s\u00e9rico de prolactina xeralmente aumenta despois dun ataque epil\u00e9ptico.\nRangos de referencia.\nAs directrices xerais para diagnosticar o exceso de prolactina (hiperprolactinemia) definen o limiar normal de prolactina en 25\u00a0\u00b5g/L para as mulleres, e 20\u00a0\u00b5g/L para os homes. As directrices para a diagnose da deficiencia de prolactina (hipoprolactinemia) def\u00ednense como niveis por debaixo de 3\u00a0\u00b5g/L nas mulleres, e 5\u00a0\u00b5g/L nos homes. Por\u00e9n, os diferentes laboratorios empregan distintos m\u00e9todos de ensaio e medida para medir os niveis de prolactina, polo que moitas veces son eles os que determinan os rangos de referencia. Ademais, os niveis de prolactina tam\u00e9n var\u00edan con factores como, por exemplo, a idade, sexo, fase do ciclo menstrual, ou embarazo. Deben considerarse as circunstancias que rodean cada medici\u00f3n dos niveis de prolactina (tipo de ensaio, condici\u00f3ns do paciente etc.) para interpretar correctamente a medici\u00f3n.\nA seguinte lista ilustra as variaci\u00f3ns obtidas en medici\u00f3ns de prolactina normais en diferentes poboaci\u00f3ns. Os valores de prolactina obtiv\u00e9ronse de grupos de control espec\u00edficos de varios tama\u00f1os utilizando o ensaio IMMULITE.\nValores t\u00edpicos de prolactina (\u00b5g/L):\nVariabilidade entre m\u00e9todos.\nA seguinte t\u00e1boa ilustra a variabilidade nos rangos de referencia de prolactina entre alg\u00fans m\u00e9todos de ensaio utilizados comunmente, usando un grupo de control de profesionais sanitarios con boa sa\u00fade (53 homes, idade 20\u201364 anos, media 28 anos; 97 mulleres, idade 19\u201359 anos, media 29 anos) en Essex, Inglaterra:\nUn exemplo de utilizaci\u00f3n da t\u00e1boa \u00e9, por exemplo, se usamos o ensaio \"Centaur\" para estimar os valores de prolactina en \u00b5g/L para mulleres, a media ser\u00eda 7,92\u00a0\u00b5g/L, e o rango de referencia ser\u00eda 3,35\u201316m4\u00a0\u00b5g/L.\nCondici\u00f3ns asociadas co incremento da secreci\u00f3n de prolactina.\nA hiperprolactinemia, ou exceso de prolactina s\u00e9rica, est\u00e1 asociado con hipoestroxenismo, infertilidade anovulatoria, oligomenorrea, amenorrea, lactaci\u00f3n inesperada, e perda da libido nas mulleres, e disfunci\u00f3n er\u00e9ctil e perda de libido nos homes.\nA hiperprolactinemia pode orixinarse por:\nCondici\u00f3ns asociadas coa diminuci\u00f3n da prolactina.\nA hipoprolactinemia, ou deficiencia s\u00e9rica de prolactina, est\u00e1 asociada con disfunci\u00f3ns ov\u00e1ricas na muller, e s\u00edndrome metab\u00f3lica, ansiedade, disfunci\u00f3n er\u00e9ctil arteriox\u00e9nica, exaculaci\u00f3n precoz, oligozoospermia, astenospermia, hipofunci\u00f3n das ves\u00edculas seminais, e hipoandroxenismo nos homes. Un estudo mostrou que se recuperaban as caracter\u00edsticas normais do esperma cando os niveis de prolactina volv\u00edan aos valores normais en homes hipoprolactinemicos.\nA hipoprolactinemia pode orixinarse por:"}
{"id": "202559", "revid": "56817", "url": "https://gl.wikipedia.org/wiki?curid=202559", "title": "PRL", "text": "As siglas PRL poden facer referencia a:"}
{"id": "202560", "revid": "27155", "url": "https://gl.wikipedia.org/wiki?curid=202560", "title": "Hormona luteotr\u00f3pica", "text": ""}
{"id": "202561", "revid": "27155", "url": "https://gl.wikipedia.org/wiki?curid=202561", "title": "LTH", "text": ""}
{"id": "202569", "revid": "4817", "url": "https://gl.wikipedia.org/wiki?curid=202569", "title": "Thermosphere Ionosphere Mesosphere Energetics and Dynamics", "text": "TIMED (acr\u00f3nimo de \"Thermosphere Ionosphere Mesosphere Energetics and Dynamics\") \u00e9 un sat\u00e9lite artificial da NASA lanzado o 7 de decembro de 2001 mediante un foguete Delta II 7920 desde a base Vandenberg da Forza A\u00e9rea.\nCaracter\u00edsticas.\nA misi\u00f3n de TIMED \u00e9 estudar os procesos f\u00edsicos e qu\u00edmicos que ocorren a trav\u00e9s da mesosfera, termosfera e ionosfera a alturas de entre 60 e 180\u00a0km.\nInstrumentos.\nTIMED leva a bordo catro instrumentos:"}
{"id": "202570", "revid": "4817", "url": "https://gl.wikipedia.org/wiki?curid=202570", "title": "TIMED", "text": ""}
{"id": "202571", "revid": "23204", "url": "https://gl.wikipedia.org/wiki?curid=202571", "title": "Lista de linguas aborixes de Australia", "text": "Esta lista de linguas aborixes de Australia cont\u00e9n os nomes, familias ling\u00fc\u00edsticas e n\u00famero de falantes das falas ind\u00edxenas dos aborixes australianos. Por\u00e9n, hai que ter en conta que nesta listaxe non se incl\u00faen a lingua crioula, pidgin e a lingua de sinais, nin outros idiomas baseados no ingl\u00e9s."}
{"id": "202573", "revid": "1131", "url": "https://gl.wikipedia.org/wiki?curid=202573", "title": "A Azoreira, A Faeira, As Pontes de Garc\u00eda Rodr\u00edguez", "text": "A Azoreira \u00e9 un lugar da parroquia da Faeira no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Estaba despoboado no ano 2014 segundo datos do IGE."}
{"id": "202574", "revid": "85894", "url": "https://gl.wikipedia.org/wiki?curid=202574", "title": "A Faeira, A Faeira, As Pontes de Garc\u00eda Rodr\u00edguez", "text": "A Faeira \u00e9 un lugar da parroquia da Faeira no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 17 habitantes no ano 2014 segundo datos do IGE, dos cales 9 eran homes e 8 eran mulleres."}
{"id": "202575", "revid": "4817", "url": "https://gl.wikipedia.org/wiki?curid=202575", "title": "Transit Research and Attitude Control", "text": "TRAAC (acr\u00f3nimo de \"Transit Research and Attitude Control\") \u00e9 un sat\u00e9lite artificial do Departamento de defensa dos Estados Unidos e da Armada dos Estados Unidos de Am\u00e9rica lanzado o 15 de novembro de 1961 mediante un foguete Thor Ablestar desde Cabo Ca\u00f1averal.\nCaracter\u00edsticas.\nA misi\u00f3n de TRAAC foi investiga-lo uso da t\u00e9cnica de gradente gravitatorio como m\u00e9todo para orientar e estabilizar unha nave espacial. Ademais levaba un experimento relaci\u00f3n con c\u00e9lulas solares e un detector de neutr\u00f3ns."}
{"id": "202576", "revid": "4817", "url": "https://gl.wikipedia.org/wiki?curid=202576", "title": "TRAAC", "text": ""}
{"id": "202578", "revid": "1131", "url": "https://gl.wikipedia.org/wiki?curid=202578", "title": "O Mazcoto, A Faeira, As Pontes de Garc\u00eda Rodr\u00edguez", "text": "O Mazcoto \u00e9 un lugar da parroquia da Faeira no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Estaba despoboado no ano 2014 segundo datos do IGE."}
{"id": "202579", "revid": "4817", "url": "https://gl.wikipedia.org/wiki?curid=202579", "title": "1963-038C", "text": ""}
{"id": "202580", "revid": "85894", "url": "https://gl.wikipedia.org/wiki?curid=202580", "title": "O Pazo, A Faeira, As Pontes de Garc\u00eda Rodr\u00edguez", "text": "O Pazo \u00e9 un lugar da parroquia da Faeira no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 8 habitantes no ano 2014 segundo datos do IGE, dos cales 4 eran homes e 4 eran mulleres."}
{"id": "202581", "revid": "56817", "url": "https://gl.wikipedia.org/wiki?curid=202581", "title": "Pereiro, A Faeira, As Pontes de Garc\u00eda Rodr\u00edguez", "text": "Pereiro \u00e9 un lugar da parroquia da Faeira no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 6 habitantes no ano 2014 segundo datos do IGE, dos cales 3 eran homes e 3 eran mulleres."}
{"id": "202582", "revid": "5863", "url": "https://gl.wikipedia.org/wiki?curid=202582", "title": "Porto do Li\u00f1o, A Faeira, As Pontes de Garc\u00eda Rodr\u00edguez", "text": "Porto do Li\u00f1o \u00e9 un lugar da parroquia da Faeira no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Estaba despoboado no ano 2014 segundo datos do IGE."}
{"id": "202583", "revid": "22570", "url": "https://gl.wikipedia.org/wiki?curid=202583", "title": "Rebardille, A Faeira, As Pontes de Garc\u00eda Rodr\u00edguez", "text": "Rebardille \u00e9 un lugar da parroquia da Faeira no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 4 habitantes ano 2014 segundo datos do IGE, 1 home e 3 mulleres."}
{"id": "202584", "revid": "85894", "url": "https://gl.wikipedia.org/wiki?curid=202584", "title": "Os Reboredos, A Faeira, As Pontes de Garc\u00eda Rodr\u00edguez", "text": "Os Reboredos \u00e9 un lugar da parroquia da Faeira no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 2 habitantes no ano 2014 segundo datos do IGE, un home e unha muller."}
{"id": "202585", "revid": "29029", "url": "https://gl.wikipedia.org/wiki?curid=202585", "title": "Os Reboredos", "text": ""}
{"id": "202586", "revid": "56817", "url": "https://gl.wikipedia.org/wiki?curid=202586", "title": "A Redonda, A Faeira, As Pontes de Garc\u00eda Rodr\u00edguez", "text": "A Redonda \u00e9 un lugar da parroquia da Faeira no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 6 habitantes no ano 2014 segundo datos do IGE, dos cales 3 eran homes e 3 eran mulleres."}
{"id": "202587", "revid": "22570", "url": "https://gl.wikipedia.org/wiki?curid=202587", "title": "Terb\u00e1, A Faeira, As Pontes de Garc\u00eda Rodr\u00edguez", "text": "Terb\u00e1 \u00e9 un lugar da parroquia da Faeira no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 5 habitantes no ano 2014 segundo datos do IGE, dos cales 1 era home e 4 eran mulleres."}
{"id": "202588", "revid": "85894", "url": "https://gl.wikipedia.org/wiki?curid=202588", "title": "Tras do Monte, A Faeira, As Pontes de Garc\u00eda Rodr\u00edguez", "text": "Tras do Monte \u00e9 un lugar da parroquia da Faeira no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 3 habitantes no ano 2014 segundo datos do IGE, dos cales todos eran homes."}
{"id": "202589", "revid": "56817", "url": "https://gl.wikipedia.org/wiki?curid=202589", "title": "Tras do Monte", "text": "O top\u00f3nimo galego Tras do Monte pode referirse a:"}
{"id": "202590", "revid": "1131", "url": "https://gl.wikipedia.org/wiki?curid=202590", "title": "Montes", "text": "O top\u00f3nimo Montes pode referirse a:\nAmais, como apelido pode referirse a:"}
{"id": "202591", "revid": "56817", "url": "https://gl.wikipedia.org/wiki?curid=202591", "title": "Benade, A Faeira, As Pontes de Garc\u00eda Rodr\u00edguez", "text": "Benade \u00e9 un lugar da parroquia da Faeira no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 9 habitantes no ano 2014 segundo datos do IGE, dos cales 4 eran homes e 5 eran mulleres."}
{"id": "202592", "revid": "56817", "url": "https://gl.wikipedia.org/wiki?curid=202592", "title": "Benade", "text": "O top\u00f3nimo galego Benade pode referirse a:"}
{"id": "202593", "revid": "56817", "url": "https://gl.wikipedia.org/wiki?curid=202593", "title": "O Vilar, A Faeira, As Pontes de Garc\u00eda Rodr\u00edguez", "text": "O Vilar \u00e9 un lugar da parroquia da Faeira no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 4 habitantes no ano 2014 segundo datos do IGE, dos cales 1 eran homes e 3 eran mulleres."}
{"id": "202594", "revid": "56817", "url": "https://gl.wikipedia.org/wiki?curid=202594", "title": "O Viso, A Faeira, As Pontes de Garc\u00eda Rodr\u00edguez", "text": "O Viso \u00e9 un lugar da parroquia da Faeira no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 1 habitante (1 home) no ano 2014 segundo datos do IGE."}
{"id": "202596", "revid": "54488", "url": "https://gl.wikipedia.org/wiki?curid=202596", "title": "Tras do Monte, Covas, Viveiro", "text": "Tras do Monte \u00e9 un lugar da parroquia de Covas no concello lugu\u00e9s de Viveiro na comarca da Mari\u00f1a Occidental. Ti\u00f1a 4 habitantes, todos homes, no ano 2010 segundo datos do INE."}
{"id": "202597", "revid": "5132", "url": "https://gl.wikipedia.org/wiki?curid=202597", "title": "Anaheim Amigos", "text": "O Anaheim Amigos/Los Angeles Stars foi un equipo da Asociaci\u00f3n de Baloncesto Americana, coa s\u00faa sede en California. Durante a primeira tempada foron co\u00f1ecidos como \"Amigos\" en Anaheim, e m\u00e1is tarde moveronse cara aos \u00c1nxeles para converterse en Los Angeles Stars. O equipo existiu entre 1967 e 1970 cando mudaron cara a Salt Lake City e pasaron a ser co\u00f1ecidos como os Utah Stars.\nOs Amigos foi o primeiro equipo profesional que se autodefiniu como local de Anaheim, mentres que Los Angeles Angels of Anaheim xogaban no Estadio de Anaheim \u00f3 mesmo tempo, non utilizaron o nome de \"Anaheim\" ata a d\u00e9cada de 1990."}
{"id": "202598", "revid": "5132", "url": "https://gl.wikipedia.org/wiki?curid=202598", "title": "Los Angeles Stars", "text": ""}
{"id": "202607", "revid": "98629", "url": "https://gl.wikipedia.org/wiki?curid=202607", "title": "Chautauqua Airlines", "text": "Chautauqua Airlines, Inc. \u00e9 unha aeroli\u00f1a rexional estadounidense subsidiaria de Republic Airways Holdings baseada en Indianapolis, Indiana. Realiza m\u00e1is de 700 voos di\u00e1rios a 98 aeroportos de 31 estados, Washington, D.C. e o Canad\u00e1. Ademais da s\u00faa base en Indianapolis, Chautauqua tam\u00e9n ten outras nos aeroportos de Cleveland, LaGuardia, General Mitchellt, Gerald R. Ford, Louisville, O'Hare e Port Columbus."}
{"id": "202618", "revid": "23204", "url": "https://gl.wikipedia.org/wiki?curid=202618", "title": "Adam Beach", "text": "Adam Ruebin Beach, nado o 11 de novembro de 1972 en Ashern, Manitoba, \u00e9 un actor salteaux de cinema e televisi\u00f3n."}
{"id": "202619", "revid": "98629", "url": "https://gl.wikipedia.org/wiki?curid=202619", "title": "Fly Away Home", "text": "Fly Away Home \u00e9 un filme estadounidense dirixido por Carroll Ballard que se estreou en 1996.\nSinopse.\nAmy e o seu pai viven nunha pequena granxa no Canad\u00e1. Nun bosque preto da casa, Amy descobre un ni\u00f1o de gansos abandonado e decide crialos. Ambos inician unha divertida aventura: ensinan \u00f3s gansos a voar e gu\u00edanos cara terras c\u00e1lidas."}
{"id": "202620", "revid": "98629", "url": "https://gl.wikipedia.org/wiki?curid=202620", "title": "Battle for the Planet of the Apes", "text": "Battle for the Planet of the Apes \u00e9 un filme estadounidense dirixido por J. Lee Thompson que se estreou en 1973.\nSinopse.\nCaesar, o simio que capitaneou a revolta contra a raza humana, \u00e9 un ben\u00e9volo gobernante que fomenta a convivencia coa humanidade, a pesar das protestas do xefe militar dos simios, o Xeneral Aldo (Claude Akins). Os homes, superviventes dun holocausto nuclear que case os destr\u00fae, son considerados cidad\u00e1ns de segunda clase. Caesar decide realizar unha viaxe \u00e1 \"Cidade Prohibida\" co humano MacDonald (Austin Stoker) e o sabio Virgil (Paul Williams) na busca dunhas cintas nas que estar\u00eda gravada a morte do seus pais. A\u00ednda que Caesar atopa o que est\u00e1 buscando, capta a atenci\u00f3n de homes mutantes que se encontran na devastada zona de guerra. De regreso a casa comeza unha dura batalla na que o Xeneral Aldo desaf\u00eda a autoridade de Caesar. Simios e humanos enfrontaranse para decidir quen gobernar\u00e1 o planeta."}
{"id": "202621", "revid": "23204", "url": "https://gl.wikipedia.org/wiki?curid=202621", "title": "Think of a Number", "text": "Think of a Number \u00e9 a primeira novela de polic\u00edas de John Verdon. O seu protagonista \u00e9 Dave Gurney, un detective xubilado de Nova York.\nSinopse.\nA historia comeza cando o se\u00f1or Mark Mellery recibe unha carta. Enriba dela, hai unha nota na que un desco\u00f1ecido que di co\u00f1ecelo moi ben, lle pide que pense nun n\u00famero entre o un e o mil. Cando abre o sobre, descobre que o n\u00famero no que pensara \u00e9 exactamente o mesmo que hai no sobre. Na carta adxunta, dem\u00e1ndalle que env\u00ede unha cantidade de cartos a un enderezo postal. Para resolver este misterio que lle est\u00e1 a proer os miolos, acode \u00f3 seu vello amigo da universidade, Dave Gurney, un exdetective moi prestixioso que se retirou despois de vinte e cinco anos de servizo."}
{"id": "202622", "revid": "98629", "url": "https://gl.wikipedia.org/wiki?curid=202622", "title": "Oxitocina", "text": "A oxitocina (do grego \"\u1f40\u03be\u03cd\u03c2 oxis\", 'r\u00e1pido', e \"\u03c4\u03cc\u03ba\u03bf\u03c2 tokos\", 'nacemento') \u00e9 unha hormona pept\u00eddica relacionada cos patr\u00f3ns sexuais e a conduta maternal e paternal, que act\u00faa tam\u00e9n como neurotransmisor no cerebro. Nas mulleres, a oxitocina lib\u00e9rase en grandes cantidades tras a distensi\u00f3n do c\u00e9rvix uterino e a vaxina durante o parto, e mais en resposta \u00e1 estimulaci\u00f3n da mamila pola succi\u00f3n do beb\u00e9, facilitando o parto e a lactaci\u00f3n. Durante o parto e a lactaci\u00f3n act\u00faa sobre o m\u00fasculo liso.\nRecentes estudos investigaron o papel da oxitocina no sistema nervioso e comportamento, como no orgasmo, reco\u00f1ecemento social, emparellamento, ansiedade, e comportamentos maternais. Por esta raz\u00f3n, \u00e1s veces denom\u00ednase \"hormona do amor\". A incapacidade de secretar oxitocina pode asociarse \u00e1 falta de empat\u00eda, sociopat\u00eda, psicopat\u00eda ou narcisismo.\nS\u00edntese e secreci\u00f3n.\nA oxitocina \u00e9 un p\u00e9ptido sintetizado a partir dunha prote\u00edna precursora inactiva longa codificada no xene \"OXT\" do cromosoma 20 humano. Esta prote\u00edna precursora tam\u00e9n incl\u00fae na s\u00faa secuencia a prote\u00edna transportadora da oxitocina, a neurofisina I. O precursor inactivo \u00e9 progresivamente hidrolizado en fragmentos m\u00e1is pequenos (un dos cales \u00e9 a neurofisina I) por acci\u00f3n dunha serie de encimas. A \u00faltima destas hidr\u00f3lises, catalizada pola peptidilglicina alfa-amidante monooxixenase (PAM), libera o nonap\u00e9ptido activo de oxitocina.\nA actividade do sistema do encima PAM depende do ascorbato, que \u00e9 un cofactor vitam\u00ednico necesario. Descubriuse casualmente que o ascorbato de sodio por si s\u00f3 estimulaba a produci\u00f3n de oxitocina dos tecidos ov\u00e1ricos en determinados rangos de concentraci\u00f3n dun modo dependente da dose. Moitos dos mesmos tecidos (como ovarios, test\u00edculos, ollos, gl\u00e1ndulas adrenais, placenta, timo, p\u00e1ncreas) onde se encontran a PAM (e a oxitocina) s\u00e1bese que almacenan grandes cantidades de vitamina C (ascorbato).\nFontes neurais.\nA oxitocina sintet\u00edzase no hipot\u00e1lamo e segr\u00e9gase na neurohip\u00f3fise ou pituitaria posterior. No hipot\u00e1lamo a oxitocina prod\u00facese nas c\u00e9lulas magnocelulares neurosecretoras dos n\u00facleos supra\u00f3ptico e paraventricular e almac\u00e9nase nos corpos de Herring nos terminais ax\u00f3nicos da neurohip\u00f3fise. Despois, lib\u00e9rase aos vasos sangu\u00edneos da neurohip\u00f3fise. Estes ax\u00f3ns (probablemente, pero non se pode desbotar que sexan dendritas) te\u00f1en colaterais que innervan os receptores de oxitocina no n\u00facleo accumbens. Suxeriuse que os efectos hormonais perif\u00e9ricos e os efectos cerebrais sobre o comportamento da oxitocina est\u00e1n coordinados pola s\u00faa liberaci\u00f3n com\u00fan a trav\u00e9s destes colaterais. A oxitocina tam\u00e9n se produce nalgunhas neuronas do n\u00facleo paraventricular que se proxectan a outras partes do cerebro e da medula espi\u00f1al. Dependendo da especie, as c\u00e9lulas que expresan receptores para oxitocina est\u00e1n localizadas noutras \u00e1reas, como a am\u00edgdala e zonas da estr\u00eda terminal.\nNa hip\u00f3fise a oxitocina almac\u00e9nase en grandes ves\u00edculas de n\u00facleo denso, onde se une \u00e1 neurofisina I como se mostra na figura; a neurofisina \u00e9 un fragmento grande pept\u00eddico da prote\u00edna precursora m\u00e1is grande da cal se deriva a oxitocina por corte encim\u00e1tico.\nA secreci\u00f3n desta substancia nas terminaci\u00f3ns neurosecretoras est\u00e1 regulada pola actividade el\u00e9ctrica das c\u00e9lulas oxit\u00f3cicas do hipot\u00e1lamo. Estas c\u00e9lulas xeran potenciais de acci\u00f3n que se propagan polo ax\u00f3n ata os terminais nerviosos neurohipofisarios; os terminais conte\u00f1en gran cantidade de ves\u00edculas ricas en oxitocina que se libera por exocitose cando se despolarizan os terminais nerviosos.\nFontes extraneurais.\nF\u00f3ra do cerebro foron identificadas c\u00e9lulas que conte\u00f1en oxitocina en varios tecidos, como o corpo l\u00fateo, c\u00e9lulas de Leydig, a retina, e a medula adrenal, a placenta, o timo e o p\u00e1ncreas. O descubrimento de cantidades significativas desta hormona clasicamente \"neurohipofisaria\" f\u00f3ra do sistema nervioso central suscita moitas preguntas sobre a s\u00faa posible importancia en ditos tecidos non neurais.\nA oxitocina sintet\u00edzase no corpo l\u00fateo en varias especies, inclu\u00edndo ruminantes e primates. Xunto co estr\u00f3xeno, est\u00e1 implicado na s\u00edntese endometrial de prostaglandina F2\u03b1 que causa a regresi\u00f3n do corpo l\u00fateo.\nAs c\u00e9lulas de Leydig dalgunhas especies tam\u00e9n poden fabricar oxitocina \"de novo\", concretamente en ratas (que poden producir vitamina C endoxenamente), e cobaias, que, igual c\u00f3s humanos, requiren unha fonte ex\u00f3xena dietaria de vitamina C (ascorbato).\nEstrutura e relaci\u00f3n coa vasopresina.\nA oxitocina \u00e9 un p\u00e9ptido de nove amino\u00e1cidos (nonap\u00e9ptido). A s\u00faa secuencia \u00e9 ciste\u00edna - tirosina - isoleucina - glutamina - asparaxina - ciste\u00edna - prolina - leucina - glicina (CYIQNCPLG). Os residuos de ciste\u00edna forman unha ponte disulfuro. A oxitocina ten unha masa molecular de 1007 daltons. Unha unidade internacional (UI) de oxitocina equivale a uns 2 microgramos de p\u00e9ptido puro.\nA forma activa da oxitocina, xeralmente medida por radioinmunoensaio (RIA) ou cromatograf\u00eda l\u00edquida de alta resoluci\u00f3n (HPLC), co\u00f1\u00e9cese como o octap\u00e9ptido \"oxitocina disulfuro\" (forma oxidada), pero a oxitocina existe tam\u00e9n en forma reducida como ditiol nonap\u00e9ptido chamado oxitoce\u00edna. Suxeriuse que a forma de cadea aberta oxitoce\u00edna (a forma reducida da oxitocina) pode tam\u00e9n actuar como neutralizador de radicais libres (doando un electr\u00f3n a un radical libre); a oxitoce\u00edna pode despois ser oxidada de novo a oxitocina por medio do potencial redox do deshidroascorbato \u2194 ascorbato.\nA estrutura da oxitocina \u00e9 moi similar \u00e1 da vasopresina (cuxa secuencia \u00e9: ciste\u00edna - tirosina - fenilalanina - glutamina - asparaxina - ciste\u00edna - prolina - arxinina - glicina), tam\u00e9n un nonap\u00e9ptido cunha ponte disulfuro, cunha secuencia que s\u00f3 difire da oxitocina en dous amino\u00e1cidos. Forma partre da superfamilia da vasopresina/oxitocina.\nA oxitocina e a vasopresina son as \u00fanicas hormonas co\u00f1ecidas liberadas pola neurohip\u00f3fise en humanos que act\u00faan a distancia (a\u00ednda que se sintetizan no hipot\u00e1lamo). Por\u00e9n, as neuronas oxit\u00f3cicas hipotal\u00e1micas fabrican outros p\u00e9ptidos, como a hormona liberadora da corticotropina (CRH) e dinorfina, por exemplo, que act\u00faan localmente. As neuronas magnocelulares que fabrican oxitocina est\u00e1n adxacentes \u00e1s neuronas magnocelulares que sintetizan vasopresina e son similares en moitos aspectos.\nEstimulaci\u00f3n da liberaci\u00f3n de oxitocina.\nOs principais est\u00edmulos que provocan a liberaci\u00f3n da oxitocina cara \u00e1 corrente sangu\u00ednea son a succi\u00f3n da mamila, a estimulaci\u00f3n dos xenitais e a distensi\u00f3n do c\u00e9rvix uterino, est\u00edmulo que se co\u00f1ece como \"reflexo de Ferguson\".\nEfectos da oxitocina.\nA oxitocina pos\u00fae efectos perif\u00e9ricos (hormonais) e centrais no cerebro (neurotransmisor). Os efectos est\u00e1n mediados por receptores espec\u00edficos de alta afinidade. O receptor da oxitocina \u00e9 un receptor acoplado \u00e1 prote\u00edna G que require Mg++ e colesterol. Pertence ao grupo de receptores acoplados \u00e1 prote\u00edna G do tipo da rodopsina (clase I).\nAcci\u00f3ns perif\u00e9ricas (hormonais).\nAs acci\u00f3ns perif\u00e9ricas da oxitocina d\u00e9bense principalmente \u00e1 secreci\u00f3n na hip\u00f3fise (v\u00e9xase receptor de oxitocina para m\u00e1is detalles).\nAcci\u00f3ns da oxitocina no cerebro e efectos no comportamento.\nA oxitocina segregada pola gl\u00e1ndula hip\u00f3fise non pode volver a entrar no cerebro debido \u00e1 existencia da barreira hematoencef\u00e1lica. Por tanto, p\u00e9nsase que os efectos condutuais da oxitocina reflicten a s\u00faa liberaci\u00f3n por neuronas oxit\u00f3cicas centrais, diferentes das que a secretan na gl\u00e1ndula hip\u00f3fise. Os receptores de oxitocina expr\u00e9sanse en neuronas en moitas partes do cerebro e da medula espi\u00f1al, como a am\u00edgdala, hipot\u00e1lamo ventromedial, septum e tronco cerebral.\nFormas farmacol\u00f3xicas.\nA oxitocina comercial\u00edzase como medicamento. A oxitocina destr\u00faese ao seu paso polo tracto gastrointestinal, polo que debe administrarse en forma de inxecci\u00f3n ou como un aerosol nasal. Ten unha vida media t\u00edpica de tres minutos no sangue. Administrada por v\u00eda intravenosa non pode entrar no cerebro en cantidades significativas debido a que non pode atravesar a barreira hematoencef\u00e1lica. Non hai probas dunha entrada significativa de oxitocina no sistema nervioso central cando se administra como aerosol nasal. Os aerosois nasais de oxitocina us\u00e1ronse para estimular a lactaci\u00f3n, pero a eficiencia desta aplicaci\u00f3n \u00e9 dubidosa.\n\u00dasanse an\u00e1logos da oxitocina inxectados para inducir e favorecer o parto en caso de partos demasiado lentos. Substitu\u00edu xeralmente \u00e1 ergotamina como o principal axente para incrementar o ton uterino na hemorraxia posparto. A oxitocina \u00fasase tam\u00e9n en medicina veterinaria para facilitar o parto e axuda ao descenso do leite. O axente tocol\u00edtico atosiban act\u00faa como antagonista dos receptores de oxitocina; este f\u00e1rmaco est\u00e1 rexistrado en moitos pa\u00edses para suprimir os partos prematuros entre as semanas 24 e 33 da xestaci\u00f3n. Ten menos efectos secundarios ca outros f\u00e1rmacos que se usaban anteriormente con este mesmo obxectivo (ritodrina, salbutamol e terbutalina).\nReacci\u00f3ns adversas potenciais.\nA oxitocina \u00e9 relativamente segura usada \u00e1s doses recomendadas e os efectos secundarios son raros. Sinal\u00e1ronse as seguintes posibles reacci\u00f3ns adversas maternas:\nAs doses excesivas ou a administraci\u00f3n a longo prazo (nun per\u00edodo de 24 horas ou m\u00e1is) poden producir contracci\u00f3ns uterinas tet\u00e1nicas, rotura uterina, hemorraxia posparto e hiperhidrataci\u00f3n, \u00e1s veces fatal.\nO incremento da motilidade uterina pode ocasionar as seguintes complicaci\u00f3ns no feto/neonato:\nEvoluci\u00f3n.\nPracticamente todos os vertebrados te\u00f1en unha hormona nonapept\u00eddica similar \u00e1 oxitocina que facilita as funci\u00f3ns reprodutivas e unha hormona nonapept\u00eddica similar \u00e1 vasopresina involucrada na regulaci\u00f3n h\u00eddrica. Os dous xenes est\u00e1n sempre pr\u00f3ximos (separados por menos de 15.000 pares de bases) no mesmo cromosoma e transcr\u00edbense en direcci\u00f3ns opostas. P\u00e9nsase que ambos os xenes se orixinaron nun evento de duplicaci\u00f3n x\u00e9nica; o xene ancestral est\u00edmase que ten uns 500 mill\u00f3ns de anos e se encontra en cicl\u00f3stomos (membros modernos dos Agnatha, como a lamprea).\nHistoria.\nAs propiedades da hormona na contracci\u00f3n uterina foron descubertas en 1906 polo farmac\u00e9utico brit\u00e1nico Sir Henry Hallett Dale, e a ditas propiedades a hormona debe o seu nome. As propiedades de estimulaci\u00f3n da execci\u00f3n de leite foron descritas por Ott e Scott en 1910 e por Schafer e Mackenzie en 1911. En 1953 descubriuse que a oxitocina era un pequeno p\u00e9ptido que conti\u00f1a 9 amino\u00e1cidos, cunha ponte disulfuro entre dous residuos de ciste\u00edna en posici\u00f3n 1 e 6. Pola determinaci\u00f3n da secuencia e s\u00edntese desta hormona Du Vigneaud recibiu en 1955 o premio Nobel de Qu\u00edmica e desde ent\u00f3n disponse para uso en obstetricia de oxitocina sint\u00e9tica purificada. A oxitocina foi a primeira hormona polipept\u00eddica que foi sintetizada e secuenciada."}
{"id": "202626", "revid": "25871", "url": "https://gl.wikipedia.org/wiki?curid=202626", "title": "Cartismo", "text": "O cartismo (\"Chartism\" no ingl\u00e9s) foi un movemento da reforma social que xurdiu no Reino Unido e que expresaba a axitaci\u00f3n da clase obreira debido aos cambios derivados da Revoluci\u00f3n Industrial, \u00e1 situaci\u00f3n econ\u00f3mica e \u00e1s leis promulgadas polo Parlamento. Ao igual que o Ludismo, o Cartismo foi un movemento propio da primeira etapa do movemento obreiro, pero a diferenza daquel, tivo unha \u00edndole esencialmente pol\u00edtica. Obtivo o seu nome da \"Carta do pobo\" (\"The People's Charter\") que \u00e9 un documento escrito o 7 de xu\u00f1o de 1837 no \"British Coffee House\" de Londres, enviado ao Parlamento Brit\u00e1nico no 1838 que sinala as 6 petici\u00f3ns do movemento, nas que se reivindicaba:\nOs defensores do Cartismo pensaban que cando os traballadores alcanzasen o poder pol\u00edtico, poder\u00edan adecuar as leis aos seus intereses de clase. A duraci\u00f3n deste movemento abarcou unha d\u00e9cada, entre 1838 e 1848, a\u00ednda que as reuni\u00f3ns dos movementos continuaron ata 1852. Manifestouse en 3 ondadas: en 1838, 1842 e 1848."}
{"id": "202629", "revid": "23204", "url": "https://gl.wikipedia.org/wiki?curid=202629", "title": "Jackie Chan", "text": "Jackie Chan, nado como Chan Kong-sang (en ) o 7 de abril de 1954 en Victoria Peak, \u00e9 un actor, artista marcial, director, produtor e guionista de Hong Kong. Nos seus filmes, \u00e9 co\u00f1ecido polo seu acrob\u00e1tico estilo de loita, o Zui Quan, escenas c\u00f3micas e empregar armas improvisadas. Jackie Chan act\u00faa dende a d\u00e9cada dos 60 e aparece en m\u00e1is de 150 filmes. \u00c9 particularmente co\u00f1ecido en occidente por filmes como \"Hora punta\" (1998), \"Shanghai Knights\" (2003) ou \"The Karate Kid\" (2010).\nChan recibiu estrelas na Avenida das Estrelas de Hong Kong e no Paseo da Fama de Hollywood. Como icona cultural, Chan ten colaborado en canci\u00f3ns pop, debuxos animados e videoxogos. Por outra banda \u00e9 un cantante oper\u00edstico capacitado, as\u00ed como unha estrela do Cantopop e do Mandopop, tendo lanzado varios \u00e1lbums e cantado nas canci\u00f3ns dos filmes que protagoniza."}
{"id": "202630", "revid": "25871", "url": "https://gl.wikipedia.org/wiki?curid=202630", "title": "Kit Harington", "text": "Christopher \"Kit\" Harington, nado o 26 de decembro de 1986 en Worcester, \u00e9 un actor ingl\u00e9s de cinema, televisi\u00f3n e teatro.\nTraxectoria.\nHarington \u00e9 principalmente co\u00f1ecido por participar na serie de televisi\u00f3n da HBO \"Game of Thrones\" na que interpreta a Jon Snow."}
{"id": "202631", "revid": "23204", "url": "https://gl.wikipedia.org/wiki?curid=202631", "title": "Martin Freeman", "text": "Martin John C. Freeman, nado o 8 de setembro de 1971 en Aldershot, Hampshire, \u00e9 un actor ingl\u00e9s de cinema e televisi\u00f3n.\nTraxectoria.\n\u00c9 principalmente co\u00f1ecido por interpretar a Tim Canterbury na serie de televisi\u00f3n da BBC \"The Office\" e por facer do Dr. Watson na serie de \"Sherlock\". Nos filmes destaca a s\u00faa participaci\u00f3n en \"Love Actually\" e nas recentes adaptaci\u00f3n cinematogr\u00e1ficas da novela \"O hobbit\" de Tolkien, ', ' e \"\", onde interpreta a Bilbo Bulseiro."}
{"id": "202638", "revid": "15490", "url": "https://gl.wikipedia.org/wiki?curid=202638", "title": "Eva Green", "text": "Eva Ga\u00eblle Green nada o 5 de xullo de 1980 en Par\u00eds, \u00e9 unha actriz e modelo francesa."}
{"id": "202641", "revid": "98629", "url": "https://gl.wikipedia.org/wiki?curid=202641", "title": "Jack", "text": "Jack \u00e9 un filme estadounidense dirixido por Francis Ford Coppola que se estreou en 1996. Est\u00e1 protagonizado por Robin Williams, que interpreta a Jack Powell, un neno que medra catro veces m\u00e1is r\u00e1pido do normal como resultado dunha enfermidade similar \u00e1 proxeria.\nSinopse.\nJack \u00e9 un neno atrapado nun corpo de adulto: sofre unha estra\u00f1a enfermidade que fai que o seu crecemento f\u00edsico se cuadriplique mentres que o seu cerebro, que se desenvolve con normalidade, \u00e9 o dun neno de dez anos. Non \u00e9 doado adaptarse a unha vida que vai a ser moi curta e isto refl\u00edctese nas relaci\u00f3ns coa s\u00faa familia e cos amigos do colexio."}
{"id": "202650", "revid": "23204", "url": "https://gl.wikipedia.org/wiki?curid=202650", "title": "Insulares do estreito de Torres", "text": "Os insulares do estreito de Torres son os poboadores orixinarios das Illas do estreito de Torres e de parte do actual estado de Queensland. Segundo a lexislaci\u00f3n australiana, constit\u00faen xunto cos aborixes australianos os dous grupos de ind\u00edxenas australianos do pa\u00eds. O 6% dos ind\u00edxenas australianos identif\u00edcase plenamente como Insular do estreito de Torres. Outro 4% dos ind\u00edxenas australianos identif\u00edcase tendo herdanza mixta aborixe e do estreito de Torres.\nPoboaci\u00f3n.\nHai preto de 6.000 Insulares do estreito que viven nas Illas do estreito de Torres, e outros 42.000 que viven f\u00f3ra delas, maioritariamente no norte de Queensland, destacando as localidades de Townsville e Cairns.\nCultura.\nOs Insulares do estreito de Torres pos\u00faen unha herdanza cultural e historia distinta das tradici\u00f3ns aborixes. Os que viven na \u00e1rea leste do Estreito de Torres, est\u00e1n relacionados cos pobos de Pap\u00faa Nova Guinea, e falan unha lingua pap\u00faa. As\u00ed pois, non son xeralmente inclu\u00eddos baixo a denominaci\u00f3n \"aborixes australianos\". Este foi outro factor para a promoci\u00f3n do m\u00e1is inclusivo termo \"ind\u00edxenas australianos\".\nLinguas.\nOs ind\u00edxenas de Torres falan d\u00faas linguas aut\u00f3ctonas. Os da parte central e occidental falan linguas do grupo \"pama-nyunganas\" (\"kalaw lagaw ya\", \"kalau kawau ya\", \"kulkalgau ya\" e \"kawalgau ya\"), mentres que os da parte oriental falan a lingua \"meriam m\u00ecr\", do grupo de linguas pap\u00faas."}
{"id": "202657", "revid": "98629", "url": "https://gl.wikipedia.org/wiki?curid=202657", "title": "Drunken Master", "text": "Drunken Master \u00e9 un filme de Hong Kong dirixido por Yuen Woo-ping que se estreou en 1978.\nSinopse.\nWong Fei-hung \u00e9 fillo dun gran mestre de Kung fu da cidade. Pero, a\u00ednda que \u00e9 bo, en lugar de estudar artes marciais pasa o d\u00eda facendo o parvo, ata que por culpa dunha trasnada s\u00faa resulta ferido o sobri\u00f1o dun potentado da zona. Ent\u00f3n, o seu pai decide recorrer \u00e1 axuda do seu t\u00edo para que lle ensine un pouco de disciplina."}
{"id": "202664", "revid": "27155", "url": "https://gl.wikipedia.org/wiki?curid=202664", "title": "Calcitriol", "text": "O calcitriol (DCI) ou 1,25-dihidroxicolecalciferol ou 1,25-dihidroxivitamina D3, \u00e9 a forma hormonalmente activa da vitamina D. \u00c9 unha mol\u00e9cula de natureza esteroide (secosteroide) que ten tres grupos hidroxilo e pode abreviarse como 1,25-(OH)2D3 ou 1,25(OH)2D). Como a mol\u00e9cula b\u00e1sica colecalciferol ten xa un grupo OH, s\u00f3 se especifican as posici\u00f3ns dos outros dous grupos OH do calcitriol, situados nas posici\u00f3ns 1 e 25 (por iso se chama tam\u00e9n 1,25-dihidroxicolecalciferol). Act\u00faa incrementando o nivel de calcio (Ca2+) no sangue de tres xeitos: (1) incrementa a captaci\u00f3n de calcio no intestino para que pase ao sangue, (2) dimin\u00fae a transferencia de calcio do sangue \u00e1 urina nos riles, e (3) incrementa a liberaci\u00f3n de calcio dos \u00f3sos ao sangue.\nNomes farmac\u00e9uticos comerciais.\nO calcitriol comercial\u00edzase con varios nomes de marca, como os seguintes: Rocaltrol (Roche), Calcijex (Abbott) e Decostriol (Mibe, Jesalis).\nFunci\u00f3ns.\nO calcitriol incrementa os niveis de calcio ([Ca2+]) sangu\u00edneos ao promover a absorci\u00f3n do calcio das comidas no tracto gastrointestinal e incrementar a s\u00faa reabsorci\u00f3n nos t\u00fabulos renais, o que reduce a perda de calcio na urina. O calcitriol tam\u00e9n estimula a liberaci\u00f3n do calcio \u00f3seo debido \u00e1 s\u00faa acci\u00f3n sobre as c\u00e9lulas \u00f3seas denominadas osteoblastos, facendo que estas c\u00e9lulas liberen RANKL (\"Receptor Activator for Nuclear Factor \u03ba B Ligand\"), o cal \u00e1 s\u00faa vez activa as c\u00e9lulas destrutoras do tecido \u00f3seo, os osteoclastos.\nO calcitriol act\u00faa concertadamente coa hormona paratiroide (PTH) en todas as mencionadas acci\u00f3ns. Por exemplo, a PTH tam\u00e9n estimula os osteoclastos. Por\u00e9n, o principal efecto da PTH \u00e9 incrementar a rapidez con que os riles excretan o fosfato inorg\u00e1nico (Pi), o contrai\u00f3n do Ca2+. O descenso resultante da concentraci\u00f3n s\u00e9rica de fosfato causa que o Ca5(PO4)3OH se disolva do \u00f3so, polo que se incrementa o calcio no plasma sangu\u00edneo. A PTH tam\u00e9n estimula a produci\u00f3n de calcitriol, como se explica m\u00e1is abaixo.\nMoitos dos efectos do calcitriol est\u00e1n mediados pola s\u00faa interacci\u00f3n co receptor de calcitriol, tam\u00e9n chamado receptor da vitamina D ou VDR. Por exemplo, a forma inactiva non unida do receptor de calcitriol nas c\u00e9lulas do epitelio intestinal est\u00e1 no citoplasma. Cando o calcitriol se une ao receptor, o complexo ligando-receptor transl\u00f3case ao n\u00facleo celular, onde act\u00faa como un factor de transcrici\u00f3n que promove a expresi\u00f3n dun xene que codifica unha prote\u00edna fixadora do calcio. Os niveis desta prote\u00edna fixadora do calcio aumentan capacitando \u00e1s c\u00e9lulas para transportar activamente m\u00e1is calcio (Ca2+) intestinal a trav\u00e9s da mucosa intestinal e pasalo ao sangue.\nO mantemento da electroneutralidade require que o transporte de Ca2+ catalizado polas c\u00e9lulas epiteliais do intestino se acompa\u00f1e co transporte dun contrai\u00f3n, que se absorbe xunto con el, e que \u00e9 principalmente o fosfato inorg\u00e1nico. As\u00ed o calcitriol estimula tam\u00e9n a absorci\u00f3n intestinal de fosfato.\nA observaci\u00f3n de que o calcitriol estimula a liberaci\u00f3n de calcio dos \u00f3sos parece contraditoria, dado que a existencia de niveis suficientes de calcio no plasma sangu\u00edneo xeralmente impide a perda de calcio no \u00f3so. Crese que o incremento dos niveis de calcio s\u00e9ricos producidos polo aumento da s\u00faa captaci\u00f3n intestinal estimulada polo calcitriol causa que o \u00f3so capte m\u00e1is calcio ca o que perde pola estimulaci\u00f3n hormonal dos osteoclastos. E s\u00f3 cando se dan certas condici\u00f3ns, como unha deficiencia de calcio na dieta ou deficiencias no transporte intestinal que produzan unha reduci\u00f3n do calcio s\u00e9rico, se vai dar unha perda neta de calcio no \u00f3so.\nO calcitriol tam\u00e9n inhibe a liberaci\u00f3n de calcitonina , unha hormona que reduce o calcio sangu\u00edneo principalmente inhibindo a liberaci\u00f3n de calcio do \u00f3so. (O efecto da calcitonina sobre a excreci\u00f3n renal \u00e9 discutido.)\nBios\u00edntese e a s\u00faa regulaci\u00f3n.\nO calcitriol prod\u00faceno as c\u00e9lulas do t\u00fabulo proximal dos nefr\u00f3ns dos riles por acci\u00f3n do encima 25-hidroxivitamina D3 1-\u03b1-hidroxilase, unha oxixenase mitocondrial e dun encima que cataliza a hidroxilaci\u00f3n do 25-hidroxicolecalciferol (calcifediol). A actividade do encima \u00e9 estimulada pola PTH. A reacci\u00f3n \u00e9 un importante punto de control na homeostase do Ca2+.\nA produci\u00f3n de calcitriol tam\u00e9n se ve incrementada por influencia da prolactina, unha hormona que estimula a lactox\u00e9nese (a formaci\u00f3n de leite na mama), un proceso que require grandes cantidades de calcio. Tam\u00e9n est\u00e1 influ\u00eddo polos niveis s\u00e9ricos de fosfato e polo factor FGF-23 \u00f3seo.\nMetabolismo.\nO calcitriol conv\u00e9rtese en \u00e1cido calcitroico por acci\u00f3n do encima 24-hidroxilase. O \u00e1cido calcitroico \u00e9 excretado na urina.\nUsos m\u00e9dicos.\nO calcitriol prescr\u00edbese para:\nO calcitriol \u00e9 tam\u00e9n utilizado \u00e1s veces topicamente no tratamento da psor\u00edase, a\u00ednda que as probas que avalan a s\u00faa eficacia non est\u00e1n ben establecidas. \u00c9 m\u00e1is frecuente utilizar o an\u00e1logo da vitamina D calcipotriol para tratar a psor\u00edase. Fix\u00e9ronse revisi\u00f3ns das investigaci\u00f3ns sobre as acci\u00f3ns non calc\u00e9micas do calcitriol e outros an\u00e1logos de ligandos do VDR (o receptor) e as s\u00faas posibles aplicaci\u00f3ns terap\u00e9uticas.\nO calcitriol admin\u00edstrase tam\u00e9n por v\u00eda oral para o tratamento da psor\u00edase e artrite psori\u00e1sica.\nEfectos adversos.\nO principal efecto secundario adverso asociado coa terapia con calcitriol \u00e9 a hipercalcaemia, cuxos s\u00edntomas iniciais son: n\u00e1usea, v\u00f3mito, estrinximento, anorexia, apat\u00eda, dor de cabeza, sede, suoraci\u00f3n e poli\u00faria. Comparado con outros compostos da vitamina D de uso cl\u00ednico (colecalciferol, ergocalciferol), o calcitriol ten un maior risco de inducir hipercalcaemia. Por\u00e9n, tales episodios poden ser m\u00e1is breves e doados de tratar debido \u00e1 s\u00faa relativamente pequena vida media no corpo."}
{"id": "202665", "revid": "85894", "url": "https://gl.wikipedia.org/wiki?curid=202665", "title": "Richard Madden", "text": "Richard Madden, nado o 18 de xu\u00f1o de 1986 en Elderslie, Renfrewshire, \u00e9 un actor escoc\u00e9s de cinema, televisi\u00f3n e teatro.\nTraxectoria.\nMadden \u00e9 principalmente co\u00f1ecido por participar na serie de televisi\u00f3n da HBO \"Game of Thrones\" na que interpreta a Robb Stark."}
{"id": "202668", "revid": "85894", "url": "https://gl.wikipedia.org/wiki?curid=202668", "title": "Todd Bosley", "text": "Todd Bosley, nado en Overland Park (Kansas) o 29 de xullo de 1984, \u00e9 un actor estadounidense, famoso polo seu papel de Howie na sitcom \"Scrubs\". Comezou a s\u00faa carreira como actor sendo neno, en \"Little Giants\" e \"Jack\" xunto a Robin Williams. Tam\u00e9n tivo un papel protagonista no filme \"Lloyd\"."}
{"id": "202669", "revid": "98629", "url": "https://gl.wikipedia.org/wiki?curid=202669", "title": "Lloyd", "text": "Lloyd \u00e9 un filme estadounidense dirixido por Hector Baron que se estreou no 2001.\nSinopse.\nLloyd non consegue destacar entre os compa\u00f1eiros do colexio xa que o seu pouco agraciado f\u00edsico provoca que os demais nenos se r\u00edan del e que as nenas nin o miren. Por\u00e9n, Lloyd ten un car\u00e1cter alegre e divertido que o leva a estar todo o tempo gastando bromas. \u00c9 precisamente a s\u00faa faceta bromista a que o leva a unha clase especial de correcci\u00f3n. Al\u00ed atopar\u00e1 a un novo amigo e a unha guapa nena chamada Tracy, da que se namorar\u00e1 perdidamente."}
{"id": "202670", "revid": "89787", "url": "https://gl.wikipedia.org/wiki?curid=202670", "title": "Miquel Mart\u00ed i Pol", "text": "Miquel Mart\u00ed i Pol, nado en Roda de Ter (Osona) o 19 de marzo de 1929 e finado na mesma vila o 11 de novembro de 2003, foi un poeta, escritor e tradutor catal\u00e1n, un dos m\u00e1is populares do s\u00e9culo XX.\nTraxectoria.\nDe orixe obreira, Mart\u00ed i Pol comezou a traballar nunha f\u00e1brica da s\u00faa vila aos 14 anos. Aos dezaseis anos faise da Penya Verdaguer e escribe poemas en castel\u00e1n. Aos dezanove xa os escribe en catal\u00e1n. Aos 19 anos, sufriu unha tuberculose pulmonar que o obrigou a estar na cama unha longa tempada. Aproveitou esta \u00e9poca para ler moito, e desde ent\u00f3n decidiu dedicarse \u00e1 escritura.\nEn 1956 casou con Dolors Feixas, con quen tivo dous fillos. Durante a ditadura franquista participou en moitas actividades culturais catalanistas, e colaborou co PSUC. No ano 1970 diagnostic\u00f3uselle unha esclerose m\u00faltiple, o que provocou que no ano 1973 tivese que abandonar o traballo na f\u00e1brica. Malia as restrici\u00f3ns impostas pola enfermidade, continuou publicando moita poes\u00eda de gran calidade.\nO 1978 recibiu unha homenaxe na Semana de Osona, organizada pola comisi\u00f3n de cultura do PSUC, coa asistencia de poetas como Vicent Andr\u00e9s Estell\u00e9s, Pere Quart, Joan Brossa, Joan Vinyoli, Ramon Pinyol e Xavier Bru de Sala, entre outros.\nObra.\nEn 1954 publicou o seu primeiro libro de poes\u00eda e ga\u00f1ou o Premio Ossa menor con \"Paraules al vent\". O ano 1977 recibiu o Premio Lletra d'Or pola s\u00faa obra \"El llarg viatge\", e ao longo da s\u00faa carreira recibiu tres veces o Premio da Cr\u00edtica de poes\u00eda catal\u00e1: en 1979 por \"Estimada Marta\", en 1991 por \"Suite de Parlav\u00e0\" e en 1994 por \"Un hivern pl\u00e0cid\".\nNas \u00faltimas d\u00e9cadas do s\u00e9culo XX, a s\u00faa obra f\u00edxose popular entre o p\u00fablico en xeral.\nTam\u00e9n destacou como tradutor ao catal\u00e1n de Antoine de Saint-Exup\u00e9ry (\"Ciutadella\", en colaboraci\u00f3n con Jordi Sarsanedas, 1965), Georges Arnaud (\"El salari de la por\", 1968) Simone de Beauvoir (\"La mesura de l'home\", 1969), Claude L\u00e9vi-Strauss (\"Tristos tr\u00f2pics\", \"1969\", \"El pensament salvatge\", 1971), e das obras de Guillaume Apollinaire, Gustave Flaubert, \u00c9mile Zola, Jean Racine, Joris-Karl Huysmans e Roland Barthes, entre outros.\nA s\u00faa obra foi traducida ao castel\u00e1n, asturiano, portugu\u00e9s, franc\u00e9s, alem\u00e1n, ingl\u00e9s, italiano, neerland\u00e9s, hebreo, esloveno, b\u00falgaro, ruso e xapon\u00e9s.\nPremios.\nAo longo da s\u00faa carreira literaria recibiu diversos premios, entre eles:\nAdaptaci\u00f3ns.\nA s\u00faa obra po\u00e9tica foi musicada por diversas personalidades da m\u00fasica:\nNo 1993 iniciou unha frut\u00edfera colaboraci\u00f3n con Llu\u00eds Llach, co que publica o disco \"Un pont de mar blava\", con textos de Mart\u00ed i Pol e m\u00fasica de Llach. Posteriormente volve colaborar con el en \"Rar\" (1994), \"Verges 50\" (1995) e \"Temps de revoltes\" (2000)."}
{"id": "202671", "revid": "27155", "url": "https://gl.wikipedia.org/wiki?curid=202671", "title": "1,25-dihidroxicolecalciferol", "text": ""}
{"id": "202673", "revid": "23204", "url": "https://gl.wikipedia.org/wiki?curid=202673", "title": "Vicente Pe\u00f1a Saavedra", "text": "Vicente Pe\u00f1a Saavedra, nado en Tras do R\u00edo (San Claudio, Ortigueira) o 21 de febreiro de 1958, \u00e9 un pedagogo galego.\nTraxectoria.\nProfesor de Teor\u00eda e Historia da Educaci\u00f3n da Universidade de Santiago de Compostela. As s\u00faas li\u00f1as de investigaci\u00f3n vi\u00f1\u00e9ronse centrando na dimensi\u00f3n educativa e cultural da emigraci\u00f3n transoce\u00e1nica e continental (s\u00e9culos XVII-XXI), na educaci\u00f3n popular na Galicia rural, no muse\u00edsmo pedag\u00f3xico, e na historia e actualidade da educaci\u00f3n en Galicia. Foi membro da secci\u00f3n de Cultura Galega no Exterior do Consello da Cultura Galega (1993-1999) e do consello cient\u00edfico do Centro Ram\u00f3n Pi\u00f1eiro (1999-2001). Forma parte da comisi\u00f3n t\u00e9cnica do Arquivo da Emigraci\u00f3n Galega (1993-1999 e 2000-2013), dirixiu o proxecto MUPEGA e colaborou na recuperaci\u00f3n do patrimonio bibliogr\u00e1fico, hemerogr\u00e1fico e documental galego en Am\u00e9rica. Desde 2001 at\u00e9 2007 exerceu como coordinador cient\u00edfico do MUPEGA. Foi cofundador da revista \"Estudios Migratorios\". E vicepresidente da Sociedad Espa\u00f1ola para el Estudio del Patrimonio Hist\u00f3rico - Educativo (2003-2012)."}
{"id": "202674", "revid": "1888", "url": "https://gl.wikipedia.org/wiki?curid=202674", "title": "MUPEGA", "text": ""}
{"id": "202675", "revid": "12452", "url": "https://gl.wikipedia.org/wiki?curid=202675", "title": "Brittons", "text": ""}
{"id": "202676", "revid": "25871", "url": "https://gl.wikipedia.org/wiki?curid=202676", "title": "Carlos II, Sacro Emperador Romano-Xerm\u00e1nico", "text": "Carlos o Calvo, nado o 13 de xu\u00f1o de 823 en Frankfurt e finado o 6 de outubro de 877 en Brides-les-Bains, emperador (875\u2013877, co nome de Carlos\u00a0II) e rei dos francos occidentais (840\u2013877, co nome de Carlos\u00a0II), foi o fillo m\u00e1is novo do emperador Lu\u00eds o Piadoso e da s\u00faa segunda muller Xudite.\nTraxectoria.\nLoita contra os seus irm\u00e1ns.\nNado o 13 de xu\u00f1o de 823 en Frankfurt, cando xa seus irm\u00e1ns eran adultos e lle foran asignados candanseu \"regnum\". As tentativa de seu pai de asignarlle un a el, primeiro Alamania e logo os territorios entre o Meuse e os Pireneos (en 832, despois da revolta de Pipino I de Aquitania) non tiveron froito. As numerosas reconciliaci\u00f3ns con Lotario I e Pipino, as\u00ed coma con Lu\u00eds o Xerm\u00e1nico, fixo que a posici\u00f3n de Carlos fora provisional, pero seu pai non renunciou e converteuno en herdeiro da antiga Gallia. Nunha dieta preto de Cr\u00e9mieux en 837, Lu\u00eds o Piadoso fixo que os nobres prestaran homenaxe a Carlos coma herdeiro seu. Isto provocou a rebeli\u00f3n do resto dos seus fillos. Pipino de Aquitania morreu en 838, o que posibilitou que Carlos recibira ese reino, que xa conservou ata a s\u00faa morte. O fillo de Pipino, Pipino II de Aquitania constitu\u00edu sempre unha ameaza para Carlos.\nA morte do emperador en 840 comportou a apertura de hostilidades b\u00e9licas entre os seus herdeiros. Carlos aliouse con Lu\u00eds o Xerm\u00e1nico en contra das pretensi\u00f3ns do novo emperador, Lotario I, e o seu aliado Pipino II que pretend\u00eda recuperar Aquitania, mais estes foron derrotados na batalla de Fontenay o 25 de xu\u00f1o de 841. O ano seguinte os dous irm\u00e1ns consolidaron a s\u00faa alianza no xuramento de Estrasburgo e a guerra finalizou co Tratado de Verd\u00fan en agosto de 843. O acordo concedeu a Carlos o reino dos francos occidentais, que xa estivera a gobernar e que se corresponder\u00eda coa actual Francia e que ter\u00eda coma l\u00edmites o Meuse, o Saona, e o R\u00f3dano, co engadido das marcas catal\u00e1s ata o Ebro. Lu\u00eds recibiu a parte oriental do Imperio Carolinxio, embri\u00f3n de Alema\u00f1a. Lotario retivo o t\u00edtulo de emperador e o Reino de Italia. Tam\u00e9n obtivo as rexi\u00f3ns centrais dende Flandres ata Italia, inclu\u00edndo Borgo\u00f1a.\nGoberno no Oeste.\nOs primeiros anos, ata a morte de Lotario I en 855, foron comparativamente pac\u00edficos. Os tres irm\u00e1ns continuaron co sistema de \"goberno fraternal\", con reuni\u00f3ns peri\u00f3dicas, en Coblenza (848), Meerssen (851), Attigny (854).\nEn 858, Lu\u00eds o Xerm\u00e1nico, convidado por nobres descontentos con Carlos, invadiu os territorios occidentais. Carlos era tan impopular que foi incapaz de reunir un ex\u00e9rcito e tivo que fuxir a Borgo\u00f1a. A situaci\u00f3n salv\u00e1rona os bispos, que rexeitaron coroar a Lu\u00eds, e os apoios g\u00fcelfos que concitou Xudite, s\u00faa nai.\nEn 869, foi el quen atacou os territorios do seu sobri\u00f1o Carlos de Provenza, pero fracasou. E en 869, ao morrer Lotario II, tam\u00e9n o tentou cos territorios que lle corresponderan a este, pero mediante o Tratado de Mersen (870) foi obrigado a compartilos con Lu\u00eds o Xerm\u00e1nico.\n\u00c1 parte das disputas familiares, fixo fronte a repetidas rebeli\u00f3ns en Aquitania e na Breta\u00f1a. Dirixidos por Nominoe e Erispoe, que derrotaron a Carlos na batalla de Ballon (845) e na batalla de Jengland (851), os bret\u00f3ns acadaron unha independencia \"de facto\".\nCarlos tam\u00e9n loitou contra os viquingos, que arrasaron os vales do Sena e o Loira e chegaron \u00e1s fronteiras de Aquitania. Carlos viuse obrigado varias veces a pagar fortes cantidades para que se retiraran. Tam\u00e9n dirixiu varias expedici\u00f3ns contra eles.\nMediante o edicto de Pistres (864) tentou facer m\u00e1is \u00e1xil o ex\u00e9rcito coa introduci\u00f3n de novas unidades de cabaler\u00eda. Tam\u00e9n ordenou a construci\u00f3n de pontes fortificadas en todos os r\u00edos para tentar bloquear as incursi\u00f3ns viquingas. D\u00faas destas pontes contribu\u00edron decisivamente na vitoria durante o asedio de Par\u00eds (885-866).\nEmperador.\nEn 875, despois de morrer o emperador Lu\u00eds II, fillo de Lotario I, e co apoio do papa Xo\u00e1n VIII, viaxou a Italia, sendo coroado en Pav\u00eda e recibindo as insignias imperiais en Roma o 29 de decembro. \nLu\u00eds o Xerm\u00e1nico, tam\u00e9n candidato \u00e1 sucesi\u00f3n de Lu\u00eds II, vingouse invadindo e devastando os dominios de Carlos, quen tivo que retornar apresuradamente. Despois da morte de Lu\u00eds (28 de agosto de 876), foi Carlos quen tentou apoderarse dos territorios do outro, pero foi decisivamente derrotado en Andernach o 8 de outubro de 876.\nMentres, Xo\u00e1n VIII, ameazado polos sarracenos, pediu axuda de Carlos, quen cruzou novamente os Alpes pero a nobreza mostrou esta vez pouco interese e rexeitaron unirse ao soberano. Antes de realizar esta segunda viaxe a Italia para auxiliar ao Papa, tivo que asinar a denominada Capitular de Quierzy (xu\u00f1o do 877) polo que o rei reco\u00f1ec\u00eda que se alg\u00fans dos nobres morr\u00eda na expedici\u00f3n, os seus fillos herdar\u00edan os feudos sen que o monarca os puidera recuperar. Con este capitular as\u00e9ntase o principio da transmisi\u00f3n hereditaria das terras da nobreza, base do feudalismo medieval.\nAo mesmo tempo, Carlom\u00e1n de Baviera, fillo de Lu\u00eds o Xerm\u00e1nico, entrou en Italia para disputarlle a coroa lombarda e o t\u00edtulo imperial. Mentres, en Francia, entre os seus fieis produciuse unha revolta xeneralizada polo que, Carlos, tivo que regresar rapidamente. Por\u00e9n, enfermou de fiebres e morreu cruzando o paso de Monte Cenis en Brides-les-Bains, o 6 de outubro de 877.\nNos Anais de St. Bertin c\u00f3ntase que foi soterrado apresuradamente na abad\u00eda de Nantua (Borgo\u00f1a) debido ao que os que portaban o cad\u00e1ver non soportaban o fedor. Ti\u00f1a que ter sido soterrado na bas\u00edlica de San Denis e pode que fose trasladado al\u00ed posteriormente. Sucedeuno seu fillo Lu\u00eds o Tatexo.\nCarlos foi un pr\u00edncipe ilustrado, amigo da igrexa e consciente do apoio eclesi\u00e1stico no seu permanente enfrontamento coa nobreza; escolleu os seus conselleiros entre o alto clero, como \u00e9 o caso de Guenelon de Sens, quen o traizoou, e o de Hincmaro de Reims.\nCalvicie.\nO seu alcume pode ter unha orixe ir\u00f3nica; non ser unha descrici\u00f3n f\u00edsica obxectiva. Poder\u00eda terse referido a que de neno, ao contrario que o resto de fillos var\u00f3ns de Lu\u00eds o Piadoso, Carlos non ti\u00f1a \"regnum\" propio.\nCasamentos e descendencia.\nCarlos casou con Ermentrude de Orle\u00e1ns, filla de Odo I, Conde de Orle\u00e1ns en 842, quen morreu en 869. En 870, casou con Richilde de Provenza, procedente dunha familia aristocr\u00e1tica da Lorena."}
{"id": "202677", "revid": "12452", "url": "https://gl.wikipedia.org/wiki?curid=202677", "title": "Carlos II de Francia", "text": ""}
{"id": "202678", "revid": "12452", "url": "https://gl.wikipedia.org/wiki?curid=202678", "title": "Carlos o Calvo", "text": ""}
{"id": "202680", "revid": "7523", "url": "https://gl.wikipedia.org/wiki?curid=202680", "title": "CD Pontellas", "text": ""}
{"id": "202681", "revid": "17467", "url": "https://gl.wikipedia.org/wiki?curid=202681", "title": "Ribadumia CF", "text": ""}
{"id": "202682", "revid": "7523", "url": "https://gl.wikipedia.org/wiki?curid=202682", "title": "UD Atios", "text": ""}
{"id": "202683", "revid": "7523", "url": "https://gl.wikipedia.org/wiki?curid=202683", "title": "FC Cruceiro do H\u00edo", "text": ""}
{"id": "202684", "revid": "7523", "url": "https://gl.wikipedia.org/wiki?curid=202684", "title": "Ver\u00edn CF", "text": ""}
{"id": "202685", "revid": "7523", "url": "https://gl.wikipedia.org/wiki?curid=202685", "title": "Mar\u00edn CF", "text": ""}
{"id": "202686", "revid": "7523", "url": "https://gl.wikipedia.org/wiki?curid=202686", "title": "Gran Pe\u00f1a FC", "text": ""}
{"id": "202687", "revid": "7523", "url": "https://gl.wikipedia.org/wiki?curid=202687", "title": "Nigr\u00e1n CF", "text": ""}
{"id": "202697", "revid": "98629", "url": "https://gl.wikipedia.org/wiki?curid=202697", "title": "Mrs. Doubtfire", "text": "Mrs. Doubtfire \u00e9 un filme estadounidense dirixido por Chris Columbus que se estreou en 1993. Bas\u00e9ase na novela \"Madame Doubtfire\" de Anne Fine.\nSinopse.\nDaniel Hillard \u00e9 pai e esposo. Os seus fillos consid\u00e9rano un pai marabilloso, pero a s\u00faa muller est\u00e1 cansa de que se comporte como se tam\u00e9n el fose un neno. Tras un accidentado divorcio, a\u00ednda que loita con todas as s\u00faas forzas para conseguir a custodia dos nenos, o xu\u00edz non lla concede. Decide ent\u00f3n facerse pasar por unha se\u00f1ora maior para poder ser, cando menos, a neneira dos seus fillos."}
{"id": "202699", "revid": "98629", "url": "https://gl.wikipedia.org/wiki?curid=202699", "title": "Flubber", "text": "Flubber \u00e9 un filme estadounidense dirixido por Les Mayfield que se estreou en 1997.\nSinopse.\nUn simp\u00e1tico e despistado cient\u00edfico, profesor dunha universidade en risco de pechar por falta de cartos, realiza un sorprendente descubrimento que pode salvar \u00f3 centro do seu peche: unha substancia voadora, fonte de enerx\u00eda, que se move a velocidades supers\u00f3nicas: Flubber. Pero antes deber\u00e1 enfrontarse \u00f3s malos de quenda e reconquistar \u00e1 s\u00faa moza."}
{"id": "202700", "revid": "19415", "url": "https://gl.wikipedia.org/wiki?curid=202700", "title": "Asociaci\u00f3n de Amigos da \u00d3pera da Coru\u00f1a", "text": "A Asociaci\u00f3n de Amigos da \u00d3pera (AOCO) \u00e9 unha asociaci\u00f3n cultural da cidade da Coru\u00f1a (Galiza) constitu\u00edda en 1952, sendo a asociaci\u00f3n m\u00e1is antiga deste tipo en Galiza, e que ten como obxectivos \"o cultivo e o fomento da \u00f3pera e toda aquela actividade que poida conducir \u00e1 expansi\u00f3n e co\u00f1ecemento da mesma\" segundo o Artigo 3 dos seus estatutos. Dende o ano 1953 organiza o Festival de \u00d3pera da Coru\u00f1a, que se celebra de xeito ininterrompido dende aquela na capital herculina."}
{"id": "202701", "revid": "23204", "url": "https://gl.wikipedia.org/wiki?curid=202701", "title": "Viola Davis", "text": "Viola Davis, nada en St. Matthews (Carolina do Sur) o 11 de agosto de 1965, \u00e9 unha actriz estadounidense de cinema, televisi\u00f3n e teatro."}
{"id": "202702", "revid": "5863", "url": "https://gl.wikipedia.org/wiki?curid=202702", "title": "Santiago Iglesias", "text": "Santiago Iglesias Pant\u00edn, nado na Coru\u00f1a o 22 de febreiro de 1872 e finado en Washington, D.C. o 5 de decembro de 1939, foi un pol\u00edtico e sindicalista galego, organizador do primeiro partido socialista de Porto Rico.\nTraxectoria.\nEstudou en Galicia e foi aprendiz de ebanista. Embarcouse en 1887 para Cuba. Na Habana participou na organizaci\u00f3n de actividades sindicais. En 1896 abandonou Cuba e embarcouse coa intenci\u00f3n de viaxar a Inglaterra; non obstante, desembarcou en Porto Rico. En maio de 1897 fundou \"Ensayo Obrero\". Foi encarcerado e pasou sete anos en prisi\u00f3n. Fundou o Partido Obreiro Socialista de Porto Rico e o Partido Socialista Portorrique\u00f1o, que representou no Senado dos Estados Unidos (1917-1932). Formou parte do primeiro Comit\u00e9 de Conferencias que dirixiu un Manifesto aos Traballadores da Am\u00e9rica Latina en 1918. Desenvolveu a Federaci\u00f3n Libre de Trabajadores, integrada na AFL, e a Confederaci\u00f3n Panamericana del Trabajo, da que foi secretario executivo a comezos da d\u00e9cada de 1920. Desempe\u00f1ou o cargo de comisionado residente de Porto Rico en Washington, e interveu no Congreso dos Estados Unidos de Am\u00e9rica para reclamar unha lexislaci\u00f3n federal para a illa."}
{"id": "202704", "revid": "1822", "url": "https://gl.wikipedia.org/wiki?curid=202704", "title": "Morfeo", "text": "Na mitolox\u00eda grega, Morfeo (en grego antigo \u039c\u03bf\u03c1\u03c6\u03b5\u03cd\u03c2, de \u03bc\u03bf\u03c1\u03c6\u03ae \"morph\u00ea\", \u2018forma\u2019) \u00e9 o deus dos so\u00f1os. Segundo certas teolox\u00edas antigas, \u00e9 o principal dos Oniros, os mil fillos enxendrados por Hipnos (o So\u00f1o) e Nix (a Noite, s\u00faa nai), ou por Hipnos con Pas\u00edtea.\nEra representado con \u00e1s que bat\u00eda r\u00e1pida e silenciosamente, que lle permit\u00edan ir voando velozmente a calquera lugar da Terra. Morfeo encarg\u00e1base de inducir os so\u00f1os dos dormentes e de adoptar unha aparencia humana para aparecer neles, especialmente a dos seres queridos (de a\u00ed o seu nome), permit\u00edndolle aos mortais fuxir por un momento das maquinaci\u00f3ns dos deuses.\nMorfeo desempe\u00f1a un papel importante na historia de Ceice e Alc\u00edone. En concreto, aparece nas obras de Homero e Ovidio. Este \u00faltimo conta en \"As metamorfoses\" que Morfeo dorme nunha cama de \u00e9bano nunha cova sutilmente iluminada, rodeado de flores de durmideira (que cont\u00e9n alcaloides de efectos sedantes e narc\u00f3ticos). Tam\u00e9n conta que mentres os seus irm\u00e1ns Fobetor e Fantaso eran responsables dos animais, os obxectos inanimados, e aparici\u00f3ns dos so\u00f1os, Morfeo centr\u00e1base nos elementos humanos.\nFoi fulminado por Zeus por ter revelado segredos aos mortais a trav\u00e9s dos seus so\u00f1os. Do seu nome procede a expresi\u00f3n \u00abestar nos brazos de Morfeo\u00bb, que significa \u2018so\u00f1ar\u2019 e por extensi\u00f3n \u2018durmir\u2019 ou viceversa."}
{"id": "202705", "revid": "5863", "url": "https://gl.wikipedia.org/wiki?curid=202705", "title": "Florencio Rodr\u00edguez Vaamonde", "text": "Florencio Rodr\u00edguez-Vaamonde y Roca, nado en Tui o 22 de febreiro de 1807 e finado en Madrid o 10 de xu\u00f1o de 1886, foi un pol\u00edtico e xurista galego.\nTraxectoria.\nFillo de Agust\u00edn Rodr\u00edguez Vaamonde. Pertenceu ao Partido Moderado. Foi fiscal do xulgado de Tui (1837-1838), deputado a Cortes por Pontevedra en catro lexislaturas (1839-1846) e por Ribadavia (1846-1847) e senador pola provincia da Coru\u00f1a (1876-1877). Foi designado ministro de Graza e Xustiza (1847) e de Gobernaci\u00f3n (1863-1864), e pertenceu \u00e1 Real Academia de Ciencias Morales y Pol\u00edticas, da que foi presidente (1869-1886) e \u00e1 que representou como senador (1877-1886)."}
{"id": "202706", "revid": "98629", "url": "https://gl.wikipedia.org/wiki?curid=202706", "title": "Bicentennial Man", "text": "Bicentennial Man \u00e9 un filme estadounidense dirixido por Chris Columbus que se estreou en 1999. Est\u00e1 baseada na novela \"The Positronic Man\", co-escrita por Isaac Asimov e Robert Silverberg, que \u00e1 s\u00faa vez est\u00e1 baseada na novela orixinal de Asimov \"The Bicentennial Man\".\nSinopse.\nNa primeira d\u00e9cada do novo milenio, con avances tecnol\u00f3xicos que converten \u00f3 mundo nun lugar m\u00e1is fr\u00edo e deshumanizado, Richard Martin (Sam Neill) merca un agasallo \u00e1 s\u00faa familia, un novo robot NDR-114. O fillo m\u00e1is pequeno da familia ponlle de nome Andrew (Robin Williams). Andrew \u00e9 adquirido como un electrodom\u00e9stico caseiro programado para realizar tarefas menores. A medida que Andrew comeza a experimentar emoci\u00f3ns e pensamentos creativos, a familia Martin descobre axi\u00f1a que non ten un robot com\u00fan e corrente."}
{"id": "202708", "revid": "27155", "url": "https://gl.wikipedia.org/wiki?curid=202708", "title": "Espermatox\u00e9nese", "text": "A espermatox\u00e9nese \u00e9 o proceso de formaci\u00f3n de espermatozoides, os gametos masculinos, polo que \u00e9 un tipo de gametox\u00e9nese. Os espermatozoides proceden das c\u00e9lulas xerminais embrionarias, que se transforman en espermatogonias, e estas en espermatocitos primarios, os cales sofren meiose orixinando os espermatozoides. Por cada espermatocito primario (diploide) orix\u00ednanse catro espermatozoides (haploides).\nNos mam\u00edferos a espermatox\u00e9nese ocorre nos test\u00edculos e epid\u00eddimo do aparato reprodutor masculino en varias fases, e nos humanos dura uns 64 d\u00edas. As espermatogonias est\u00e1n en mitose durante 16 d\u00edas, dando lugar aos espermatocitos primarios. Estes tardan 24 d\u00edas en completar a primeira divisi\u00f3n mei\u00f3tica e dar lugar aos espermatocitos secundarios, os cales tardar\u00e1n horas en converterse en esperm\u00e1tidas. As esperm\u00e1tidas te\u00f1en que diferenciarse a espermatozoides, o que tarda outros 24 d\u00edas. O total son os 64 d\u00edas indicados.\nA espermatox\u00e9nese \u00e9 moi dependente de que existan as condici\u00f3ns \u00f3ptimas para que se produza correctamente. A metilaci\u00f3n do ADN e a modificaci\u00f3n das histonas est\u00e1n implicadas na regulaci\u00f3n deste proceso. A formaci\u00f3n de espermatozoides empeza na puberdade e xeralmente continua interrompidamente ata a morte, a\u00ednda que coa idade descende o n\u00famero de espermatozoides producidos. O proceso completo pode dividirse en varias fases, cada unha correspondente a un tipo de c\u00e9lula humana.\nProp\u00f3sito.\nO prop\u00f3sito da espermatox\u00e9nese \u00e9 formar gametos masculinos haploides, que ser\u00e1n os que fecunden durante a reproduci\u00f3n sexual aos \u00f3vulos haploides, orixinando un cigoto diploide a partir do que se crea o novo individuo fillo. Deste modo cada proxenitor contrib\u00fae coa metade dos cromosomas que levar\u00e1 o individuo fillo e queda asegurado que este ter\u00e1 o n\u00famero (diploide) de cromosomas propio da especie. Ademais, a mestura de cromosomas maternos e paternos e a recombinaci\u00f3n mei\u00f3tica crean variabilidade na especie, xa que se forman novas combinaci\u00f3ns al\u00e9licas.\nCando o proceso mei\u00f3tico da espermatox\u00e9nese funciona mal, poden orixinarse anormalidades cromos\u00f3micas, como poden ser nos humanos a s\u00edndrome de Down, a s\u00edndrome de Klinefelter, ou anormalidades que provocan abortos espont\u00e1neos.\nLocalizaci\u00f3n.\nA espermatox\u00e9nese ten lugar na parede dos t\u00fabulos semin\u00edferos dos test\u00edculos e, nas s\u00faas fases madurativas finais, no epid\u00eddimo, onde os espermatozoides completan a s\u00faa maduraci\u00f3n e son almacenados ata a exaculaci\u00f3n. Na parte externa da parede dos t\u00fabulos semin\u00edferos at\u00f3panse as c\u00e9lulas nai (espermatogonias) que se dividir\u00e1n centripetamente dando lugar a outras c\u00e9lulas en sucesivos estados de maduraci\u00f3n e en capas da parede do t\u00fabulo cada vez m\u00e1is pr\u00f3ximas \u00e1 luz do t\u00fabulo. Na parte luminal est\u00e1n os espermatozoides, que se liberan \u00e1 luz do t\u00fabulo e se almacenan no epid\u00eddimo, onde completan a s\u00faa maduraci\u00f3n.\nFases.\nAs c\u00e9lulas xerminais primordiais embrionarias emigran aos test\u00edculos nas primeiras fases da embriox\u00e9nese, diferenci\u00e1ndose en espermatogonias, as cales non iniciar\u00e1n a espermatox\u00e9nese ata a puberdade.\nProliferaci\u00f3n de espermatogonias.\nCando chega a puberdade as espermatogonias proliferan por mitose aumentando o seu n\u00famero, algunhas permanecen como espermatogonias e outras difer\u00e9ncianse a espermatocitos primarios, os cales sufrir\u00e1n a meiose.\nMeiose.\nNa puberdade as espermatogonias de tipo B aumentan de tama\u00f1o e transf\u00f3rmanse en espermatocitos primarios ou de primeira orde diploides, que avanzan cara \u00e1 parte luminal do t\u00fabulo semin\u00edfero e entrar\u00e1n en meiose. A formaci\u00f3n de espermatocitos denom\u00ednase espermatocitox\u00e9nese. Como ocorre na fase S da interfase de calquera divisi\u00f3n celular (tanto mitose coma meiose) o ADN dos espermatocitos primarios repl\u00edcase, de modo que o n\u00famero de cromosomas (en realidade m\u00e1is propiamente cromatina neste estado) segue sendo o mesmo (diploide, 2N), pero agora cada cromosoma ten d\u00faas crom\u00e1tides (o n\u00famero de crom\u00e1tides ou cantidade de mol\u00e9culas de ADN pasa de 2C a 4C); deste modo hai o dobre de ADN na c\u00e9lula para que sexa repartido nas d\u00faas c\u00e9lulas fillas que se formar\u00e1n. Os espermatocitos primarios reco\u00f1\u00e9cense doadamente polo seu abondoso citoplasma e os seus grandes n\u00facleos, con manchas grosas ou fibras m\u00e1is finas de cromatina. Igual que pasaba coas espermatogonias, os grupos de espermatocitos primarios est\u00e1n unidos por pontes citoplasm\u00e1ticas , e estas comunicaci\u00f3ns entre elas facilitan que se regule o proceso de divisi\u00f3n de modo que todas as c\u00e9lulas implicadas reciban o sinal de facer a meiose \u00e1 vez por medio de diferentes i\u00f3ns e mol\u00e9culas; ditas pontes citoplasm\u00e1ticas s\u00f3 romper\u00e1n unha vez que os espermatozoides sexan liberados na luz do t\u00fabulo semin\u00edfero ao final de todo o proceso.\nPrimeira divisi\u00f3n mei\u00f3tica.\nO espermatocito primario inicia a meiose. Prod\u00facese o emparellamento de hom\u00f3logos, a formaci\u00f3n de t\u00e9trades, o sobrecruzamento (intercambio de segmentos entre cromosomas hom\u00f3logos) que d\u00e1 lugar \u00e1 recombinaci\u00f3n xen\u00e9tica, e a separaci\u00f3n de hom\u00f3logos e formaci\u00f3n das d\u00faas c\u00e9lulas fillas, que son os espermatocitos secundarios. Os espermatocitos secundarios son haploides, xa que te\u00f1en un n\u00famero (N) de cromosomas que \u00e9 a metade do inicial, pero cada un destes cromosomas ten d\u00faas crom\u00e1tides (o n\u00famero total de crom\u00e1tides ou mol\u00e9culas de ADN \u00e9 2C).\nSegunda divisi\u00f3n mei\u00f3tica.\nOs espermatocitos secundarios haploides (unidos entre eles por pontes citoplasm\u00e1ticas) inician a segunda divisi\u00f3n mei\u00f3tica, na cal se separar\u00e1n as crom\u00e1tides dos seus cromosomas, orixinando cada c\u00e9lula d\u00faas c\u00e9lulas fillas haploides (N cromosomas) cunha soa crom\u00e1tide por cromosoma (o n\u00famero de crom\u00e1tides ou de mol\u00e9culas de ADN \u00e9 C). Estas c\u00e9lulas fillas son as esperm\u00e1tidas. Por cada espermatocito primario que iniciou a meiose form\u00e1ronse catro esperm\u00e1tidas haploides. As esperm\u00e1tidas est\u00e1n xa moi preto da parte luminal do t\u00fabulo semin\u00edfero e a\u00ednda unidas en grupos por pontes citoplasm\u00e1ticas. Esta fase tam\u00e9n se chama espermatidox\u00e9nese, xa que \u00e9 na que se forman as esperm\u00e1tidas. A brevidade desta segunda divisi\u00f3n mei\u00f3tica (horas) fai que sexan dif\u00edciles de atopar os espermatocitos secundarios nas preparaci\u00f3ns histol\u00f3xicas de test\u00edculo.\nMaduraci\u00f3n a espermatozoides (espermiox\u00e9nese).\nA espermiox\u00e9nese consiste na maduraci\u00f3n das esperm\u00e1tidas a espermatozoides, que se liberan \u00e1 luz do t\u00fabulo semin\u00edfero. Durante a espermiox\u00e9nese \u00e1s esperm\u00e1tidas empeza a crecerlles unha prolongaci\u00f3n citoplasm\u00e1tica onde se ir\u00e1 formando o flaxelo e forman unha peza central engrosada na que se xuntan as mitocondrias e se forma o axonema do flaxelo. O ADN das esperm\u00e1tidas sofre un proceso de empaquetamento, chegando a unha gran condensaci\u00f3n. O ADN estaba asociado con histonas, pero estas son despois substitu\u00eddas por protaminas durante a elongaci\u00f3n da esperm\u00e1tida. Esta cromatina tan empaquetada \u00e9 transcricionalmente inactiva. O aparato de Golgi rodea o n\u00facleo e transf\u00f3rmase no acrosoma. Acaba de formarse o flaxelo, que se orixinou a partir dun dos centr\u00edolos da c\u00e9lula .\nA maduraci\u00f3n ten lugar baixo a influencia da testosterona, e durante ela elim\u00ednase a maior parte do citoplasma da c\u00e9lula e org\u00e1nulos innecesarios. O exceso de citoplasma a eliminar forma gotas citoplasm\u00e1ticas, que se denominan \"corpos residuais\", que son fagocitadas polas c\u00e9lulas de Sertoli dos t\u00fabulos semin\u00edferos. O espermatozoide resultante est\u00e1 practicamente maduro e lib\u00e9rase \u00e1 luz do t\u00fabulo semin\u00edfero, a\u00ednda que \u00e9 inm\u00f3bil. O proceso ch\u00e1mase \"espermiaci\u00f3n\".\nMaduraci\u00f3n final e almacenamento.\nOs espermatozoides non m\u00f3biles liberados na luz dos t\u00fabulos semin\u00edferos son transportados ao epid\u00eddimo polo \"flu\u00eddo testicular\" secretado polas c\u00e9lulas de Sertoli coa axuda de contracci\u00f3ns perist\u00e1lticas dos condutos. No epid\u00eddimo os espermatozoides adquiren mobilidade e capacidade de fertilizaci\u00f3n. Por\u00e9n, a expulsi\u00f3n dos espermatozoides durante a exaculaci\u00f3n non ten lugar pola s\u00faa propia mobilidade sen\u00f3n por contracci\u00f3ns musculares do aparato reprodutor. \nGran parte dos espermatozoides (e c\u00e9lulas intermedias) que se forman morren por apoptose e dexeneraci\u00f3n ou son anormais.\nFunci\u00f3n das c\u00e9lulas de Sertoli.\nEn todas as fases de diferenciaci\u00f3n, as c\u00e9lulas espermatox\u00e9nicas est\u00e1n en estreito contacto coas c\u00e9lulas de Sertoli, as cales son c\u00e9lulas columnares que abranguen toda a secci\u00f3n da parede do t\u00fabulo semin\u00edfero, desde a membrana basal \u00e1 luz do t\u00fabulo, e que te\u00f1en prolongaci\u00f3ns laterais que envolven as c\u00e9lulas espermatox\u00e9nicas. A funci\u00f3n das c\u00e9lulas de Sertoli \u00e9 proporcionar apoio estrutural e metab\u00f3lico ao desenvolvemento das c\u00e9lulas que est\u00e1n experimentando a espermatox\u00e9nese.\nAs c\u00e9lulas de Sertoli realizan varias funci\u00f3ns durante a espermatox\u00e9nese, axudando ao desenvolvemento dos gametos das seguintes maneiras:\nFactores que infl\u00faen na espermatox\u00e9nese.\nO proceso da espermatox\u00e9nese \u00e9 moi sensible a flutuaci\u00f3ns no ambiente celular, particularmente \u00e1s hormonas e a temperatura. Requ\u00edrese testosterona en grandes concentraci\u00f3ns locais para manter o proceso, o cal se consegue fixando a testosterona \u00e1 prote\u00edna de uni\u00f3n aos andr\u00f3xenos presente nos t\u00fabulos semin\u00edferos. A testosterona prod\u00facena as c\u00e9lulas de Leydig situadas nos intersticios que hai entre os t\u00fabulos semin\u00edferos.\nO epitelio semin\u00edfero \u00e9 sensible \u00e1s temperaturas elevadas nos humanos e outras especies, e vese afectado por temperaturas como a temperatura corporal normal, polo que os test\u00edculos deben estar un pouco m\u00e1is fr\u00edos ca o resto do corpo. En consecuencia, os test\u00edculos est\u00e1n localizados f\u00f3ra do corpo nun saco de pel chamado escroto, onde est\u00e1n algo m\u00e1is frescos. A temperatura \u00f3ptima mantense de 2\u00a0\u00b0C (no home) a 8\u00a0\u00b0C (no rato) por debaixo da temperatura corporal. Isto cons\u00e9guese pola regulaci\u00f3n do fluxo sangu\u00edneo e colocando os test\u00edculos a m\u00e1is ou menos distancia do resto do corpo pola acci\u00f3n do m\u00fasculo crem\u00e1ster e do m\u00fasculo liso dartos do escroto.\nAs deficiencias na dieta de vitaminas (como a B, E e A), e os esteroides anab\u00f3licos, os metais pesados (cadmio e chumbo), a exposici\u00f3n aos raios X, a dioxina, o alcohol, e as enfermidades infecciosas te\u00f1en tam\u00e9n efectos adversos sobre a espermatox\u00e9nese.\nControl hormonal.\nO control hormonal da espermatox\u00e9nese var\u00eda entre especies. Nos humanos o mecanismo non se comprende totalmente; por\u00e9n, s\u00e1bese que o inicio da espermatox\u00e9nese que ten lugar na puberdade d\u00e9bese \u00e1 interacci\u00f3n end\u00f3crina do hipot\u00e1lamo, hip\u00f3fise e c\u00e9lulas de Leydig. Se se extirpa a hip\u00f3fise, a espermatox\u00e9nese pode a\u00ednda ser iniciada pola hormona estimulante dos fol\u00edculos (FSH) e a testosterona.\nA hormona estimulante dos fol\u00edculos (FSH) estimula tanto a produci\u00f3n de prote\u00edna de uni\u00f3n aos andr\u00f3xenos polas c\u00e9lulas de Sertoli coma a formaci\u00f3n da barreira hematotesticular. A prote\u00edna de uni\u00f3n aos andr\u00f3xenos \u00e9 esencial para concentrar a testosterona a niveis 20-50 veces maiores ca a concentraci\u00f3n no plasma sangu\u00edneo, que permitan iniciar e manter a espermatox\u00e9nese. A FSH pode iniciar o secuestro de testosterona nos test\u00edculos, pero unha vez iniciada a espermatox\u00e9nese, xa s\u00f3 se require testosterona para mantela. Por\u00e9n, o incremento de FSH incrementa a produci\u00f3n de espermatozoides ao impedir a apoptose das \"espermatogonias de tipo A\". A hormona inhibina act\u00faa facendo decrecer os niveis de FSH. Os estudos feitos con roedores suxiren que as hormonas gonadotropinas (LH e FSH) soste\u00f1en o proceso da espermatox\u00e9nese ao suprimiren os sinais apopt\u00f3ticos e as\u00ed promover a supervivencia das c\u00e9lulas espermatox\u00e9nicas.\nAs propias c\u00e9lulas de Sertoli median en parte da espermatox\u00e9nese por medio da produci\u00f3n de hormonas, producindo estradiol e inhibina. As c\u00e9lulas de Leydig poden producir tam\u00e9n certas cantidades do estr\u00f3xeno estradiol ademais do seu principal produto a testosterona.\nHistoria.\nO comezo das investigaci\u00f3ns sobre o desenvolvemento das c\u00e9lulas reprodutivas masculinas coincide case exactamente coa chegada da teor\u00eda celular, que naturalmente comportou o reco\u00f1ecemento da natureza \u201ccelular\u201d dos espermatozoides, palabra que aparece en 1827 por primeira vez, pero non est\u00e1 claro quen foi o primeiro en pronunciar a idea de que os espermatozoides provi\u00f1an de c\u00e9lulas testiculares. Albert Koelliker (1841), que recompilou as primeiras evidencias importantes sobre isto, mantivo que foi Rudolph Wagner, posto que foi este investigador o que estudou os flu\u00eddos frescos procedentes dos t\u00fabulos testiculares en mam\u00edferos, e examinounos ao microscopio observando \u201cgr\u00e1nulos peculiares ou esf\u00e9rulas\u201d de formas e tama\u00f1os moi variables. Wagner tam\u00e9n observou \u201cSamenthierchen\u201d, ou anim\u00e1culos de esperma, espermatozoides, e estaba seguro de que os varios tipos de esf\u00e9rulas vistos con anterioridade eran estados anteriores ao espermatozoide. O seu traballo, no que a palabra \u201cc\u00e9lula\u201d non aparece nin unha soa vez, \u00e9 caracter\u00edstico do uso dos conceptos que precederon \u00e1 teor\u00eda celular.\nAnos m\u00e1is tarde, Albert Koelliker presentou un tratado no que explica por primeira vez os aspectos fundamentais da espermatox\u00e9nese:\nKoelliker deixa claro que a visi\u00f3n do espermatozoide como condici\u00f3n primaria dun animal en desenvolvemento, sostida por Leeuwenhoek e moitos outros antes, deb\u00eda ser abandonada. Os organismos animais non se orixinan a partir de espermatozoides sen\u00f3n de cigotos.\nA partir dese momento, as investigaci\u00f3ns sobre a espermatox\u00e9nese comezaron a avanzar con moita m\u00e1is rapidez e eficiencia. Finalmente, o descubrimento m\u00e1is importante neste campo e no dos tecidos espermatox\u00e9nicos foi a demostraci\u00f3n da existencia das c\u00e9lulas de soporte (c\u00e9lulas de Sertoli) nos t\u00fabulos semin\u00edferos de humanos feita por Sertoli.\nActualmente, est\u00fadanse os factores hormonais e proteicos que interve\u00f1en na regulacion da espermatox\u00e9nese."}
{"id": "202709", "revid": "1888", "url": "https://gl.wikipedia.org/wiki?curid=202709", "title": "Partido Socialista del Pueblo de Ceuta", "text": "O Partido Socialista del Pueblo de Ceuta (PSPC) \u00e9 un partido pol\u00edtico espa\u00f1ol co \u00e1mbito de actuaci\u00f3n na cidade aut\u00f3noma de Ceuta. Foi inscrito no rexistro de partidos pol\u00edticos do Ministerio de Interior o 31 de xaneiro de 1986, culminando o traballo da xestora creada en 1985. O seu secretario xeral actual \u00e9 Iv\u00e1n Chaves Bermejo.\nHistoria.\nO PSPC nace tras a moci\u00f3n de censura ao alcalde de Ceuta, Francisco Fraiz (PSOE), en 1985. Varios membros do PSOE xunto a ex-militantes do PCE, que pechara a s\u00faa sede en Ceuta a principios dos oitenta, deciden crear un proxecto localista baixo postulados progresistas. O PSPC concorreu a todas as elecci\u00f3ns municipais e auton\u00f3micas, tendo representaci\u00f3n no concello e posterior Asemblea de Ceuta entre 1986 e 1999. Entre o 2000 e 2007 quedou sempre a menos dun punto de obter representaci\u00f3n. Tam\u00e9n se presentou a todas as elecci\u00f3ns xerais a excepci\u00f3n das de 1991 nas que apoiou ao PSOE. Entre 1988 e 1991 formou parte do Goberno de Ceuta no tripartito PSOE-CDS-PSPC.\nA principios de 2009 inici\u00e1ronse negociaci\u00f3ns con Uni\u00f3n Dem\u00f3crata Ceut\u00ed (UDCE), partido co que vi\u00f1a colaborando desde anos atr\u00e1s. UDCE permitiu que membros do PSPC se integraran en distintos consellos de administraci\u00f3n de sociedades municipais. As negociaci\u00f3ns deron un paso cara a adiante tras a celebraci\u00f3n da V asemblea da UDCE na que o PSPC foi presentado de forma oficial \u00e1s bases. O 19 de marzo foi presentada a coalici\u00f3n de ambas formaci\u00f3ns pol\u00edticas baixo a denominaci\u00f3n de \"Caballas\""}
{"id": "202710", "revid": "89787", "url": "https://gl.wikipedia.org/wiki?curid=202710", "title": "Partido Regionalista Extreme\u00f1o", "text": "O Partido Regionalista Extreme\u00f1o (PREx) \u00e9 un partido pol\u00edtico rexionalista de Estremadura (Espa\u00f1a), fundado e dirixido por Estanislao Mart\u00edn Mart\u00edn. \u00c9 un dos compo\u00f1entes da federaci\u00f3n de partidos Coalici\u00f3n Extreme\u00f1a.\nO Partido Regionalista Extreme\u00f1o foi inscrito no rexistro de partidos pol\u00edticos do Ministerio de Interior en xaneiro de 1990.\nNas elecci\u00f3ns auton\u00f3micas do ano seguinte obtivo 8.643 votos (1,50%), que non lle permitiron obter representaci\u00f3n. Nas elecci\u00f3ns \u00e1 Asemblea de Estremadura de 1995 un\u00edronse a Convergencia Regionalista de Extremadura (CREx) e Extremadura Unida para formar unha coalici\u00f3n electoral, Coalici\u00f3n Extreme\u00f1a, que obtivo o 3,86% e un escano. Extremadura Unida abandonou posteriormente a coalici\u00f3n, mais PREx e CREx mantiveron a s\u00faa alianza. En 2003, Coalici\u00f3n Extreme\u00f1a pasou a definirse como unha federaci\u00f3n de partidos, unific\u00e1ndose nunha \u00fanica estrutura os dous partidos que a componen."}
{"id": "202713", "revid": "98629", "url": "https://gl.wikipedia.org/wiki?curid=202713", "title": "Fernando Mu\u00f1oz", "text": "Fernando Mu\u00f1oz Rodr\u00edguez, nado en Sabadell (Barcelona)\u00a0o 24 de abril de 1954, \u00e9 un exfutbolista espa\u00f1ol. Xogaba de centrocampista."}
{"id": "202714", "revid": "19415", "url": "https://gl.wikipedia.org/wiki?curid=202714", "title": "Teatro La Fenice", "text": ""}
{"id": "202717", "revid": "98629", "url": "https://gl.wikipedia.org/wiki?curid=202717", "title": "Little Giants", "text": "Little Giants \u00e9 un filme estadounidense dirixido por Duwayne Dunham que se estreou en 1994.\nSinopse.\nDanny O\u00b4Shea sempre viviu \u00e1 sombra do seu irm\u00e1n, o gran xogador de f\u00fatbol americano Kevin O\u00b4Shea. Kevin sempre foi m\u00e1is grande, m\u00e1is forte, m\u00e1is r\u00e1pido e m\u00e1is popular. Despois dunha brillante carreira, Kevin volve coa s\u00faa familia \u00f3 seu pobo natal, onde organiza unha liga infantil de f\u00fatbol. Por\u00e9n, a pesar que a s\u00faa sobri\u00f1a (a filla de Danny) \u00e9 a mellor xogadora, non a selecciona para o equipo representante do pobo. Cando se decata de que a s\u00faa filla foi rexeitada, Danny reunir\u00e1 a un fato dos m\u00e1is frouxos e zoup\u00f3ns do lugar para ensinarlle unha lecci\u00f3n \u00f3 seu irm\u00e1n."}
{"id": "202718", "revid": "98629", "url": "https://gl.wikipedia.org/wiki?curid=202718", "title": "The Great Mouse Detective", "text": "The Great Mouse Detective \u00e9 un filme de animaci\u00f3n da factor\u00eda Disney que se estreou en 1986.\nSinopse.\nA finais do s\u00e9culo XIX, Basil, o Sherlock Holmes do mundo dos ratos, ten que enfrontarse \u00f3 seu eterno inimigo: o profesor Ratigan. A aventura comeza cando o pai de Olivia, un famoso fabricante de xoguetes, \u00e9 raptada polo malvado Ratigan. Ent\u00f3n Basil e os seus inseparables amigos, o Dr. Dawson e Tobi, embarcaranse nunha apaixonante misi\u00f3n de rescate."}
{"id": "202719", "revid": "56817", "url": "https://gl.wikipedia.org/wiki?curid=202719", "title": "F\u00f3rmula de Strickler", "text": "A f\u00f3rmula de Strickler \u00e9 unha expresi\u00f3n do denominado coeficiente de Ch\u00e9zy formula_1 utilizado na f\u00f3rmula de Ch\u00e9zy para o c\u00e1lculo da velocidade da auga en canais abertos:\nA expresi\u00f3n m\u00e1is com\u00fan da f\u00f3rmula de Strickler \u00e9:\nonde:\nIntegrando ambas expresi\u00f3ns, xorde a f\u00f3rmula habitual de traballo:\nonde Q \u00e9 o caudal e S a secci\u00f3n."}
{"id": "202720", "revid": "56817", "url": "https://gl.wikipedia.org/wiki?curid=202720", "title": "Coeficiente de Ch\u00e9zy", "text": "Denom\u00ednase coeficiente de Ch\u00e9zy ao coeficiente formula_1 utilizado na f\u00f3rmula de Ch\u00e9zy para c\u00e1lculo da velocidade da auga en canles abertas:\nonde:\nUnha das posibles formulaci\u00f3ns deste coeficiente d\u00e9bese a Henri Bazin:\nonde:\nAplicando a formulaci\u00f3n de Bazin para o coeficiente de Ch\u00e9zy, a velocidade da auga en canais calc\u00falase segundo a f\u00f3rmula seguinte:\nExisten outras expresi\u00f3ns para o coeficiente C, entre as que se poden citar:"}
{"id": "202721", "revid": "56817", "url": "https://gl.wikipedia.org/wiki?curid=202721", "title": "F\u00f3rmula de Ch\u00e9zy", "text": "A f\u00f3rmula de Ch\u00e9zy, desenvolvida polo enxe\u00f1eiro franc\u00e9s Antoine de Ch\u00e9zy, co\u00f1ecido internacionalmente pola s\u00faa contribuci\u00f3n \u00e1 hidr\u00e1ulica dos canais abertos, \u00e9 a primeira f\u00f3rmula de fricci\u00f3n que se co\u00f1ece. Foi presentada en 1769. A f\u00f3rmula permite obter a velocidade media na secci\u00f3n dunha canle e establece que:\nonde:"}
{"id": "202722", "revid": "56817", "url": "https://gl.wikipedia.org/wiki?curid=202722", "title": "F\u00f3rmula de Manning", "text": "A f\u00f3rmula de Manning \u00e9 unha evoluci\u00f3n da f\u00f3rmula de Ch\u00e9zy para o c\u00e1lculo da velocidade da auga en canais abertos e tubaxes, proposta polo enxe\u00f1eiro irland\u00e9s Robert Manning, en 1889:\nSendo S a pendente en % da canle.\nPara alg\u00fans, \u00e9 unha expresi\u00f3n do denominado coeficiente de Ch\u00e9zy formula_2 utilizado na f\u00f3rmula de Ch\u00e9zy, formula_3\nExpresi\u00f3ns da f\u00f3rmula de Manning.\nA expresi\u00f3n m\u00e1is simple da f\u00f3rmula de Manning ref\u00edrese ao coeficiente de Ch\u00e9zy :\nDe onde, por substituci\u00f3n na f\u00f3rmula de Ch\u00e9zy, formula_3 , ded\u00facese a s\u00faa forma m\u00e1is habitual:\nou\nsendo:\nTam\u00e9n se pode escribir do seguinte xeito (usando o Sistema Internacional de Unidades):\nou\nonde:\nPara o sistema unitario anglosax\u00f3n:\nonde:\nO coeficiente de rugosidade formula_11.\nO enxe\u00f1eiro irland\u00e9s Robert Manning presentou o 4 de decembro de 1889 no Institute of Civil Engineers de Irlanda, unha f\u00f3rmula complexa para a obtenci\u00f3n da velocidade, que pod\u00eda simplificarse como formula_33.\nTempo despois foi modificada por outros e expresada en unidades m\u00e9tricas como formula_34.\nCando foi convertida a unidades inglesas, debido a que 1 m = 3,2808 p\u00e9s, obt\u00edvose a s\u00faa expresi\u00f3n nese sistema de unidades anglosax\u00f3n formula_35, mantendo sen modificar os valores de formula_11.\nAo facer a an\u00e1lise dimensional de formula_11 ded\u00facese que ten unidades formula_38. Como non resulta explicable que apareza o termo formula_39 nun coeficiente que expresa rugosidade, prop\u00faxose facer intervir un factor formula_40, sendo g a aceleraci\u00f3n da gravidade, co que as unidades de formula_11 ser\u00edan formula_42, m\u00e1is propias do concepto f\u00edsico que pretende representar.\nO valor do coeficiente \u00e9 m\u00e1is alto canta m\u00e1is rugosidade presenta a superficie de contacto da corrente de auga. Alg\u00fans dos valores que se empregan de n son:"}
{"id": "202723", "revid": "56817", "url": "https://gl.wikipedia.org/wiki?curid=202723", "title": "F\u00f3rmula de Kutter", "text": "A f\u00f3rmula de Kutter \u00e9 unha expresi\u00f3n do denominado coeficiente de Ch\u00e9zy formula_1 utilizado na f\u00f3rmula de Ch\u00e9zy para o c\u00e1lculo da velocidade da auga en canles abertas:\nA expresi\u00f3n m\u00e1is com\u00fan da f\u00f3rmula de Kutter \u00e9:\nonde:"}
{"id": "202725", "revid": "15490", "url": "https://gl.wikipedia.org/wiki?curid=202725", "title": "Artemidoro de Daldis", "text": "Artemidoro de Daldis, ou de \u00c9feso, do que se sabe que viviu no s. II\u00a0d.\u00a0C., foi un oniromante grego, un int\u00e9rprete profesional dos so\u00f1os con fins cient\u00edficos e did\u00e1cticos. Viviu a s\u00faa maior parte da vida en Daldis, Lidia, pero resultou ser un viaxeiro incansable chegando a arribar en diversos pa\u00edses coa finalidade de reunir interpretaci\u00f3ns e libros de so\u00f1os.\n\"A interpretaci\u00f3n dos so\u00f1os\".\nO m\u00e1is antigo libro dos so\u00f1os que se conserva \u00e9 a s\u00faa obra \"Oneirokritik\u00e1\" ou \"A interpretaci\u00f3n dos so\u00f1os\". Chegar\u00eda a reunir m\u00e1is de 3.000 so\u00f1os dos que o consultaban, interes\u00e1ndose non s\u00f3 no contido on\u00edrico, sen\u00f3n tam\u00e9n na psicolox\u00eda humana.\nAnte tan cuantiosa informaci\u00f3n, establecer\u00e1 para elaborar o seu tratado diversas clasificaci\u00f3ns, distinguindo entre so\u00f1os verdadeiros, or\u00e1culos, visi\u00f3ns, fantas\u00edas e aparici\u00f3ns. Do mesmo xeito tam\u00e9n diferenciar\u00e1 entre so\u00f1os que pred\u00edn feitos \"futuros\" e aqueles que te\u00f1en que ver co \"presente\".\nSegundo Artemidoro, a clave para entender o funcionamento e significado dos so\u00f1os \u00e9 o simbolismo, anticip\u00e1ndose con iso en certo modo \u00e1s teor\u00edas psicanal\u00edticas m\u00e1is contempor\u00e1neas.\n\"Os Discursos Sagrados\" de Elio Aristides, tam\u00e9n do s\u00e9culo II, o \"Comentario ao So\u00f1o de Escipi\u00f3n de Cicer\u00f3n\" de Macrobio, a finais ou comezos do s\u00e9culo V, e o \"De Insomnis\" de Sinesio de Cirene, elaborado tam\u00e9n a principios do s\u00e9culo V, constituir\u00e1n outras tres obras representantes da arte da oniromancia.\nSer\u00e1 a finais do s\u00e9culo XIX cando Sigmund Freud, a partir da elaboraci\u00f3n da s\u00faa obra hom\u00f3nima, retome o estudo dos so\u00f1os fac\u00e9ndose eco de antigas teor\u00edas. Citar\u00e1 a Arist\u00f3teles (\"Sobre a filosof\u00eda\", \"Tratados breves de historia natural\": \"Sobre o Sono\", \"Sobre os So\u00f1os\" e \"Sobre a Adivi\u00f1aci\u00f3n no So\u00f1o\"), a Cicer\u00f3n (\"Sobre a adivi\u00f1aci\u00f3n\") e ao propio Artemidoro, sentando as\u00ed as bases para a eclosi\u00f3n da psican\u00e1lise dezaoito s\u00e9culos despois."}
{"id": "202726", "revid": "98629", "url": "https://gl.wikipedia.org/wiki?curid=202726", "title": "Tom e Jerry", "text": "A serie de debuxos animados Tom e Jerry foi creada por Hanna-Barbera para a Metro-Goldwyn-Mayer nos anos 40.\nCronolox\u00eda.\nCreada no 1940 por Hanna e Barbera para a Metro-Goldwyn-Mayer. Os seus creadores escribiron e dirixiron case 114 episodios entre os anos 1940 e 1957.\nA serie orixinal \u00e9 co\u00f1ecida por ga\u00f1ar sete veces o premio da Academia para pel\u00edculas curtas animadas, competindo coa Silly Simphonies de Walt Disney como serie animada con m\u00e1is Oscar.\nEsta co\u00f1ecida serie con p\u00fablico de todas as idades, foi nomeada no ano 2000 pola revista Time coma unha das mellores series de todos os tempos.\nComezou no 1960, rematou no 1967; facendo un total de 161 curtas. Reapareceron cos estudios Hanna-Barbera nos anos 70; sendo a curta m\u00e1is recente \"The Karate Guard\", do 27 de setembro do 2005. Polo de agora Time Warner ten os dereitos da serie. En febreiro de 2010, a serie celebrou o seu 70\u00ba aniversario, lanzando unha colecci\u00f3n DVD de 30 curtas.\nSinopse.\nA serie xira en torno a loitas c\u00f3micas entre un par de inimigos t\u00edpicos: un gato (Tom) e un rato (Jerry). Os argumentos das curtas adoitan centrarse nos intentos de Tom por atrapar a Jerry, que rematan normalmente en desorde e destruci\u00f3n. Poucas veces Tom atrapa a Jerry, principalmente pola intelixencia de Jerry, as s\u00faas habilidades e a sorte. \nMoitos dos t\u00edtulos mostran a Tom e a Jerry sorr\u00edndose, o que parece representar unha relaci\u00f3n amor-odio, m\u00e1is que unha extrema animadversi\u00f3n entre eles. De feito, hai algunhas escenas nas que mostran verdadeira amizade e interese polo benestar do outro.\nNas s\u00faas pelexas \u00e9 com\u00fan ver os t\u00edpicos \"gags\" do veleno, explosivos, trampas etc. a pesar da s\u00faa violencia, raras veces se ve sangue na serie orixinal.\nM\u00fasica.\nA m\u00fasica xoga un papel moi importante, destacando a acci\u00f3n, axudando aos efectos de son e dando emoci\u00f3n \u00e1s escenas, xa que os personaxes apenas falan.\nPersonaxes.\nTom \u00e9 un gato dom\u00e9stico, de pelaxe curta azul e branca. \u00c9 o protagonista da historia, leva unha vida regalada; a\u00ednda que adoita vivir distintos tipos de vida; mentres que Jerry \u00e9 un rato marr\u00f3n, que sempre vive preto del e \u00e9 o detonante da historia. A primeira vez que apareceron foi na curta \"Puss Gets the Boot\". Os esforzos de Tom adoitan ter por obxectivo humillar a Jerry, m\u00e1is que matalo, pero case nunca o consegue. Por iso adoita sa\u00edr Jerry coma vencedor, e Tom, coma perdedor.\nHai outro personaxe, Spike, un bulldog gardi\u00e1n, que ten un fillo chamado Tyke. O seu rol na serie sempre \u00e9 parecido: est\u00e1 intentando facer algo, cando o interrompen Tom e Jerry. El enf\u00e1dase e castiga a Tom coa axuda do seu fillo.\nButch \u00e9 outro personaxe. \u00c9 un gato negro que tam\u00e9n quere atrapar a Jerry, polo que adoita rivalizar con Tom. Case sempre fala m\u00e1is que Tom e Jerry."}
{"id": "202727", "revid": "23204", "url": "https://gl.wikipedia.org/wiki?curid=202727", "title": "Artemidoro de \u00c9feso", "text": "Artemidoro de \u00c9feso, do que se sabe que viviu a finais do s. II a. C. e principio do s. I\u00a0a.\u00a0C., foi un cart\u00f3grafo e xe\u00f3grafo grego.\nVisitou Italia (como embaixador na Roma), Hispania, Exipto, e gran parte dos pa\u00edses ribeiraos do mar Mediterr\u00e1neo. Escribiu unha vasta obra xeogr\u00e1fica titulada \"Geographoumena\" en once libros. Engadiu moita informaci\u00f3n que sacou das obras das s\u00faas predecesores Agat\u00e1rquidas, Erat\u00f3stenes etc.\nO seu texto orixinal dificilmente parece estar detr\u00e1s do contido do Papiro de Artemidoro, obxecto que se viu envolto nos \u00faltimos anos nunha dilatada pol\u00e9mica acerca da s\u00faa autenticidade; os argumentos a favor da autenticidade son cada vez como m\u00e1is d\u00e9biles por parte da comunidade cient\u00edfica. O papiro cont\u00e9n un mapa e numerosas ilustraci\u00f3ns. Indentificouse cun mapa parcial da Pen\u00ednsula Ib\u00e9rica, a\u00ednda que o seu estado inconcluso impide confirmar esta ou calquera outra identificaci\u00f3n."}
{"id": "202728", "revid": "624", "url": "https://gl.wikipedia.org/wiki?curid=202728", "title": "Artemidoro", "text": "Co antrop\u00f3nimo Artemidoro, de orixe grega, co\u00f1ecemos entre outros \u00e1s seguintes persoas:"}
{"id": "202729", "revid": "98629", "url": "https://gl.wikipedia.org/wiki?curid=202729", "title": "Liga de Campi\u00f3ns da UEFA 1999-00", "text": "A Liga de Campi\u00f3ns da UEFA 1999-2000 foi a edici\u00f3n n\u00famero 45 na historia desta competici\u00f3n. Disputouse entre xullo de 1999 e maio de 2000, coa participaci\u00f3n inicial de 71 equipos, representantes de 47 federaci\u00f3ns nacionais diferentes.\nA primeira fase de grupos da competici\u00f3n deu comezo en setembro de 1999, con 32 equipos, e a segunda fase de grupos comezou en novembro de 1999 con 16 equipos. O campi\u00f3n final do torneo foi o Real Madrid, que bateu \u00f3 Valencia CF por 3 goles a 0. A final disputouse no Stade de France en Par\u00eds o 24 de maio de 2000. Era a 1\u00aa ocasi\u00f3n na que a final da m\u00e1xima competici\u00f3n continental se disputaba neste recinto, pero a 4\u00aa ocasi\u00f3n na que a final ti\u00f1a lugar en Par\u00eds tralas finais de 1956, 1975 e 1981. Para o Real Madrid esta vitoria supuxo a s\u00faa oitava conquista da m\u00e1xima competici\u00f3n europea.\nPrimeira Fase de Grupos.\nNesta primeira fase de grupos competiron 32 equipos. A metade deles xa estaban clasificados directamente para esta fase polas boas participaci\u00f3ns nas s\u00faas competici\u00f3ns nacionais na anterior tempada. Os outros 16 equipos participantes nesta primeira fase de grupos tiveron que pasar polas roldas previas de clasificaci\u00f3n, (entre 1 e 3 roldas previas segundo o nivel da liga de cada equipo). Alg\u00fans dos equipos que tiveron que pasar polas roldas previas foron o Borussia Dortmund, Chelsea FC, PSV Eindhoven e o propio Valencia CF. Esta fase disputouse entre setembro e novembro.\nFinal.\nO Valencia CF adestrado por H\u00e9ctor C\u00faper presentouse por primeira vez na s\u00faa historia nunha final da Liga de Campi\u00f3ns da UEFA co papel de favorito despois dunha tempada brillante, ga\u00f1ando a liga espa\u00f1ola e deixando polo cami\u00f1o \u00f3 FC Barcelona en semifinais e \u00f3 Chelsea FC en cuartos. O seu rival era o Real Madrid de Vicente del Bosque, cuns xogadores moito m\u00e1is experimentados en competici\u00f3ns europeas, pero que vi\u00f1a de rematar 5\u00ba na liga.\nA final foi dominada polo conxunto madrile\u00f1o, non tanto na posesi\u00f3n do bal\u00f3n, que foi dun 53% por un 47%, pero si no que atinxe a ocasi\u00f3ns de gol, con 11 tiros a porta entre os 3 paus, por 1 s\u00f3 do conxunto valenciano. Fernando Morientes adiantou \u00f3 Real Madrid no minuto 39. Steve McManaman puxo o 2-0 no taboleiro no minuto 67, e no minuto 75 Ra\u00fal Gonz\u00e1lez fixo o 3-0 definitivo."}
{"id": "202730", "revid": "88215", "url": "https://gl.wikipedia.org/wiki?curid=202730", "title": "Mike Powell", "text": "Mike Powell, nado 10 de novembro de 1963, en Filadelfia, \u00e9 un ex-atleta estadounidense, recordista mundial no salto de lonxitude.\nNo ano de 1991 protagonizou unha proba lendaria contra Carl Lewis, que ga\u00f1ou e que na cal bateu o r\u00e9cord mundial, atinxindo a marca de 8.95 metros no salto de lonxitude, superando a marca do atleta Bob Beamon, de 8.90 metros, que vigoraba no momento.\nTam\u00e9n pos\u00fae o salto m\u00e1is longo realizado na Historia, 8,99 m, que non \u00e9 r\u00e9cord mundial por ter sido obtido con vento por riba de 2,0\u00a0m/s (no caso, a marca foi obtida con vento de +4.4). O feito foi realizado en Sestriere, Italia, en 1992."}
{"id": "202731", "revid": "17467", "url": "https://gl.wikipedia.org/wiki?curid=202731", "title": "Garc\u00eda I de Galicia", "text": ""}
{"id": "202732", "revid": "27155", "url": "https://gl.wikipedia.org/wiki?curid=202732", "title": "Casti\u00f1eiro de Indias", "text": "O casti\u00f1eiro de Indias, casti\u00f1eiro das bruxas, ou casti\u00f1eiro da India (\"Aesculus hippocastanum\"), \u00e9 unha \u00e1rbore de gran porte pertencente \u00e1 familia das sapind\u00e1ceas. Consid\u00e9rase medicinal.\nIdentif\u00edcase comunmente co nome de falso casti\u00f1eiro por mor a que os seus froitos presentan unha gran semellanza cos do casti\u00f1eiro e outras especies do x\u00e9nero Castanea da familia das fag\u00e1ceas. Moi empregada en xardinar\u00eda, \u00e9 com\u00fan atopala nos parques, alamedas, arboredos das cidades e vilas de toda Galicia.\nO seu froito empr\u00e9gase como amuleto contra o mal de ollo.\nCaracter\u00edsticas.\nA \u00e1rbore acada os 30 metros de altura e difire do casti\u00f1eiro bravo en que o seu froito non \u00e9 comest\u00edbel polo seu amargor. Ten o tronco erecto e desenvolve numerosas p\u00f3las. As follas son grandes e opostas, te\u00f1en un pec\u00edolo longo e est\u00e1n divididas en 5 ou 7 fol\u00edolos que dende lonxe asemellan os dedos dunha man. As flores son brancas e forman acios terminais a xeito de pir\u00e1mide. A corola ten cinco p\u00e9talos e o c\u00e1liz ten forma de camp\u00e1, pos\u00fae sete estames con anteras vermellas-acasta\u00f1adas. O froito \u00e9 a casta\u00f1a agre e \u00e9 unha c\u00e1psula reclu\u00edda nun envoltorio espi\u00f1ento.\nResiste ben a poluci\u00f3n, por iso adoita plantarse en r\u00faas e alamedas das cidades.\nDistribuci\u00f3n xeogr\u00e1fica.\nOrixinario da India, Ir\u00e1n, Asia Menor e os Balc\u00e1ns, aclimatouse ben nas rexi\u00f3ns de clima temperado do globo.\nPropiedades.\nPrincipios activos:\nNa casca: heter\u00f3sidos cumar\u00ednicos (2-3%): escul\u00f3sido, frax\u00f3sido, escopolet\u00f3sido. taninos cat\u00e9quicos; leucoantocian\u00f3sidos, flavonois: glic\u00f3sidos do quercetol. Alanto\u00edna. Fitoesteroises.\nNo pericarpio: taninos cat\u00e9quicos, sapon\u00f3sidos, pectina, potasio, calcio, f\u00f3sforo, aceite et\u00e9reo.\nNos cotiled\u00f3ns: flavonoides (esculina), sapon\u00f3sidos triterp\u00e9nicos (escina).\nNas follas: heter\u00f3sidos cumar\u00ednicos: escul\u00f3sido, escopolet\u00f3sido, frax\u00f3sido; flavonois derivados do quercetol, ramnetol e kenferol; taninos leucoantocian\u00f3sidos. Pequenas cantidades de escina. Fitosterois: sitosterol, estigmasterol, campestrol.\n\u00c9 un t\u00f3nico venoso ou vasoprotector que consegue diminu\u00edr a viscosidade do sangue, torn\u00e1ndoo m\u00e1is l\u00edquido, reduce o tempo de sedimentaci\u00f3n provocando unha desconxesti\u00f3n dos vasos sangu\u00edneos e aumenta a resistencia capilar grazas \u00e1 acci\u00f3n da escina e m\u00e1is o escul\u00f3sido.\nA escina, ademais ten propiedades antiinflamatorias e controla a permeabilidade dos vasos (actividade antiedematosa). En conxunto realiza unha actividade antivitam\u00ednica P.\nOs sapon\u00f3sidos facilitan a difusi\u00f3n doutros principios activos cando son aplicados por v\u00eda t\u00f3pica. Os taninos dan un efecto adstrinxente.\nPode aplicarse a xeito de pomada por v\u00eda externa xa que reduce o di\u00e1metro das veas diminu\u00edndo a inflamaci\u00f3n provocada por varices, flebite, insuficiencia venosa e outros trastornos circulatorios (como por exemplo edemas, equimose, cuperose ros\u00e1cea).\nPor ser un potente vasoconstritor util\u00edzase coas hemorroides para reducir o seu volume (ao ter unha elevada turxencia) e aliviar a s\u00faa dor.\nO extracto seco prep\u00e1rase a xeito de c\u00e1psulas que se insiren por v\u00eda oral en casos de febleza capilar, epistaxe, metrorraxia, dismenorreas etc.\nEmpr\u00e9gase tam\u00e9n para tratar problemas circulatorios (varices, flebite, crises hemorroidais etc ...) realizando unha funci\u00f3n de drenaxe e normalmente se administra a xeito de gotas e asociada con outras plantas.\nTaxonom\u00eda.\n\"Aesculus hippocastanum\" foi descrita por Linneo e publicado en \"Species Plantarum 1: 344\", no ano 1753.\nO nome cient\u00edfico d\u00e1 pistas sobre a \u00e1rbore. Aesculus \u00e9 o nome que en lat\u00edn se lle d\u00e1 \u00e1 unha aci\u00f1eira, mentres que hippocastanum significa \"casta\u00f1a das bestas\" ou \"dos cabalos\", xa que na antig\u00fcidade o seu froito se empregaba para alimentar o gando. En ingl\u00e9s co\u00f1\u00e9cese como \"horse-chestnut\" (casti\u00f1eiro de cabalo)."}
{"id": "202733", "revid": "75439", "url": "https://gl.wikipedia.org/wiki?curid=202733", "title": "The Seventh One", "text": "The Seventh One \u00e9 o s\u00e9timo \u00e1lbum da banda americana Toto, editado o 1 de marzo de 1988. \u00c9 o segundo e \u00faltimo disco que ten a Joseph Williams coma vocalista principal. Foi despedido tras a xira mundial de The Seventh One debido \u00e1 perda de voz ocasionada polas drogas.\nListaxe de canci\u00f3ns.\n1 S\u00f3 dispo\u00f1ible na versi\u00f3n xaponesa do \u00e1lbum."}
{"id": "202734", "revid": "22570", "url": "https://gl.wikipedia.org/wiki?curid=202734", "title": "Segunda divisi\u00f3n espa\u00f1ola 2010/11", "text": "A tempada 2010\u201311 da Segunda Divisi\u00f3n de Espa\u00f1a de f\u00fatbol foi a 80\u00aa edici\u00f3n desta competici\u00f3n. Comezou o 27 de agosto\u00a0de 2010 e finalizou o 18 de xu\u00f1o de 2011, coas eliminatorias de ascenso finais.\nClasificaci\u00f3n.\nPosici\u00f3ns por xornada.\n "}
{"id": "202735", "revid": "56817", "url": "https://gl.wikipedia.org/wiki?curid=202735", "title": "Screaming Life", "text": "Screaming Life \u00e9 o EP de estrea da banda estadounidense de grunge Soundgarden, editado o 1 de outubro de 1987 a trav\u00e9s do selo Sub Pop Records. \"Screaming Life\" foi posteriormente combinado co seguinte EP do grupo, \"Fopp\", e editado como o recompilatorio \"Screaming Life/Fopp\" en 1990."}
{"id": "202736", "revid": "56817", "url": "https://gl.wikipedia.org/wiki?curid=202736", "title": "Signals, Calls, and Marches", "text": "Signals, Calls, and Marches \u00e9 o primeiro EP da banda estadounidense de post-punk Mission of Burma, editado o 4 de xullo de 1981 a trav\u00e9s do selo Ace of Hearts."}
{"id": "202752", "revid": "25871", "url": "https://gl.wikipedia.org/wiki?curid=202752", "title": "Sito Castro", "text": "Luis \"Sito\" Castro Rodr\u00edguez, nado na Coru\u00f1a o 21 de maio de 1980, \u00e9 un futbolista galego. Xoga como defensa e o seu actual equipo \u00e9 o UD Salamanca.\nTraxectoria.\nFormado nas categor\u00edas inferiores do Deportivo da Coru\u00f1a xogou en equipos galegos como o CD Lugo (tempada 2001-02) ou o Racing de Ferrol na Segunda Divisi\u00f3n Espa\u00f1ola. Estivo a proba no Ipswich Town ingl\u00e9s, chegando ao primeiro equipo, onde permaneceu ata o 25 de xu\u00f1o de 2008, cando ficha pola UD Salamanca.\nEquipos.\nComo xuvenil\nComo profesional"}
{"id": "202753", "revid": "98629", "url": "https://gl.wikipedia.org/wiki?curid=202753", "title": "Lanzamento de disco", "text": "O lanzamento de disco \u00e9 unha proba do atletismo actual, onde o obxectivo \u00e9 lanzar un obxecto pesado de secci\u00f3n circular denominado disco o m\u00e1is lonxe posible. O disco t\u00edrase desde un c\u00edrculo de 2,50 m de di\u00e1metro e debe aterrar dentro dun sector de \u00e1ngulo de 34\u00b0 92'.\nHistoria.\nExisten rexistros de que esta proba se efect\u00faa polo menos desde o s\u00e9culo VI antes de Cristo.\nO disco.\nCons\u00e9rvanse alg\u00fans discos antigos e parece ser que non exist\u00eda nin un peso nin unha medida est\u00e1ndar posto que os discos que se conservan son do m\u00e1is variado en canto ao seu tama\u00f1o e peso que oscila entre os 1,3 e 4\u00a0kg, a\u00ednda que existe un de 5,707\u00a0kg que pode ser que fora un disco votivo sen relaci\u00f3n coa competici\u00f3n.\nZona de lanzamento.\nA zona de lanzamento suponse que era moi distinta \u00e1 actual, pero non se sabe con absoluta certeza pois t\u00e9\u00f1ense de interpretar as referencias que nos chegaron a n\u00f3s tales como pinturas, estatuas etc.\nCrese que a zona de lanzamento non era circular como na actualidade, sen\u00f3n que era un espazo limitado lateral e frontalmente,\nT\u00e9cnica de lanzamento.\nCoa t\u00e9cnica tam\u00e9n hai que deducir como era a partir dos restos que nos chegaron, como o disc\u00f3bolo de Mir\u00f3n. Crese que a forma m\u00e1is com\u00fan de lanzar o disco era levantando o disco pola fronte para a continuaci\u00f3n botar o brazo de lanzamento suxeitando o disco cara a atr\u00e1s e acompa\u00f1\u00e1ndoo co resto do corpo. A continuaci\u00f3n avanz\u00e1base o corpo cara a adiante erguendo e soltando o brazo para efectuar o lanzamento.\nRegramento.\nA atleta debe iniciar a s\u00faa actuaci\u00f3n desde unha posici\u00f3n est\u00e1tica. Pode suxeitar o disco como queira e utilizar calquera t\u00e9cnica de lanzamento manual. Deber\u00e1 abandonar o c\u00edrculo pola metade traseira unha vez que o disco tocou o chan. Para que sexa v\u00e1lido o lanzamento o disco deber\u00e1 caer dentro da parte interior das li\u00f1as de demarcaci\u00f3n do sector de ca\u00edda. O lanzamento m\u00eddese desde a marca m\u00e1is pr\u00f3xima efectuada polo disco at\u00e9 o bordo interior da circunferencia do c\u00edrculo. O atleta non pode introducir nada no c\u00edrculo. Para realizar cada intento o atleta ten un minuto, normalmente cada atleta realiza tres intentos e os oito atletas con mellor marca v\u00e1lida, realizan outros tres intentos en orde inversa \u00e1 s\u00faa mellor marca.\nMotivos de lanzamento nulo:\nCaracter\u00edsticas do disco.\nNa categor\u00eda absoluta, o peso do disco \u00e9 de 2\u00a0kg para homes e de 1\u00a0kg para mulleres. Ten un di\u00e1metro de 219 \u2013 221\u00a0mm e unha anchura de 44\u201346\u00a0mm na categor\u00eda masculina mentres que na feminina ten un di\u00e1metro de 180 \u2013 182\u00a0mm e unha anchura de 37 \u2013 39\u00a0mm. Non obstante, o tama\u00f1o e o peso do disco descenden en categor\u00edas inferiores de var\u00f3ns: 1,5\u00a0kg para menores (at\u00e9 17 anos) 1,75\u00a0kg para xuven\u00eds (de 18 a 20 anos)."}
{"id": "202754", "revid": "89787", "url": "https://gl.wikipedia.org/wiki?curid=202754", "title": "John Powell (atleta)", "text": "John Gates Powell, nado en San Francisco (California) o 25 de xu\u00f1o de 1947 e finado en Las Vegas o 19 de agosto de 2022, foi un atleta estadounidense, especialista en lanzamento de disco. Foi recordista mundial desta disciplina cando en 1975 atinxiu a marca dos 69.08 metros, a\u00ednda que, conseguiu, como a s\u00faa mellor marca persoal, o rexistro dos 71.26 metros, en 1984, o que o coloca como o noveno mellor lanzador de disco de todos os tempos.\nTraxectoria.\nPowell formou parte en catro ocasi\u00f3ns do equipo ol\u00edmpico estadounidense. Acabou cuarto en 1972, ga\u00f1ou o bronce en 1976, e foi membro do equipo de 1980 que non chegou a competir por mor do boicot ol\u00edmpico de 1980. Non obstante recibiu unha das 461 medallas de ouro do Congreso creadas especificamente para os deportistas. Posteriormente ga\u00f1ou a medalla de bronce en 1984 nos \u00c1nxeles.\nEn 2019 foi inclu\u00eddo no National Track and Field Hall of Fame."}
{"id": "202755", "revid": "2263741", "url": "https://gl.wikipedia.org/wiki?curid=202755", "title": "Vigo Tr4nsforma", "text": ""}
{"id": "202769", "revid": "6279", "url": "https://gl.wikipedia.org/wiki?curid=202769", "title": "Estreito de Dover", "text": ""}
{"id": "202777", "revid": "98629", "url": "https://gl.wikipedia.org/wiki?curid=202777", "title": "Mar de Sulu", "text": "O mar de Sulu \u00e9 unha parte do oc\u00e9ano Pac\u00edfico limitada a nordeste polas illas Visayas, a leste e sueste polas de Mindanao, a suroeste pola costa norte de Borneo, onde se encontra o estado malaio de Sabah, e ao noroeste pola illa Palawan. \u00c9 compartido por Malaisia e Filipinas.\nXeograf\u00eda.\nO mar de Sulu ten como l\u00edmites:\nNo mar de Sulu at\u00f3panse numerosas illas: as illas de Cuyo e Cagay\u00e1n de Sulu, que forman parte da provincia de Palawan; Cagay\u00e1n de Tawi-Tawi e as \"Turtle Islands\" (Illas Tartaruga) son parte da provincia de Tawi-Tawi. Neste mar tam\u00e9n se localiza o Parque Mari\u00f1o Nacional Tubbataha Reef, que foi declarado Patrimonio da Humanidade.\nA parte sur deste mar \u00e9 unha conca profunda, que remonta nunha longa pendente cara \u00e1 barreira de Palawan. Polo fondo discorre unha cordilleira oce\u00e1nica que se estende paralela \u00e1 illa de Palawan e ao arquip\u00e9lago de Sulu e da que xorden formaci\u00f3ns xeol\u00f3xicas de atoles oce\u00e1nicos e plataformas de arrecifes. Os arrecifes presentan un terreo submarino que gradualmente vai inclin\u00e1ndose e con paredes verticais de ata 1000 metros de altura.\nPoliticamente, a provincia de Sul\u00fa consiste en m\u00e1is de 400 illas dispersas e case deshabitadas, estend\u00e9ndose desde a pen\u00ednsula de Zamboanga ata a illa de Borneo. As illas dentro deste mar conforman o arquip\u00e9lago de Sulu, a parte m\u00e1is meridional do arquip\u00e9lago das illas Filipinas, e dividen o mar de Sulu e o mar de C\u00e9lebes.\nAs rexi\u00f3ns pr\u00f3ximas ao mar son abundantes en recursos madeireiros, pero a industria m\u00e1is importante \u00e9 a pesqueira, sobre todo a dos cogombros de mar, ademais doutros peixes de todo tipo, perlas e especies de tartarugas mari\u00f1as que agora se atopan en perigo de extinci\u00f3n."}
{"id": "202781", "revid": "4817", "url": "https://gl.wikipedia.org/wiki?curid=202781", "title": "APL SN 39", "text": ""}
{"id": "202805", "revid": "4817", "url": "https://gl.wikipedia.org/wiki?curid=202805", "title": "11D428", "text": "11D428, tam\u00e9n co\u00f1ecido como RDMT-135, \u00e9 a designaci\u00f3n dun tipo de motor foguete utilizado polos sat\u00e9lites de reco\u00f1ecemento rusos Yantar-2K.\nCaracter\u00edsticas.\nOs motores 11D428 eran fabricados pola casa Malnikov e funcionaban alimentados pola combinaci\u00f3n hiperg\u00f3lica de tetr\u00f3xido de nitr\u00f3xeno e dimetilhidracina asim\u00e9trica (UDMH). Us\u00e1ronse nos sat\u00e9lites Yantar-2K como propulsi\u00f3n orbital, con oito motores 11D428 por sat\u00e9lite. Ti\u00f1an un pulo de 110 N e eran capaces de 40\u00a0000 encendidos."}
{"id": "202807", "revid": "2032", "url": "https://gl.wikipedia.org/wiki?curid=202807", "title": "Libertatia", "text": ""}
{"id": "202808", "revid": "89787", "url": "https://gl.wikipedia.org/wiki?curid=202808", "title": "A randeeira", "text": "Os gozosos azares da randeeira, en franc\u00e9s, Les hasards heureux de l'escarpolette, ou, simplemente A randeeira, \u00e9 un cadro do artista rococ\u00f3 franc\u00e9s Jean-Honor\u00e9 Fragonard, realizado en 1767. \u00c9 unha pintura ao \u00f3leo sobre lenzo cunhas dimensi\u00f3ns de 81 cent\u00edmetros de alto por 65\u00a0cm de largo. Cons\u00e9rvase na Colecci\u00f3n Wallace de Londres.\nCaracter\u00edsticas.\nUn rico bar\u00f3n encargou este cadro a Fragonard, como homenaxe ao seu amante. C\u00f3ntase que inicialmente o encargo era para Fran\u00e7ois Boucher, quen o rexeitou polo seu atrevemento. Converteuse no s\u00edmbolo de toda unha \u00e9poca, o Rococ\u00f3, polo seu refinamento e sensualidade. Representa unha escena galante nun ambiente id\u00edlico. Unha moza balanc\u00e9ase na randeeira que empurra un home maior (seguramente o seu home) mentres que abaixo, \u00e1 esquerda, aparece un mozo que mira debaixo da s\u00faa saia. O marido queda relegado \u00e1 sombra, mentres que o mozo (amante da muller) loce en primeiro plano, entre vexetaci\u00f3n e flores.\nO adulterio, un pecado duramente criticado nas clases proletarias, era aceptado como algo natural nas clases altas. Na aristocracia do s\u00e9culo XVIII eran moi com\u00fans as vodas por interese, concertadas para aliar sagas familiares e concentrar poder e riqueza. As parellas nobres asum\u00edan o obxectivo s\u00f3 material dos seus matrimonios, e tras aseguraren a descendencia, moitas adoitaban vivir a s\u00faa sexualidade por separado.\nO mozo at\u00f3pase tombado aos p\u00e9s dunha escultura de Cupido. A dira figura agocha unha pista: pide silencio cun dedo nos seus beizos, o que alude a un segredo. O amante mostra unha expresi\u00f3n de arrebato, coma se recibise unha revelaci\u00f3n, de car\u00e1cter neste caso puramente terreal. A rapariga corresp\u00f3ndelle fit\u00e1ndoo. Captouse o momento do m\u00e1ximo abalo da randeeira, pois un instante despois este volver\u00e1 cara a atr\u00e1s, cara ao home de maior idade, representando as\u00ed \u00abun segundo de arrebatamiento er\u00f3tico, tan voluptuoso e fr\u00e1xil coma o Rococ\u00f3 mesmo\u00bb."}
{"id": "202809", "revid": "6939", "url": "https://gl.wikipedia.org/wiki?curid=202809", "title": "Os gozosos azares da randeeira", "text": ""}
{"id": "202810", "revid": "6939", "url": "https://gl.wikipedia.org/wiki?curid=202810", "title": "L'escarpolette", "text": ""}
{"id": "202811", "revid": "6939", "url": "https://gl.wikipedia.org/wiki?curid=202811", "title": "Jean-Honore Fragonard", "text": ""}
{"id": "202812", "revid": "1505", "url": "https://gl.wikipedia.org/wiki?curid=202812", "title": "Casti\u00f1eiro das bruxas", "text": ""}
{"id": "202815", "revid": "89787", "url": "https://gl.wikipedia.org/wiki?curid=202815", "title": "Hasheem Thabeet", "text": "Hasheem Thabeet, nado Hashim Thabit Manka o 16 de febreiro de 1987 en Dar es Salaam, \u00e9 un xogador profesional tanzano de baloncesto que xoga nos Grand Rapids Drive da NBA Development League.\nTraxectoria deportiva.\nProfesional.\nThabeet foi elixido na 2\u00aa posici\u00f3n do Draft da NBA de 2009 polos Memphis Grizzlies, e converteuse no primeiro xogador tanzano da NBA. O 25 de febreiro de 2010, foi enviado aos Dakota Wizards da NBA Development League. Foi chamado de volta o 8 de marzo de 2010.\nO 24 de febreiro de 2011, o d\u00eda l\u00edmite de traspasos, foi traspasado aos Houston Rockets xunto a unha elecci\u00f3n de primeira rolda do Draft a cambio de Shane Battier. Foi asignado outra vez \u00e1 D-League, desta vez aos Rio Grande Valley Vipers, o 21 de marzo de 2011. O 11 de abril de 2011, foi chamado de volta polos Rockets.\nO 15 de marzo de 2012, foi traspasado aos Portland Trail Blazers xunto a Jonny Flynn a cambio de Marcus Camby.\nO 11 de xullo de 2012, asinou coma axente libre polos Oklahoma City Thunder."}
{"id": "202816", "revid": "98629", "url": "https://gl.wikipedia.org/wiki?curid=202816", "title": "Lista das \u00f3peras m\u00e1is importantes", "text": "O renacemento da presenza da \u00f3pera no mundo da m\u00fasica, decote grazas \u00e1s gravaci\u00f3ns, supuxo un considerable incremento do repertorio. Antes, os teatros ofrec\u00edan sempre os mesmos t\u00edtulos, limitando a cincuenta ou como moito a cen as obras que ofrec\u00edan regularmente. Por\u00e9n, actualmente non para de medrar o n\u00famero de \u00f3peras redescubertas que se foron incorporando aos circu\u00edtos oper\u00edsticos.\nEsta lista de \u00f3peras m\u00e1is importantes segue o criterio dos expertos que se mostran no apartado de bibliograf\u00eda consultada e pretende mostrar todas aquelas \u00f3peras que se interpretan con frecuencia, tiveron un \u00e9xito considerable na s\u00faa estrea, ou ben pasaron \u00e1 historia por alg\u00fan motivo que as fixo notables. As \u00f3peras da lista cobren t\u00f3dolos x\u00e9neros importantes, e incl\u00faen t\u00f3dalas \u00f3peras interpretadas regularmente, a partir do s\u00e9culo XVII as obras de Monteverdi, Cavalli, e Purcell, ata finais do s\u00e9culo XX as \u00f3peras de Messiaen, Berio, Glass, Adams, Birtwistle, e Weir. Os comentarios que acompa\u00f1an a cada \u00f3pera ofrecen unha breve explicaci\u00f3n de por que se considerou importante. As \u00f3peras da lista aparecen por orde cronol\u00f3xica segundo o ano da s\u00faa primeira representaci\u00f3n, ou no caso de que se estrearan moito despois da morte do compositor, a data aproximada da composici\u00f3n."}
{"id": "202817", "revid": "85894", "url": "https://gl.wikipedia.org/wiki?curid=202817", "title": "Damasco", "text": "Damasco () \u00e9 a capital de Siria e a segunda meirande cidade do pa\u00eds despois de Alepo. En Siria \u00e9 co\u00f1ecida comunmente como \"ash-Sh\u0101m\" e \u00e9 alcumada a \"Cidade de Xasm\u00edn\" (en \"Mad\u012bnat al-Y\u0101sm\u012bn\"). \u00c9 unha das cidades habitadas con continuidade m\u00e1is antigas do mundo, al\u00e9n do maior centro cultural e relixioso de Levante. Segundo estimaci\u00f3ns de 2009, ti\u00f1a unha poboaci\u00f3n de 1\u00a0711\u00a0000 habitantes.\nLocalizada no suroeste de Siria, Damasco \u00e9 o centro dunha grande \u00e1rea metropolitana de 2,6 mill\u00f3ns de persoas (2004). Xeograficamente situada \u00f3 p\u00e9 da Cordilleiro do Antil\u00edbano, est\u00e1 a 80\u00a0km da costa do mar Mediterr\u00e1neo, nunha chaira 680 metros por enriba do nivel do mar. Damasco ten un clima semi-\u00e1rido por mor do efecto de sombra orogr\u00e1fica. O r\u00edo Barada fl\u00fae a trav\u00e9s de Damasco.\nSegundo o Novo Testamento, San Paulo tivo unha visi\u00f3n de Xes\u00fas no cami\u00f1o a Damasco, polo cal a cidade consid\u00e9rase sacra tanto no cristianismo como no islam. Entre os seus atractivos tur\u00edsticos sobresae a tumba de Saladino, o soado defensor da Terra Santa durante a \u00e9poca das cruzadas.\nHistoria.\nA zona na que se asenta a capital de Siria \u00e9 unha nas que se te\u00f1en datado evidencias de asentamentos humanos estabeis m\u00e1is antigos, en torno ao 9000 a.C., na conca do r\u00edo Barada.\nNon obstante, a Tamsqu mencionada en textos exipcios a partir do s\u00e9culo XV a.C. no territorio en disputa entre aqu\u00e9les e os hicsos e hititas, non era un asentamento protexido nun alto (\"tell\") sen\u00f3n unha poboaci\u00f3n agr\u00edcola da f\u00e9rtil chaira \u00e1 beira do Barada (o oasis Ghouta). E non foi ata despois da desfeita dos pobos do mar (arredor do 1200 aC), cando poboaci\u00f3ns arameas comezaron a asent\u00e1rense na zona iniciando a construci\u00f3n de sistemas de regad\u00edo, que Damasco emerxeu coma un verdadeiro asentamento urbano, un novo centro de poder da rexi\u00f3n .\nCapital de Aram.\nO reino arameo de Damasco acadou o seu c\u00e9nit no s\u00e9culo IX aC e, a\u00ednda que as evidencias arqueol\u00f3xicas son case que inexistentes (non se ten escavado ese nivel polas evidentes dificultades coa cidade actual enriba), semella que un primitivo santuario, co templo dedicado ao deus arameo da chuvia e a fertilidade, Hadad, dominaba a capital no lugar que, despois e ata hoxe coa Gran Mesquita, mant\u00edvose coma coraz\u00f3n sagrado da cidade . Arrodeada de murallas e ao sur do Barada (metade occidental da cidade hist\u00f3rica medieval), unha r\u00faa percorr\u00eda de leste a oeste a vila (ou segundo outra hip\u00f3tese a limitaba polo sur) entre as d\u00faas portas da ruta principal (Alepo e Fenicia respectivamente) na que a cidade atop\u00e1base. Tam\u00e9n un pazo real ubicar\u00edase nas inmediaci\u00f3ns de santuario e r\u00faa .\nO plano helen\u00edstico da cidade romana.\nNo final do s\u00e9culo VIII a.C. Damasco comezou a seres dominada polos asirios e perdeu toda relevancia pasando sucesivamente nos s\u00e9culos seguintes a poder do imperio neobabilonio e dos persas aquem\u00e9nidas.\nEn 332 a.C. foi conquistada por Alexandre Magno pero as loitas entre os sucesores (tolomeos e sel\u00e9ucidas) non permitiron a recuperaci\u00f3n da estabilidade ata o comezo do s\u00e9culo I aC, cando Damasco (onde se asentaron colonias de gregos, xudeus e nabateos) foi obxecto dun plan de ampliaci\u00f3n ao leste da antiga vila aramea e segundo os principios ortogonais hipod\u00e1micos, cun \u00e1gora coma espazo principal e a extensi\u00f3n da antiga r\u00faa leste-oeste ata os novos l\u00edmites da cidade (1.300m, R\u00faa Dereita da cidade medieval). Outra r\u00faa m\u00e1is curta, paralela polo norte, comunicaba o antigo santuario e o \u00e1gora . Recibiu por breve tempo o nome de Demetrias, ep\u00f3nimo do seu gobernante e impulsor.\nA conquista romana no ano 64 a.C. fixo que a posta en funcionamento do plano, e mesmo a s\u00faa ampliaci\u00f3n, fora tarefa dos novos ocupantes (semella que fundamentalmente xa en \u00e9poca imperial). Un organismo rectangular de m\u00e1is de 100Ha con murallas e sete portas , r\u00faas porticadas, teatro (na r\u00faa Dereita ou \"Via Recta\", agora \"decumanus m\u00e1ximus\"), ximnasio e o gran santuario reconstru\u00eddo cun vasto dobre recinto (270x315m) encerrando o novo templo de X\u00fapiter en estilo cl\u00e1sico . Seica un \"castrum\" protex\u00eda o \u00e1ngulo noroeste de murallas. Os romanos tam\u00e9n ampliaron a rede de canles do oasis para o abastecemento de augas da vila (mesmo constru\u00edron un acueduto). Damasco era un pr\u00f3spero centro caravaneiro das rutas entre oriente (Palmira e a \"Ruta da Seda\"), o sur (Petra, Arabia) e occidente (o Imperio Romano).\nA promoci\u00f3n do cristianismo a relixi\u00f3n oficial do imperio (380) comportou a reconversi\u00f3n dos templos en igrexas e as\u00ed no canto do Templo de X\u00fapiter foi erixida a Bas\u00edlica de San Xo\u00e1n Bautista (xa bizantina trala divisi\u00f3n do imperio en 395 ). O barrio cristi\u00e1n de Damasco, Bab Touma (esquina NE do recinto amurallado), foi escenario e berce de sinalados persoeiros da nova fe (ap\u00f3stolos Tom\u00e9 e Paulo ademais dalg\u00fans papas).\nCapital do Imperio Omeia.\nOs \u00e1rabes conquistaron a cidade en 636. Se nun principio ambas confesi\u00f3ns (cristi\u00e1ns e musulm\u00e1ns) compartiron o recinto sacro, dende 661 cando Damasco foi convertida en capital dos omeias, o \"temenos\" pasa a seres exclusivamente musulm\u00e1n (cunha primitiva mesquita co \"mihrab\" dos \"Compa\u00f1eiros do Profeta\" ) e no 705 o califa Al-Walid decide a construci\u00f3n dunha gran mesquita, seica reutilizando moitos materiais da bas\u00edlica bizantina (que a s\u00faa vez xa reutilizara os do Templo de X\u00fapiter ). Por iso a gran singularidade dun dos m\u00e1is espl\u00e9ndidos espazos arquitect\u00f3nicos do tempo ( fundacional coa C\u00fapula da Rocha de Xerusal\u00e9n da arquitectura isl\u00e1mica).\nO califato omeia non durou apenas un s\u00e9culo e no 750 os ab\u00e1sidas saquearon os seus pazos e demoleron as antigas murallas romanas. A capital do imperio musulm\u00e1n foi trasladada a Bagdad e Damasco caeu nun per\u00edodo de declive.\nRenacemento medieval.\nDurante tres s\u00e9culos e medio a cidade sufriu unha permanente inestabilidade con cambios de poder entre diferentes facci\u00f3ns e dinast\u00edas musulm\u00e1s. O antigo trazado regular hipod\u00e1mico foise transformando paulatinamente nunha trama org\u00e1nica t\u00edpica do urbanismo isl\u00e1mico . O \u00e1gora-foro e o recinto exterior (\"peribolos\") da Gran Mesquita tam\u00e9n ser\u00e1n subsumidos no tecido urbano (no noroeste conservarase coma parte do zoco al-Hamadeyya, ver imaxe enriba). Soamente a R\u00faa Dereita se mant\u00e9n coma eixo vertebral da cidade medieval .\nNo s\u00e9culo XII, baixo os turcos seli\u00facidas, Damasco experimentou un renacemento econ\u00f3mico da man dunha crecente importancia relixiosa. Constru\u00edronse hospitais e madrasas e as murallas, que xa empezaran a seres reconstru\u00eddas e reforzadas nos s\u00e9culos X e XI, o foron novamente cun trazado algo m\u00e1is amplo e irregular que o romano (135 Ha). Na esquina noroeste (onde situ\u00e1base o castrum) os seli\u00facidas comezaron a erecci\u00f3n dunha cidadela que foi reorganizada e reforzada nos s\u00e9culos seguintes coma residencia dos sucesivos gobernantes .\nAs\u00ed no s\u00e9culo XIII, despois dos gobernos de Nur al-Din e Saladino xa baixo os ai\u00fabidas, Damasco volveu a seres un centro para o mundo isl\u00e1mico, desta vez coma basti\u00f3n relixioso en plena \u00e9poca das cruzadas, acollendo estudosos e fieis de todo o imperio. A cidade comezou a estenderse f\u00f3ra de murallas. A dous quil\u00f3metros ao noroeste desenvolveuse a p\u00e9 dos montes Qasyun o arrabalde de Salihiyya (con refuxiados de familias podentes da Xerusal\u00e9n ocupada polos cruzados). Case que unha cidade de seu, erix\u00edronse gran n\u00famero de madrasas. Ao sur, na ruta de Xerusal\u00e9n e A Meca, outro arrabalde comeza a formarse. \u00c1mbolos dous novos eixos van marcares o desenvolvemento futuro da cidade.\nDamasco otom\u00e1.\nDurante a \u00e9poca mameluca e sobor de todo a otom\u00e1n (dende 1516) Damasco estendeuse cara a Salihiyya e principalmente ao suroeste co barrio de al-Midan (Maydan), na ruta das peregrinaci\u00f3ns cara A Meca . Coma principal centro das caravanas en pregrinaci\u00f3n, son erixidos numerosos caravansares (\"khan\"). A antiga cidade (cuxas murallas desaparecen por innecesarias no s\u00e9culo XVII) enriqu\u00e9cese con novas mesquitas, mausoleos e pazos.\nXa no s\u00e9culo XIX, os otom\u00e1ns crean un novo centro administrativo ao oeste da Cidadela , cun pazo de goberno (Serrallo e praza sobor do Barada parcialmente soterrado, 1833) e cuarteis militares e no final do seu goberno, na segunda metade do s\u00e9culo comezan un plan de saneamento e modernizaci\u00f3n da cidade. Novos servizos e infraestruturas (ferrocarril en 1894) e un intento de planificar a expansi\u00f3n da urbe.\nDamasco vaise estender definitivamente \u00e1 beira norte do Barada (pola boa provisi\u00f3n de auga dos canais do oasis Ghouta), pero nos comezos do s\u00e9culo XX a\u00ednda dunha maneira maiormente desordenada .\nMandato franc\u00e9s: Plan Xeral de expansi\u00f3n.\nO primeiro plan urban\u00edstico propiamente dito foi o de 1935. Os redactores (Danger-Ecochard) dese\u00f1aron unha ampliaci\u00f3n \u00e1 europea, cunha preocupaci\u00f3n especial polo tr\u00e1fico rodado , pero evitando a relaci\u00f3n coa antiga cidade hist\u00f3rica que, coma gueto \u00e1rabe, restaba un tanto illada (unicamente actuaci\u00f3ns hixienistas e a reconstruci\u00f3n do bombardeado sector ao sur da Cidadela na revolta de 1925, que foi regularizado cunha cuadr\u00edcula arredor da praza Al-Hariqah) .\nCapital siria.\nDende a independencia en 1946 e coma capital da Rep\u00fablica Siria, Damasco converteuse nunha metr\u00f3pole (de 423.000h en 1955 aos m\u00e1is de tres mill\u00f3ns actuais na \u00e1rea metropolitana do Ghouta ) con todas as caracter\u00edsticas e problem\u00e1ticas das do terceiro mundo (proliferaci\u00f3n de asentamentos deficitarios ilegais -moitos de refuxiados- , ecolox\u00eda do oasis, conservaci\u00f3n do patrimonio da humanidade na cidade hist\u00f3rica) asemade co contexto da dif\u00edcil situaci\u00f3n pol\u00edtica actual .\nXeograf\u00eda.\nA cidade, situada a 692 m de altitude, est\u00e1 est\u00e1 dividida en d\u00faas partes. A cidade nova, cos seus edificios modernos, e a cidade antiga, onde se agrupan os atractivos desta capital con 6.000 anos de existencia, que xa aparece mencionada en textos de fai catro milenios e medio.\nA Cidade Antiga.\nA cidade antiga de Damasco foi declarada Patrimonio da Humanidade pola UNESCO en 1979. Ocupa unha superficie de 135 hect\u00e1reas, e estaba rodeada por unha muralla romana, da que perduran os lados norte e leste, e parte ao lado sur. Cons\u00e9rvanse oito portas, das que a m\u00e1is antiga, Bab Sharqi, rem\u00f3ntase ao per\u00edodo romano. No sentido das agullas do reloxo, empezando polo norte, son:\nA\u00ednda que a cidade a\u00ednda conserva vestixios romanos e bizantinos, a maior parte dos 125 edificios e monumentos inclu\u00eddos na declaraci\u00f3n da UNESCO corresponden \u00e1 arte isl\u00e1mica.\nEn primeiro lugar, destaca a Gran Mesquita dos Omeias, constru\u00edda no s\u00e9culo VIII (cara a 705), un dos lugares santos do islam. O inmenso patio de 122 metros de longo, tapizado de louzas que pertenceron a un monumento romano, ofrece varias exquisitas decoraci\u00f3ns. Entre elas, a do tesouro, unha construci\u00f3n que se ergue sobre columnas e que se utilizaba para almacenar o ouro do Estado.\nA sala de oraci\u00f3n da mesquita cont\u00e9n unha tumba, a de Xo\u00e1n Bautista, caso excepcional no islam e vestixio da antiga bas\u00edlica de san Xo\u00e1n Bautista.\nSegundo a tradici\u00f3n local, o minarete m\u00e1is alto da mesquita, chamado \"minarete de Xes\u00fas\", marca o lugar onde o Mes\u00edas volver\u00e1 \u00e1 terra o d\u00eda do xu\u00edzo final.\nA douscentos metros da Gran Mesquita hai un exemplo de riqu\u00edsima arquitectura de dese\u00f1o \u00e1rabe-otom\u00e1n, como \u00e9 o Palacio Azem, do s\u00e9culo XVIII. Hoxe \u00e9 un museo das artes e tradici\u00f3ns e exhibe, nos diversos cuartos, manequ\u00edns que ilustran sobre a vida coti\u00e1 nesa residencia, que pertenceu ao gobernador de Damasco.\nA \"V\u00eda Recta\" foi na s\u00faa orixe o decumano da Damasco romana; estend\u00edase ao longo de 1500 metros. Hoxe en d\u00eda, corresponde \u00e1 r\u00faa Bab Sharqi e ao zoco cuberto Midhat Pasha, un dos m\u00e1is importantes de Damasco. A r\u00faa Bab Sharqi, chea de pequenas tendas, conduce ao vello barrio cristi\u00e1n de Bab Tuma; ao final da r\u00faa at\u00f3pase a Casa de Anan\u00edas, unha capela subterr\u00e1nea que foi en tempos unha adega.\nA cidade vella est\u00e1 sementada de mesquitas -en todo Damasco hai preto de 700- de moi diversas \u00e9pocas.\nTransportes.\nPreto da cidade at\u00f3pase o Aeroporto de Damasco, un dos dous aeroportos internacionais cos que conta Siria xunto ao sito pr\u00f3ximo a Alepo. As conexi\u00f3ns cos pa\u00edses veci\u00f1os por transporte p\u00fablico ademais de mediante avi\u00f3n son principalmente por ferrocarril, seguindo a ruta dende Istambul (Turqu\u00eda) a Am\u00e1n (Xordania).\nO transporte interior vese fortalecido polos aeroportos de Qamisli, Lataquia e Deir Az-Zur e por unha densa rede de estradas e servizo de autocares, medio de transporte m\u00e1is utilizado polos sirios.\nEducaci\u00f3n.\nUniversidades.\nA m\u00e1is antiga \u00e9 a Universidade de Damasco, por\u00e9n cos cambios na lexislaci\u00f3n educativa cre\u00e1ronse novos centros.\nClima.\nO clima de Damasco clasif\u00edcase coma semi\u00e1rido (K\u00f6ppen:BSk)."}
{"id": "202822", "revid": "5132", "url": "https://gl.wikipedia.org/wiki?curid=202822", "title": "Klaip\u0117dos Nept\u016bnas", "text": ""}
{"id": "202823", "revid": "98629", "url": "https://gl.wikipedia.org/wiki?curid=202823", "title": "CASA 2.111", "text": "O CASA 2.111 foi un bombardeiro medio derivado do Heinkel He 111 e fabricado en Espa\u00f1a baixo licenza por Construcciones Aeron\u00e1uticas SA (CASA). O 2.111 diferenci\u00e1base significativamente nos detalles do He 111H dos tempos da segunda guerra mundial, pero usaba a s\u00faa mesma fuselaxe, ademais ti\u00f1a armamento m\u00e1is pesado e finalmente foi equipado co motor Rolls-Royce Merlin.\nDese\u00f1o.\nDurante a Guerra Civil Espa\u00f1ola, en 1937 a Forza A\u00e9rea Espa\u00f1ola recibiu varios He 111Bs de Alema\u00f1a, que xa comezara a equiparse cos mellorados He 111D, e recibiron a versi\u00f3n He 111Es despois do final da guerra. Exist\u00eda a necesidade de avi\u00f3ns m\u00e1is modernos, por\u00e9n, en 1940 CASA negociou un contrato con Heinkel para producir 200 exemplares do novo He 111 H-16 en Sevilla. Establecer a produci\u00f3n foi un proceso lento, recibindo relativamente pouco apoio de Alema\u00f1a a medida que a segunda guerra mundial avanzaba. Espa\u00f1a conseguiu localizar un almac\u00e9n de motores Jumo 211F-2 en Francia, e isto permit\u00edulle completar 130 unidades equipadas con eses motores (a\u00ednda que s\u00f3 117 foron entregados debido \u00e1 necesidade de desmontar os motores para usar pezas soltas). Houbo tres versi\u00f3ns : o 2.111A, un bombardeiro medio; o 2.111C, un bombardeiro de reco\u00f1ecemento; e o 2.111F, un adestrador cos controis duplicados.\nHistoria operacional.\nO primeiro avi\u00f3n constru\u00eddo en Espa\u00f1a voou o 25 de maio de 1945. Despois do final da segunda guerra mundial, acceder aos motores Junkers de construci\u00f3n alem\u00e1 foi un problema, e CASA atopou unha alternativa no Rolls-Royce Merlin 500. En 1953, foran pedidos 173 motores Merlin. Os novos bombardeiros e avi\u00f3ns de reco\u00f1ecemento equipados con eses motores convert\u00e9ronse nos 2.111B e 2.111D, respectivamente; a alg\u00fans s\u00f3 se lle cambiaron os motores, mentres que outros foron fabricados novos. Un transporte de nove pasaxeiros, o 2.111T8, tam\u00e9n foi desenvolvido e producido. O 2.111s espa\u00f1ois serviron ata finais dos anos 60 e, no caso dos transportes, ata principios dos 70. Moitos dos avi\u00f3ns retirados nos 60 atoparon unha segunda vida en pel\u00f1iculas como \"Battle of Britain\" e \"Patton\", debido \u00e1 s\u00faa semellanza co Heinkel He 111.\nO CASA 2.111 foi usado en combate como avi\u00f3ns de apoio pr\u00f3ximo contra Marrocos na guerra do Ifni en 1957-1958.\nSuperviventes.\nAproximadamente 14 CASA 2.111s sobreviven na actualidade en varias condici\u00f3ns, ben sexa en exposici\u00f3n ou almacenados. Un 2.111D serviu como tranporte VIP en Espa\u00f1a (usado, entre outros, por Franco), antes de ser mercado en Inglaterra pola Commemorative Air Force en 1977. Foi o \u00fanico He 111 en condici\u00f3ns de voo ata o 10 de xullo de 2003, cando resultou destru\u00eddo tras accidentarse nunha aterraxe."}
{"id": "202833", "revid": "865", "url": "https://gl.wikipedia.org/wiki?curid=202833", "title": "Ty Segall", "text": "Ty Segall, nado en Laguna Beach, California o 8 de xu\u00f1o de 1987, \u00e9 un m\u00fasico e compositor estadounidense. \u00c9 co\u00f1ecido pola s\u00faa prol\u00edfica carreira en solitario, durante a cal lanzou oito \u00e1lbums de estudio. Segall \u00e9 membro dos grupos musicais Fuzz, The Traditional Fools, Epsilons, Party Fowl, Sic Alps e The Perverts.\nDurante as s\u00faas actuaci\u00f3ns en directo, Segall est\u00e1 acompa\u00f1ado a mi\u00fado pola s\u00faa banda de acompa\u00f1amento, formada por Mikal Cronin (baixo), Charles Moothart (guitarra) e Emily Rose Epstein (bater\u00eda)."}
{"id": "202837", "revid": "5863", "url": "https://gl.wikipedia.org/wiki?curid=202837", "title": "Mar\u00eda Xos\u00e9 Rodr\u00edguez Galdo", "text": "Mar\u00eda Xos\u00e9 Rodr\u00edguez Galdo, nada en Ferrol o 23 de febreiro de 1949, \u00e9 unha historiadora da econom\u00eda galega.\nTraxectoria.\nCatedr\u00e1tica de Historia e Instituci\u00f3ns Econ\u00f3micas, foi vicerreitora da Universidade de Santiago de Compostela (1984-1986), directora do Instituto Universitario de Estudos e Desenvolvemento de Galicia (IDEGA) (1986-1991), vicepresidenta do Consello da Cultura Galega, directora do Centro de Estudios de Poblaci\u00f3n y An\u00e1lisis de las Migraciones (CEPAM) e do portal www.emigratio.com, e pertence ao CIFEX e ao Seminario Mulleres e Universidades da USC. Dende 2009 \u00e9 directora do Centro de Estudos Avanzados \u2013 Casa Europa."}
{"id": "202838", "revid": "1131", "url": "https://gl.wikipedia.org/wiki?curid=202838", "title": "Antonio Rodr\u00edguez Fr\u00e1iz", "text": ""}
{"id": "202840", "revid": "1131", "url": "https://gl.wikipedia.org/wiki?curid=202840", "title": "Leboreiro", "text": "O top\u00f3nimo galego Leboreiro pode referirse a:"}
{"id": "202843", "revid": "1888", "url": "https://gl.wikipedia.org/wiki?curid=202843", "title": "Mariano Tudela", "text": "Mariano Rodr\u00edguez Tudela, co\u00f1ecido como Mariano Tudela, nado na Coru\u00f1a o 23 de febreiro de 1925 e finado en Madrid o 12 de outubro de 2001, foi un escritor e xornalista galego.\nTraxectoria.\nEstudou o bacharelato na Coru\u00f1a e Dereito en Santiago de Compostela e Madrid. En 1948 publicou o seu primeiro libro de relatos, \"La linterna m\u00e1gica\", ao que seguiron dous anos despois a novela curta \"El hombre de las tres escopetas\" e, en 1951, a s\u00faa primeira novela longa, \"El torerillo de invierno\". Fundou en 1954 con Urbano Lugr\u00eds a revista \"Atl\u00e1ntida\". Instalouse en Madrid en 1956, onde colaborou na prensa e foi guionista de radio, televisi\u00f3n e cine, e tradutor. Fundou en 1963 a revista de radio e televisi\u00f3n CAR. Publicou once novelas, cinco libros de contos e cincuenta biograf\u00edas noveladas (publicadas co pseud\u00f3nimo de Ren\u00e9 Luard). Recibiu o Premio Nacional de Periodismo Julio Camba (1988) e a Medalla de Bronce de Galicia (1998).\nVida persoal.\nCasou con Ascensi\u00f3n Gonz\u00e1lez Deus, e foi pai de Mariano, Olivia, Luc\u00eda e Lu\u00eds Rodr\u00edguez Gonz\u00e1lez."}
{"id": "202848", "revid": "98629", "url": "https://gl.wikipedia.org/wiki?curid=202848", "title": "Fol\u00edculo ov\u00e1rico", "text": "Os fol\u00edculos ov\u00e1ricos son as estruturas situadas nos ovarios que conte\u00f1en os ovocitos. Est\u00e1n compostos por agrupaci\u00f3ns de c\u00e9lulas de forma en conxunto m\u00e1is ou menos esf\u00e9rica que conte\u00f1en o ovocito (\u00f3vulo inmaturo) no seu centro. Estas estruturas sofren unha transformaci\u00f3n ao longo do ciclo ov\u00e1rico, xa que periodicamente crecen e se desenvolven, ata culminar na ovulaci\u00f3n (expulsi\u00f3n do \u00f3vulo que levan dentro). Nos ovarios humanos en cada ciclo menstrual s\u00f3 chega a madurar completamente e a ovular un fol\u00edculo ov\u00e1rico normalmente. O proceso de maduraci\u00f3n do fol\u00edculo ov\u00e1rico denom\u00ednase foliculox\u00e9nese. Os fol\u00edculos son tam\u00e9n lugar de produci\u00f3n de hormonas: estr\u00f3xenos e inhibina nos fol\u00edculos preovulatorios, e proxesterona e estr\u00f3xenos nos fol\u00edculos postovulatorios (corpo l\u00fateo).\nEn consecuencia, unha vez o fol\u00edculo ov\u00e1rico se desenvolveu, exerce as seguintes funci\u00f3ns b\u00e1sicas:\nEstrutura.\nAs c\u00e9lulas que se encontran nun fol\u00edculo ov\u00e1rico son: ovocito, c\u00e9lulas da granulosa, que rodean ao ovocito, e as c\u00e9lulas das tecas externa e interna, que rodean todo fol\u00edculo.\nOvocito.\nCada mes, un dos ovarios da muller libera un ovocito maduro. O n\u00facleo do ovocito denom\u00ednase \"ves\u00edcula xerminal\" (ver a imaxe). Unha vez que o ovocito \u00e9 expulsado do ovario denom\u00ednase \u00f3vulo. Os ovocitos que inician a meiose denom\u00ednanse ovocitos primarios e est\u00e1n detidos na profase da 1\u00aa divisi\u00f3n mei\u00f3tica. Dentro dos fol\u00edculos f\u00f3rmanse os ovocitos secundarios, que non completan a meiose ata a fecundaci\u00f3n (se esta se produce).\nNos humanos os ovocitos que se estableceron no ovario antes do nacemento poden permanecen todos dormentes ata a puberdade, e despois, alg\u00fans permanecen as\u00ed durante uns 40 anos (ata a menopausa), xa que s\u00f3 se desenvolven uns cantos en cada ciclo, dos cales s\u00f3 ovula un en cada ciclo.\nGranulosa.\nAs c\u00e9lulas da granulosa son as c\u00e9lulas do interior do fol\u00edculo que rodean o ovocito; o seu n\u00famero aumenta en resposta ao aumento de gonadotropinas circulantes ou descende en resposta \u00e1 testosterona. Tam\u00e9n producen p\u00e9ptidos implicados na regulaci\u00f3n da s\u00edntese de hormonas no ovario. A hormona estimulante dos fol\u00edculos (FSH) induce \u00e1s c\u00e9lulas da granulosa a expresar os receptores da hormona luteinizante (LH) nas s\u00faas superficies; cando a LH circulante se une a estes receptores, cesa a proliferaci\u00f3n celular.\nAs c\u00e9lulas da granulosa converten os andr\u00f3xenos que lles chegan das c\u00e9lulas da teca en estr\u00f3xenos (estradiol) por acci\u00f3n do seu encima aromatase, e cando o fol\u00edculo se transforma en corpo l\u00fateo conv\u00e9rtenos en proxesterona.\nTeca.\nAs c\u00e9lulas da granulosa est\u00e1n encerradas nunha fina capa de matriz extracelular, a membrana basal folicular ou l\u00e1mina basal (na imaxe \"fibro-vascular coat\"). Por f\u00f3ra da l\u00e1mina basal, est\u00e1n as d\u00faas capas da teca que envolve todo o fol\u00edculo, chamadas teca interna (vascularizada e secretora de hormonas esteroides) e teca externa (conxuntiva e non secretora) . As hormonas segregadas pola teca interna son andr\u00f3xenos, que ser\u00e1n convertidos en estr\u00f3xenos nas c\u00e9lulas da granulosa. Cando o fol\u00edculo se converte en corpo l\u00fateo, a teca interna produce andr\u00f3xenos e proxesterona.\nDesenvolvemento dos fol\u00edculos.\nOs ovocitos rod\u00e9anse doutras c\u00e9lulas formando fol\u00edculos primordiais xa no per\u00edodo fetal. Desde a puberdade certo n\u00famero de fol\u00edculos ov\u00e1ricos primordiais aumentan de tama\u00f1o en cada ciclo e sofren un desenvolvemento no que se distinguen varios estadios.\nFol\u00edculo primordial.\nDurante o per\u00edodo fetal, cando os ovocitos est\u00e1n na fase mei\u00f3tica do pre-leptoteno, rod\u00e9anse dunha capa de c\u00e9lulas formada por unhas vinte c\u00e9lulas foliculares, planas, procedentes do estroma ov\u00e1rico, e da membrana de Slavjanski. Os ovocitos que non se rodean desta capa dexeneran (atresia). O desenvolvemento dos fol\u00edculos non contin\u00faa ata a puberdade.\nFol\u00edculo primario.\nSon os m\u00e1is pequenos, indistinguibles a simple vista. As c\u00e9lulas planas que rodean ao ovocito evolucionan a c\u00fabicas ou cuboidais, pero s\u00f3 forman unha soa capa celular. O ovocito, aumenta lixeiramente de tama\u00f1o.\nFol\u00edculo secundario.\nO ovocito est\u00e1 rodeado de varias capas de c\u00e9lulas, empeza a formarse a zona pel\u00facida arredor do ovocito.\nUnha l\u00e1mina basal, chamada membrana de Slavjanski, separa estas c\u00e9lulas do estroma ov\u00e1rico.\nFoll\u00edculo pre-antral.\nAs c\u00e9lulas foliculares que rodean o ovocito fanse c\u00fabicas e voluminosas e reciben o nome de c\u00e9lulas da granulosa ou granulares. Contin\u00faan desenvolv\u00e9ndose e forman varias capas celulares avasculares chamadas granulosa. A zona pel\u00facida formada por glicoprote\u00ednas xa est\u00e1 ben establecida e situada entre a membrana plasm\u00e1tica do ovocito e a granulosa.\nNa periferia da membrana de Slavjanski, as c\u00e9lulas do estroma ov\u00e1rico vanse diferenciar na teca interna, moi vascularizada, que secreta os precursores dos estr\u00f3xenos, e en teca externa, que \u00e9 un simple tecido conxuntivo.\nFoll\u00edculo antral.\nAs secreci\u00f3ns das c\u00e9lulas foliculares crean pequenas cavidades na granulosa denominadas corpos de Call e Exner. Estas cavidades \u00fanense unhas a outras formando unha cavidade \u00fanica chamada antro, chea de l\u00edquido folicular. O ovocito e a granulosa que o rodea forma o \"c\u00famulo o\u00f3foro\" (ou c\u00famulo ov\u00edxero ou promontorio), que est\u00e1 case rodeado do antro e \u00e9 cada vez m\u00e1is fino consonte o antro se fai m\u00e1is grande.\nFol\u00edculo de De Graaf.\n\u00c9 o fol\u00edculo maduro preparado para ovular. Debe o seu nome a Reinier De Graaf. F\u00f3rmase durante as horas que preceden \u00e1 ovulaci\u00f3n.\nAs c\u00e9lulas do \"c\u00famulo o\u00f3foro\" transf\u00f3rmanse. As situadas en contacto coa zona pel\u00facida al\u00f3nganse e disp\u00f3\u00f1ense radialmente en relaci\u00f3n ao ovocito, constitu\u00edndo a \"coroa radiada\", que acompa\u00f1ar\u00e1 ao ovocito cando saia do ovario e pase \u00e1s trompas de Falopio. As outras c\u00e9lulas dis\u00f3cianse, e constit\u00faen unha masa celular con aspecto nebuloso.\nDespois da ovulaci\u00f3n, o fol\u00edculo, xa sen ovocito, transf\u00f3rmase no corpo l\u00fateo produtor de hormonas (proxesterona e, en menor medida, estr\u00f3xenos).\nDesenvolvemento dos ovocitos nos fol\u00edculos ov\u00e1ricos.\nDurante o desenvolvemento embrionario as c\u00e9lulas xerminais orixinan ovogonias, que proliferan por mitose. As ovogonias est\u00e1n rodeadas por c\u00e9lulas da pregranulosa.\nA proliferaci\u00f3n mit\u00f3tica das ovogonias remata cando as ovogonias entran en meiose. No feto humano as ovogonias seguen en mitose ata o segundo ou terceiro trimestre de embarazo. Como despois de empezar a meiose as ovogonias non proliferan (e denom\u00ednanse xa ovocitos primarios), o n\u00famero total de gametos dos que potencialmente dispo\u00f1er\u00e1 a muller queda establecido neste momento. Os ovocitos que empezaron a meiose quedan detidos no dictioteno da profase da primeira divisi\u00f3n mei\u00f3tica, na que permanecer\u00e1n durante anos ata chegar \u00e1 puberdade nos humanos.\nUnha vez que se forman os fol\u00edculos e empezan os ciclos menstruais os ovocitos primarios conv\u00e9rtense en secundarios dentro dos fol\u00edculos ov\u00e1ricos maduros e permanecen detidos na segunda divisi\u00f3n mei\u00f3tica, que non se completar\u00e1 ata que se produza a fecundaci\u00f3n, orixin\u00e1ndose o cigoto.\nPatolox\u00eda.\nUn fol\u00edculo ov\u00e1rico que sexa m\u00e1is grande de 2\u00a0cm consid\u00e9rase un quiste ov\u00e1rico.\nA funci\u00f3n ov\u00e1rica pode ser medida pola ultrasonograf\u00eda xinecol\u00f3xica do volume folicular. Hoxe, o volume dos fol\u00edculos ov\u00e1ricos pode medirse rapidamente de forma autom\u00e1tica con imaxes de ultras\u00f3ns reconstru\u00eddas tridimensionais.\nA rotura dun fol\u00edculo pode producir dor abdominal.\nCriopreservaci\u00f3n e cultivo.\nOs fol\u00edculos poden desenvolverse a partir de tecido ov\u00e1rico criopreservado. A criopreservaci\u00f3n do tecido ov\u00e1rico pode servirlle \u00e1 muller para preservar a s\u00faa funci\u00f3n reprodutiva al\u00e9n do seu l\u00edmite natural ou cando o seu potencial reprodutivo pode desaparecer por unha terapia anticancer\u00edxena, por exemplo, en tumores malignos hematol\u00f3xicos ou c\u00e1ncer de mama.\nPara o cultivo in vitro de fol\u00edculos, hai varias t\u00e9cnicas que optimizan o creemento dos fol\u00edculos, como o uso de medios de crecemento definidos, factores de crecemento e soportes tridimensionais de matriz extracelular. Utilizando m\u00e9todos moleculares e inmunoensaio pode avaliarse o estado de maduraci\u00f3n e orientar a s\u00faa adecuada diferenciaci\u00f3n."}
{"id": "202851", "revid": "85894", "url": "https://gl.wikipedia.org/wiki?curid=202851", "title": "Nikolaj Coster-Waldau", "text": "Nikolaj Coster-Waldau, nado o 27 de xullo de 1970 en Rudk\u00f8bing, \u00e9 un actor dinamarqu\u00e9s de cinema e televisi\u00f3n.\nTraxectoria.\n\u00c9 co\u00f1ecido principalmente por interpretar o papel do detective John Amsterdam na serie de televisi\u00f3n da FOX \"New Amsterdam\". Tam\u00e9n ten participado en importantes longametraxes como \"Black Hawk Down\" ou \"Kingdom of Heaven\". Dende abril de 2011 traballa na serie da HBO \"Game of Thrones\" na que interpreta a Jaime Lannister.\nFilmograf\u00eda.\nCinema en lingua non inglesa (en dinamarqu\u00e9s salvo indicaci\u00f3ns):\nCinema en lingua inglesa:"}
{"id": "202852", "revid": "1131", "url": "https://gl.wikipedia.org/wiki?curid=202852", "title": "O Ar", "text": ""}
{"id": "202853", "revid": "23204", "url": "https://gl.wikipedia.org/wiki?curid=202853", "title": "Disoluci\u00f3n de Iugoslavia", "text": "O termo disoluci\u00f3n de Iugoslavia ref\u00edrese a unha serie de conflitos e irregularidades pol\u00edticas, inclu\u00edndo varias sanguentas guerras, que acabaron ocasionando o desmembramento de Iugoslavia, a Rep\u00fablica Federal Socialista de Iugoslavia (SFR de Iugoslavia ou, simplemente, SFRI).\nA Rep\u00fablica Federal Socialista de Iugoslavia era un pa\u00eds que ocupaba os Balc\u00e1ns centrooccidentais e unha parte da Europa Central, unha rexi\u00f3n do sur de Europa cun conflito \u00e9tnico hist\u00f3rico, arrastrado desde moitos s\u00e9culos.\nO Estado era un conglomerado de seis rep\u00fablicas e d\u00faas provincias aut\u00f3nomas, que estaba dividido segundo as etnias, o que fac\u00eda que fose un pa\u00eds con sete fronteiras, seis rep\u00fablicas, cinco nacionalidades, catro idiomas, tres relixi\u00f3ns, dous alfabetos e un l\u00edder que, na d\u00e9cada de 1990, se desmembrou en varios pa\u00edses independentes.\nAs oito entidades federadas pasaron a seren seis rep\u00fablicas: Eslovenia, Croacia, Bosnia e Hercegovina, Macedonia do Norte, Montenegro, Serbia, e d\u00faas provincias aut\u00f3nomas dentro desta \u00faltima: Kosovo i Metohija e Voivodina.\nBosnia e Hercegovina non existira como estado etnicamente mixto desde 1465, e ademais non ti\u00f1a unha maior\u00eda \u00e9tnica clara, co 44 % de musulm\u00e1ns, o 33 % de serbios e o 18 % de croatas, ademais doutras minor\u00edas. Dado que a estrutura demogr\u00e1fica de Bosnia comprend\u00eda unha poboaci\u00f3n de serbios e croatas pr\u00f3xima ao 50 % do total, e con ideas de independencia baseadas nas etnias m\u00e1is que na naci\u00f3n, o control deste territorio volveu a abrirse a diferentes interpretaci\u00f3ns, e grandes zonas de Bosnia, Croacia e Serbia chegarn a ser zonas en disputa.\nOs elementos m\u00e1is importantes que fomentaron a discordia foron a formaci\u00f3n do Reino de Iugoslavia, a guerra civil e o xenocidio levados a cabo polo Estado Independente de Croacia durante a segunda guerra mundial, a idea da \"Gran Serbia\" e as adaptaci\u00f3ns balc\u00e1nicas da doutrina do Paneslavismo.\nCausas da disoluci\u00f3n.\nColapso econ\u00f3mico e clima internacional.\nIugoslavia foi, nos anos seguintes \u00e1 posguerra e especialmente nos anos 1960-70, un estado cun gran poder industrial e unha econom\u00eda pr\u00f3spera. Vinte anos antes de 1980, o crecemento do produto interior bruto (PIB) era dun 6,1% de media anual, a atenci\u00f3n m\u00e9dica era de balde, a alfabetizaci\u00f3n era do 91% da poboaci\u00f3n e a expectativa de vida alcanzaba os 72 anos. Pero despois dunha d\u00e9cada de mala administraci\u00f3n econ\u00f3mica e cinco anos de desintegraci\u00f3n, guerra e boicot, a econom\u00eda iugoslava colapsou.\nIugoslavia era un estado \u00fanico, diferente tanto dos pa\u00edses occidentais, de econom\u00eda libre de mercado, coma dos da Europa Oriental (os de \"detr\u00e1s do pano de aceiro\"). O seu presidente, o ditador Josip Broz Tito, era un dos membros principais do \"terceiro mundo\" (\"pa\u00edses non ali\u00f1ados\") ou \"grupo dos sete\", que era unha alternativa ante os pa\u00edses m\u00e1is poderosos. E o que \u00e9 m\u00e1is importante, Iugoslavia actuou como un estado tamp\u00f3n entre Occidente (Estados Unidos e os seus aliados) e a Uni\u00f3n Sovi\u00e9tica (e os seus aliados) e tam\u00e9n evitou que a URSS tivese unha sa\u00edda ao mar Mediterr\u00e1neo. Pero a xente dic\u00eda que \"Iugoslavia ti\u00f1a sete fronteiras, seis rep\u00fablicas, cinco nacionalidades, catro idiomas, tres relixi\u00f3ns, dous alfabetos e un l\u00edder\".\nProblemas estruturais.\nA Iugoslavia de Tito caracteriz\u00e1base por emprender reformas constantes que non lograban resolver os problemas nacionais claves. Ademais, o sistema federal, debido \u00e1s crecententes tensi\u00f3ns nacionlistas e ao desexo do Partido Comunista (a Liga dos Comunistas de Iugoslavia) de \"apoiar a autodeterminaci\u00f3n nacional\" comezou a sa\u00edr de control.\nIsto propiciou a creaci\u00f3n de Kosovo, cunha importante maior\u00eda albanesa, como unha rexi\u00f3n aut\u00f3noma de Serbia, establecida pola constituci\u00f3n de 1974, igual que a de Voivodina, provincia con numerosos minor\u00edas \u00e9tnicas, especialmente h\u00fangaros e xitanos.\nEsta constituci\u00f3n non reco\u00f1ec\u00eda o poder do goberno central sobre as rexi\u00f3ns aut\u00f3nomas, o que non s\u00f3 agravou os temores dos serbios de que quedase \"unha Serbia d\u00e9bil para unha Iugoslavia forte\", sen\u00f3n que tam\u00e9n feriu a base da identidade nacional de Serbia. A maior\u00eda dos serbios ven a Kosovo como \"o berce da naci\u00f3n\", e non aceptan a posibilidade de perdela permitindo que se poboe maioritariamente de albaneses.\nEsta importancia capital de Kosovo d\u00e9bese \u00e1 memoria da terr\u00edbel derrota dos ex\u00e9rcitos serbios e aliado commndados polo \"knez\" (pr\u00edncipe) Lazar Hrebeljanovi\u0107, de que se dixo que fora traizoado en Kosovo Polje (Batalla de Kosovo) contra os turcos otom\u00e1ns. A devastadora derrota representou o final do reino e o imperio serbios e os seus estados sucesores e o comezo de case cincocentos anos de dominio dos otom\u00e1ns (1389-1868). Por\u00e9n, os primeiros rexistros da batalla non datan at\u00e9 cen anos despois da mesma, e en forma de poema. O xiro rom\u00e1ntico outorgado a este episodio da historia contribu\u00edu \u00e1 natureza sagrada e vener\u00e1bel da rexi\u00f3n de Kosovo.\nA Iugoslavia sen Tito. Rexurdir do nacionlismo.\nOs anos 1980 trouxeron unha profunda crise aos pa\u00edses socialistas balc\u00e1nicos. En certa forma, recib\u00edan agora os efectos da recesi\u00f3n das econom\u00edas capitalistas durante a d\u00e9cada anterior. Tam\u00e9n co\u00f1ec\u00edan o fracaso na captaci\u00f3n de mercados terceiromundistas, onde non pod\u00edan competir coas multinacionais occidentais. Pero non s\u00f3 a conxuntura internacional \u00eda ser decisiva no proceso de derrubament das ditaduras balc\u00e1nicas.\nOs r\u00e9ximes comunistas lograran consider\u00e1beis \u00e9xitos na industrializaci\u00f3n e elevaran o nivel cultural e certos aspectos da calidade de vida dos seus pobos, como quedou dito. Por\u00e9n, iso fix\u00e9rase co custe dun crecente estancamento da agricultura, dunha represi\u00f3n totalitaria das m\u00e1is elementais liberdades individuais e do enriquecemento dun sector privilexiado de dirixentes pol\u00edticos e sindicais, que estenderan a corrupci\u00f3n nos aparatos estatais e nas grandes empresas.\nOs primeiros sinais dun cambio na situaci\u00f3n d\u00e9ronse xa en Iugoslavia na d\u00e9cada anterior. A estreita relaci\u00f3n da econom\u00eda iugoslava con Occidente f\u00edxolle sufrir os efectos da crise de 1973 (a \"crise do petr\u00f3leo\"), que se traduciu nunha retracci\u00f3n do comercio e nun aumento das desigualdades entre as rexi\u00f3ns m\u00e1is ricas \u2014Eslovenia, Croacia\u2014 e as m\u00e1is pobres \u2014Macedonia, Kosovo\u2014. Por outra parte (ou talvez como consecuencia disto), o nacionalismo particularista comezou a adquirir forza, sen que a reforma constitucional de 1971, que limitaba a\u00ednda m\u00e1is os poderes do goberno federal, detivera o proceso.\nA crise do petr\u00f3leo de 1973 sumouse \u00e1s barreiras do comercio con Occidente, freando bruscamente os trinta anos de crecemento econ\u00f3mico desmesurado. Para contrarrestar este efecto, Iugoslavia solicitou pr\u00e9stamos do Fondo Monetario Internacional (FMI) e caeu nunha d\u00e9beda externa moi elevada. Como condici\u00f3n para recibir os pr\u00e9stamos, o FMI demandou a liberaci\u00f3n do mercado no pa\u00eds. Contra 1981, Iugoslavia ti\u00f1a unha d\u00e9beda acumulada de 19,9 mill\u00f3ns de d\u00f3lares. Outra preocupaci\u00f3n era a taxa de desemprego, que alcanzou un mill\u00f3n de parados contra 1980. Este problema agravouse coa \"improdutividade xeral do sur\", a cal non s\u00f3 somerxeu a Iugoslavia m\u00e1is a\u00ednda na cat\u00e1strofe, sen\u00f3n que tam\u00e9n irritou a Eslovenia e Croacia. Unha d\u00e9cada de pobreza resultou nunha frustraci\u00f3n e resentimento crecentes contra a \"clase alta\" serbia e cara \u00e1s minor\u00edas que se v\u00edan beneficiadas pola lexislaci\u00f3n gobernamental. As ganancias de Iugoslavia caeron nun 25 % desde 1979 a 1985. Contra 1988 a d\u00e9beda chegou aos 4,5 mil mill\u00f3ns de d\u00f3lares estadounidenses, e en 1989 alcanzou os 6,2 miles de mill\u00f3ns, sendo un 19 % da d\u00e9beda total do mundo.\nAs\u00ed, suscit\u00e1ronse problemas con Croacia (novembro-decembro de 1971), que o ano seguinte provocaron un gran reaxuste no partido e reflect\u00edronse en diversos atentados no exterior e na desarticulaci\u00f3n de redes de terroristas (xullo de 1972). A partir de 1974 produciuse un cambio de orientaci\u00f3n e modificouse novamente a Constituci\u00f3n, esta vez en sentido centralista, mentres se endurec\u00eda a represi\u00f3n dos disidentes. Esta nova Constituci\u00f3n, promulgada o 27 de febreiro de 1974, trataba ademais de trazar as futuras v\u00edas do socialismo iugoslavo, reforzando as bases da autoxesti\u00f3n e tratando de afrontar globalmente os problemas pol\u00edticos e econ\u00f3micos de Iugoslavia como paso previo \u00e1 sucesi\u00f3n de Tito.\nEsta produciuse \u00e1 s\u00faa morte, acaecida en 1980, que deu paso efectivo \u00e1 presidencia colectiva, formada por oito representantes das seis rep\u00fablicas e as d\u00faas rexi\u00f3ns aut\u00f3nomas, con presidente de rotaci\u00f3n anual entre eles. Esta nova versi\u00f3n da federaci\u00f3n esencialmente converteu a Iugoslavia nunha confederaci\u00f3n, cuestionando a lexitimidade do r\u00e9xime e xerando resentimento nas rep\u00fablicas m\u00e1is ricas do norte, Eslovenia e Croacia, m\u00e1is desenvolvidas e que se sent\u00edan continuamente frustradas pola s\u00faa incapacidade de elevar o seu nivel de vida, xa que ti\u00f1an que subsidiar o desenvolvemento das rep\u00fablicas m\u00e1is pobres no que describ\u00edan como \"o burato negro econ\u00f3mico\". Este resaltaba as vastas diferenzas na calidade de vida nas distintas rep\u00fablicas.\nA presdencia rotatoria houbo de enfrontarse de contado \u00e1 violencia xerada polas reivindicaci\u00f3ns da minor\u00eda albanesa de Kosovo (que constitu\u00eda o 90 % da poboaci\u00f3n desa provincia aut\u00f3noma de Serbia) e a crecentes dificultades econ\u00f3micas. Na segunda metade da d\u00e9cada adopt\u00e1ronse medidas radicais, reformando o sistema de autoxesti\u00f3n, liberalizando paulatinamente a econom\u00eda e tolerando as actividades dunha oposici\u00f3n non comunista que, en 1989-90, comezou a obter soados triunfos electorais nalgunhas rep\u00fablicas (Eslovenia, Croacia, Bosnia e Hercegovina).\nOs mandatos tan curtos da presidencia resultaron ineficaces. Esencialmente, deixaron un baleiro de poder que quedou aberto durante a maior parte da d\u00e9cada de 1980, at\u00e9 que Slobodan Milo\u0161evi\u0107 tomou as rendas en 1989.\nA \"Perestroika\".\nA chegada ao poder na URSS de Mikhail Gorbachev en 1985, e a aplicaci\u00f3n do seu programa de reformas \u2014\"Perestroika\"\u2014 abriu unha etapa de profundos cambios na Europa oriental.\nNon se trataba dunha imposici\u00f3n sovi\u00e9tica, sen\u00f3n dunha aut\u00e9ntica quebra da orde econ\u00f3mica, pol\u00edtica e social.\nPeza fundamental do equilibrio europeo, Iugoslavia enfrontouse ao iniciarse a d\u00e9cada dos noventa a un futuro dif\u00edcil, ante a repunta das nacionalidades disolventes e a perda de apoio social do comunismo.\nEn 1991 Eslovenia e, m\u00e1is tarde, Croacia, declararon a s\u00faa independencia, que non foi aceptada por Serbia que, gobernada polos antigos comunistas de Slobodan Milo\u0161evi\u0107, esmagou as autonom\u00edas de Voivodina e Kosovo e, coa axuda do seu incondicional Montenegro, aspiraba novo \u00e1 formaci\u00f3n da \"Gran Serbia\", reclamando os territorios croatas onde hai maior\u00eda \u2014ou nesmo minor\u00eda\u2014 de serbios. \nOs novos \"chetniks\", apoiados abertamente polo ex\u00e9rcito federal (en mans serbias), emprenden a \"liberaci\u00f3n\" destes territorios, cuxas autoridades serbias, \u00e1 s\u00faa vez, se proclaman aut\u00f3nomas respecto de Croacia e desexan integrarse en Serbia (Eslavonia oriental \u2014a parte croata da mesma\u2014, a Krajina croata, a Banovina). Mentres, en Bosnia e Hercegovina , entre Serbia e Croacia, os serbios, croatas e musulm\u00e1ns (bosn\u00edacos) fac\u00edan equilibrios para non verse involucrados no conflito serbo-croata, pois tem\u00edan seren repartidos entre estes, quedando Bosnia reducida a un pequeno pa\u00eds musulm\u00e1n. E Macedonia do Norte, ao fin, tam\u00e9n proclamou a s\u00faa soberan\u00eda, que non foi admitida nin por Serbia, nin por Bulgaria, nin por Grecia.\nOs vellos problemas rebrotaban para cuestionar, unha vez m\u00e1is, a viabilidade do estado iugoslavo. E os acontecementos vividos ao longo de 1992 parece que, definitivamente, fac\u00edan desaparecer o so\u00f1o da uni\u00f3n dos eslavos do sur.\nCoa \"perestroika\" e a \"gl\u00e1snost\" na Uni\u00f3n Sovi\u00e9tica, Occidente sentiuse tan seguro de co\u00f1ecer as intenci\u00f3ns da URSS que Iugoslavia deixou de considerarse como un centro de importancia estrat\u00e9xica. Pese a que Belgrado non fomentou alianzas e pese \u00e1s s\u00faas importantes relaci\u00f3ns coa Comunidade Europea e cos Estados Unidos, a administraci\u00f3n de Ronald Reagan especificamente apuntou \u00e1 econom\u00eda iugoslava nunha operaci\u00f3n secreta en 1984. En Europa Oriental elaborouse en 1982 unha versi\u00f3n censurada, descartada en 1990. O \u00faltimo abogou por \"estender os esforzos para promover unha 'revoluci\u00f3n calada' para derrocar aos gobernos e partidos comunistas\", mentres se pretend\u00eda integrar aos pa\u00edses da Europa Oriental nunha econom\u00eda orientada cara ao mercado.\nO \"status quo\" externo, do que depend\u00eda o Partido Comunista para ser vi\u00e1bel, estaba comezando a desaparecer. Ademais, a ca\u00edda do socialismo en Europa Central e Occidental causara, unha vez m\u00e1is, conflitos, contradici\u00f3ns e discordias etno-relixiosas en Iugoslavia. O seu status sen alianzas resultou nunha serie de pr\u00e9stamos por parte de ambos os bloques (o capitalista e o socialista). Este contacto cos Estados Unidos en Occidente abriu os mercados de Iugoslavia antes do que no resto do continente.\nO odio nacionalista.\nO odio foi sempre a clave das guerras en Iugoslavia. Odios nacionalistas potenciados por odios relixiosos. Unhas diferenzas que se afondan m\u00e1is a\u00ednda pola memoria hist\u00f3rica. A crueldade da guerra de Croacia, cos serbios entrando pola brava na sitiada cidade de Vukovar, por exemplo, non se entenden sen saber que durante a segunda guerra mundial os croatas asasinaron na anexionada Bosnia a 700 000 serbios s\u00f3 polo feito de seren serbios (ademais doutros cantos centos de miles de musulm\u00e1ns). Os arrepiantes relatos de serbios contra musulm\u00e1ns, e ao rev\u00e9s, en Serbia-Hercegovina, tampouco non se comprenden f\u00f3ra do fanatismo que enfronta a isl\u00e1micos e ortodoxos. Igual que ma\u00f1\u00e1 pode suceder en Kosovo, fronte aos albaneses (ou aos serbios). Ou en Macedonia, aut\u00e9ntico \"puzzle\" de nacionalidades.\nO mosaico nacionalista.\nCunha poboaci\u00f3n total de m\u00e1is de 22 mill\u00f3ns de habitantes, en 1991 a distribuci\u00f3n das distintas nacionalidades en Iugoslavia era a seguinte:\nPero c\u00f3mpre engadir que estes habitantes non se concentraban nas s\u00faas respectivas rep\u00fablicas e provincias, sen\u00f3n que, dentro de cada unha delas, a distribuci\u00f3n das nacionalidades era a seguinte:\nUn nacionalista serbio asasinou en Saraxevo ao herdeiro do imperio Austro-H\u00fangaro o 28 de xu\u00f1o de 1914 e a\u00ed se data o comezo da primeira guerra mundial. E que un nacionalista croata asasinou en Marsella ao rei iugoslavo (serbio) Alexandre I en 1934, e a partir de a\u00ed veuse abaixo a posibilidade de constru\u00edr un novo pa\u00eds.\nDous nacionalistas musulm\u00e1ns e un croata ametrallaron, o 1 de marzo de 1992, aos asistentes a unha voda serbia en Saraxevo, e esa fa\u00edsca contribu\u00edu a desencadear o posterior conflito de Bosnia. A historia, desde logo, non a fan os exaltados, pero a s\u00faa presenza contrib\u00fae a provocar a parte irracional de todos os conflitos.\nRexurdimento no nacionalismo serbio.\nO 28 de xu\u00f1o de 1989 Slobodan Milo\u0161evi\u0107, daquela presidente da Rep\u00fablica Socialista de Serbia, pronunciou un discurso ante 1\u00a0000\u00a0000 de serbios, que foi a peza central dunha xornada dedicada a conmemorar o 600\u00ba aniversario da derrota hist\u00f3rica de Serbia en Kosovo Polje. Neste discruso, Milo\u0161evi\u0107 fixo referencia ao gran pasado hist\u00f3rico da naci\u00f3n, exacerbando o nacionalismo serbio.\nNos anos previos ao discurso de Milo\u0161evi\u0107, Kosovo convert\u00e9rase nun tema central na pol\u00edtica serbia. A provincia recibira amplos dereitos de autonom\u00eda na Constituci\u00f3n iugoslava de 1974, en beneficio da poboaci\u00f3n albanesa, maior\u00eda na provincia. A reafirmaci\u00f3n do nacionalismo alban\u00e9s, a discriminaci\u00f3n contra os serbios polas forzas policiais predominantemente albanesas da provincia e o goberno local, e un empeoramento da econom\u00eda conduciu a un gran n\u00famero (ao redor de 100.000 entre 1961 e 1987) de serbios e montenegrinos a abandonar a zona a principios da d\u00e9cada de 1980.\nA resposta de Milo\u0161evi\u0107 cara \u00e1 incompetencia do sistema federal foi a de centralizar o seu goberno, anulando as autonom\u00edas de Kosovo e Voivodina, considerando que Eslovenia e Croacia estaban planexando a s\u00faa independencia, o que consideraba inacept\u00e1bel.\nNa Conferencia dos comunistas iugoslavos de finais de 1989 cortouse o di\u00e1logo. Os l\u00edderes non puideron chegar a un acordo sobre como loitar coas cambiantes presidencias. Ademais, moitos membros xa non estaban dispostos a rescatar ao que v\u00edan como un barco afundido.\nCroacia e Eslovenia declararon as s\u00faas independencias e desatouse a Guerra dos Dez D\u00edas en Eslovenia en 1991. Despois dunha semana, os eslovenos alz\u00e1ronse coa vitoria e comezou a disoluci\u00f3n de Iugoslavia.\nCronolox\u00eda dos conflitos.\nAs guerras iugoslavas.\nAs guerras e outros feitos b\u00e9licos que puxeron fin ao estado iugoslavo, co\u00f1ecidos como guerras iugoslavas, foron unha serie de conflitos nos territorio da antiga Iugoslavia que se sucederon durante dez anos, entre 1991 e 2001, e que comprenderon dous grupos de guerras sucesivas que afectaron \u00e1s seis ex rep\u00fablicas iugoslavas e outros conflitos nos que se implicaron as potencias occidentais.\nEstas guerras caracteriz\u00e1ronse polos conflitos \u00e9tnicos entre os pobos de Iugoslavia, principalmente entre os serbios por un lado e os croatas, bosn\u00edacos e albaneses por outro, a\u00ednda que tam\u00e9n, nun principio, entre bosn\u00edacos e croatas en Bosnia e Hercegovina.\nAs guerras iugoslavas terminaron con gran parte de Iugoslavia reducida \u00e1 pobreza, con desorganizaci\u00f3n econ\u00f3mica masiva e inestabilidade persistente nos territorios onde ocorr\u00edan as peores loitas. Foron os conflitos m\u00e1is sanguentos en solo europeo desde a fin da segunda guerra mundial, dos que resultaron nunhas de 130 000 a 200 000 mortes e mill\u00f3ns de desprazados dos seus fogares. Foron tam\u00e9n os primeiros conflitos desde a segunda guerra mundial nos que se xulgaron formalmente os xenocidas, e nos que moitos dos individuos claves participantes foron consecuentemente acusados por crimes de guerra.\nCo paso dos anos foi tomando corpo a hip\u00f3tese, mantida por alg\u00fans medios (especialmente nos \"pro serbios\"), de que varias potencias mundiais, especialmente Alema\u00f1a e os Estados Unidos crearon o ambiente propicio para a fragmentaci\u00f3n do pa\u00eds, a trav\u00e9s da venda de armas \u00e1s rep\u00fablicas independentistas e da manipulaci\u00f3n dos medios de comunicaci\u00f3n, sobre todo con fins econ\u00f3micos.\nEstes coflitos poden dividirse en tres grupos:\n1986-1989.\nEn 1986, a \"Academia Serbia de Ciencias e Artes\" contribu\u00edu significativamente ao aumento do nacionalismo en Serbia, como se redactou nun memor\u00e1ndum no que se trataron alg\u00fans temas como a posici\u00f3n dos serbios como o pobo m\u00e1is numeroso de Iugoslavia. Sendo a maior rep\u00fablica iugoslava en territorio e poboaci\u00f3n, a influencia de Serbia sobre as provincias de Kosovo e Voivodina reduciuse extraordinariamente coa Constituci\u00f3n de 1974, a cal lles deu a estas provincias unha ampla autonom\u00eda longamente demandada. O goberno da Rep\u00fablica Socialista de Serbia estaba moi restrinxido na toma de decisi\u00f3ns e na s\u00faa execuci\u00f3n que se aplicar\u00edan nas provincias. Estas ti\u00f1an un voto n\u00f3 Consello Presidencial Federal (consello de oito membros composto por un representante de cada unha das seis rep\u00fablicas e as d\u00faas provincias aut\u00f3nomas, como quedou dito), o cal non sempre fallaba a favor de Serbia propiamente dita.\nO l\u00edder comunista serbio Slobodan Milo\u0161evi\u0107, que se fixo cargo da Liga de Comunistas de Serbia en 1987, pediu restablecer o poder que ti\u00f1a Serbia antes de 1974. Outras rep\u00fablicas, especialmente Eslovenia e Croacia, denunciaron este movemento como un renacemento da hexemon\u00eda serbia. Milo\u0161evi\u0107 logrou suprimir a autonom\u00eda de Voivodina e de Kosovo, e puido instalar representantes partidarios seus nas provincias e, por tanto, no Consello Presidencial Iugoslavo. O pincipal instrumento que reducira a influencia serbia anteriormente, comezou a utilizarse para aumentala: no consello de oito membros, Milo\u0161evi\u0107 contaba con catro votos como m\u00ednimo \u2014o seu propio para Serbia\u2014, o de Montenegro e, desde ent\u00f3n, os de Voivodina e Kosovo.\nComo resultado destes acontecementos, os mineiros albaneses de Kosovo declar\u00e1ronse en folga, demandando a restauraci\u00f3n da s\u00faa autonom\u00eda. Isto aumentou o conflito \u00e9tnico entre os albaneses e a minor\u00eda serbia da provincia. Na d\u00e9cada de 1980 os albaneses eran a maior\u00eda da poboaci\u00f3n da provincia, un 77 %. O n\u00famero de serbios en Kosovo baixara continuamente ao longo do s\u00e9culo XX principalmente como resultado dunha \"limpeza \u00e9tnica\" levada a cabo polos albaneses durante a segunda guerra mundial e polo acoso subseguinte cara \u00e1s autoridades e a poboaci\u00f3n. Os conflitos \u00e9tnicos, sempre en aumento, fixeron que contra 1999 os serbios constiu\u00edran tan s\u00f3 un 10 % da poboaci\u00f3n total.\nMentres tanto, Eslovenia, baixo a presidencia de Milan Ku\u010dan, e Croacia, da de Franjo Tudjman, apoiaron aos mineiros albaneses e a s\u00faa loita polo reco\u00f1ecemento dos seus dereitos. Como contraposici\u00f3n a Ku\u010dan e outros iugoslavos que criticaran a pol\u00edtica de Milo\u0161evi\u0107 de apoiar as marchas nacionalistas serbias e criticar aos pol\u00edticos \"desleais\" da naci\u00f3n, o l\u00edder serbio acusunos de \"propagar o medo a Serbia\". As folgas iniciais convert\u00e9ronse en demostraci\u00f3ns amplamente difundidas pedindo que Kosovo fora a s\u00e9tima rep\u00fablica. Isto enfureceu aos l\u00edderes serbios, que procederon a utilizar a forza policial e m\u00e1is tarde incluso enviaron ao Ex\u00e9rcito Federal \u00e1 provincia, decisi\u00f3ns aprobadas pola maior\u00eda (serbia) no Consello Presidencial Iugoslavo.\nXa a mediados da d\u00e9cada de 1980 comezara a formarse unha oposici\u00f3n crecente ao r\u00e9xime comunista mediante a publicaci\u00f3n alternativa \"Nova revija\" e a \"Alianza da Xuventude Socialista de Eslovenia\". En 1988, o arresto de catro xornalistas eslovenos polo Ej\u00e9rcito Popular Iugoslavo (con mandos serbios) provocou masivas manifestaci\u00f3ns pedindo a democratizaci\u00f3n de Eslovenia e a s\u00faa independencia de Iugoslavia.\nD\u00e9cada de 1990.\nEn xaneiro de 1990 convocouse o D\u00e9cimo cuarto Congreso Extraordinario da Liga de Comunistas de Iugoslavia, na que gran parte do tempo gastouse polas discusi\u00f3ns entre as delegaci\u00f3ns eslovena e serbia, que debateron sobre o futuro da Liga. A delegaci\u00f3n serbia, liderada por Milo\u0161evi\u0107, insistiu nunha pol\u00edtica de \"unha persoa, un voto\", que lle dar\u00eda o poder \u00e1 poboaci\u00f3n m\u00e1is grande, a dos serbios. Pola contra, os eslovenos, apoiados polos croatas, propuxeron reformar a Constituci\u00f3n iugoslava d\u00e1ndolle a\u00ednda m\u00e1is poder \u00e1s rep\u00fablicas, pero perderon a votaci\u00f3n. Como resultado, as delegaci\u00f3ns eslovena e croata abandonaron o Congreso, disolv\u00e9ndose as\u00ed o Partido Comunista Iugoslavo.\nDespois da ca\u00edda do comunismo no bloque oriental europeo, en cada unha das rep\u00fablicas convoc\u00e1ronse elecci\u00f3ns multipartidistas. Pero os problemas continuaron sen resolverse. En particular, Eslovenia e Croacia elixiron gobernos partidarios da independencia, mentres que Serbia e Montenegro apoiaron candidatos que procuraban a unidade de Iugoslavia. En Croacia hab\u00eda un apoio crecente ao \"estado croata e os dereitos hist\u00f3ricos\", que tivo o resultado de que os serbios que viv\u00edan nesta rep\u00fablica fosen despoxados dos seus dereitos nacionais e constitucionais, e exclu\u00eddos de formar parte da naci\u00f3n constitu\u00ednte de Croacia e relegados a seren unha minor\u00eda nacional dentro dela.\nEn marzo de 1990, durante unha manifestaci\u00f3n en Split, Croacia, un recruta do Ex\u00e9rcito Iugoslavo foi asasinado no carro de combate que conduc\u00eda, despois de que \u00e0seara co tanque ao redor dos manifestantes. Tam\u00e9n se efectuaron disparos en varias bases militares ao longo de todo o pa\u00eds. En todas partes aumentaron a tensi\u00f3n e os conflitos.\nNo mesmo mes, a c\u00fapula do Ex\u00e9rcito Polpular Iugoslavo (\"Jugoslovenska Narodna Armija, JNA\") reuniuse coa presidencia federal colectiva intentando convencer aos presidentes de que declararan o estado de sitio, o que lle permitir\u00eda ao ex\u00e9rcito tomar o poder do pa\u00eds. Os representantes de Serbia, Montenegro, Kosovo i Metohija e Voivodina votaron a favor da proposta, pero todas as outras rep\u00fablicas, Croacia (Stipe Mesi\u0107), Eslovenia (Janez Drnov\u0161ek), Macedonia (Vasil Tupurkovski) e Bosnia e Hercegovina (Bogi\u0107 Bogi\u0107evi\u0107), votaron en contra. O empate demorou unha intensificaci\u00f3n dos conflitos, pero non por moito tempo.\nPreludio das guerras.\nDurante este per\u00edodo celebr\u00e1ronse elecci\u00f3ns multipartidistas en Croacia, que aumentaron as tensi\u00f3ns \u00e9tnicas. Franjo Tudjman estaba planexando a secesi\u00f3n de Croacia de Iugoslavia, pero os l\u00edderes serbios adiant\u00e1ronse creando unha rexi\u00f3n aut\u00f3noma ao redor da cidade de Knin, denominada Oblast Serbio Aut\u00f3nomo de Kninska Krajina (en serbio cir\u00edlico, \u0421\u0440\u043f\u0441\u043a\u0430 \u0430\u0443\u0442\u043e\u043d\u043e\u043c\u043d\u0430 \u043e\u0431\u043b\u0430\u0441\u0442 \u041a\u043d\u0438\u043d\u0441\u043a\u0430 \u043a\u0440\u0430\u0458\u0438\u043d\u0430, en serbio latino e en croata, \"Srpska autonomna oblast Kninska krajina\") co\u00f1ecida como SAO Kninska Krajina que, en outubro de 1990, transformouse en \"SAO Krajina\" despois de que a SAO se unira \u00e1 \"Comunidade dos Municipios de Dalmacia do Norte e Lika\".\nA medida que a tirantez foi intensific\u00e1ndose, os organizadores desta entidade orquestaron unha revoluci\u00f3n (en croata, \"balvan-revolucija\"), bloqueando varias rutas en Knin, impedindo o desprazamento libre dos turistas a Dalmacia.\nO goberno croata respondeu enviando equipos policiais especiais en helic\u00f3pteros \u00e1 zona, pero foron interceptados por avi\u00f3ns de guerra do Ex\u00e9rcito Popular Iugoslavo e obrigados a regresaren a Zagreb.\nA SAO Kninska Krajina estendeu o seu territorio para converterse na SAO Krajina en outubro de 1990.\nComo consecuencia dos resultados obtidos nas primeiras elecci\u00f3ns multipartidistas, as rep\u00fablicas de Eslovenia e Croacia propuxeron transformar Iugoslavia nunha confederaci\u00f3n de seis rep\u00fablicas no otono de 1990, pero Milo\u0161evi\u0107 rexeitou esta proposta e outras similares, argumentando que ao igual que os eslovenos e os croatas, os serbios tam\u00e9n ti\u00f1an o dereito de autodeterminaci\u00f3n.\nA SAO Krajina foi declarada oficialmente como unha entidade separada o 21 de decembro de 1990 polo Consello Nacional Serbio, liderado por Milan Babi\u0107.\nEn xaneiro de 1991, o \"Kontraobave\u0161tajna slu\u017eba\" (KOS), o servizo de intelixencia iugoslavo, mostrou un v\u00eddeo dunha reuni\u00f3n secreta que, segundo as s\u00faas decaraci\u00f3ns, tivera lugar en 1990 entre o Ministro de Defensa de Croacia, Martin \u0160pegelj e outros dous homes, na que \u0160pegelj anunciou que estaban en guerra co ex\u00e9rcito iugoslavo, d\u00e1ndolle instruci\u00f3ns para o contrabando de armas, ademais de m\u00e9todos de \"tratamento\" dos oficiais do ex\u00e9rcito iugoslavo que estuvieran destinados en cidades croatas.\nO Ex\u00e9rcito, consecuentemente, acusou a \u0160pegelj de traiz\u00f3n e de importaci\u00f3n ilegal de armas, principalmente desde Hungr\u00eda.\nO 9 de marzo de 1991 produc\u00edronse varias manifestaci\u00f3ns contra Slobodan Milo\u0161evi\u0107 en Belgrado, pero os polic\u00edas e os militares sa\u00edron \u00e1s r\u00faas para restablecer a orde, asasinando a d\u00faas persoas. A finais de marzo de 1991, o \"incidente en Plitvice Lakes\" foi un dos primeiros indicios da guerra aberta en Croacia.\nO Ex\u00e9rcito Popular Iugoslavo (JNA), cuxos oficiais superiores eran principalmente serbios, mant\u00edvose neutral ao principio pero, a medida que foi pasando o tempo foise involucrando cada vez m\u00e1is nas pol\u00edticas do estado.\nO 1 de abril de 1991, a SAO Krajina declarou que se separar\u00eda de Croacia. A outra comunidade croata significativa dominada polos serbios, no leste de Croacia, anunciou que tam\u00e9n se unir\u00eda \u00e1 SAO Krajina.\nZagreb ti\u00f1a, nese momento, problemas relacionados cos impostos con Belgrado, e as entidades serbo-croatas decidiron, como resposta, deixar de pagar os seus impostos a Zagreb.\nO 25 de xu\u00f1o de 1991, Eslovenia e Croacia convert\u00e9ronse nas primeiras rep\u00fablicas en declarar a s\u00faa independencia de Iugoslavia. En Eslovenia, a Defensa Territorial Eslovena (\"Teritorialna obramba\", unha organizaci\u00f3n paramilitar establecida na constituci\u00f3n de 1974) delimitou as fronteiras iugoslavas con Austria e Italia, desfac\u00e9ndose da bandeira iugoslava e enarbolando a eslovena.\nParalelamente, Milo\u0161evi\u0107 e Tudjman alcanzaron o acordo de Karadjordjevo para dividir Bosnia (en emerxente independencia) entre serbios e croatas.\nInmediatamente despois da declaraci\u00f3n de independencia de Croacia, os serbios formaron a \"SAO de Eslavonia Occidental\" e a \"SAO de Eslavonia Occidental, Baranja e Sirmia Occidental\". Estas d\u00faas rexi\u00f3ns m\u00e1is tarde unir\u00edanse co SAO Kininska Krajina e formar\u00edan a Rep\u00fablica Serbia de Krajina. Ao d\u00eda seguinte (26 de xu\u00f1o), o Consello Executivo Federal ordenou ao ex\u00e9rcito que asegurase as fronteiras internacionalmente reco\u00f1ecidas da SFR de Iugoslavia.\nAs forzas do Ex\u00e9rcito Popular Iugoslavo establecidas en Eslovenia e Croacia intentaron levar a cabo a tarefa durante as 48 horas seguintes. Por\u00e9n, debido \u00e1s informaci\u00f3ns incorrectas que se lles subministraro e ao feito de que a maior\u00eda dos soldados non quer\u00edan verse nunha guerra na s\u00faa terra natal, as forzas da Defensa Territorial Eslovena volveu a tomar a maior parte dos territorios en poucos d\u00edas e con escasas perdas de vidas en ambos os lados en conflito.\nHoubo un incidente dun suposto crime de guerra preto de Holmec, como denunciou unha canle de televisi\u00f3n austr\u00edaca nun informe sobre tres soldados do Ex\u00e9rcito Iugoslavo rend\u00e9ndose ante \u00e1 Defensa Territoria, antes de esoitar unha andanada de disparos e de ver \u00e1s tropas caendo ao chan. Por\u00e9n, non houbo mortes no incidente. M\u00e1is tarde acordouse o alto ao fogo.\nA guerra de Croacia.\nAplicando o establecido no acordo de Brioni de 7 de xullo de 1991, reco\u00f1ecido polos representantes de todas as rep\u00fablicas, numerosos gobernos de todo o mundo apertaron a Eslovenia e Croacia para que estableceran unha moratoria de tres meses para facer efectiva a s\u00faa independencia. Durante estes tres meses, o Ex\u00e9rcito Popular Iugoslavo completou a s\u00faa retirada total de Eslovenia.\nUn mes despois da declaraci\u00f3n de independencia de Croacia as forzas serbias controlaban aproximadamente unha cuarta parte do pa\u00eds, basicamente as zonas con poboaci\u00f3n predominantemente serbia. Ti\u00f1an unha clara superioridade en armamento e equipamento, e a posibilidade de desenvolver unha estratexia ofensiva. Progresivamente, desde o comezo da guerra aberta, as cidades de Dubrovnik, \u0160ibenik, Zadar, Karlovac, Sisak, Slavonski Brod, Osijek, Vinkovci e Vukovar forn atacadas por forzas serbias. A ONU impuxo un embargamento de armas, que afectou en moita maior medida ao novo ex\u00e9rcito croata que \u00e1s forzas serbias respaldadas polo JNA. Isto forzou aos croatas a comezar o contrabando de armas a trav\u00e9s das s\u00faas fronteiras e da costa d\u00e1lmata. Un gran n\u00famero delas chegaron desde Hungr\u00eda grazas a un acordo secreto co Goberno h\u00fangaro.\nEn xu\u00f1o/xullo, a breve \"Guerra dos Dez D\u00edas\" en Eslovenia chegou a unha r\u00e1pida e clara soluci\u00f3n pac\u00edfica, en parte grazas \u00e1 homoxeneidade \u00e9tnica da poboaci\u00f3n eslovena, e desembocou na independencia deste pa\u00eds. Durante este conflito, un gran n\u00famero de soldados croatas e eslovenos neg\u00e1ronse a loitar co JNA e comezaron a desertar.\nEn xullo, nun intento de salvar o que quedaba do pa\u00eds menos Eslovenia, as forzas do JNA v\u00edronse envolvidas en operaci\u00f3ns contra zonas de maior\u00eda croata, como as rexi\u00f3ns costeiras na Batalla de Dalmacia. A guerra a grande escala estalou en agosto. Como sucedera en Eslovenia, cando os soldados croatas se negaron a loitar ao comezo das operaci\u00f3ns en Croacia, militares pertencentes a grupos \u00e9tnicos como os albaneses, macedonios e bosn\u00edacos tam\u00e9n comezaron a desertar en masa do JNA. Despois disto est\u00edmase que un 90 % dos soldados do JNA eran serbios, quedando por tanto o ex\u00e9rcito federal de Iugoslavia, de facto, como un ex\u00e9rcito serbio.\nEn agosto de 1991 a cidade fronteiriza de Vukovar foi sitiada, dando comezo as\u00ed \u00e1 Batalla de Vukovar. Tropas serbias rodearon completamente a cidade. A poboaci\u00f3n croata, inclu\u00edndo a 204\u00aa Brigada de Vukovar, atrincherouse na cidade e mantivo as s\u00faas posici\u00f3ns contra un gran n\u00famero de brigadas mecanizadas de \"elite\" do JNA, apoiadas por unidades paramilitares serbias. Civ\u00eds croatas refuxi\u00e1ranse na cidade, mentres que outros grupos fuxiron en masa das zonas en conflito. En termos xerais, os croatas escaparon das zonas fronteirizas con Bosnia e Serbia, mentres os serbios mov\u00edanse cara a elas.\nHai evidencias das extremas privaci\u00f3ns sufridas pola poboaci\u00f3n de Vukovar naqueles momentos. Algunhas estimaci\u00f3ns cifran en 220 000 croatas e 300 000 serbios o n\u00famero de persoas desprazadas \u00e1 forza durante a guerra en Croacia. Nos peores momentos do conflito, a finais de 1991, preto de 550 000 persoas convert\u00e9ronse temporalmente en refuxiados no lado croata. O censo de 1991 e o de 1993 mostran unha diferenza, na Rep\u00fablica Serbia de Krajina, de preto de 102 000 serbios e 135 000 croatas. En moitos lugares grandes grupos de civ\u00eds foron desaloxados polos militares. Isto foi cualificado de limpeza \u00e9tnica, un termo que comezou ent\u00f3n a empregarse e no que pod\u00eda entenderse desde o desaloxo at\u00e9 o asasinato dos civ\u00eds pertencentes a un determinado grupo \u00e9tnico. \nO Presidente Tudjman realizou unha declaraci\u00f3n o 5 de outubro de 1991 chamando a toda a poboaci\u00f3n a mobilizarse e defenderse contra o que defin\u00eda como o \"imperialismo da Gran Serbia\", levado a cabo polo proserbio JNA, formaci\u00f3ns paramilitares serbias e forzas serbocroatas rebeldes. O 7 de outubro, unha explosi\u00f3n tivo lugar no edificio do Goberno en Zagreb, no que estaban Tudjman, Mesi\u0107 e Markovi\u0107. A explosi\u00f3n destru\u00edu moitas dependencias de \"Banski dvori\", pero non conseguiu matar a ning\u00fan dos l\u00edderes. O Goberno declarou que fora un ataque a\u00e9reo a cargo da aviaci\u00f3n do JNA. Ao parecer, o ex\u00e9rcito croata recibira informaci\u00f3ns do aer\u00f3dromo de Bihac (que pertenc\u00eda ao JNA) o d\u00eda antes sobre que unha misi\u00f3n a\u00e9rea ultrasecreta se estaba preparando para o d\u00eda seguinte, pero estas informaci\u00f3ns non foron tidas en conta dada a falta de detalles. O JNA negou a s\u00faa responsabilidade na explosi\u00f3n, acusando dela ao propio Goberno croata. Existen opini\u00f3ns que soste\u00f1en que algunhas das poucas embaixadas e consulados que hab\u00eda ent\u00f3n en Zagreb retiraran parte do seu persoal ese d\u00eda, suxerindo que exist\u00eda informaci\u00f3n previa sobre un pr\u00f3ximo ataque a\u00e9reo ou bomba. En calquera caso, ao d\u00eda seguinte o Parlamento croata cortou todos os lazos a\u00ednda existentes con Iugoslavia. O 8 de outubro \u00e9, hoxe en d\u00eda, considerado o D\u00eda da Independencia de Croacia. O suposto bombardeo do Goberno en Zagreb e o Asedio de Dubrovnik, comezado en outubro, foron os factores determinantes na decisi\u00f3n tomada no seo da Comunidade Europea no sentido de impo\u00f1er sanci\u00f3ns a Serbia.\nA situaci\u00f3n para os croatas en Vukovar en outubro e comezos de novembro f\u00edxose cada vez m\u00e1is desesperada. Contra o final da batalla, un n\u00famero progresivo de civ\u00eds croatas en hospitais e refuxios protexidos pola Cruz Vermella foron golpeados por forzas serbias. Desde 2006, tres antigos oficiais do ex\u00e9rcito iugoslavo est\u00e1n sendo xulgados por estes masacres no Tribunal Penal Internacional para a ex Iugoslavia (TPII) na Haia.\nVeselin \u0160ljivan\u010danin, Mile Mrk\u0161i\u0107 e Miroslav Radi\u0107 negan os cargos de asasinato, tortura e persecuci\u00f3n. A fiscal\u00eda afirma que tras a captura de Vukovar, o ex\u00e9rcito yugoslavo (JNA) entregou a moitos centos de croatas a forzas serbias. Deles, polo menos 264 (inclu\u00edndo soldados feridos, mulleres, nenos e anci\u00e1ns) foron asasinados e sepultados en foxas com\u00fans no barrio de Ovcara, \u00e1s aforas de Vukovar. O alcalde da cidade, Slavko Dokmanovi\u0107, tam\u00e9n foi procesado polo Tribunal, pero suicidouse en 1998 na s\u00faa cela, antes de que o proceso comezara.\nO 18 de novembro de 1991 Vukovar caeu en mans serbias tras un asedio de tres meses, e nesas datas tivo lugar o masacre de Vukovar, sendo os superviventes transportados a campos de prisioneiros, a maior\u00eda deles ao campo de concentraci\u00f3n de Sremska Mitrovica. A cidade de Vukovar foi destru\u00edda case por completo. O persistente foco de atenci\u00f3n no asedio facilitou a atenci\u00f3n da opini\u00f3n p\u00fablica internacional. Moitos periodistas internacionais seguiron a situaci\u00f3n desde a propia Vukovar ou nos seus arredores, as\u00ed como o mediador da ONU, Cyrus Vance (antigo Secretario de Estado do Presidente Jimmy Carter). Paradoxalmente este asedio, a pesar da s\u00faa brutalidade (ou quizais por iso), contribu\u00edu co seu impacto dos medios ao comezo da resoluci\u00f3n do conflito. Supostamente, segundo afirmaron as autoridades croatas do momento, a rendici\u00f3n de Vukovar foi un intento de previr maiores devastaci\u00f3ns en Dubrovnik e outras cidades.\nA comezos de novembro de 1991 o ex\u00e9rcito croata comezara un exitoso contraataque en Eslavonia Occidental, establecendo un punto de inflexi\u00f3n no desenvolvemento da guerra. A Operaci\u00f3n Otkos 10, realizada entre o 31 de outubro e o 4 de novembro de 1991, supuxo para Croacia a recuperaci\u00f3n de 300\u00a0km\u00b2 nas zonas comprendidas entre os montes Bilogora e Papuk. Realiz\u00e1ronse posteriores avances na segunda metade de decembro \u2014Operaci\u00f3n Orkan 91\u2014 pero nese momento estaba a punto de firmarse un alto ao fogo \"duradeiro\" (en xaneiro de 1992). En seis meses, 10 000 persoas morreran, centos de miles fuxiran, e decenas de miles de casas foran destru\u00eddas. A finais de 1991, todos os partidos democr\u00e1ticos croatas acordaron unir as s\u00faas forzas para formaren un Goberno de unidade nacional e enfrontarse ao ex\u00e9rcito iugoslavo e os paramilitares serbios. Firm\u00e1ronse frecuentes acordos de alto ao fogo, coa mediaci\u00f3n de diplom\u00e1ticos estranxeiros, pero eran habitualmente violados en pouco tempo. Isto foi incluso parte da t\u00e1ctica de ambas as partes. Os croatas perderan moito territorio, pero conseguiran ampliar o ex\u00e9rcito desde as 7 brigadas que ti\u00f1a no momento da sinatura do primeiro cesamento das hostilidades, at\u00e9 as 64 das que dispo\u00f1\u00eda cando se asinou o \u00faltimo alto ao fogo.\nIndependencia pac\u00edfica de Macedonia.\nEn setembro de 1991, Macedonia do Norte tam\u00e9n declarou a s\u00faa independencia. Envi\u00e1ronse al\u00ed cincocentos soldados estadounidenses colocados baixo as ordes da ONU para controlar as fronteiras do norte de Macedonia coa Rep\u00fablica de Serbia, Iugoslavia. Por\u00e9n, dado que as autoridades de Belgrano non intervi\u00f1eran para evitar a independencia de Macedonia nin houbera protestas nin actos contra a chegada das tropas da ONU, as instruci\u00f3ns foron para que Belgrado formase parte dun novo pa\u00eds (que ser\u00eda a Rep\u00fablica Federal de Iugoslavia, a partir de abril de 1992), que reco\u00f1ecer\u00eda a Macedonia do Norte e desenvolver\u00eda con ela relaciones diplom\u00e1ticas normais.\nDeste xeito Macedonia converteuse na primeira antiga rep\u00fablica en obter a s\u00faa soberan\u00eda sen resistencia das autoridades iugoslavas de Belgrado ou do Ex\u00e9rcito. Ademais, o primeiro presidente de Macedonia, Kiro Gligorov, mantivo boas relaci\u00f3ns con Belgrado; at\u00e9 hoxe non houbo conflitos entre as forzas policiais fronteirizas de Macedonia e Serbia, a\u00ednda que hobo incidentes nalgunhas pequenas zonas, como ao norte de Kosovo e no vale de Pre\u0161evo, que forman parte (no norte) da rexi\u00f3n hist\u00f3rica co\u00f1ecida como Macedonia, que poder\u00eda, polo tanto, iniciar unha disputa polas fronteiras. Como veremos, a principios do s\u00e9culo XX houbo conflitos armados debido \u00e1 minor\u00edas \u00e9tnica albanesa.\nEn novembro de 1991, a Comisi\u00f3n de Arbitraxe para a Conferencia de Paz na antiga Iugoslavia, liderada por Robert Badinter (e co\u00f1ecida abreviadamente como comsi\u00f3n Badinter), conclu\u00edu co discurso de Lord Carrington de que a SFR de Iugoslavia estaba atravesando un per\u00edodo de disoluci\u00f3n, que a poboaci\u00f3n serbia en Croacia e Bosnia non ti\u00f1a dereito \u00e1 autodeterminaci\u00f3n en forma de novos estados, e que as fronteiras entre as rep\u00fablicas deber\u00edan reco\u00f1ecerse como l\u00edmites internacionais.\nComo resultado do conflito, o Consello de Seguridade das Naci\u00f3ns Unidas adoptou por unnimidade a Resoluci\u00f3n 721 o d\u00eda 27 de novembro de 1991, que establec\u00eda unha norma para establecer operaci\u00f3ns pac\u00edficas en Iugoslavia.\nA guerra de Bosnia.\nInicio.\nEn Bosnia e Hercegovina, en novembro de 1991, os serbobosn\u00edacos efectuaron, pola s\u00faa conta, un referendo no que esta poboaci\u00f3n serbia de Bosnia aprobou por ampla maior\u00eda manterse formando un estado \u00fanico con Serbia e Montenegro. O 9 de xaneiro de 1992 proclamaron unha \"Rep\u00fablica separada de persoas serbias de Bosnia e Hercegovina\" (a Rep\u00fablica Sprska ou \"Rep\u00fablica Serbia\", con capital en Banja Luka). A consulta en referendo e a creaci\u00f3n da Rep\u00fablica foron declaradas como inconstitucionais polo goberno de Bosnia e Hercegovina, declar\u00e1ndoas ilegais e inv\u00e1lidas. Por outra parte, entre febreiro e marzo de 1992 o goberno promoveu un referendo nacional para a independencia bosn\u00e1ica de Iugoslavia.\nEste referendo foi declarado como contrario a Bosnia e Hercegovina e \u00e1 Constituci\u00f3n Federal polo Tribunal Federal de Iugoslavia e polo novo goberno serbobosn\u00edaco establecido, e foi amplamente boicoteado polos serbobosn\u00e1icos. Os votantes foron do 64 % ao 67 % do censo, e o 98 % deles votaron pola independencia. O goberno da rep\u00fablica declarou a s\u00faa independencia o 5 de abril, e os serbiobosn\u00edacos inmediatamente declararon a independencia da Rep\u00fablica Serbia. Pouco despois desatouse a Guerra de Bosnia.\nO Ex\u00e9rcito Popular Iugoslavo (\"Jugoslovenska narodna armija\", \"JNA\") deixou oficialmente Bosnia e Hercegovina o 12 de maio de 1992, pouco despois da independencia, declarada en abril. Por\u00e9n, a maior parte da cadea de mando, armamento, e o persoal militar de maior rango, inclu\u00eddo o xeneral Ratko Mladi\u0107, permaneceron en Bosnia e Hercegovina no \"Ex\u00e9rcito da Rep\u00fablica Serbia\" (\"Vojska Republike Srpske\", \"VRS\").\nOs croatas organizaron unha formaci\u00f3n defensiva militar propia, chamada Consello Croata de Defensa (\"Hrvatsko Vije\u0107e Obrane\", \"HVO\"), como forzas armadas da autoproclamada Herzeg-Bosnia, e as Forzas Croatas de Defensa (\"Hrvatske Obranbene Snage\", \"HOS\").\nA maior\u00eda dos bosn\u00edacos organiz\u00e1ronse no Ex\u00e9rcito da Rep\u00fablica Bosnia e Hercegovina (\"Republike Armija Bosne i Hercegovine\", \"RBiH\"). Este ex\u00e9rcito ti\u00f1a un bo n\u00famero de non bosn\u00edacos (ao redor do 25 %), especialmente no 1\u00ba Corpo en Saraxevo. O comandante adxunto do Ex\u00e9rcito bosn\u00edaco, o xeneral Jovan Divjak, foi a m\u00e1is alta xerarqu\u00eda de etnia serbia no ex\u00e9rcito bosn\u00edaco. O xeneral Stjepan \u0160iber, de etnia croata, foi o segundo comandante adxunto. O presidente Alija Izetbegovi\u0107 tam\u00e9n nomeou o coronel Bla\u017e Kraljevi\u0107, comandante do Consello Croata de Defensa en Hercegovina, como membro do cuartel xeral do Ex\u00e9rcito bosn\u00edaco, sete d\u00edas antes do seu asasinato, co fin de reunir unha fronte multi\u00e9tnica bosn\u00edaca de defensa.\nVarias foron as unidades paramilitares que operaron na guerra de Bosnia: os serbios Aguias Brancas (\"Beli Orlovi\"), os Tigres de Arkan, a Garda Serbia de Voluntarios (\"Srpska Dobrovolja\u010dka Garda\"), os bosn\u00edacos da Liga Patri\u00f3tica (\"Patriotska Liga\") e os Boinas Verdes do Ex\u00e9rcito de Bosnia e Hercegovina (\"Zelene Beretke\") e os croatas das Forzas de Defensa Croata (\"Hrvatske Obrambene Snage\"). Os paramilitares serbios e croatas que participaron como voluntarios recib\u00edan o apoio dos partidos pol\u00edticos nacionalistas neses pa\u00edses. Existen denuncias sobre a participaci\u00f3n das polic\u00edas secretas serbia e croata no conflito. Os serbios recibiron o apoio de combatentes eslavos cristi\u00e1ns doutros pa\u00edses, entre eles Rusia. Os voluntarios gregos foron acusados de tomar parte no masacre de Srebrenica, pois colocaron a bandeira de Grecia en Srebrenica, cando a cidade caeu ante os serbios.\nOs bosn\u00edacos recibiron o apoio de grupos isl\u00e1micos comunmente co\u00f1ecidos como \"guerreiros santos\" (Muyahidines). Houbo tam\u00e9n varios centos de membros do \"Ex\u00e9rcito dos Gardi\u00e1ns da Revoluci\u00f3n Isl\u00e1mica\" que axudaron ao do Goberno de Bosnia durante a guerra. \nInicialmente as forzas serbias atacaron \u00e1 poboaci\u00f3n civil non serbia en Bosnia oriental. Despois de que as cidades e as vilas estaban aseguradas, proced\u00edan \u00e1 expulsi\u00f3n dos seus habitantes (limpeza \u00e9tnica), que en ocasi\u00f3ns inclu\u00edu violaci\u00f3ns e asasinatos. Os serbios ti\u00f1an superioridade (a pesar de contar con menos efectivos) debido ao armamento que recibiron do Ex\u00e9rcito Popular Iugoslavo, e estableceron o control sobre a maior\u00eda das zonas onde eran maior\u00eda relativa, ademais de zonas onde eran unha minor\u00eda significativa nas zonas rurais e rexi\u00f3ns urbanas, exclu\u00edndo as grandes cidades de Saraxevo e Mostar. Os dirixentes militares e pol\u00edticos serbios recibiron a maior\u00eda das acusaci\u00f3ns de crimes de guerra ante o Tribunal Penal Internacional para a ex Iugoslavia (TPII, ou ICTY), moitos dos cales foron condenados despois da guerra nos xu\u00edzos.\nA maior parte da capital, Saraxevo, estivo permanentemente en mans dos bosn\u00edacos, a\u00ednda que o Goberno oficial da Rep\u00fablica de Bosnia e Hercegovina seguiu funcionando con relativa composici\u00f3n multi\u00e9tnica. Nos 44 meses do asedio, o terror contra Saraxevo e os seus residentes variou na s\u00faa intensidade, pero o obxectivo sempre foi o mesmo: infrinxir o maior sufrimento pos\u00edbel aos civ\u00eds a fin de obrigar \u00e1s autoridades bosn\u00edacas a aceptar as demandas dos serbios. O Ex\u00e9rcito da Rep\u00fablica Serbia rodeou a cidade (alternativamente, as forzas serbias situ\u00e1banse nos arredores de Saraxevo, o chamado anel ao redor de Saraxevo), despregando tropas e artillar\u00eda nos outeiros dos arredores no que ser\u00eda o sitio m\u00e1is longo na historia da guerra moderna, durante case 4 anos.\nAsin\u00e1ronse numerosos acordos de cesamento do fogo, pero viol\u00e1banse unha e outra vez cando unha das partes consideraba que ti\u00f1a desvantaxe. As Naci\u00f3ns Unidas trataron de deter a guerra en varias ocasi\u00f3ns, pero sen \u00e9xito, e o tan promocionado plan de paz Vance-Owen, que pretend\u00eda dividir o pa\u00eds en tres zonas, tivo pouco impacto.\n1992.\nA primeira v\u00edtima en Bosnia \u00e9 outro punto de discordia entre serbios e bosn\u00edacos. Os serbios consideran que foi Nikola Gardovi\u0107, o pai dun noivo que foi morto na procesi\u00f3n dunha voda serbia dous d\u00edas despois do refer\u00e9ndum, o 1 de marzo de 1992, no casco antigo de Saraxevo. Bosn\u00edacos e croatas, por\u00e9n, consideran as primeiras v\u00edtimas da guerra, antes da independencia, a uns civ\u00eds croatas asasinados polo JNA (despois transformado en Ex\u00e9rcito da Rep\u00fablica Serbia e no Ex\u00e9rcito de Serbia e Montenegro), na aldea de Ravno, en setembro de 1991. Os bosn\u00edacos tam\u00e9n consideran a primeira persoa v\u00edtima da guerra a Suada Dilberovi\u0107, que recibiu un disparo durante unha marcha de paz por pistoleiros non identificados o 5 de abril desde un ni\u00f1o de francotiradores serbios no hotel \"Holiday Inn\" de Saraxevo.\nHai que ter en conta que estas actividades non estaban relacionadas a\u00ednda co comezo da guerra no territorio de Bosnia e Hercegovina. O 30 de setembro de 1991, o Ex\u00e9rcito Popular Iugoslavo destru\u00edu o pequeno pobo de Ravno, situado en Hercegovina, habitado por croatas, durante o transcurso do sitio da cidade de Dubrovnik, en Croacia. O 19 de setembro, o JNA trasladou m\u00e1is tropas \u00e1 zona en torno \u00e1 cidade de Mostar, o que foi protestado publicamente polo goberno local. O 13 de outubro de 1991 o futuro presidente da Rep\u00fablica Serbia, Radovan Karad\u017ei\u0107, expresou a s\u00faa opini\u00f3n sobre o futuro de Bosnia e dos musulm\u00e1ns bosn\u00edacos, deixando claras as s\u00faas intenci\u00f3ns de anexionarse todo o territorio pos\u00edbel.\nDurante os meses de marzo, abril e maio de 1992 produc\u00edronse feroces ataques no leste de Bosnia, as\u00ed como na parte noroeste do pa\u00eds. En marzo, os ataques do VRS, xunto con membros do Segundo Comando Militar do antigo Ex\u00e9rcito Popular Iugoslavo, desenvolv\u00e9ronse na parte oriental do pa\u00eds co obxectivo de tomar posici\u00f3ns estratexicamente pertinentes e de levar a cabo un bloqueo de comunicaci\u00f3ns e informaci\u00f3n. Estes ataques deron lugar a un gran n\u00famero de mortos e feridos civ\u00eds.\nO JNA, baixo control serbio, foi capaz de tomar m\u00e1is do 70 % do territorio bosn\u00edaco durante estes meses. Gran parte disto d\u00e9bese ao feito de que estaban moito mellor armados e organizados que os bosn\u00edacos e as forzas croatas de Bosnia. Os ataques tam\u00e9n inclu\u00edron as zonas de composici\u00f3n \u00e9tnica mixta. Doboj, Fo\u010da, Rogatica, Vlasenica, Bratunac, Zvornik, Prijedor, Sanski Most, Kljuc, Br\u010dko, Derventa, Modrica, Bosanska Krupa, Bosanski Brod, Bosanski Novi, Glamoc, Bosanski Petrovac, Cajnice, Bijeljina, Vi\u0161egrad, as\u00ed como zonas de Saraxevo foron todas as zonas onde os serbios establecen o control e expulsaron a bosn\u00edacos e croatas. Tampouco as zonas m\u00e1is etnicamente homox\u00e9neas se salvaron de importantes combates, como Banja Luka, Bosanska Dubica, Bosanska Gradiska, Bile\u0107a, Gacko, Han Pijesak, Kalinovik, Nevesinje, Trebinje e Rudo, que viron como as s\u00faas poboaci\u00f3ns non serbias foron expulsadas. Do mesmo modo, as rexi\u00f3ns da zona central de Bosnia e Hercegovina (Saraxevo, Zenica, Maglaj, Zavidovi\u0107i, Bugojno, Mostar, Konjic e outras) viron a fuxida da s\u00faa poboaci\u00f3n serbia, emigrando a outras zonas baixo control serbio en Bosnia e Hercegovina.\nEn xu\u00f1o de 1992, a UNPROFOR, que orixinalmente se despregara en Croacia, ampliou o seu mandato a Bosnia e Hercegovina, inicialmente para protexer o aeroporto internacional de Saraxevo. En setembro, o papel da UNPROFOR ampliouse co fin de protexer a axuda humanitaria e axudar na execuci\u00f3n das actividades de socorro en toda Bosnia e Hercegovina, as\u00ed como na axuda na protecci\u00f3n dos refuxiados civ\u00eds cando fora requirida pola Cruz Vermella. As cidades de Gornji Vakuf e Novi Travnik foron atacadas polos croatas o 20 de xu\u00f1o de 1992, pero o intento de tomalas fracasou. O acordo de Graz entre serbios e croatas causou unha profunda divisi\u00f3n dentro da comunidade croata e a separaci\u00f3n do grupo, o que conduciu ao conflito cos bosn\u00edacos. Un dos principais dirixentes croatas, Bla\u017e Kraljevi\u0107, partidario da uni\u00f3n, foi asasinado por soldados do HVO en agosto de 1992, o que debilitou moito ao grupo moderado que esperaba manter a alianza de croatas e bosn\u00edacos.\nEn outubro de 1992, os serbios tomaron a cidade de Jajce e expulsaron \u00e1s poboaci\u00f3ns croata e bosn\u00edaca. A ca\u00edda da cidade debeuse en gran parte \u00e1 falta de cooperaci\u00f3n bosn\u00edaco-croata e ao aumento das tensi\u00f3ns, especialmente durante os \u00faltimos catro meses.\n1993.\nO 8 de xaneiro de 1993 os serbios asasinaron o deputado bosn\u00edaco Hakija Turajli\u0107 despois de deter o convoi das Naci\u00f3ns Unidas que o trasladaba desde o aeroporto. Os d\u00edas 15 e 16 de maio, o 96 % dos serbios votou a favor de rexeitar o plan Vance-Owen. Tras o fracaso do plan de paz, que pretend\u00eda dividir o pa\u00eds en tres zonas \u00e9tnicas, xurdiu un conflito armado entre bosn\u00edacos e croatas sobre o 30 % de Bosnia que ocupaban. O plan de paz foi un dos factores que conduciron \u00e1 escalada do conflito, ao evitar Lord Owen o di\u00e1logo coas autoridades croatas m\u00e1is moderadas (pro-Bosnia unificada) e negociar directamente cos elementos m\u00e1is extremos (que pretend\u00edan a separaci\u00f3n).\nGran parte do ano 1993 foi dominada pola guerra bosn\u00edaco-croata que se fixo m\u00e1is grave en outubro de 1992, cando as forzas croatas bosn\u00edacas atacaron \u00e1 poboaci\u00f3n civil en Prozor, queimando as s\u00faas casas e matando a civ\u00eds. En xaneiro de 1993 as forzas croatas de Gornji Vakuf atacaron de novo co fin de conectar Bosnia Central con Herc\negovina. A limpeza \u00e9tnica do Val de La\u0161va, campa\u00f1a contra os civ\u00eds bosn\u00edacos prevista polos xefes pol\u00edticos e militares da Comunidade Croata de Herzeg-Bosnia de maio de 1992 a marzo de 1993, foi para dar cumprimento aos obxectivos enunciados polos nacionalistas croatas en novembro de 1991. Os bosn\u00edacos do Val de La\u0161va foron obxecto de persecuci\u00f3n por motivos pol\u00edticos, raciais e relixiosos, deliberadamente discriminados no contexto dun ataque xeneralizado na rexi\u00f3n \u00e1 poboaci\u00f3n civil e sufriu asasinatos en masa, violaci\u00f3ns e retenci\u00f3n en campamentos, as\u00ed como a destruci\u00f3n de lugares culturais e propiedades privadas, o que desembocou no masacre de Ahmi\u0107i. Estes feitos foron continuados a mi\u00fado por propaganda anti-bosnia, en particular nos municipios de Vitez, Busova\u010da, Novi Travnik e Kiseljak.\nA Comunidade Croata de Herzeg-Bosnia tomou o control de moits gobernos municipais e servizos en Hercegovina e eliminou ou apresou aos l\u00edderes bosn\u00edacos locais. Herzeg-Bosnia tomou o control dos medios de comunicaci\u00f3n e impuxo ideas e propaganda croata. Introduc\u00edronse novos plans de estudos e o idioma croata nas escolas. Moitos bosn\u00edacos e serbios foron retirados de posici\u00f3ns no goberno er as empresas privadas; a axuda humanitaria era xestionada e distribu\u00edda aos bosn\u00edacos e aos serbios en desvantaxe e os bosn\u00edacos en xeral foron cada vez m\u00e1is acosados.\nA alianza bosn\u00edaco-croata mant\u00edvose nalgunhas zonas de Bosnia, en particular en Biha\u0107 (noroeste de Bosnia) e Bosanska Posavina (norte), onde ambos os grupos estaban sendo moi castigados polas forzas serbias. Este conflito provocou a creaci\u00f3n dun maior n\u00famero de enclaves \u00e9tnicos e un maior derramamento de sangue. Mostar tam\u00e9n foi rodeado polas forzas croatas durante nove meses, e gran parte da cidade hist\u00f3rica foi gravemente destru\u00edda polos bombardeos, inclu\u00edda a famosa ponte Stari Most.\nO ARBiH lanzou unha operaci\u00f3n co\u00f1ecida como \"Neretva 93\" contra o Consello Croata de Defensa e as Fozas Croatas de Defensa en setembro de 1993, co fin de po\u00f1er fin ao sitio de Mostar e recuperar as zonas de Hercegovina que foran inclu\u00eddas na autoproclamada Rep\u00fablica Croata de Herzeg-Bosnia. A operaci\u00f3n foi detida polas autoridades bosn\u00edacas despois de recibir a informaci\u00f3n sobre os incidentes contra civ\u00eds croatas e os prisioneiros de guerra nas aldeas de Grabovica e Uzdol.\nAlg\u00fans dirixentes croatas foron xulgados polo TPII por cargos como crimes de lesa humanidade, violaci\u00f3ns graves dos Convenios de Xenebra e violaci\u00f3ns das leis ou usos da guerra. Dario Kordi\u0107, dirixente pol\u00edtico dos croatas en Bosnia central, foi declarado culp\u00e1bel de crimes de lesa humanidade en Bosnia central, pola limpeza \u00e9tnica levada a cabo, e condenado a 25 anos de prisi\u00f3n. O comandante bosn\u00edaco Sefer Halilovi\u0107 foi acusado dun cargo de violaci\u00f3n das leis e costumes da guerra sobre a base da responsabilidade penal dos incidentes ocorridos durante \"Neretva 93\" e declarado inocente.\nNun intento de protexer aos civ\u00eds, o papel da UNPROFOR ampliouse en 1993 para protexer as \"zonas seguras\" que declarara en torno a Saraxevo, Gora\u017ede, Srebrenica, Tuzla, \u017depa e Biha\u0107.\n1994.\nEn 1994, a OTAN decide participar activamente cando, o 28 de febreiro, os seus avi\u00f3ns F-16 derribaron catro avi\u00f3ns serbios en Bosnia central (incidente de Banja Luka), que violaran a zona de prohibici\u00f3n de voos da ONU. A guerra bosn\u00edaco-croata terminou oficialmente o 23 de febreiro de 1994, cando o comandante do HVO, xeneral Ante Roso e o comandante do Ex\u00e9rcito bosn\u00edaco, xeneral Rasim Deli\u0107, asinaron un acordo de alto ao fogo en Zagreb. En marzo de 1994 un acordo de paz mediado polos Estados Unidos entre os belixerantes croatas (representados pola Rep\u00fablica de Croacia) e a Rep\u00fablica de Bosnia e Hercegovina asinouse en Washington e Viena (co\u00f1ecido como Acordo de Washington). En virtude do acordo, o conxunto dos territorios controlados polos croatas de Bosnia e as forzas do Goberno foi dividida en dez cant\u00f3ns aut\u00f3nomos, establecidos na Federaci\u00f3n de Bosnia e Hercegovina. Isto puxo fin \u00e1 guerra entre croatas e bosn\u00edacos, e reduciu as partes belixerantes a d\u00faas.\nA primeira batalla aberta entre croatas e serbios, o HVO e o HOS contra o VRS, sucedeu en Kupres, en Hercegovina Occidental. Os serbobosnios e o JNA contaban cuns 6.000 homes, 3 ou 4 divisi\u00f3ns de artillar\u00eda, un batall\u00f3n blindado e o apoio da aviaci\u00f3n, contra uns 1 500 bosniocroatas de Kupres. Os (por aquel ent\u00f3n) pouco armados bosniocroatas perden esta batalla que ter\u00e1 a s\u00faa segunda parte en 1995 con distinto desenlace.\nOs bosniocroatas e bosn\u00edacos enrolados no HVO e, sobre todo, no HOS \u2014coa lecci\u00f3n aprendida de Ravno e coas armas conseguidas desde Croacia\u2014 ser\u00edan a primeira forza que consegue ga\u00f1ar a primeira batalla non encuberta contra os serbios \u2014a primeira Batalla de Mostar\u2014 conseguindo expulsalos da parte ocupada de Mostar Oriental.\nDespois do golpe de Mate Boban, e a ca\u00edda inexplic\u00e1bel do norte de Bosnia e a cidade de Jajce, o HVO xa non quere entrar en conflito cos serbios. Por\u00e9n, o HOS segue fiel ao goberno bosn\u00edaco de Saraxevo, o que levar\u00e1 a un conflito interno entre os bosniocroatas e ao atentado posterior sobre o seu l\u00edder Blaz Kraljevic.\n1995.\nA guerra continuou durante a maior parte de 1995. Ese ano os serbobosnios comezaron unha campa\u00f1a sistem\u00e1tica de ataques a \"zonas seguras\", o que puxo \u00e1s forzas da ONU na s\u00faa contra. Isto, unido \u00e1 mellor preparaci\u00f3n e resultados da alianza bosn\u00edaco-croata, reduciu as opci\u00f3ns de vitoria de Karad\u017ei\u0107. En xullo de 1995, as tropas serbias do xeneral Ratko Mladi\u0107 ocuparon a \"zona segura\", controlada pola UNPROFOR, de Srebrenica no leste de Bosnia, onde ao redor de 8.000 civ\u00eds bosn\u00edacos foron asasinados no co\u00f1ecido masacre de Srebrenica. A maior\u00eda das mulleres foron expulsadas e algunhas violadas e asasinadas. O TPII cualificou este suceso como xenocidio, no caso contra Radislav Krsti\u0107.\nSegundo o acordo bosn\u00edaco-croata, as forzas croatas operaron no oeste de Bosnia (\"Operaci\u00f3n Ver\u00e1n 95\"), e a principios de agosto lanzaron a \"Operaci\u00f3n Tormenta\", fac\u00e9ndose cargo da Rep\u00fablica Serbia de Krajina en Croacia, que trouxo consigo unha nova limpeza \u00e9tnica, neste caso de serbios. Con iso, a alianza bosn\u00edaco-croata ga\u00f1ou a iniciativa na guerra, obtendo gran parte de Bosnia occidental dos serbios en varias operaci\u00f3ns, entre elas a \"Operaci\u00f3n Mistral\" e a \"Operaci\u00f3n Sana\". Estas forzas chegaron a ameazar a capital serbia de Bosnia Banja Luka grazas a un ataque terrestre directo.\nA artillar\u00eda serbia que sitiaba Saraxevo levou a cabo o masacre do mercado de Markale, e a OTAN respondeu co inicio da \"Operaci\u00f3n Deliberate Force\", ampliando os ataques a\u00e9reos contra infraestruturas e unidades serbobosnias en setembro.\nNese momento, a comunidade internacional apertou a Milo\u0161evi\u0107, Izetbegovi\u0107 e Tudjman para que sentaran na mesa de negociaci\u00f3n e, finalmente, a guerra terminou cos Acordos de Dayton asinados o 21 de novembro de 1995. A versi\u00f3n final do acordo de paz foi asinada o 14 de decembro de 1995, en Par\u00eds.\nA guerra de Kosovo.\nEn Kosovo, ao longo da d\u00e9cada de 1990, o liderado da poboaci\u00f3n albanesa foi incoporando t\u00e1cticas de resistencia non violenta para a provincia. E en 1996 os albaneses radicais crearon o Ex\u00e9rcito de Liberaci\u00f3n de Kosovo, U\u00c7K, que levou a cabo acci\u00f3ns armadas na provincia serbia sure\u00f1a. A tensi\u00f3n entre separatistas de orixe albanesa e o goberno central de Iugoslavia, liderado polo presidente nacionalista Slobodan Milo\u0161evi\u0107 aumentou ao longo de 1998. Os guerrilleiros do U\u00c7K intensificaron as s\u00faas acci\u00f3ns contra enclaves serbios e pasaron a controlar partes da provincia. A reacci\u00f3n de Belgrado, que inclu\u00edu o uso indiscriminado de forzas contra a poboaci\u00f3n civil, o que causou que moitos albaneses se refuxiaran nos ses fogares e, m\u00e1is tarde, cando a represi\u00f3n se agudizou, se exiliaran en Albania de Macedonia, despertou preocupaci\u00f3n na comunidade internacional, con sospeitas de atrocidades por parte do ex\u00e9rcito iugoslavo.\nA pesar de que Milo\u0161evi\u0107 decretou o alto ao fogo en decembro daquel ano, a violencia continuou. Un grupo de contacto entre serbios, l\u00edderes da comunidade albanesa en Kosovo e representantes das principais potencias mundiais formouse para negociar un acordo de paz que puxera fin aos conflitos. O tratado prev\u00eda a autonom\u00eda de Kosovo, a retirada das forzas serbias da provincia e a presenza de tropas de paz, baixo o mando da OTAN, para verificar o acordo no caso de que entrara en vigor. A reuni\u00f3n celebrada en febreiro de 1999, no castelo de Rambouillet, Francia, fracasou. Os diplom\u00e1ticos serbios aceptaban conceder autonom\u00eda a Kosovo, pero foi rexeitado polos independentistas albaneses. Inversamente, os serbios recusaban a presenza da OTAN no territorio, a cal era desexada polos albaneses.\nDespois de que fracasaran as negociaci\u00f3ns de paz sobre o conflito separatista, a OTAN atacou a Iugoslavia o 24 de marzo de 1999, dando inicio \u00e1 Guerra do Kosovo. A OTAN exix\u00eda que Milo\u0161evi\u0107 aceptase as bases do acordo de paz de Rambouillet. A ofensiva comeza con ataques a obxectivos militares, pero a estratexia ampliou as acci\u00f3ns contra estudos de televisi\u00f3n, pontes, f\u00e1bricas e o sistema de electricidade de Serbia.\nLogo de 79 d\u00edas de bombardeos, o 3 de xu\u00f1o de 1999, os l\u00edderes occidentais e Milo\u0161evi\u0107 chegaron a un acordo para o fin da guerra: as tropas serbias retirar\u00edanse e permitir\u00eda o estacionamento dunha forza internacional de paz en Kosovo. O 10 de xu\u00f1o, a c\u00fapula militar de Iugoslavia asinou o acordo para acabar o conflito.\nDespois da entrada das tropas da OTAN en Kosovo, instaurouse un goberno provisional, baixo tutela da ONU. A maior\u00eda dos soldados do ex\u00e9rcito iugoslavo deixou a provincia, e ao mesmo tempo os refuxiados de orixe albanesa iniciaron o retorno ao territorio, e preto de 200.000 serbios fuxiron para a Serbia por temeren represalias.\nS\u00e9culo XXI.\nCa\u00edda de Milo\u0161evi\u0107.\nO rexeitamento de Milo\u0161evi\u0107 ante a vitoria da oposici\u00f3n na primeira rolda das novas elecci\u00f3ns para a Presidencia Federal en setembro de 2000 provocaron manifestaci\u00f3ns masivas en Belgrado o 5 de outubro e o colapso da autoridade do seu r\u00e9xime. O candidato da oposici\u00f3n, Vojislav Ko\u0161tunica asumiu a presidencia de Iugoslavia o 6 de outubro de 2000.\nO s\u00e1bado 31 de marzo de 2001, Milo\u0161evi\u0107 rendeuse ante as forzas de seguridade de Iugoslavia no seu fogar de Belgrado, despois de que fora ameazado con arrestalo por abuso de poder e corrupci\u00f3n.\nO 28 de xu\u00f1o foi levado \u00e1 fronteira entre Bosnia e Iugoslavia, onde pouco despois pasou a estar baixo a custodia dos oficiais de SFOR at\u00e9 ser extraditado ao Tribunal Penal Internacional para a ex Iugoslavia das Naci\u00f3ns Unidas, na Haia.\nO seu xu\u00edzo, no que debeu defenderse dos cargos de xenocidio en Bosnia e nas guerras civ\u00eds en Croacia e en Kosovo i Metohija comezou na Haia o 12 de febreiro de 2002, onde morreu o 11\nde marzo de 2006, cando o seu xu\u00edzo a\u00ednda estaba en curso.\nO 11 de abril de 2002 o Parlamento Iugoslavo aprobou unha lei autorizando a extradici\u00f3n de todas as persoas culpadas de crimes de guerra polo Tribunal Penal Internacional.\nConflitos no sur de Serbia e en Macedonia.\nEn Kosovo, a Macedonia do Norte, e na propia Serbia, os conflitos se caracterizaron pola tensi\u00f3n pol\u00edtica e \u00e9tnica entre os gobernos eslavos e as maior\u00edas albanesas que buscaban autonom\u00eda, ou independencia, como foi o caso de Kosovo. O conflito en Kosovo estalou, como vimos, nunha guerra a grande escala en 1999, mentres que os conflitos entre macedonios e serbios sure\u00f1os caracteriz\u00e1ronse por choques armados entre as forzas estatais de seguridade e as guerrillas de etnia albanesa. Os conflitos no s\u00e9culo XXI foron:\nConflito en Macedonia de 2001.\nO conflito en Macedonia de 2001, tam\u00e9n co\u00f1ecido como a insurxencia en Macedonia do Norte, foi un conflito armado iniciado en xaneiro de 2001 cando o ELN alban\u00e9s comezou a atacar \u00e1s forzas de seguridade macedonias. O conflito prolongouse at\u00e9 novembro do mesmo ano.\nA principios de 2001, principalmente na fronteira de Macedonia co Kosovo administrado pola ONU, os insurxentes actuaron cun patr\u00f3n similar ao observado en Kosovo a finais de 1997 e at\u00e9 1998, segundo o cal pouco a pouco f\u00f3ronse facendo cargo dunha aldea tras outra. Estas acci\u00f3ns foron inicialmente pac\u00edficas, a\u00ednda que a poboaci\u00f3n non albanesa foi obrigada a abandonar esas zonas. Por\u00e9n, en xaneiro e febreiro de 2001 comezaron as acci\u00f3ns de combate contra as autoridades lex\u00edtimas.\nO goberno nun primeiro momento non fixo nada en contra da situaci\u00f3n, porque se lle asegurou que o que estaba a pasar non \u00eda dirixido contra Macedonia. Satisfeitas coa explicaci\u00f3n, as autoridades esperaron durante case dous meses, e daquela a situaci\u00f3n estaba xa case f\u00f3ra de control, tanto que o goberno, sorprendido, foi incapaz de prever as consecuencias.\nEn xaneiro de 2001 xurdiu un grupo autodenominado Ex\u00e9rcito de Liberaci\u00f3n Nacional (ELN), atribu\u00edndose a responsabilidade polos ataques contra as forzas de polic\u00eda. Os l\u00edderes deste ELN, inclu\u00edndo a Ali Ahmeti e a seu t\u00edo, Fazli Veliu, eran todos da Macedonia Occidental. Afirmaron que as s\u00faas forzas contaban con \"entre varios centos e milleiros\" de combatentes armados. Por\u00e9n, non recibiron o apoio de ning\u00fan dos dous principais partidos pol\u00edticos albaneses. O goberno macedonio afirmou que os rebeldes eran en realidade membros da Ex\u00e9rcito de Liberaci\u00f3n de Kosovo (U\u00c7K), que se infiltraran no pa\u00eds. De feito, os combatentes do ELN consideraban a Kosovo como un \"refuxio\" onde poder\u00edan retirarse no caso de grandes acci\u00f3ns de Macedonia na s\u00faa contra.\nCando oito membros das forzas armadas de Macedonia foron asasinados en Vejce, os macedonios tomaron as r\u00faas dalgunhas cidades, atacando e prendendo lume \u00e1s tendas propiedade de albaneses e \u00e1s mesquitas. Estes ataques tiveron lugar principalmente en Prilep, Skopje e Bitola. Ciudad\u00e1ns macedonios en Prilep exixiron armas para atacar \u00e1s vilas veci\u00f1as poboada por albaneses despois de que dez macedonios e xitanos foran asasinados nunha emboscada.\nDespois do acordo de Ohrid, os rebeldes acordaron o cesamento das acci\u00f3ns armadas, en xu\u00f1o, a\u00ednda que houbo outros acordos en agosto, antes de conclu\u00edr nun definitivo en xaneiro de 2002. No marco do acordo de Ohrid, o goberno macedonio comprometeuse a mellorar os dereitos da poboaci\u00f3n albanesa. Estes dereitos incl\u00faen facer da lingua albanesa a segunda lingua oficial, e o aumento da participaci\u00f3n dos albaneses nas instituci\u00f3ns gobernamentais, a polic\u00eda e o ex\u00e9rcito. A parte albanesa acordou renunciar a calquera demanda separatista e reco\u00f1ecer plenamente todas as instituci\u00f3ns de Macedonia. Ademais, segundo este acordo, o Ex\u00e9rcito de Liberaci\u00f3n Nacional deb\u00eda desarmarse e entregar as s\u00faas armas a unha forza da OTAN.\nA operaci\u00f3n \"Essential Harvest\" comezou o 27 de agosto. Nesta misi\u00f3n de 30 d\u00edas, participaron aproximadamente 3.500 soldados de Macedonia e da OTAN para desarmar ao Ex\u00e9rcito de Liberaci\u00f3n Nacional e destru\u00edr as s\u00faas armas. Apenas unhas horas despois de que a OTAN conclu\u00edra a operaci\u00f3n, Ali Ahmeti, dixo nunha rolda de prensa que no basti\u00f3n rebelde de Sipkovica estaba disolv\u00e9ndose o Ex\u00e9rcito de Liberaci\u00f3n Nacional e que era o momento da reconciliaci\u00f3n \u00e9tnica.\nPero varios meses despois do conflito, a\u00ednda persist\u00edan algunhas provocaci\u00f3ns armadas. A m\u00e1is grave ocorreu cando tres polic\u00edas macedonios foron asasinados nunha emboscada tendida por homes armados de etnia albanesa o 12 de novembro de 2001.\nConflito do sur de Serbia do 2001.\nO conflito do sur de Serbia, tam\u00e9n chamado conflito do Val de Pre\u0161evo foi unha loita entre o goberno federal iugoslavo e unha organizaci\u00f3n separatista albanesa co\u00f1ecida como Ex\u00e9rcito de Liberaci\u00f3n de Pre\u0161evo, Medvedja e Bujanovac (U\u00c7PMB), creada co obxectivo de anexionar esta zona do sur de Serbia a Kosovo, con vistas a unha pos\u00edbel independencia deste territorio, a\u00ednda que non necesariamente unirse a Albania.\nDespois do final da guerra de Kosovo de 1999, unha zona de tres millas cadradas, denominada \"Ground Safety Zone\" (GSZ) estableceuse entre Kosovo (gobernado polas Naci\u00f3ns Unidas) e o interior de Iugoslavia. As unidades do ex\u00e9rcito iugoslavo non ti\u00f1an acceso \u00e1 zona, s\u00f3 a polic\u00eda. A zona de exclusi\u00f3n inclu\u00eda principalmente a vila albanesa de Dobrosin, pero non Presevo.\nEn 2001, como unha continuaci\u00f3n da crise de Kosovo, produc\u00edronse choques entre forzas de seguridade iugoslavas e guerrilleiros albaneses vinculados ao Ex\u00e9rcito de Liberaci\u00f3n de Kosovo (U\u00c7K). O obxectivo do movemento albanokosovar era tomar o control de Presevo e Bujanovac (e tam\u00e9n de Medveda f\u00f3ra do val pero na mesma zona) e dominalos at\u00e9 que as terras adxacentes, Kosovo e Macedonia Occidental, tam\u00e9n estiveran baixo control alban\u00e9s. Isto deber\u00eda permitir a gradual apertura das fronteiras.\nO ef\u00e9mero Estado de Serbia e Montenegro.\nEn marzo de 2002 os gobernos de Serbia e Montenegro aceptaron reformar a FRI para teren unha forma de cooperaci\u00f3n nova e unha uni\u00f3n moito m\u00e1is d\u00e9bil denominada Estado de Serbia e Montenegro.\nA Rep\u00fablica Federal de Iugoslavia (FRI) form\u00e1rase o 28 de abril de 1992, constitu\u00edda polas antigas Rep\u00fablicas Socialistas de Serbia e de Montenegro. O seu goberno reclamou a continuidade co antigo pa\u00eds (a Rep\u00fablica Federal Socialista de Iugoslavia) pero a comunidade internacional rexeito considerarla como tal.\nA idea de dita comunidade era que Iugoslavia se disolvese formando estados separados. Esta cuesti\u00f3n foi importante e levou a varias reclamaci\u00f3ns internacionais da RFS de Iugoslavia, inclu\u00edndo as s\u00faas embaixadas en varios pa\u00edses. En 1996 a FRI abandonou as s\u00faas reclamaci\u00f3ns e aceptou que a SFRI se disolvera.\nPor unha orde do Parlamento Federal Iugoslavo do 4 de febreiro de 2003, Iugoslavia, polo menos polo nome, deixou de existir. En Belgrado permaneceu un goberno federal, pero asumindo poderes m\u00e1is ben cerimoniais, e os gobernos individuais de Serbia e de Montenegro conduciron as s\u00faas respectivas naci\u00f3ns case coma se foran independentes. Ademais, estableceron l\u00edmites f\u00edsicos entre as fronteiras de ambas as rep\u00fablicas.\nO 21 de maio de 2006, o 86 % dos votantes montenegrinos votaron nun refer\u00e9ndum especial para a independencia de Montenegro da s\u00faa uni\u00f3n con Serbia. O 55,5 % estivo a favor da independencia, que foi reco\u00f1ecida formalmente olala Uni\u00f3n Europea.\nO 3 de xu\u00f1o de 2006 Montenegro declarou a s\u00faa independencia de maneira oficial, e Serbia fixo o propio dous d\u00edas despois, disolvendo efectivamente os vestixios que a\u00ednda perduraban da antiga Iugoslavia.\nO contencioso de Kosovo persiste.\nSegundo o establecido pola Resoluci\u00f3n 1244 do Consello de Seguridade da ONU, en Kosovo establec\u00e9rase un proceso destinado a lograr un acordo para o seu futuro status. Pero o goberno de Serbia entend\u00eda que dita resoluci\u00f3n garantizaba que Kosovo seguir\u00eda sendo parte \u00edntegra do pa\u00eds, mentres os l\u00edderes kosovares afirmaron que a \u00fanica soluci\u00f3n era a independencia.\nOs serbios que viven no norte de Kosovo opo\u00f1\u00edanse a calquera extensi\u00f3n da soberan\u00eda de Kosovo, que proclamou de forma unilateral a s\u00faa independencia en 2008, e acusaron \u00e1s misi\u00f3ns internacionais de sa\u00edrse do seu mandato de neutralidade e axudar a Pristina a estender a s\u00faa autoridade na zona.\nDesde 1999 at\u00e9 a s\u00faa secesi\u00f3n, a provinicia foi administrada pola ONU de xeito interino, como resultado da derrota do ex\u00e9rcito serbio na Guerra de Kosovo. A misi\u00f3n KFOR da OTAN aprobouse co obxectivo de evitar as represalias e os ataques entre as poboaci\u00f3ns de etnias serbia e albanesa. A pesar de que Kosovo formalmente segu\u00eda pertencendo a Serbia, en virtude do cumprimento da resoluci\u00f3n 1244, na pr\u00e1ctica o Goberno serbio non intervi\u00f1a na administraci\u00f3n da s\u00faa provincia.\nA resoluci\u00f3n da devandita guerra trouxo como consecuencia o \u00e9xodo de 200.000 kosovares de orixe serbia cara o resto de Serbia, mentres que se reafirmou a maior\u00eda \u00e9tnica albanesa. No momento da secesi\u00f3n, o 90 % da poboaci\u00f3n pertenc\u00eda a devandita etnia, mentres que a comunidade de orixe serbia representaba s\u00f3 o 10 %, e estaba localizada principalmente en enclaves no norte da rexi\u00f3n.\nAntes de chegar \u00e1 soluci\u00f3n da independencia unilateral, suced\u00e9ronse varios feitos e acontecementos ao redor do futuro status que deber\u00eda ter Kosovo. O expresidente de Finlandia e premio Nobel Martti Ahtisaari, enviado especial da ONU a Kosovo, elaborou un infome no que propo\u00f1\u00eda como soluci\u00f3n ao status da antiga provincia serbia a adopci\u00f3n dunha independencia tutelada pola comunidade internacional, a cooficialidade dos idiomas serbio e alban\u00e9s, a laicidade do novo estado, a adopci\u00f3n de medidas para garantir a seguridade da minor\u00eda serbia de Kosovo, a adopci\u00f3n de s\u00edmbolos nacionais (bandeira, himno etc.), a presenza militar de forzas internacionais lideradas pola OTAN, ex\u00e9rcito profesional, multi\u00e9tnico e democr\u00e1tico composto de 2.500 membros activos e 800 reservistas, o dereito dos refuxiados e desprazados a retornar a Kosovo e \u00e1 restituci\u00f3n das s\u00faas propiedades, un sistema xudicial integrado e independente do serbio e a posibilidade de que Kosovo puidera ingresar en organismos internacionais como a ONU .\nEste plan foi rexeitado polas autoridades serbias por consideraren que abr\u00eda a porta a que Kosovo se independizase de Serbia .\nO 17 de febreiro de 2008 o Parlamento kosovar, nun acto unilateral, declaraba a escisi\u00f3n da ent\u00f3n provincia de Serbia, dando lugar \u00e1 creaci\u00f3n dun novo Estado independente baixo a supervisi\u00f3n dos Estados Unidos e a Uni\u00f3n Europea.\nA diferenza da primeira declaraci\u00f3n de independencia de Kosovo, acontecida o 7 de setembro de 1990 e s\u00f3 reco\u00f1ecida polas autoridades albanesas, a derradeira declaraci\u00f3n xa foi reco\u00f1ecida por m\u00e1is de 47 pa\u00edses a data do 7 de agosto do 2008, entre os que se achan Costa Rica, Afganist\u00e1n, os Estados Unidos, o Reino Unido, Francia, Alema\u00f1a, Turqu\u00eda, B\u00e9lxica, Per\u00fa, Polonia, Su\u00edza, Austria e Dinamarca, sen contar os demais pa\u00edses nos que o reco\u00f1ecemento est\u00e1 pendente.\nPor\u00e9n, existen 18 pa\u00edses, inclu\u00edndo Arxentina, Bolivia, Casaquist\u00e1n, Chipre, Espa\u00f1a, Kirguizist\u00e1n, Roman\u00eda, Rusia, Serbia, Sri Lanka, Taxiquist\u00e1n, Vietnam e Venezuela que rexeitaron esplicitamente o reco\u00f1ecemento da rep\u00fablica. Serbia declarou que retirar\u00eda todos os seus embaixadores dos pa\u00edses que reco\u00f1eceran a independencia de Kosovo.\nAs tensi\u00f3ns no norte kosovar son continuas desde xullo de 2011, cando os serbokosovares cortaron as estradas de acceso aos postos fronteirizos de Jarinje e Brnjak en protesta pola decisi\u00f3n de Pristina de enviar polic\u00edas de fronteiras e funcionarios de alf\u00e1ndegas a estes pasos con Serbia. A KFOR, encargada do mantemento da orde en Kosovo, despregouse nos dous pasos fronteirizos, que declarou como \"zonas militares\", e intentou en varias ocasi\u00f3ns levantar as barricadas.\nEn novembro, varios soldados da forza da OTAN (KFOR) resultaron feridos durante un enfrontamento con manifestantes serbios no norte de Kosovo. En Pristina, fontes da KFOR confirmaron os enfrontamentos e un n\u00famero indeterminado de feridos. Nun comunicado, o continxente aliado informou de que \"a \u00faltima hora da tarde, os manifestantes usaron armas de fogo e c\u00f3cteles Molotov contra as tropas da KFOR. Unha vez m\u00e1is, varios soldados resultaron feridos\".\nO ministro serbio para Kosovo, Goran Bogdanovi\u0107, esixiu o 27 de novembro de 2011 aos serbios do norte kosovar e \u00e1 forza da KFOR que se abstiveran do uso da forza. \"Pido contenci\u00f3n tanto \u00e1 KFOR como aos serbokosovares, e que non intenten solucionar pola forza o problema. A KFOR \u00e9 a que debe garantir a seguridade de todos os cidad\u00e1ns\", e que \"son horas de que remate a violencia e que se dea a oportunidade ao di\u00e1logo para que se logre unha soluci\u00f3n acept\u00e1bel para todos\", indicou o ministro.\nNovos estados.\nOs pa\u00edses actualmente reco\u00f1ecidos creados a partir da antiga Iugoslavia son: \nActualmente, o status de Kosovo \u00e9 reco\u00f1ecido parcialmente pola comunidade internacional como unha rep\u00fablica independente, segundo moitos a\u00ednda que analistas non o fai merecente do t\u00edtulo de naci\u00f3n reco\u00f1ec\u00edbel, xa que naci\u00f3ns en pro do paneslavismo (Rusia), e outras que prefieren a unidade territorial serbia como Garant\u00eda de Paz (Espa\u00f1a entre outras), promoveron campa\u00f1as de consenso dentro da Asemblea das Naciones Unidas e negan reco\u00f1ecer a Kosovo como un pa\u00eds soberano."}
{"id": "202854", "revid": "85894", "url": "https://gl.wikipedia.org/wiki?curid=202854", "title": "O Ar, Goente, As Pontes de Garc\u00eda Rodr\u00edguez", "text": "O Ar \u00e9 un lugar da parroquia de Goente no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 8 habitantes no ano 2019 segundo datos do IGE, dos cales 4 eran homes e 4 eran mulleres."}
{"id": "202855", "revid": "1576", "url": "https://gl.wikipedia.org/wiki?curid=202855", "title": "As Caivancas, Goente, As Pontes de Garc\u00eda Rodr\u00edguez", "text": "As Caivancas \u00e9 un lugar da parroquia de Goente no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 1 habitante no ano 2019 segundo datos do IGE, 1 muller."}
{"id": "202856", "revid": "56817", "url": "https://gl.wikipedia.org/wiki?curid=202856", "title": "Caivancas", "text": "O top\u00f3nimo galego Caivancas pode referirse a:"}
{"id": "202857", "revid": "1131", "url": "https://gl.wikipedia.org/wiki?curid=202857", "title": "As Caivancas", "text": ""}
{"id": "202858", "revid": "1131", "url": "https://gl.wikipedia.org/wiki?curid=202858", "title": "Cascalisto, Goente, As Pontes de Garc\u00eda Rodr\u00edguez", "text": "Cascalisto \u00e9 un lugar da parroquia de Goente no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Estaba despoboado no ano 2014 segundo datos do IGE."}
{"id": "202859", "revid": "85894", "url": "https://gl.wikipedia.org/wiki?curid=202859", "title": "As Ferreiras, Goente, As Pontes de Garc\u00eda Rodr\u00edguez", "text": "As Ferreiras \u00e9 un lugar da parroquia de Goente no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo o IGE en 2014 ti\u00f1a sete habitantes (catro homes e tres mulleres)."}
{"id": "202860", "revid": "83328", "url": "https://gl.wikipedia.org/wiki?curid=202860", "title": "Ferreiras", "text": "O top\u00f3nimo galego Ferreiras est\u00e1 relacionado coa industria ou extracci\u00f3n do ferro. Pode referirse a:\nPara as persoas que te\u00f1en por oficio traballar o ferro e outros metais\u02d0"}
{"id": "202866", "revid": "88215", "url": "https://gl.wikipedia.org/wiki?curid=202866", "title": "S\u00fcper Lig", "text": "A S\u00fcper Lig \u00e9 a m\u00e1xima categor\u00eda da liga turca de f\u00fatbol. Tr\u00e1tase dunha competici\u00f3n profesional, fundada en 1958 e organizada pola \"T\u00fcrkiye Futbol Federasyonu\" (Federaci\u00f3n Turca de F\u00fatbol). O formato \u00e9 o habitual nos torneos de liga europeos, sendo 18 os equipos que se enfrontan entre si \u00f3 longo de d\u00faas voltas, en cada unha das cales cada equipo ten que se enfrontar cos restantes 17, de xeito que cando remata o campionato cada equipo xogou dous encontros fronte a cada rival, \u00fan como local e outro como visitante.\nO nacemento desta competici\u00f3n supuxo a unificaci\u00f3n de varios torneos rexionais que ata ent\u00f3n lev\u00e1banse a cabo no pa\u00eds. O resultado foi unha liga dominada polos clubs da cidade de Istambul, que entre 1959 e 2012 acadaron 49 dos 56 t\u00edtulos disputados. Os 3 clubs m\u00e1is laureados desta liga son o Fenerbah\u00e7e SK, o Galatasaray SK e o Be\u015fikta\u015f JK (con 18, 18 e 13 t\u00edtulos respectivamente), os 3 da cidade de Istambul, seguidos do Trabzonspor (6 t\u00edtulos) e do Bursaspor (1 t\u00edtulo). Os 3 grandes equipos de Istambul son tam\u00e9n os \u00fanicos que levan disputadas t\u00f3dalas edici\u00f3ns da S\u00fcper Lig.\nClubs participantes.\nNa s\u00faa edici\u00f3n 2011-2012, os 18 clubs participantes son os seguintes:\nCampi\u00f3ns.\nNa seguinte t\u00e1boa am\u00f3sase o palmar\u00e9s da liga turca de f\u00fatbol segundo o n\u00famero de t\u00edtulos acadados por cada club. "}
{"id": "202867", "revid": "85894", "url": "https://gl.wikipedia.org/wiki?curid=202867", "title": "Goente, Goente, As Pontes de Garc\u00eda Rodr\u00edguez", "text": "Goente \u00e9 un lugar da parroquia de Goente no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 126 habitantes no ano 2014 segundo datos do IGE, dos cales 62 eran homes e 64 eran mulleres."}
{"id": "202868", "revid": "85894", "url": "https://gl.wikipedia.org/wiki?curid=202868", "title": "O Palmeiro, Goente, As Pontes de Garc\u00eda Rodr\u00edguez", "text": "O Palmeiro \u00e9 un lugar da parroquia de Goente no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo o IGE no ano 2014 ti\u00f1a 6 habitantes, 3 homes e 3 mulleres."}
{"id": "202869", "revid": "1131", "url": "https://gl.wikipedia.org/wiki?curid=202869", "title": "O Palmeiro", "text": ""}
{"id": "202870", "revid": "23562", "url": "https://gl.wikipedia.org/wiki?curid=202870", "title": "Superliga de Turqu\u00eda", "text": ""}
{"id": "202871", "revid": "85894", "url": "https://gl.wikipedia.org/wiki?curid=202871", "title": "A Pena do Millo, Goente, As Pontes de Garc\u00eda Rodr\u00edguez", "text": "A Pena do Millo \u00e9 un lugar da parroquia de Goente no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 6 habitantes no ano 2014 segundo datos do IGE, dos cales 3 eran homes e 3 eran mulleres."}
{"id": "202872", "revid": "85894", "url": "https://gl.wikipedia.org/wiki?curid=202872", "title": "A Pena do Tiz\u00f3n, Goente, As Pontes de Garc\u00eda Rodr\u00edguez", "text": "A Pena do Tiz\u00f3n \u00e9 un lugar da parroquia de Goente no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 16 habitantes no ano 2014 segundo datos do IGE, dos cales 5 eran homes e 11 eran mulleres."}
{"id": "202873", "revid": "85894", "url": "https://gl.wikipedia.org/wiki?curid=202873", "title": "O Pico Vello, Goente, As Pontes de Garc\u00eda Rodr\u00edguez", "text": "O Pico Vello \u00e9 un lugar da parroquia de Goente no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 7 habitantes no ano 2014 segundo datos do IGE, dos cales 4 eran homes e 3 eran mulleres."}
{"id": "202874", "revid": "56817", "url": "https://gl.wikipedia.org/wiki?curid=202874", "title": "O Pi\u00f1eiral, Goente, As Pontes de Garc\u00eda Rodr\u00edguez", "text": "O Pi\u00f1eiral \u00e9 un lugar da parroquia de Goente no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 6 habitantes no ano 2014 segundo datos do IGE, dos cales 3 eran homes e 3 eran mulleres."}
{"id": "202877", "revid": "56817", "url": "https://gl.wikipedia.org/wiki?curid=202877", "title": "O Pi\u00f1eiral", "text": "O top\u00f3nimo O Pi\u00f1eiral pode referirse a varios lugares de Galicia:"}
{"id": "202878", "revid": "85894", "url": "https://gl.wikipedia.org/wiki?curid=202878", "title": "Porto dos Frades, Goente, As Pontes de Garc\u00eda Rodr\u00edguez", "text": "Porto dos Frades \u00e9 un lugar da parroquia de Goente no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 9 habitantes no ano 2014 segundo datos do IGE, dos cales 6 eran homes e 3 eran mulleres."}
{"id": "202881", "revid": "22570", "url": "https://gl.wikipedia.org/wiki?curid=202881", "title": "Os Regalados, Goente, As Pontes de Garc\u00eda Rodr\u00edguez", "text": "Os Regalados \u00e9 un lugar da parroquia de Goente no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 9 habitantes no ano 2014 segundo datos do IGE, dos cales 4 eran homes e 5 eran mulleres."}
{"id": "202882", "revid": "29029", "url": "https://gl.wikipedia.org/wiki?curid=202882", "title": "Os Regalados", "text": ""}
{"id": "202883", "revid": "29029", "url": "https://gl.wikipedia.org/wiki?curid=202883", "title": "Regalados", "text": ""}
{"id": "202884", "revid": "85894", "url": "https://gl.wikipedia.org/wiki?curid=202884", "title": "Lourent\u00edn, Goente, As Pontes de Garc\u00eda Rodr\u00edguez", "text": "Lourent\u00edn \u00e9 un lugar da parroquia de Goente no concello coru\u00f1\u00e9s das Pontes de Garc\u00eda Rodr\u00edguez na comarca do Eume. No ano 2014 segundo datos do IGE estaba habitado por un home."}
{"id": "202886", "revid": "1131", "url": "https://gl.wikipedia.org/wiki?curid=202886", "title": "Lourent\u00edn", "text": "O top\u00f3nimo galego Lourent\u00edn pode referirse a:"}
{"id": "202890", "revid": "22570", "url": "https://gl.wikipedia.org/wiki?curid=202890", "title": "R\u00edo Adaja", "text": "O r\u00edo Adaja \u00e9 un r\u00edo de Castela e Le\u00f3n, o segundo afluente m\u00e1is importante do r\u00edo Douro pola s\u00faa marxe esquerda despois do r\u00edo Tormes. Nace entre La Serrota e a serra de \u00c1vila, concretamente na chamada Fonte Berroque\u00f1a ou Fonte do Ortigal (Villatoro, \u00c1vila). Ten unha lonxitude de 163\u00a0km e drena unha conca de 5.328\u00a0km\u00b2.\nA ribeira do Adaja recibiu a catalogaci\u00f3n como Lugar de importancia comunitaria para a s\u00faa declaraci\u00f3n como Zona especial de conservaci\u00f3n (ZEC) dentro da Rede Natura 2000 da Uni\u00f3n Europea, por considerarse un corredor ecol\u00f3xico de primeira categor\u00eda para a fauna.\nPercorrido.\nO seu curso alto discorre polo altiplano situado ao oeste de \u00c1vila cidade ou Val de Ambl\u00e9s, elevada depresi\u00f3n entre a serra da Paramera e os Bald\u00edos ao Sur e a serra de \u00c1vila ao norte. Recibe augas da vertente norte da Serrota pola s\u00faa marxe dereita xa desde o seu nacemento. A destacar polo seu caudal o Arroio de Prado Cimero, o Arroio de Majada Verde, o Arroio dos Hornillos, e as gargantas que baixan de Pradosegar e Mu\u00f1otello, chamadas dos Tejos de la Gargantilla e de Canto Moreno respectivamente. Pola marxe esquerda recibe augas da serra de \u00c1vila que ve\u00f1en de Amavida e Poveda como Arroio Sauceda, Arroio de los Nogales e do Guijuelo.\nAcheg\u00e1ndose a Blacha recibe pola esquerda os arroios de Pascuala, tam\u00e9n chamado arroio de Villagarc\u00eda ou Merdero, e pola dereita o r\u00edo de Narros del Puerto ou r\u00edo Aulaque. Unha vez que o r\u00edo atravesa o Canell\u00f3n Real Leon\u00e9s Occidental, chamada \u00abO Cordel\u00bb na zona, recibe augas do r\u00edo da Hija pola dereita e do r\u00edo Blasco ou Pradillo pola esquerda, que v\u00e9n da serra de \u00c1vila e pasa por La Torre.\nAugas abaixo, o Adaja pasa por Baterna ata chegar \u00e1 Ponte de los Cobos \u00e1 altura de Solosancho, onde est\u00e1 o Castro de Ulaca, asentamento vet\u00f3n, do mesmo xeito que o de \u00c1vila cidade e o de tantos outros que se distrib\u00faen pola zona: Chamart\u00edn de la Sierra, Sanchorreja ou Las Cogotas. Deles proceden moitas das esculturas zoomorfas, touros ou verracos, que se atoparon por estas terras.\nCami\u00f1o de \u00c1vila recibe pola dereita as augas dos arroios de Riofr\u00edo, La Serna e Grajos. Ao chegar a \u00c1vila, e logo de recibir ao r\u00edo Chico, causante das inundaci\u00f3ns na cidade de \u00c1vila, o Adaja vira cara ao norte e ao sa\u00edr do Val de Ambl\u00e9s o seu curso enc\u00e1ixase nos granitos da serra de \u00c1vila, zona elixida para a construci\u00f3n da Presa de Fuentes Claras de uso recreativo e augas abaixo o das Cogotas, chamado as\u00ed por estar \u00e1 beira do castro vet\u00f3n do mesmo nome. Esta incisi\u00f3n nos granitos expl\u00edcase pola acci\u00f3n zapadora dun antigo r\u00edo do val do Douro que conseguiu remontar ata a fosa do Ambl\u00e9s, canalizando cara ao norte as augas do primitivo lago intramonta\u00f1oso. En Mingorr\u00eda abandona a paisaxe gran\u00edtico e abr\u00edndose paso nas arxilas e margas do terciario chega a Ar\u00e9valo, onde recibe as augas dun dos seus afluentes m\u00e1is importantes, o r\u00edo Arevalillo. A partir de Ar\u00e9valo, o Adaja entra brevemente en Segovia, e para rematar en Valladolid, onde logo de deixar Olmedo \u00e1 dereita recibe as augas do r\u00edo Eresma pouco antes da s\u00faa desembocadura no Douro ao leste de Tordesillas nas proximidades de Villamarciel (Valladolid)."}
{"id": "202892", "revid": "4817", "url": "https://gl.wikipedia.org/wiki?curid=202892", "title": "11D430", "text": "11D430 \u00e9 a designaci\u00f3n dun tipo de motor foguete utilizado polos sat\u00e9lites de reco\u00f1ecemento rusos Yantar-2K.\nCaracter\u00edsticas.\nOs motores 11D430 eran fabricados pola casa Malnikov e funcionaban alimentados pola combinaci\u00f3n hiperg\u00f3lica de tetr\u00f3xido de nitr\u00f3xeno e dimetilhidracina asim\u00e9trica (UDMH). Us\u00e1ronse nos sat\u00e9lites Yantar-2K como propulsi\u00f3n orbital, cun motor 11D430 por sat\u00e9lite. Ti\u00f1an un pulo de 29,43 kN, un impulso espec\u00edfico de 307 s e eran capaces de ata 50 encendidos."}
{"id": "202894", "revid": "4817", "url": "https://gl.wikipedia.org/wiki?curid=202894", "title": "11D431", "text": "11D431 \u00e9 a designaci\u00f3n dun tipo de motor foguete utilizado polos sat\u00e9lites de reco\u00f1ecemento rusos Yantar-2K.\nCaracter\u00edsticas.\nOs motores 11D431 eran fabricados pola casa Malnikov e funcionaban alimentados pola combinaci\u00f3n hiperg\u00f3lica de tetr\u00f3xido de nitr\u00f3xeno e dimetilhidracina asim\u00e9trica (UDMH). Us\u00e1ronse nos sat\u00e9lites Yantar-2K como propulsi\u00f3n orbital, con catro motores 11D431 por sat\u00e9lite. Ti\u00f1an un pulo de 5,88 N e eran capaces de 150\u00a0000 encendidos."}
{"id": "202895", "revid": "23204", "url": "https://gl.wikipedia.org/wiki?curid=202895", "title": "Ciutat Meridiana", "text": "Ciutat Meridiana \u00e9 un barrio do distrito de Nou Barris da cidade de Barcelona. Os terreos onde se sit\u00faa Ciutat Meridiana formaron parte da antiga cuadra de Vallbona que pertenc\u00eda ao municipio de Sant Andreu de Palomar. O barrio limita co municipio de Montcada i Reixac e at\u00f3pase nun val de forte pendente do cerro das Roquetes.\nFoi constru\u00eddo a partir de 1973 nunha zona onde se deb\u00eda constru\u00edr un cemiterio, a s\u00faa construci\u00f3n supuxo unha aut\u00e9ntica dentada \u00e1 serra de Collserola, implantando un conxunto de grandes bloques de vivendas sen os servizos urbanos e equipamentos b\u00e1sicos.\nAlgunhas destas carencias solucion\u00e1ronse coa construci\u00f3n dun metro lixeiro, a li\u00f1a 11 e a correspondente estaci\u00f3n de Ciutat Meridiana. Tam\u00e9n est\u00e1 preto a estaci\u00f3n de tren de Torre del Bar\u00f3."}
