{"id": "119015", "revid": "23204", "url": "https://gl.wikipedia.org/wiki?curid=119015", "title": "Annob\u00f3n", "text": "Annob\u00f3n ou Annab\u00f3n, do portugu\u00e9s \"Ano Bom\", Ano Novo (porque foi descuberta un 1 de xaneiro), tam\u00e9n chamada en ocasi\u00f3ns Pagal\u00fa, \u00e9 a menor e a m\u00e1is afastada do continente das illas do golfo da Guinea, e pertence \u00e1 Guinea Ecuatorial.\nSituaci\u00f3n.\nNa costa africana do oc\u00e9ano Atl\u00e1ntico no hemisferio sur, pr\u00f3ximo ao ecuador 1\u00b0 24\u00b4S 5\u00b0 35\u00b4 E, no golfo da Guinea, ao sur de San Tom\u00e9 e Pr\u00edncipe e a 335 km da costa de Gab\u00f3n, o lugar continental m\u00e1is pr\u00f3ximo. Fronte \u00e1 desembocadura do r\u00edo Og\u00fc\u00e9 (Ogou\u00e9), cuxas augas exercen influencia nas derivas cara \u00e1 illa. Ata a independencia da Guinea Ecuatorial, foi o \u00faltimo territorio espa\u00f1ol no hemisferio sur.\nCaracter\u00edsticas.\n\u00c9 unha illa volc\u00e1nica de forma alargada e ovalada que consiste nunha gran roca bas\u00e1ltica con moitos penedos e varios illotes rochosos, todo ao redor a uns 2,5\u00a0km da mesma.\nXurdiu hai 4,8 mill\u00f3ns de anos e a \u00faltima actividade volc\u00e1nica, foi hai menos de 100.000 anos, no Terciario. Pos\u00fae catro picos de ladeiras abruptas, como o Fogo de 654 msnm e o Mazafin, cuxa altitude m\u00e1xima \u00e9 831 msnm. A altura sobre o nivel do mar \u00e9 de aproximadamente 4.200 m. Pos\u00fae 18\u00a0km\u00b2 (2.088 ha): 6\u00a0km de longo e 3 de ancho.\nTen regatos como o Aguas Claras, que como o seu nome indica, \u00e9 de auga fresca e potable. Pos\u00fae un cr\u00e1ter convertido en lagoa, (lago Mazafin ou A pot) de 600 m de lonxitude por 400 m de anchura, no centro da illa.\nContrastan cant\u00eds e outeiros crebados, costas e arrecifes abruptos por unha banda e fermosos vales e unhas poucas calas de area dourada como as do mar Caribe, polo outro.\nA subida e baixada das mareas fan aparecer e desaparecer longas praias areosas e fondos mari\u00f1os rochosos e cheos de peixe.\nA humidade de relevo aumenta a frondosidade da vexetaci\u00f3n hidr\u00f3fila, desde a costa cara ao interior, con algunhas variaci\u00f3ns. A parte norte da illa, con menos precipitaci\u00f3ns, presenta unha paisaxe semiarida que durante a estaci\u00f3n de choivas se cobre de extensas formaci\u00f3ns herb\u00e1ceas de gram\u00edneas. O sur, sometido aos ventos h\u00famidos, \u00e9 un h\u00e1bitat de selva h\u00famida ecuatorial inclu\u00edndo plantaci\u00f3ns abandonadas de cocos, cacaos e cafetais que cobren o 75% da superficie. Entre os 400 e os 500 m, a temperatura \u00e9 m\u00e1is agradable para os europeos.\nNas partes altas, a zona fr\u00eda, ao redor dos picos Quioveo (598 msnm) e Santa Mina atopamos un bosque montano, sempre mollado polo orballo, que s\u00f3 frecuenta a poboaci\u00f3n para recoller le\u00f1a. Todos estes bosques e selvas son algo distintos aos equivalentes no continente e as outras illas do golfo. Non se pos\u00faen datos, pero a utilizaci\u00f3n de le\u00f1a e a transformaci\u00f3n do bosque en cultivos, poder\u00edan transformar de forma significativa a cuberta orixinal. \nClima.\nO seu clima non \u00e9 moi caloroso nin chuvioso. A temperatura oscila todo o ano entre os 20 e 30\u00a0\u00b0C (m\u00ednimas de 18 e m\u00e1ximas de 34\u00a0\u00b0C), baixando coa altitude e variando coa orientaci\u00f3n, os ventos e o relevo. As precipitaci\u00f3ns anuais son normalmente entre 2.000 e 3.500\u00a0mm ao ano. Ten 2 estaci\u00f3ns: Tendaua (inverno) m\u00e1is h\u00famido, de outubro a abril; e Jalma (ver\u00e1n) de maio a xullo. Un interludio chamado Sas\u00e1 dura entre agosto e setembro. A destacar \u00e9 a tempada de tornados.\nSociedade.\nHai 5.008 habitantes cunha densidade de 294,6 hab./km\u00b2.\nOs annaboneses tradicionalmente foron pescadores que se escond\u00edan na monta\u00f1a ante o acoso. Os problemas sanitarios como a febre amarela, son similares aos da illa de Bioko excepto por unha maior incidencia de c\u00f3lera e malaria. A\u00ednda cando \u00e9 fama o seu apego \u00e1 illa, ata data moi recente hab\u00eda un \u00e9xodo preferente cara \u00e1 Guinea Ecuatorial continental e Espa\u00f1a. A media de idade \u00e9 similar ao resto do pa\u00eds. Son cat\u00f3licos romanos. As misi\u00f3ns cristi\u00e1s e as pr\u00e1cticas m\u00e1xicas animistas estiveron presentes desde hai moito. Deshabitada ata a colonizaci\u00f3n dos portugueses en 1474, a poboaci\u00f3n actual principalmente son descendentes de africanos de Angola, v\u00eda San Tom\u00e9, escravos tra\u00eddos polos portugueses cos que se mestizaron. En 1493 os refuxiados instalados en cabanas na fronteira de Portugal con Espa\u00f1a, xudeus sefard\u00eds expulsados de Espa\u00f1a, por orde de D. Jo\u00e3o II, son transportados para as illas de S\u00e3o Tom\u00e9 e preto de dous mil nenos de 2 a 10 anos morren. Foi a primeira colonizaci\u00f3n exitosa da zona e influ\u00edu na s\u00faa historia posterior.\nAs linguas oficiais son castel\u00e1n, franc\u00e9s e portugu\u00e9s; o F\u00e1 d'Amb\u00f4 \u00e9 falado na illa como lingua principal.\nA cidade capital \u00e9 San Antonio de Pal\u00e9 (chamada tam\u00e9n \"Pal\u00e9\", \"S\u00e3o Antonio d\u00e1 Praia\" ou \"San Antonio da Praia\"), de 600 habitantes, que conta cun aer\u00f3dromo e a misi\u00f3n cat\u00f3lica. Outros n\u00facleos son: Aual (Santa Cruz) ao leste, entre os arroios A\u00b4pemanaix ao norte e A\u00b4taxg\u00fcesa ao sur; A\u00b4nganyi (San Pedro); Matubana (Ma\u00b4bana, San Antonio) ao sur, rodeada desde os primeiros tempos de plantaci\u00f3ns de banano.\nAs s\u00faas principais industrias locais son a pesca e a explotaci\u00f3n da madeira. Annob\u00f3n \u00e9 medianamente f\u00e9rtil. Segundo a oposici\u00f3n pol\u00edtica e as axencias de viaxes, \u00e9 un para\u00edso sen electricidade, sen auga corrente, sen hoteis, sen estradas (hai sendas) nin coches, sen televisores nin refrixeradores. Os nenos acoden regularmente ao colexio.\nA maior\u00eda do transporte entre os puntos da illa real\u00edzase en barca ou caiuco e non hai un servizo mar\u00edtimo regular entre Annob\u00f3n e o resto do pa\u00eds, a\u00ednda que os barcos mercantes chegan cada poucos meses.\nOs alimentos b\u00e1sicos son a iuca e o peixe. Ao visitante ofr\u00e9ceselle arroz de importaci\u00f3n. \u00c1 parte da pesca, a poboaci\u00f3n mant\u00e9n unha agricultura de subsistencia na zona de cultivos do litoral: palma de aceite, palmeira areca, coco, \u00e1rbore do pan, pl\u00e1tano, aguacate, papaio, azufaifo, ciruelo de annobon manga, laranxa, tamarindo, xud\u00eda, cacahuete, tomate, cabaza, cogombro, mel\u00f3n, malanga, cebola, ravo, pataca, i\u00f1ame, batata, anan\u00e1s, millo, cana de azucre, leituga, perexil, tabaco... vivindo en chozas. Cada familia annabonesa pos\u00fae e cultiva unha plantaci\u00f3n, pero o r\u00e9xime polo que se administran \u00e9 o de comunidade cunha cooperativa. \u00c9 tradicional ter xard\u00edns con moitas flores.\nEcolox\u00eda.\nA illa forma parte da ecorrexi\u00f3n denominada selva de terras baixas de Santo Tom\u00e9, Pr\u00edncipe e Annob\u00f3n.\nEsta illa ecuatorial deshabitada ata \u00e9poca hist\u00f3rica, tan pr\u00f3xima ao continente (a 335\u00a0km da costa de Gab\u00f3n), debeu ser rica en diversidade biol\u00f3xica. Os habitantes acostumaban a embarcarse en balsas e caiucos para cazar grandes baleas (yubartas), baleatos e outros cet\u00e1ceos co arp\u00f3n, sen afastarse da beira. Tam\u00e9n son frecuentes as quenllas. Ao non realizarse investigaci\u00f3ns sobre o particular, ign\u00f3rase cantas especies insulares e oce\u00e1nicas se extinguiron. Quedan d\u00faas especies pertencentes \u00e1s paseriformes exclusivas de Annob\u00f3n: o ollo branco, (\"Zosterops griseoviriscens\") e o monarca do para\u00edso de Annob\u00f3n (\"Terpsiphone smithii\"). Outras como a pomba de Sao Tom\u00e9 ou malherbi (\"Columba malherbii\") son de h\u00e1bitat reducido e vulnerables. Hai 29 especies de aves (cantoras, cucos, mi\u00f1atos, autillos, acu\u00e1ticas, ligadas a zonas h\u00famidas etc.), das cales oito son terrestres. Das especies mari\u00f1as, sete son estacionais.\nActualmente hai ademais 2 especies de morcegos (1 end\u00e9mico); r\u00e9ptiles (3 especies end\u00e9micas); 1 de cobras, 2 gekkos, 3 de tartarugas mari\u00f1as; 18 especies de peixes de auga doce (1 end\u00e9mica); mosquitos, escorpi\u00f3ns e enormes cemp\u00e9s. Introducidas polo ser humano, como noutras illas: animais dom\u00e9sticos dos cales naturalizados: peixes, gali\u00f1as de Guinea, ratas, cans e gatos. A illa non ti\u00f1a predadores mam\u00edferos aut\u00f3ctonos.\nAs plantas vasculares espont\u00e1neas ou naturalizadas son ata o momento 208 especies (15% end\u00e9micas), destacan o baobab, a ceiba, (na cal tallan o caiuco) os ficus, os fieitos, e grandes formaci\u00f3ns de musgo.\nHistoria.\nA expedici\u00f3n oce\u00e1nica portuguesa de Jo\u00e3o de Santar\u00e9m e P\u00earo Escobar, buscando portos seguros de escala para o tr\u00e1fico de escravos e o cami\u00f1o cara a As Indias bordeando o sur de \u00c1frica, descubriu o 1 de xaneiro de 1472 unha illa volc\u00e1nica envolta en br\u00e9tema e nubes. O 21 de decembro de 1474, Jo\u00e3o de Santar\u00e9m descobre a illa de San Tom\u00e9. P\u00earo Escobar descobre a 17 de xaneiro de 1475 a illa do Pr\u00edncipe.\nEn 1592 os portugueses enviaron un gobernador subalterno do gobernador da illa de San Tom\u00e9 a Annob\u00f3n, xunto cun mestre de escola e alg\u00fans africanos aos que denominaban semicivilizados.\nEntre 1642 e 1648 cando Portugal loitaba contra Espa\u00f1a para manter a s\u00faa independencia, os holandeses tomaron posesi\u00f3n das illas do golfo da Guinea. A Compa\u00f1\u00eda Holandesa das Indias exercer\u00e1 durante eses anos o tr\u00e1fico de escravos nas illas, comercio ao que tam\u00e9n se dedicar\u00e1 despois a Compa\u00f1\u00eda Portuguesa de Corisco desde a s\u00faa sede na illa de Corisco.\nEn 1656, Diego Delgado, veci\u00f1o de San Tom\u00e9 de orixe espa\u00f1ola, intentou sen \u00e9xito establecer plantaci\u00f3ns de cana de azucre na illa de Annob\u00f3n.\nEn 1778 Espa\u00f1a e Portugal intercambian a illa xunto coa illa de Fernando Poo (actual Bioko) e a costa inmediata desde a desembocadura do r\u00edo N\u00edxer ata a do r\u00edo Ogonghe, \u00e9 dicir un territorio que abarca Nixeria, Camer\u00fan, a Guinea Ecuatorial e Gab\u00f3n, a Espa\u00f1a, por territorios suramericanos no Brasil e no Uruguai. Ante a pasividade dunha Espa\u00f1a decadente en pleno imperio Espa\u00f1ol, con ricas colonias de clima saudable en Am\u00e9rica, varias naci\u00f3ns foron ocup\u00e1ndoos.\nEn 1801 Espa\u00f1a concede a Inglaterra o dereito para usar a illa como porto para aprovisionamento de auga doce. Constr\u00faese unha pequena fortaleza.\nNa \u00e9poca portuguesa e m\u00e1is tarde na espa\u00f1ola, serv\u00eda como almac\u00e9n de negros para os veleiros en navegaci\u00f3n cara ao Brasil e o R\u00edo da Prata, que aproveitaban a corrente de Benguela cara a Am\u00e9rica. A moi pequena e moi monta\u00f1osa illa, sen apenas terra cultivable, remota ent\u00f3n para todo, ag\u00e1s para os negreiros e esquecida por Espa\u00f1a, logo dunha revolta e un per\u00edodo de anarqu\u00eda, ten durante moito tempo un autogoberno insular propio, de 5 membros. Un consello de 5 caciques de entre os habitantes que goberna a illa e a administra, vincul\u00e1ndoa tacitamente a S\u00e3o Tom\u00e9, a 160\u00a0km de distancia e por extensi\u00f3n a Portugal.\nAo final do s. XIX, perdidas a maior\u00eda das colonias americanas, Espa\u00f1a,con misioneiros, armada e Garda Civil, logo substitu\u00edda pola Garda Colonial Africana, foi implant\u00e1ndose aos poucos, a pesar da hostilidade insular. Pagal\u00fa carec\u00eda de valor estrat\u00e9xico, estaba case incomunicada e solitaria ao atoparse a m\u00e1is de 500\u00a0km ao suroeste de Bioko, f\u00f3ra dos cami\u00f1os das posesi\u00f3ns espa\u00f1olas da Guinea.\nEn 1836 o espa\u00f1ol Jos\u00e9 de Moros visitou a illa, daquela gobernada por un africano chamado Pedro Pomba que como todos os insulares cr\u00eda que a\u00ednda era s\u00fabdito de Portugal.\nEn 1841 o Reino Unido propuxo a Espa\u00f1a a compra das illas de Fernando Poo e Annob\u00f3n por 60.000 libras esterlinas. A oposici\u00f3n da prensa e a C\u00e1mara impediron que se levase a cabo o contrato.\nTomouse o exemplo da veci\u00f1a Sao Tom\u00e9 no trato coercitivo \u00e1 poboaci\u00f3n, a pesca do at\u00fan, o cultivo de cacao, cocos e tabaco. En 1878, como no resto das colonias espa\u00f1olas, proh\u00edbese a escravitude, a\u00ednda que non cambia a situaci\u00f3n. A illa brevemente converteuse en parte da colonia de Elobey, Annob\u00f3n e Corisco ata 1909. O 11 de xullo de 1904 creouse o distrito de Annob\u00f3n. En 1912 contaba cun \u00fanico misioneiro. A frota baleeira espa\u00f1ola era asidua da illa.\nEn 1936 cazaron 416 baleas preto de S\u00e3o Tom\u00e9, 56 preto de Pr\u00edncipe e 7 en Annob\u00f3n. A Garda Colonial manti\u00f1a un posto cun cabo e dous gardas ind\u00edxenas.\nEn maio de 1972, tras a independencia da Guinea Ecuatorial, o goberno de Francisco Mac\u00edas Nguema prohibe a entrada e sa\u00edda da poboaci\u00f3n, inici\u00e1ndose un per\u00edodo de illamento da illa durante dous anos. Os insulares padecen unha epidemia de c\u00f3lera sen asistencia m\u00e9dica.\nFoi chamada brevemente \"Pagal\u00fa\" (\"Papagaio\", o seu nome com\u00fan en portugu\u00e9s crioulo) durante os \u00faltimos anos de mandato de Francisco Mac\u00edas Nguema.\nEn 1986 profesionais surafricanos procedentes dos campos petrol\u00edferos arxentinos invisten na Guinea Ecuatorial e visitan Annob\u00f3n. Posteriormente profesionais rusos visitan tam\u00e9n a visitan.\nEn 1988 a Guinea Ecuatorial asina un contrato por 10 anos coa compa\u00f1\u00eda brit\u00e1nica UK Buckinghamshire por valor de 1\u00a0600\u00a0000 $ USA. A compa\u00f1\u00eda en referencia obti\u00f1a a cambio unha licenza para o almacenamento de 10 mill\u00f3ns de bid\u00f3ns de residuos t\u00f3xicos e/ou radioactivos. Asin\u00e1ronse contratos similares con outras empresas europeas e americanas. Pouco despois os medios de comunicaci\u00f3n espa\u00f1ois advirten doutro acordo por 10 anos cunha empresa americana para facerse cargo de 7\u00a0000\u00a0000 de toneladas de residuos nucleares. O acordo prev\u00eda env\u00edos de 720.000 toneladas anuais.\nA mortaldade infantil subiu na mesma \u00e9poca. Numerosos investigadores europeos e m\u00e9dicos cubanos visitan a illa. Hai que destacar tam\u00e9n a abundante presenza militar.\nEn 1992 nos fondos mari\u00f1os que rodean Annob\u00f3n at\u00f3panse grandes reservas petrol\u00edferas, as maiores de toda a Guinea Ecuatorial, que \u00e9 actualmente o terceiro produtor subsahariano co 6% das reservas mundiais de cru, raz\u00f3n pola cal o goberno ampliou grandemente as s\u00faas augas territoriais. O 90% das exportaci\u00f3ns da Guinea Ecuatorial a Espa\u00f1a son petr\u00f3leo. Espa\u00f1a ten un d\u00e9ficit de 509 mill\u00f3ns de euros coa antiga colonia.\nEn 1993 estala unha revolta da poboaci\u00f3n perante as graves penurias de alimentos e os traballos forzados. Sanguenta represi\u00f3n militar na illa. O goberno guineano acusar\u00e1 a Espa\u00f1a e impide a chegada da axuda humanitaria que chegaba mensualmente \u00e1 illa."}
{"id": "119016", "revid": "27249", "url": "https://gl.wikipedia.org/wiki?curid=119016", "title": "Marchena", "text": "Marchena \u00e9 unha cidade da provincia de Sevilla, Andaluc\u00eda, Espa\u00f1a. No ano 2008 contaba con 19.497 habitantes. A s\u00faa extensi\u00f3n superficial \u00e9 de 379 km\u00b2 e ten unha densidade de 51,55hab/km\u00b2. Os seus coordenadas xeogr\u00e1ficas son 37\u00ba 20' N, 5\u00ba 25' W. At\u00f3pase situada a unha altitude de 150 metros e a 60 quil\u00f3metros da capital de provincia, Sevilla.\nMarchena foi declarada Conxunto Hist\u00f3rico-Art\u00edstico en 1966."}
{"id": "119017", "revid": "23204", "url": "https://gl.wikipedia.org/wiki?curid=119017", "title": "Nerja", "text": "Nerja \u00e9 un municipio e cidade da provincia de M\u00e1laga (Andaluc\u00eda) e o pobo m\u00e1is oriental da comarca da Axarqu\u00eda. \u00c9 un destino tur\u00edstico pertencente \u00e1 Costa do Sol. Ten unha poboaci\u00f3n oficial de m\u00e1is de 22.000 habitantes. Case un terzo dos residentes son estranxeiros, predominantemente ingleses.\nSituaci\u00f3n.\nLimita: ao norte co municipio de C\u00f3mpeta, ao leste co municipio granadino de Almu\u00f1\u00e9car, ao sur co mar Mediterr\u00e1neo, ao oeste co municipio de Torrox, e ao noroeste co municipio de Frigiliana.\nEst\u00e1 situado a uns 52\u00a0km ao leste da cidade de M\u00e1laga, e queda a d\u00faas horas por estrada de Granada e da estaci\u00f3n de esqu\u00ed de Serra Nevada.\nEn Nerja at\u00f3pase a entidade local menor de Maro.\nHistoria.\nNerja ten historia longa probada polas pinturas atopadas na famosa Cova de Nerja descuberta en 1959 e hoxe en d\u00eda \u00e9 o sitio tur\u00edstico espa\u00f1ol m\u00e1is visitado tras o Museo do Prado de Madrid e a Alhambra de Granada. Baixo o reino musulm\u00e1n, o nome era \"Narixa\", que significa \u00abfonte abundante\u00bb e que \u00e9 a orixe do nome actual.\nNo centro do pobo est\u00e1 o Balc\u00f3n de Europa, un miradoiro que regala vistas impo\u00f1entes do mar aos seus h\u00f3spedes. O nome de \"Balc\u00f3n de Europa\" foi proposto polo Rei Afonso XII, que visitou a zona en 1885 logo dun sismo desastroso e que quedou cativado polo escenario.\nAtracci\u00f3ns tur\u00edsticas.\nNerja ten varias praias, entre as que cabe destacar as de Burriana, Calahonda, El Sal\u00f3n, La Torrecilla e El Playazo. Esta \u00faltima conta cunha contorna que a\u00ednda non sufriu as consecuencias da urbanizaci\u00f3n descontrolada do litoral malague\u00f1o.\nNerja pos\u00fae un clima suave todo o ano, que permite o cultivo de froitos subtropicais como a chirimoia ou o aguacate.\nEn Nerja gravouse durante 1979 e 1980 a famosa serie de televisi\u00f3n \"Verano azul\" e naceron a cantante e actriz Nuria Ferg\u00f3, e a actriz da serie Yo soy Bea, Ruth N\u00fa\u00f1ez."}
{"id": "119018", "revid": "1131", "url": "https://gl.wikipedia.org/wiki?curid=119018", "title": "Vandell\u00f2s i l'Hospitalet de l'Infant", "text": "Vandell\u00f2s i l'Hospitalet de l'Infant \u00e9 un municipio de Catalu\u00f1a situado na comarca do Baix Camp na provincia de Tarragona. Segundo datos de 2008 a s\u00faa poboaci\u00f3n era de 5.653 habitantes. Ademais de Vandell\u00f2s e l'Hospitalet de l'Infant, est\u00e1 formado polos n\u00facleos de poboaci\u00f3n de l'Almadrava, Masriudoms e Masboquera.\nHistoria.\nVandell\u00f2s aparece citado xa en 1342 co nome de \"Vallis Laurorumi\" e en 1460 como \"Vall de Llorer\". Formou parte do termo municipal de Tivissa e quedou integrado na baron\u00eda de Castellvell. A partir de 1241, a baron\u00eda empezou a ser co\u00f1ecida como baron\u00eda de Entenza ao casar unha neta do se\u00f1or de Castellvell con Berenguer de Entenza. En 1324, Guillem de Entenza cedeu a baron\u00eda ao rei Xaime II e quedou integrada dentro do condado de Prades.\nEn 1813, as tropas do mariscal Suchet saquearon a cidade. En 1835 a poboaci\u00f3n sufriu graves danos por mor dun terremoto. \nL'Hospitalet foi fundado polo infante Pedro, fillo de Xaime II e de Branca de N\u00e1poles, o 8 de novembro de 1344. Pedro levantou un edificio ao que chamou \"Hospital del Coll de Balaguer\"; o hospital era un edificio de planta cadrada de 54,6 metros de lado cunha torre en cada un dos seus \u00e1ngulos de 18,5 metros. O intento de repoboaci\u00f3n por parte de Pedro fracasou ata que en 1362 o seu fillo Juan de Prades adquiriu m\u00e1is terreos para o hospital. Este novo edificio foi destru\u00eddo no s\u00e9culo XV.\nEconom\u00eda.\nO turismo converteuse nunha das principais fontes de ingresos do municipio. Constru\u00edronse diversos equipamentos como hoteis e urbanizaci\u00f3ns. En l'Hospitalet de l'Infant at\u00f3pase un porto deportivo que disp\u00f3n de 575 amarres.\nA agricultura foi durante moito tempo a base econ\u00f3mica da cidade. Actividade que cambiou a partir da construci\u00f3n da central nuclear de Vandell\u00f2s en 1972. Os cultivos que a\u00ednda permanecen son principalmente abeleiras, amendoeiras e cereais."}
{"id": "119019", "revid": "22570", "url": "https://gl.wikipedia.org/wiki?curid=119019", "title": "Vandell\u00f2s", "text": "Vandell\u00f2s \u00e9 unha localidade que pertence ao concello de Vandell\u00f2s i l'Hospitalet de l'Infant, na provincia de Tarragona. \u00c9 o antigo n\u00facleo do municipio, ao que deu nome ata 1990 cando cambiou polo actual. Ten unha poboaci\u00f3n de 946 habitantes.\nVandell\u00f2s at\u00f3pase a 281 metros de altitude, xunto \u00e1 estrada C-44, entre l'Hospitalet de l'Infant e Tivissa. A s\u00faa igrexa parroquial, dedicada a Sant Andreu, data de 1733 e est\u00e1 formada por un edificio de tres naves con c\u00fapula de estilo renacentista. As s\u00faas festas cel\u00e9branse o 26 de setembro, festividade de Sant Cosme e Sant Dami\u00e0.\nHistoria.\nVandell\u00f2s xa aparece citado en 1342 baixo o nome de Vallis Laurorumi e en 1460 como Vall de Llorer. Formou parte do concello de Tivissa e quedou integrado na baron\u00eda de Castellvell, que posteriormente quedou integrada no condado de Prades. En 1813, as tropas do mariscal Louis Gabriel Suchet saquearon a vila. En 1845 sufriu graves estragos por mor dun terremoto."}
{"id": "119020", "revid": "22570", "url": "https://gl.wikipedia.org/wiki?curid=119020", "title": "L'Hospitalet de l'Infant", "text": "L'Hospitalet de l'Infant \u00e9 unha localidade costeira que pertence ao concello de Vandell\u00f2s i l'Hospitalet de l'Infant, na provincia de Tarragona. At\u00f3pase nun promontorio rochoso, xunto a extensas praias e o r\u00edo Llastres.\nHistoria.\nL'Hospitalet foi fundado polo infante Pedro de Arag\u00f3n e Anjou, fillo de Xaime II e de Branca de N\u00e1poles, o 8 de novembro de 1344. Pedro levantou un edificio ao que chamou Hospital del Coll de Balaguer; o hospital era un edificio de planta cadrada de 54,6 metros de lado cunha torre en cada un dos seus \u00e1ngulos de 18,5 metros. O intento de repoboaci\u00f3n por parte de Pedro fracasou ata que en 1362 o seu fillo Xo\u00e1n de Prades adquiriu m\u00e1is terreos para o hospital. Este novo edificio foi destru\u00eddo no s\u00e9culo XV."}
{"id": "119021", "revid": "23204", "url": "https://gl.wikipedia.org/wiki?curid=119021", "title": "Deltebre", "text": "Deltebre \u00e9 un municipio de Catalu\u00f1a, pertencente \u00e1 provincia de Tarragona, na comarca do Baix Ebre. Formouse en 1981 pola uni\u00f3n dos municipios de Jes\u00fas i Mar\u00eda e La Cava que, \u00e1 s\u00faa vez, se sedgregaran de Tortosa en 1977. \u00c9 a poboaci\u00f3n m\u00e1is pr\u00f3xima \u00e1 desembocadura do r\u00edo Ebro. Segundo o INE, no 2006 ti\u00f1a 10\u00a0811 habitantes.\nHistoria.\nCo\u00f1\u00e9cese pouco sobre a historia de Deltebre. Segundo a tradici\u00f3n, foron os mouriscos os primeiros que se instalaron na zona. A mediados do s\u00e9culo XVIII exist\u00edan alg\u00fans asentamentos temporais na zona do delta.\nEn 1818 constru\u00eduse a igrexa de San Miguel da Cava e a poboaci\u00f3n empezou a organizarse ao redor da mesma. O municipio formouse en 1977 por uni\u00f3n dos de Jes\u00fas i Mar\u00eda e La Cava.\nCultura.\nO termo municipal incl\u00fae tres espazos considerados de interese natural: a punta do Fangar, que incl\u00fae un porto e unha praia; a lagoa da Canle Vella e a zona co\u00f1ecida como o Garchal formada por pequenas illas.\nConta cun \"ecomuseo\" destinado a orientar aos visitantes que realizan excursi\u00f3ns polo parque natural do Delta do Ebro.\nDeltebre celebra a s\u00faa festa maior no mes de agosto. En maio ten lugar unha celebraci\u00f3n en conmemoraci\u00f3n da segregaci\u00f3n do municipio.\nDeltebre ten d\u00faas publicaci\u00f3ns dirixidas \u00e1 cidadan\u00eda: \"Desaig\u00fce\" est\u00e1 destinada a toda a poboaci\u00f3n en xeral, con noticias sobre a vila, a s\u00faa gastronom\u00eda, as actividades culturais e l\u00fadicas, as novas construci\u00f3ns municipais etc. \"I per qu\u00e8?\" est\u00e1 destinada \u00e1 mocidade, con secci\u00f3ns de m\u00fasica, literatura, cultura e actividades por e para a xuventude.\nEconom\u00eda.\nA finais do s\u00e9culo XIX, e tras a construci\u00f3n da canle do Ebro, o cultivo do arroz converteuse na principal actividade agr\u00edcola en Deltebre, convert\u00e9ndose practicamente nun monocultivo. Existen algunhas explotaci\u00f3ns familiares de produtos da horta. Desde 1955 conta cunha cooperativa arroceira."}
{"id": "119022", "revid": "51526", "url": "https://gl.wikipedia.org/wiki?curid=119022", "title": "Baeza", "text": "Baeza \u00e9 unha vila andaluza pertencente \u00e1 provincia de Xa\u00e9n. En 2008 ti\u00f1a 16\u00a0197 habitantes. \u00c9 co\u00f1ecida polo seu legado monumental, sendo declarada, xunto a \u00dabeda, cidade Patrimonio da humanidade pola Unesco e ser unha das tres sedes da Universidade Internacional de Andaluc\u00eda.\nHistoria e caracter\u00edsticas.\nCo\u00f1ecida no romancero popular como \"Nido Real de Gavilanes\", foi un punto clave na conquista de Al-Andalus polos reis cristi\u00e1ns, ao servir de atalaia sobre o r\u00edo Guadalquivir. A s\u00faa posesi\u00f3n asegurou as costas castel\u00e1s e a ameaza para os reinos que estaban na ribeira esquerda do Gran R\u00edo.\nTanta importancia tivo a s\u00faa conquista, (1227), que o rei Fernando III decide que a partir dese momento a bandeira real, que logo ser\u00eda a espa\u00f1ola, te\u00f1a sobre si a aspa ou cruz de Santo Andr\u00e9, pois atrib\u00fae ao ap\u00f3stolo e \u00e1 s\u00faa intercesi\u00f3n a milagrosa conquista. E durante s\u00e9culos, ata Carlos III, ser\u00e1 o s\u00edmbolo distintivo das bandeiras espa\u00f1olas, e a\u00ednda hoxe o rei Xo\u00e1n Carlos apoia todo o seu escudo na Cruz de Santo Andr\u00e9, en cuxa festividade, 30 de novembro se conquistara a cidade de Baeza. Tres s\u00e9culos despois a ra\u00ed\u00f1a Isabel I, medorenta de que a nobreza lle discutise o seu poder, mandou derrubar o seu Alc\u00e1zar, do que s\u00f3 queda alg\u00fan resto."}
{"id": "119023", "revid": "23204", "url": "https://gl.wikipedia.org/wiki?curid=119023", "title": "Pe\u00f1aranda de Duero", "text": "Pe\u00f1aranda de Duero \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 569 habitantes (INE 2013).\nEtimolox\u00eda.\nO seu nome v\u00e9n do c\u00e9ltico Penna-Aranda, \"cidade da pena\", e o r\u00edo Douro.\nMonumentos.\nOrixinal do s\u00e9culo X, constru\u00eddo con motivo da repoboaci\u00f3n, con Fern\u00e1n Gonz\u00e1lez; foi reformado completamente no s\u00e9culo XV. Lev\u00e1ntase airoso vixiando a vila; a torre da homenaxe inmutable destaca sobre os restos de muralla. Desde a altura hai unha magn\u00edfica vista do casar\u00edo sobre o que se levanta impo\u00f1ente a silueta da igrexa Santa Ana; e, ao fondo, da veiga do Arandilla. \nCons\u00e9rvanse d\u00faas das tres portas da muralla que se constru\u00edu no s\u00e9culo XV \nConstru\u00eddo no s\u00e9culo XVI por encargo de Francisco de Z\u00fa\u00f1iga e Avellanada e no que, segundo crese, puido traballar Francisco de Colonia. A portada loce o escudo dos Z\u00fa\u00f1iga entre tenantes e no seu interior, traspasando o vest\u00edbulo de entrada, \u00e1brese un elegante patio se\u00f1orial con galer\u00eda dobre, desde o que se accede \u00e1s habitaci\u00f3ns nobres belamente decoradas con espl\u00e9ndidos artesoados e. No Sal\u00f3n de Embaixadores preside unha elegante cheminea de estucos, e destaca a\u00ed pola s\u00faa orixinalidade unha galer\u00eda para os m\u00fasicos. Veci\u00f1a ao palacio preside, no centro, a praza unha picota ou rolo xurisdicional de elegantes li\u00f1as g\u00f3ticas. \nAntes co\u00f1ecida como Colexiata de Santa Ana, comezada en 1540 presenta portada barroca, no interior retablo neocl\u00e1sico presenta en altorrelevo \u00e1 santa titular, obra de Alfonso Bergaz e coro tallado en nogueira. Na s\u00faa portada ten tres bustos romanos de Clunia. \nDe San Jos\u00e9 do Carmen, foi levantado no s\u00e9culo XVI \nFarmacia dos Jimeno do s\u00e9culo XVII que ten museo. Hoxe en d\u00eda segue en funcionamento, \u00e9 unha das m\u00e1is antigas de Espa\u00f1a."}
{"id": "119024", "revid": "89787", "url": "https://gl.wikipedia.org/wiki?curid=119024", "title": "Efecto Tetris", "text": "O efecto Tetris prod\u00facese cando unha persoa lle dedica tempo e atenci\u00f3ns exaxeradas a unha actividade at\u00e9 tal punto que esta actividade comeza a eclipsar os seus pensamentos, imaxes mentais e so\u00f1os. Recibe o nome a partir do co\u00f1ecido videoxogo, Tetris. Neste xogo d\u00e9bense rotar e mover diferentes pezas, denominadas tetromin\u00f3s, que van caendo sobre a base da pantalla e formar bloques con eles de tal maneira que se creen li\u00f1as horizontais sen buratos polo medio. Cando isto se consegue a li\u00f1a \u00e9 eliminada. O obxectivo \u00e9 facer o maior n\u00famero pos\u00edbel de li\u00f1as antes de que a pantalla se encha rematando o xogo.\nA xente que xoga ao Tetris durante un per\u00edodo prolongado de tempo poden encontrarse a si mesmas pensando nas diferentes maneiras en que na vida real se poden colocar as cousas, por exemplo as caixas dos andeis dos supermercados ou os edificios das r\u00faas. Neste sentido, o efecto Tetris \u00e9 unha forma de h\u00e1bito. Entre as persoas que sofren o efecto Tetris tam\u00e9n se pode dar a visi\u00f3n de imaxes de formas de Tetris nas marxes do seu campo de visi\u00f3n ou cando fechan os ollos, sendo neste sentido un tipo de alucinaci\u00f3n. Mais o efecto Tetris tam\u00e9n se pode presentar na forma de alucinaci\u00f3n hipnog\u00f3nica, cando esas persoas contin\u00faan a xogar partidas de Tetris en so\u00f1os.\nOutros exemplos.\nO efecto Tetris non s\u00f3 se produce co xogo que lle d\u00e1 nome, sen\u00f3n que \u00e9 tam\u00e9n com\u00fan con outros videoxogos, con calquera tarefa visual prolongada (clasificar c\u00e9lulas, recoller froita, conducir longas distancias, xogar ao xadrez etc.), e tam\u00e9n con outras modalidades sensoriais repetitivas, como por exemplo unha peza musical pegadiza que \u00e9 espontaneamente repetida mentalemente (un \"earworm\"), ou aquelas persoas que logo dun longo per\u00edodo embarcados, ao aterrar, m\u00f3vense inconscientemente reproducindo o balanceo do barco. Os programadores e inform\u00e1ticos te\u00f1en \u00e1s veces experiencias semellantes informando de ter so\u00f1ado sobre c\u00f3digos durante a noite e regresar ao traballo ao d\u00eda seguinte. Cousas parecidas te\u00f1en padecido usuarios de xogos musicais coma \"Dance Dance Revolution\", \"Rock Band\" ou \"Guitar Hero\". E o mesmo poder\u00eda decirse doutros xogos coma \"Polarium\" ou xogos de disparar sobre brancos.\nLugar na memoria.\nStickgold et al. (2000) propuxeron que a parte de memoria usada ao xogar ao Tetris \u00e9 unha forma separada de memoria, intimamente relacionada coa memoria procedemental. Isto derivar\u00edase das s\u00faas investigaci\u00f3ns que demostraban que a xente con amnesia anter\u00f3grada, informaban so\u00f1ar con formas caendo logo de ter xogado ao Tetris durante o d\u00eda, a pesar de non seren capaces de recordar en absoluto ter xogado ese d\u00eda. Un estudo recente de Oxford (2009), dirixido pola Dr. Emily Holmes, suxire a idea de que videogos do estilo do Tetris poder\u00edan axudar a previr o desenvolvemento de recordos traum\u00e1ticos. Se o tratamento con videoxogo \u00e9 feito pouco despois do evento traum\u00e1tico, a preocupaci\u00f3n coas pezas do Tetris abonda para impedir que se repitan no cerebro a sucesi\u00f3n destas imaxes traum\u00e1ticas diminu\u00edndo deste xeito a exactitude, intensidade e frecuencia dos recordos traum\u00e1ticos.\nHistoria do termo.\nSegundo Earling (1996), unha das primeiras referencias ao termo \u00e9 a que fai Garth Kidd en febreiro de 1996, o autor describiuno como \"imaxes posteriores ao xogo durante d\u00edas despois\" e \"unha tendencia a identificar todo composto de catro cadrados e tentando determinar \"onde encaixa\"\". Kidd atribu\u00eda a orixe do termo a xogadores de PC de Adelaide, Australia."}
{"id": "119026", "revid": "1131", "url": "https://gl.wikipedia.org/wiki?curid=119026", "title": "Corvera de Asturias", "text": ""}
{"id": "119034", "revid": "56817", "url": "https://gl.wikipedia.org/wiki?curid=119034", "title": "Se\u00f1or\u00edo de Cascais", "text": "O se\u00f1or\u00edo de Cascais \u00e9 un t\u00edtulo nobiliario co que os reis de Portugal amosaban a s\u00faa gratitude a certas persoas. A s\u00faa forma feminina \u00e9 \"Se\u00f1ora\". Recibe o seu nome da vila de Cascais."}
{"id": "119038", "revid": "25871", "url": "https://gl.wikipedia.org/wiki?curid=119038", "title": "Los Inhumanos", "text": "Los Inhumanos \u00e9 un grupo musical orixinario de Valencia, fundado na d\u00e9cada de 1980."}
{"id": "119039", "revid": "1131", "url": "https://gl.wikipedia.org/wiki?curid=119039", "title": "Brigantium (publicaci\u00f3n)", "text": "Brigantium, subtitulado \"Bolet\u00edn do museo arqueol\u00f3xico e hist\u00f3rico de A Coru\u00f1a\", foi un bolet\u00edn biling\u00fce anual editado polo Museo Arqueol\u00f3xico e Hist\u00f3rico Castelo de San Ant\u00f3n da Coru\u00f1a.\nDescrici\u00f3n.\nPublicouse dende 1980 ata 1998 e foi dirixido por Felipe Sen\u00e9n L\u00f3pez. O director honorario era Manuel Chamoso Lamas. Colaboraron nel, entre outros, Jos\u00e9 Manuel V\u00e1zquez Varela, Felipe Criado Boado, Fernando Alonso Romero, Jaime Delgado e Raquel Casal Garc\u00eda.\nOs seus temas eran a prehistoria, a historia, a etnograf\u00eda, a arqueolox\u00eda, a arte, a epigraf\u00eda e a numism\u00e1tica. Sobresa\u00edu pola presentaci\u00f3n e calidade dos traballos, sempre ilustrados. O artigos comezaban por un resumo en castel\u00e1n, galego ou ingl\u00e9s, segundo a lingua escollida polo autor."}
{"id": "119040", "revid": "17467", "url": "https://gl.wikipedia.org/wiki?curid=119040", "title": "Afonso Raim\u00fandez", "text": ""}
{"id": "119041", "revid": "1131", "url": "https://gl.wikipedia.org/wiki?curid=119041", "title": "Arquitectura prerrom\u00e1nica en Galicia", "text": "A arquitectura prerrom\u00e1nica galega ent\u00e9ndese como unha expresi\u00f3n xen\u00e9rica que designa calquera manifestaci\u00f3n art\u00edstica que preceda temporalmente \u00e1 arquitectura rom\u00e1nica e que sexa posterior ao per\u00edodo cl\u00e1sico romano. Esta definici\u00f3n \u00e9 aplicable a toda a arte e arquitectura da Europa occidental.\nDeste xeito, o termo prerrom\u00e1nico aplicar\u00edase, no temporal, a todo o lapso comprendido entre mediados do s\u00e9culo V (ca\u00edda do Imperio Romano de Occidente) e comezos do s\u00e9culo XI (espallamento do rom\u00e1nico), e no estil\u00edstico, \u00e1 arte ostrogoda, longobarda, carolinxia, otoniana etc., estando representada en Galicia pola arquitectura visigoda, asturiana, moz\u00e1rabe e de repoboaci\u00f3n.\nComo diversos estudos revelaron, en toda Galicia existiron numerosas construci\u00f3ns deste estilo. Actualmente moitos monumentos rom\u00e1nicos galegos as\u00e9ntanse sobre estruturas prerrom\u00e1nicas."}
{"id": "119052", "revid": "5863", "url": "https://gl.wikipedia.org/wiki?curid=119052", "title": "Vicecondado de Nossa Senhora da Luz", "text": "O Vicecondado de Nossa Senhora da Luz \u00e9 un t\u00edtulo de nobreza portugu\u00e9s concedido primeiramente por Pedro V de Portugal a Joaquim Ant\u00f3nio Velez Barreiros, un oficial do ex\u00e9rcito, par do reino e Ministro de Estado. O actual Vizconde \u00e9 Renato Carrasquinho, herdeiro tam\u00e9n do Condado de Santa Mar\u00eda, do Vicecondado de Saxonia-Coburgo-Gotha e Bragan\u00e7a, entre outros t\u00edtulos nobiliarios."}
{"id": "119053", "revid": "1131", "url": "https://gl.wikipedia.org/wiki?curid=119053", "title": "Valtierra", "text": "Valtierra \u00e9 un concello de Navarra, situado no meiri\u00f1ado de Tudela, entre as des\u00e9rticas paisaxes das Bardenas Reales e o val do Ebro. Segundo o INE, en 2008 ti\u00f1a 2.542 habitantes. Ten unha extensi\u00f3n de 49,9\u00a0km\u00b2, e limita coas localidades de Arguedas, Alfaro, Cadreita, Castej\u00f3n e Tudela.\nHistoria.\nTivo unha importante presenza \u00e1rabe e foi parte do imperio de Muza Ben Muza, m\u00e1is tarde forma parte da Taifa de Zaragoza e m\u00e1is adiante da de Tudela-Lleida. Terminou de ser conquistada polos cristi\u00e1ns de Afonso o Batallador rei de Navarra e Arag\u00f3n no ano 1110 outorgando \u00e1 vila o Foro de Sobrarbe e o t\u00edtulo de \"Moi nobre e Moi leal\", cando Navarra e Arag\u00f3n separ\u00e1ronse esta como consecuencia da morte de Afonso I en 1134, a nobreza decidiu formar parte de Navarra e Tudela non se uniu a Arag\u00f3n, formando parte de Navarra.\nEconom\u00eda.\nValtierra foi historicamente unha vila dedicada plenamente aos labores agr\u00edcolas e durante s\u00e9culos ao redor delas desenvolveuse a vida no municipio. Dentro do sector primario destacan os cultivos de millo, verduras (br\u00f3coli, coliflor, tomate, pemento, berenxena), o cereal, e os verbascos. Na gander\u00eda destaca o gando ovino, bovino e porcino. A comezos do s\u00e9culo XXI acadaban tam\u00e9n grande importancia o sector secundario e o sector terciario."}
{"id": "119054", "revid": "85894", "url": "https://gl.wikipedia.org/wiki?curid=119054", "title": "Navalmoral de la Mata", "text": "Navalmoral de la Mata \u00e9 unha localidade estreme\u00f1a, pertencente \u00e1 provincia de C\u00e1ceres. Segundo o INE, en 2007 ti\u00f1a 16.931 habitantes.\nSituaci\u00f3n.\nAt\u00f3pase ao nord\u00e9s da provincia, a 120 km da cidade de C\u00e1ceres e a tan s\u00f3 180 km ao oeste da capital de Espa\u00f1a, Madrid. \u00c9 a cabeceira de comarca do Campo Ara\u00f1uelo.\nDemograf\u00eda.\nAo longo do s\u00e9culo XX o n\u00famero de habitantes foi aumentando, f\u00f3ra dos anos 20. Neste t\u00e1boa rec\u00f3llese a evoluci\u00f3n demogr\u00e1fica do s\u00e9culo XX tomando como referencia os datos que aparecen na p\u00e1xina web de Navalmoral de la Mata.\nNa \u00faltima d\u00e9cada, a poboaci\u00f3n sufriu lixeiras diminuci\u00f3ns entre 1998 e 2001 das que se recuperou posteriormente, tal e como nos mostran os datos do Instituto Nacional de Estad\u00edstica.\nRespecto da poboaci\u00f3n estranxeira, esta representa un 6% do total de habitantes que residen na localidade. Dos 875 estranxeiros, m\u00e1is da metade proceden de Marrocos(73%), seguidos de colombianos, portugueses, arxentinos, dominicanos e as\u00ed ata un total de 25 nacionalidades distintas conviven xunto coa poboaci\u00f3n espa\u00f1ola. A continuaci\u00f3n, pres\u00e9ntanse os pa\u00edses de procedencia dos inmigrantes que viven en Navamoral de M\u00e1taa, as\u00ed como o n\u00famero de persoas pertencentes a cada pa\u00eds."}
{"id": "119055", "revid": "1410", "url": "https://gl.wikipedia.org/wiki?curid=119055", "title": "Villafranca de los Barros", "text": "Villafranca de los Barros \u00e9 un municipio de Espa\u00f1a, na provincia de Badaxoz, Comunidade Aut\u00f3noma de Estremadura, que contaba en 2008 cunha poboaci\u00f3n de 13.201 habitantes. \u00c9 co\u00f1ecida como \"Cidade da M\u00fasica\".\nXeograf\u00eda.\nVillafranca de los Barros ocupa o centro dunha dilatada conca de f\u00e9rtil terra arcillosa, formando semic\u00edrculo as pr\u00f3ximas serras de Alange, Hornachos e Fuente del Maestre.\nLinda o seu termo municipal, polo Norte cos de Almendralexo e Alange, polo Sur co de Los Santos de Maimona; polo Leste co de Ribera del Fresno e polo Oeste co de Fuente del Maestre. O seu centro urbano ocupa uns 2 quil\u00f3metros cadrados. Mediante estradas comarcais p\u00f3dese acceder a cidades como Ribera del Fresno, Fuente del Maestre, Aceuchal e Pombas; e por ferrocarril con Llerena para Sevilla e con M\u00e9rida para Madrid.\nToda a zona est\u00e1 regada por regatos e arroios de prolongado estiaje durante os meses de ver\u00e1n e ata parte do outono, chamados Pendel\u00edas, Valdequemao e as Goridas, un dos cales, o de Valdequemao atravesa a poboaci\u00f3n de Sur a Norte; o de Pendel\u00edas, pasa polo Leste lamiendo os seus muros, xunt\u00e1ndose os dous preto das \u00faltimas casas onde toman o nome de R\u00edo Cagancha. O outro arroio \u00e9 o da Goridas, que atravesa o termo pola s\u00faa extremidade Este. Toda esta trama fluvial vai desembocar ao Bonhabal, afluente do Matachel, sendo tam\u00e9n afluente este mesmo do r\u00edo Guadiana.\nXunto con Almendralexo, \u00e9 o centro comarcal da comarca Tierra de Barros."}
{"id": "119056", "revid": "5863", "url": "https://gl.wikipedia.org/wiki?curid=119056", "title": "Trujillo, C\u00e1ceres", "text": "Trujillo \u00e9 unha cidade estreme\u00f1a, pertencente \u00e1 provincia de C\u00e1ceres. At\u00f3pase nun estrat\u00e9xico n\u00f3 de comunicaci\u00f3ns dentro da rexi\u00f3n. Est\u00e1 a 47\u00a0km de C\u00e1ceres pola A-58, a uns 60 quil\u00f3metros do Parque Nacional de Monfrag\u00fce, a uns 90\u00a0km de Plasencia e a uns 80\u00a0km de Guadalupe. Pola A-5 (Autov\u00eda do Suroeste) comunica con Badaxoz a 149\u00a0km, con M\u00e9rida a 80\u00a0km, con Navalmoral de la Mata a 70\u00a0km e con Madrid, a tan s\u00f3 250\u00a0km.\nDemograf\u00eda.\nA seguinte t\u00e1boa mostra a evoluci\u00f3n demogr\u00e1fica de Trujillo de 1998 a 2008 segundo os datos do Instituto Nacional de Estad\u00edstica de Espa\u00f1a."}
{"id": "119057", "revid": "1131", "url": "https://gl.wikipedia.org/wiki?curid=119057", "title": "Los Santos de Maimona", "text": "Los Santos de Maimona \u00e9 un municipio de Espa\u00f1a, na provincia de Badaxoz, Comunidade Aut\u00f3noma de Estremadura. Ten unha poboaci\u00f3n de 8.107 habitantes.\nLocalizaci\u00f3n.\nAt\u00f3pase a 75 km da capital e cunha poboaci\u00f3n superior aos 8.000 habitantes, o seu termo municipal ten unha extensi\u00f3n de 109,02 km\u00b2. Sit\u00faase a 529 msnm.\nAccesos.\n\u00c9 unha das poboaci\u00f3ns mellor comunicadas do sur da provincia de Badaxoz, \u00e9 unha encrucillada de cami\u00f1os pola que transcorren as seguintes v\u00edas de comunicaci\u00f3n:\nContexto xeogr\u00e1fico.\nO terreo \u00e9 chairo ou suavemente ondulado, s\u00f3 interrompido por alargadas lombas de escaso relevo que corren de NO a SE, inici\u00e1ndose no cerro do Castelo e continuando polos Cerros de Escorrega. Ao sur de Los Santos de Maimona er\u00edxese a serra de San Crist\u00f3bal, que contin\u00faa ao longo do l\u00edmite do termo en direcci\u00f3n noroeste pola serra de Los Santos e a serra los Olivos que, interrompida polo val do arroio Robledillo, contin\u00faa m\u00e1is ao norte pola serra de Cabrera. A altura destes accidentes non excede nunca os 660 msnm.\nAs terras do chairo son profundas e arxilosas, a maior\u00eda de seca\u00f1o, exceptuando feraces hortas que rodean a poboaci\u00f3n. O clima \u00e9 suave, con invernos curtos e ver\u00e1ns calorosos. A vila at\u00f3pase situada nun val de suaves lombas: a serra de San Jorge, a de San Crist\u00f3bal e Cabrera. Ocupa a parte sur da Comarca Terra de Barros situada ao suroeste a 75\u00a0km de Badaxoz, a 56\u00a0km de M\u00e9rida e a 5\u00a0km de Zafra.\nFauna e flora.\nCult\u00edvanse a vide, as oliveiras, cereais e amendoeiras. A gander\u00eda \u00e9 principalmente porcina, ovina e vac\u00faa, con algunhas granxas av\u00edcolas. \u00c9 unha zona rica en caza menor abundando as perdices, os coellos, as lebres e as aves de paso. Existen zonas carbon\u00edferas, calcarias para a fabricaci\u00f3n de cemento e canteiras de pedra e m\u00e1rmore.\nHidrograf\u00eda.\nA rede fluvial constit\u00faena arroios de escaso caudal que sofren estiaxe total a partir da primavera, non correndo de novo ata as primeiras augas outonais.\nO resto da auga e o abastecemento a Los Santos prov\u00e9n de pozos ricos e superficiais, que se estenden ao longo de todo o termo municipal. A pluviosidade \u00e9 escasa predominando os ventos do leste."}
{"id": "119058", "revid": "23204", "url": "https://gl.wikipedia.org/wiki?curid=119058", "title": "Moraleja", "text": "Moraleja \u00e9 un municipio estreme\u00f1o, pertencente \u00e1 provincia de C\u00e1ceres. En 2008 ti\u00f1a 7.983 habitantes.\nLimita ao norte con Perales del Puerto, ao nord\u00e9s con Gata, ao suroeste con Zarza la Mayor, ao sueste con Cachorrilla e Pescueza, ao oeste con Cilleros, e ao leste con Hu\u00e9laga, Casas de Don G\u00f3mez e Casillas de Coria.\nHistoria.\n\u00c1 ca\u00edda do Antigo R\u00e9xime a localidade de constit\u00fae en municipio constitucional na rexi\u00f3n de Estremadura, Partido Xudicial de Coria que no censo de 1842 contaba con 240 fogares e 1315 veci\u00f1os.\nMonumentos relixiosos.\nMoraleja conta coas seguintes igrexa e ermidas: "}
{"id": "119060", "revid": "98629", "url": "https://gl.wikipedia.org/wiki?curid=119060", "title": "Guare\u00f1a", "text": "Guare\u00f1a \u00e9 un municipio de Espa\u00f1a, na provincia de Badaxoz, Comunidade Aut\u00f3noma de Estremadura.\nSituaci\u00f3n.\nPertence \u00e1 comarca das Vegas Altas e, eclesiasticamente, \u00e1 Diocese de Plasencia. Est\u00e1 situada a 83 km da s\u00faa capital provincial, Badaxoz, e a 24 km de M\u00e9rida, a capital de Estremadura.\nXeograf\u00eda.\nFisiograficamente dist\u00ednguense d\u00faas zonas: unha chaira, sobre a metade norte, con dep\u00f3sitos aluviais formando extensas veigas, de arxilas areniscas; e outra de lombas que ocupa a metade sur, con predominio de materiais terciarios (ra\u00f1as e barros miocenos) e primarios (granitos, xistos arxilosos, sil\u00edceas e cuarcitas).\nHidrograf\u00eda.\nDesde o punto de vista hidrogr\u00e1fico hai que mencionar os cursos de auga dos r\u00edos Guadiana, B\u00fardalo e Guad\u00e1mez. Tam\u00e9n os arroios Guare\u00f1a, Cristina, San Juan, Margarita, Cabalo etc., a\u00ednda que estes permanecen secos durante case todo o ano.\nHistoria.\nO asentamento poboado de Guare\u00f1a parece remontarse \u00e1 \u00e9poca prehist\u00f3rica, a\u00ednda que a orixe concreta do enclave actual resulta dif\u00edcil de establecer. Atop\u00e1ronse nas s\u00faas inmediaci\u00f3ns vestixios da s\u00faa existencia na etapa romana e tam\u00e9n restos visigodos aparecidos a principios de s\u00e9culo. Posteriormente foi ocupada polos musulm\u00e1ns, ata que no s\u00e9culo XIII aparece xa coa denominaci\u00f3n actual.\nO n\u00facleo urbano actual comezou a crecer, al\u00e1 polo s\u00e9culo XIII, ao redor dun primitivo torre\u00f3n vix\u00eda, de cando esta zona foi terra fronteiriza coa dos mouros, antes da Conquista do Val do Guadalquivir por Fernando III o Santo, tendo a consideraci\u00f3n de poboado a partir de finais do s\u00e9culo XIII (son numerosas as referencias documentais a esta poboaci\u00f3n a partir desta data). O crecemento e a fusi\u00f3n, sobre aquel torre\u00f3n inicial, das aldeas pr\u00f3ximas deu orixe ao que ser\u00eda o centro urbano de Guare\u00f1a. Os seus poboadores naquelas datas eran de procedencias moi diversas, abundando os orixinarios de terras do norte. Por Guare\u00f1a pasa o Canell\u00f3n Real Leon\u00e9s, un dos canell\u00f3ns m\u00e1is importantes para a transhumancia na antig\u00fcidade, posible orixe da afluencia de poboadores do norte que baixaban cos seus gandos e posteriormente asent\u00e1banse pola zona. O seu nome como tal non aparece ata o s\u00e9culo XIII nun privilexio concedido por Afonso X, e no s\u00e9culo XV os Reis Cat\u00f3licos conced\u00e9ronlle o t\u00edtulo de Leal, exim\u00edndoa da xurisdici\u00f3n da Orde de Santiago. M\u00e1is tarde pasou a depender do Condado de Medell\u00edn, e no s\u00e9culo XVIII diferentes nobres (Conde dos Corbos, Marqu\u00e9s de Monsalud, Duque do Arco, Marqu\u00e9s de Mond\u00e9jar, ...) repartir\u00edanse a maior parte das s\u00faas ricas devesas.\nTras a ca\u00edda do Antigo R\u00e9xime, a localidade constit\u00faese en municipio constitucional na rexi\u00f3n de Estremadura. Desde 1834 quedou integrado no Partido xudicial de Don Benito. No censo de 1842 contaba con 1052 fogares e 3026 veci\u00f1os.\nToponimia.\nSegundo alg\u00fans estudosos, o nome de Guare\u00f1a prov\u00e9n de nome de r\u00edo, como no franc\u00e9s Garonne. A derivaci\u00f3n fon\u00e9tica do dobre nn a \u00f1, o \u00f3 acentuado a t\u00f3nico dit\u00f3ngase a ue, e qu\u00e9danos Garue\u00f1a. O ou de ue sofre unha met\u00e1tese, convertendo a primeira s\u00edlaba en ua, resultando Guare\u00f1a. No entanto outros opinan que ao estar ligado ao arroio que pasaba polo n\u00facleo urbano, actualmente canalizado, posiblemente a primeira s\u00edlaba prove\u00f1a realmente do termo \u00e1rabe Guad, que significa r\u00edo.\nDemograf\u00eda.\nEn 1591 Guare\u00f1a contaba con 2.145 habitantes, en 1787 alcanzaba os 2.524, chegando aos 3.946 en 1829. O aumento proseguiu e en 1857 alcanzaba os 5.234. En 1962 alcanzar\u00eda o seu teito demogr\u00e1fico con 10.323 habitantes. A partir desta data a emigraci\u00f3n que afectou a toda a rexi\u00f3n tam\u00e9n deixou pegada neste municipio a\u00ednda que cunha repercusi\u00f3n menor que noutras zonas, en 1986 a poboaci\u00f3n era de 7.787 habitantes, segundo o censo de 1996 de 7.395 habitantes e \u00e9, no entanto, unha poboaci\u00f3n pouco envellecida, a\u00ednda que nos \u00faltimos anos a taxa de natalidade descendeu. No 2008 ti\u00f1a 7.365 habitantes (INE).\nClima.\nO clima \u00e9 de tipo mediterr\u00e1neo subtropical, con temperaturas medias anuais de 16,6\u00a0\u00b0C. Os inverno son suaves con temperaturas medias de 8,8\u00a0\u00b0C, con m\u00ednimas absolutas de -4\u00a0\u00b0C. O ver\u00e1n \u00e9 seco e caloroso cunha temperatura media estacional de 24,9\u00a0\u00b0C e m\u00e1ximas de 40-42\u00a0\u00b0C. As precipitaci\u00f3ns medias anuais son de 529,3 mm.\nActividade econ\u00f3mica.\nA actividade econ\u00f3mica principal \u00e9 o sector agrario. Este sector experimentou cambios significativos no aproveitamento da superficie, sumando \u00e1s terras postas en rega entre 1960 e 1986, as que actualmente se atopan en proceso de parcelaci\u00f3n debido \u00e1 nova canle de rega que percorre a comarca. O r\u00e9xime de tenencia da terra predominante \u00e9 a explotaci\u00f3n directa (un 76,2 %), seguida polo arrendamento (16,9 %) e a aparcer\u00eda (6,8 %). A gander\u00eda tam\u00e9n adquire a s\u00faa importancia dentro do sector agrario a\u00ednda que non na mesma medida que a agricultura. O sector industrial non est\u00e1 moi desenvolvido, a\u00ednda que est\u00e1 tendo un crecemento paulatino nos \u00faltimos anos.\nMonumentos.\nActualmente Guare\u00f1a constit\u00fae un dos pobos representativos da Baixa Estremadura, no concernente sobre todo \u00e1 s\u00faa organizaci\u00f3n urban\u00edstica e compo\u00f1entes formais. En Guare\u00f1a destaca, xa de lonxe, a s\u00faa impresionante igrexa, a Igrexa de Santa Mar\u00eda, o seu principal monumento. Tam\u00e9n resulta de m\u00e9rito o edificio do Concello. A s\u00faa fachada de dese\u00f1o clasicista est\u00e1 realizada en perpia\u00f1os de granito. O seu retablo foi obra do pintor guare\u00f1\u00e9s Don Juli\u00e1n Palencia Cort\u00e9s, o cal o realizou para o pobo de forma totalmente gratu\u00edta, que plasmou a imaxe dos ap\u00f3stolos xunto a Xes\u00fas Crucificado nel. Foi remocicada en varias ocasi\u00f3ns, a \u00faltima remodelaci\u00f3n acabouse en 1995. A obra \u00e9 do s\u00e9culo XVIII, constitu\u00edndo un dos mellores exemplos de edificios concell\u00eds levantados nesa \u00e9poca na rexi\u00f3n.\nA capela de San Gregorio \u00e1brese a unha praza, presentando un atrio de tripla arcada sobre columnas de granito, e espadana flanqueada por cornixamento con volutas barrocas. Perduran a\u00ednda os casar\u00f3ns de labradores dos s\u00e9culos XVI e XVIII, cos vans enmarcados por s\u00f3lidas pezas gran\u00edticas, e pedras armeiras na fachada."}
{"id": "119067", "revid": "23204", "url": "https://gl.wikipedia.org/wiki?curid=119067", "title": "Shenzhen", "text": " \u00e9 unha cidade de China que linda polo sur con Hong Kong, na beira oriental do Delta do R\u00edo das Perlas. Esa estrat\u00e9xica situaci\u00f3n foi a causa de que en 1979 fose escollida coma primeira Zona Econ\u00f3mica Especial, coa que as autoridades chinesas comezaron a abrir a econom\u00eda do pa\u00eds ao capitalismo.\nO \u00e9xito ten sido tal que, dunha pequena poboaci\u00f3n pesqueira, en trinta anos converteuse nunha das maiores metr\u00f3poles do mundo, cunha poboaci\u00f3n real estimada de m\u00e1is de doce mill\u00f3ns de habitantes.\nHistoria.\nA\u00ednda que o seu nome aparece xa en tempos da dinast\u00eda Ming, en 1410, Shenzhen non foi m\u00e1is que unha pequena vila pesqueira ata 1979 . Nese ano, as autoridades chinesas escolleron a s\u00faa situaci\u00f3n privilexiada ao norte de Hong Kong, para iniciar unha apertura do pa\u00eds os investimentos estranxeiros a trav\u00e9s das chamadas Zonas Econ\u00f3micas Especiais, das que Shenzhen ser\u00eda o primeiro exemplo .\nEnclavada xusto no van do ferrocarril, que dende Hong Kong vai cara ao norte, sobre o r\u00edo que fai de fronteira cos Novos Territorios, o hom\u00f3nimo r\u00edo Shenzhen, o distrito xa constru\u00eddo era o da estaci\u00f3n (dende 1911), Luohu .\nEn 1980 inici\u00e1ronse as obras da cidade moderna . Unha primeira extensi\u00f3n do distrito de Luohu (Primeiro Plan Mestre, 1982) faise pronto insuficiente .\nA partir de 1986, un Segundo Plan Mestre ordena a expansi\u00f3n da cidade cara ao oeste (distrito de Futian), onde hoxe se planifica o centro dos negocios da actual metr\u00f3pole .\nE novamente, no ano 2000 aprobouse o Terceiro Plan Mestre, co desenvolvemento de toda a faixa costeira e o interior dos l\u00edmites municipais, xa coas infraestruturas dunha grande urbe: porto en Nantou (Nanshan), aeroporto, autoestradas, metro conectado co de Hong Kong..\nO crecemento ten sido tan abraiante que non hai precedentes na historia moderna, acu\u00f1ando o termo \"velocidade de Shenzhen\" (duns miles de habitantes a m\u00e1is de dez mill\u00f3ns en trinta anos). Pero a\u00ednda contin\u00faa e os estudosos preg\u00fantanse se resultar\u00e1 sostible. A m\u00e1is estase comezando a falar dunha posible integraci\u00f3n entre Shenzhen e Hong Kong que competir\u00eda coas metr\u00f3poles globais do planeta (Nova York, Londres, Par\u00eds, Toquio). E sen esquecer o contexto do Delta do R\u00edo das Perlas, coa contig\u00fcidade polo norte de Dongguan (m\u00e1is de seis mill\u00f3ns de habitantes) e Cant\u00f3n, que pon no futuro unha das megal\u00f3poles punteiras (a f\u00e1brica do mundo neste tempo)."}
{"id": "119068", "revid": "1987", "url": "https://gl.wikipedia.org/wiki?curid=119068", "title": "Paquist\u00e1n", "text": "Paquist\u00e1n (en urd\u00fa \u067e\u0627\u06a9\u0633\u062a\u0627\u0646), e oficialmente Rep\u00fablica Isl\u00e1mica de Paquist\u00e1n (en urd\u00fa \u0627\u0633\u0644\u0627\u0645\u06cc \u062c\u0645\u06c1\u0648\u0631\u06cc\u06c2 \u067e\u0627\u0643\u0633\u062a\u0627\u0646), \u00e9 un estado de Asia Meridional. Cunha poboaci\u00f3n de 180 mill\u00f3ns de habitantes, \u00e9 o sexto pa\u00eds m\u00e1is poboado do mundo. Ten unha \u00e1rea de 796.095\u00a0km2, o que o sit\u00faa no n\u00famero 36 en tama\u00f1o. Est\u00e1 localizado nunha rexi\u00f3n moi importante estratexicamente, cunha costa de 1046\u00a0km \u00f3 longo do Mar Ar\u00e1bigo e do Golfo de Om\u00e1n no sur. Limita coa India polo leste, con Afganist\u00e1n polo norte o polo oeste, con Ir\u00e1n polo suroeste e con China polo nordeste. Est\u00e1 separado de Taxiquist\u00e1n polo territorio afg\u00e1n do Corredor de Wakhan.\nO territorio do moderno Paquist\u00e1n foi o fogar de varias culturas antigas, inclu\u00edndo a neol\u00edtica Mehrgarh e a civilizaci\u00f3n do val do Indo da Idade de Bronce. O territorio tivo varios reinos gobernados por pobos de diferentes crenzas e culturas, como hind\u00fas, persas, indogregos, isl\u00e1micos, turco-mongois, afg\u00e1ns e sikh. A \u00e1rea foi dominada por varios imperios e dinast\u00edas, como o Imperio Maurya da India, o Imperio Aquem\u00e9nida persa, Alexandre o Grande, o Califato Omeia \u00e1rabe, o Imperio Mongol, o Imperio mogol, e Imperio Durrani, o Imperio Sikh e o Imperio Brit\u00e1nico. Como resultado do Movemento de Paquist\u00e1n liderado por Muhammad Ali Jinnah e da loita da India pola independencia, Paquist\u00e1n acadou a independencia en 1947 como unha naci\u00f3n das rexi\u00f3ns da India con maior\u00eda musulm\u00e1. Inicialmente un dominio, Paquist\u00e1n adoptou unha nova constituci\u00f3n en 1956, convert\u00e9ndose nunha Rep\u00fablica Isl\u00e1mica. A guerra civil de 1971 deveu na secesi\u00f3n do leste do pa\u00eds nun novo pa\u00eds, Bangladesh.\nPaquist\u00e1n \u00e9 unha rep\u00fablica parlamentaria federal que consta de catro provincias e catro territorios federais. \u00c9 un pa\u00eds \u00e9tnica e ling\u00fcisticamente diverso, que tam\u00e9n pos\u00fae unha gran diversidade na s\u00faa xeograf\u00eda e fauna. \u00c9 unha potencia media e rexional, e pos\u00fae a s\u00e9tima maior forza armada do mundo, as\u00ed como armas nucleares, sendo a \u00fanica naci\u00f3n do mundo musulm\u00e1n, e a segunda de Asia Meridional, con esa clase de armas. A s\u00faa historia despois da independencia est\u00e1 caracterizada por per\u00edodos de goberno militar, inestabilidade pol\u00edtica e conflitos coa veci\u00f1a India. O pa\u00eds enfr\u00f3ntase a problemas como a sobrepoboaci\u00f3n, o terrorismo, a pobreza, o analfabetismo e a corrupci\u00f3n. \u00c9 un membro fundador da Organizaci\u00f3n da Conferencia Isl\u00e1mica e \u00e9 membro das Naci\u00f3ns Unidas, da Commonwealth de Naci\u00f3ns, dos Pr\u00f3ximos once, da SAARC e da OCE.\nEtimolox\u00eda.\nO nome \"Pakistan\" significa literalmente \"Terra dos puros\" en urd\u00fa e persa. Foi acu\u00f1ado en 1933 como un acr\u00f3nimo (\"Pakstan\") ideado por Choudhry Rahmat Ali, un activista do Movemento de Paquist\u00e1n. Est\u00e1 formado a partir das iniciais das rexi\u00f3ns do pa\u00eds: Punjab, Afgania, Kashmir (Caxemira en galego), o Sind e o Baluchist\u00e1n. A letra \"i\" foi incorporada para facer m\u00e1is doada a pronunciaci\u00f3n e dotar do seu significado \u00f3 nome.\nHistoria.\nA historia de Paquist\u00e1n, que no per\u00edodo que precede a fundaci\u00f3n da naci\u00f3n en 1947, \u00e9 compartida por Afganist\u00e1n, India e Ir\u00e1n, p\u00f3dese datar ata os comezos da vida humana no sur de Asia.\nA rexi\u00f3n actual de Paquist\u00e1n serviu como terra f\u00e9rtil para algunhas das m\u00e1is importantes civilizaci\u00f3ns do sur de Asia e como porta de entrada do subcontinente a Oriente medio e Asia Central. Paquist\u00e1n \u00e9 fogar dalg\u00fans dos m\u00e1is importantes sitios arqueol\u00f3xicos, inclu\u00edndo os restos m\u00e1is antigos de hom\u00ednidos do Paleol\u00edtico no sur de Asia, localizados no val do r\u00edo Soan. Localizada na primeira ruta de migraci\u00f3n costeira do homo sapiens \u00f3 sa\u00edr de \u00c1frica, a rexi\u00f3n foi habitada dende moi cedo por humanos modernos.\nOs seguintes s\u00e9culos viron \u00e1 rexi\u00f3n absorber moitas influencias doutras culturas, cuxas representaci\u00f3ns p\u00f3dense atopar no lugar de Taksila, representando o per\u00edodo budista, o sitio greco-budista de Takht-i-Bahi, os monumentos isl\u00e1micos-sindhi de Thatta, pertencentes \u00f3 s\u00e9culo XIV, e os monumentos mogois constru\u00eddos no s\u00e9culo XVII no forte Lahore. Dende o s. XVIII, a rexi\u00f3n foi dominada pola Compa\u00f1\u00eda Brit\u00e1nica das Indias Orientais, dando como resultado 90 anos de continuo dominio brit\u00e1nico, e rematando coa creaci\u00f3n de Paquist\u00e1n en 1947, a trav\u00e9s dos esforzos, do poeta nacional Allama Iqbal e o fundador do pa\u00eds, Muhammad Ali Jinnah. Dende ent\u00f3n, experimentou gobernos democr\u00e1ticos e militares, dando como resultado per\u00edodos dun importante crecemento econ\u00f3mico e militar e tam\u00e9n outros de inestabilidade; deste \u00faltimo o m\u00e1is significativo foi o que resultou na secesi\u00f3n, en 1971, do leste de Paquist\u00e1n, que se converter\u00eda en Bangladesh.\nGoberno e pol\u00edtica.\nPaquist\u00e1n declarouse oficialmente unha naci\u00f3n federal, e en outubro de 1999 o xeneral Pervez Musharraf derrocou ao goberno civil, liderado por Nawaz Sharif, e asumiu o poder executivo. As elecci\u00f3ns do goberno local levaronse a cabo no 2000. Musharraf declarouse presidente en 2001. Elixiuse un novo parlamento en 2002, e nomeouse a Zafarullah Khan Jamali, fiel seguidor de Musharraf: primeiro ministro. Despois de m\u00e1is dun ano de preitos pol\u00edticos na lexislatura bicameral, Musharraf presentou un compromiso con alg\u00fans dos seus opo\u00f1entes parlamentarios, e outorgou aos seus seguidores dous terzos da maior\u00eda de votos requirida para modificar a constituci\u00f3n en decembro de 2003. As reformas constitucionais aprobaron alg\u00fans dos decretos de Musharraf e, de maneira retroactiva, legitimizaron a s\u00faa presidencia, co que o liberaron do requisito de ser electo para ocupar o seu cargo.\nOs intermitentes per\u00edodos democr\u00e1ticos en Paquist\u00e1n obedecen a unha longa historia de ditaduras militares, inclu\u00eddas a do xeneral Ayub Khan, na d\u00e9cada de 1960, a do xeneral Muhammad Zia-ul-Haq, nos anos 1980, e a do xeneral Pervez Musharraf, a partir de 1999.\nTras ga\u00f1ar as elecci\u00f3ns do 6 de outubro de 2007, Pervez Musharraf prometera renunciar ao seu cargo de xefe do ex\u00e9rcito e levar a cabo un goberno civil. Ante isto, a ex primeira ministra Benazir Bhutto volveu ao pa\u00eds tras varios anos de exilio, coa esperanza dun retorno paulatino \u00e1 democracia. Con todo, o 3 de novembro produciuse un autogolpe de Estado, botando por terra as promesas de apertura e iniciando unha nova ditadura militar con Musharraf \u00e1 cabeza. O 27 de decembro dese mesmo ano a ex primeira ministra Benazir Bhutto \u00e9 asasinada nun atentado.\nO 18 de agosto de 2008, Pervez Musharraf dimitiu para evitar a destituci\u00f3n por parte da Asemblea Nacional que se \u00eda a votar ao d\u00eda seguinte polos partidos que sosti\u00f1an ao goberno. Substitu\u00edulle de maneira interina Muhammad Mian Soomro, presidente do Senado, tal como ten previsto a constituci\u00f3n ata a elecci\u00f3n dun novo presidente. Nas elecci\u00f3ns presidenciais do 6 de setembro foi elixido presidente Asif Ali Zardari.\nDivisi\u00f3n administrativa.\nO Paquist\u00e1n est\u00e1 organizado administrativamente en 4 provincias, 3 territorios federais e un estado aut\u00f3nomo.\nXeograf\u00eda.\nPaquist\u00e1n est\u00e1 situado no sur do continente asi\u00e1tico e linda ao noroeste con Afganist\u00e1n, ao nord\u00e9s coa China, ao leste coa India, ao oeste con Ir\u00e1n e ao sur co Oc\u00e9ano \u00cdndico. O seu principal r\u00edo \u00e9 o Indo, o cal fl\u00fae por Punjab at\u00e9 desembocar no mar Ar\u00e1bigo. Contra o norte e o occidente do territorio local\u00edzase unha rexi\u00f3n monta\u00f1osa, na cal est\u00e1n alg\u00fans dos cumes m\u00e1is altos do mundo. O sueste paquistan\u00ed, especialmente cara \u00e1 fronteira coa India, \u00e9 unha rexi\u00f3n des\u00e9rtica.\nDemograf\u00eda.\nRelixi\u00f3n.\nPaquist\u00e1n \u00e9 o segundo pa\u00eds isl\u00e1mico por poboaci\u00f3n e o segundo con m\u00e1is poboaci\u00f3n xi\u00edta no mundo. Arredor do 97% dos paquistan\u00eds son musulm\u00e1ns, a maior\u00eda sunnitas, estim\u00e1ndose os xi\u00edtas entre o 5 e o 20%. Un 2,3% son ahmaditas, que oficialmente non son considerados musulm\u00e1ns desde a emenda constitucional de 1974.. Hai tam\u00e9n varias comunidades coranistas, que s\u00f3 aceptan o Cor\u00e1n rexeitando a Had\u00eeth (tradici\u00f3n). A violencia sectaria entre denominaci\u00f3ns musulm\u00e1s aumentou nos \u00faltimos anos, con 400 mortos entre os xi\u00edtas s\u00f3 en 2012 pero tam\u00e9n chamados \u00e1 fin desa violencia e apelando \u00e1 unidade entre xi\u00edtas e sunnitas contra ela. Os ahmaditas son particularmente perseguidos, en especial desde a emenda constitucional de 1974 e mesmo en 1984 prohib\u00eduselles denominar os seus templos como mesquitas. En 2012 un 12% dos musulm\u00e1ns paquistan\u00eds consider\u00e1banse s\u00f3 musulm\u00e1ns, sen pertencer a ningunha denominaci\u00f3n particular.\nO islam sincretizou nalg\u00fan grao as crenzas preisl\u00e1micas, resultando nunha relixi\u00f3n con algunhas tradici\u00f3ns diferentes \u00e1s do mundo \u00e1rabe. O sufismo, unha tradici\u00f3n m\u00edstica isl\u00e1mica ten unha longa historia no pa\u00eds e \u00e9 moi popular, con dous santuarios de m\u00edsticos suf\u00eds con longa tradici\u00f3n, os de Al\u00ed Hajweri en Lahore (ca. XII) e Shahbaz Qalander en Sehwan.\nTras o islam, as outras d\u00faas grande relixi\u00f3ns son o hindu\u00edsmo e o cristianismo con arredor de 2.800.000 de fieis cada unha en 2005.. Tam\u00e9n hai seguidores da Fe Bah\u00e1'\u00ed, uns 30.000, do sikhismo, budismo e zoroastrianismo, con arredor de 20.000 seguidores cada unha e uns poucos xainistas. A maior\u00eda dos cristi\u00e1ns son descendentes de conversos das castas baixas hindu\u00edstas punxab\u00eds durante a \u00e9poca colonial brit\u00e1nica. F\u00f3ra do Punxab, os cristi\u00e1ns s\u00f3 te\u00f1en presenza nos centros urbanos. Unha excepci\u00f3n \u00e9 a comunidade cat\u00f3lica de Karachi, que ten a s\u00faa orixe en emigrantes procedentes de Goa e mais en t\u00e1miles establecidos na cidade na primeira metade do s\u00e9culo XX.\nCultura e sociedade.\nA sociedade paquistan\u00ed \u00e9 moi xer\u00e1rquica, con grande importancia das etiquetas culturais locais e os valores tradicionais isl\u00e1micos que gobernan a vida persoal e pol\u00edtica. A unidade familiar b\u00e1sica \u00e9 a familia extensa, malia que hai unha tendencia cara as familias nucleares por raz\u00f3ns socioecon\u00f3micas. O traxe tradicional tanto para homes como para mulleres \u00e9 o Shalwar Kameez; os pantal\u00f3ns e as camisolas son populares tam\u00e9n entre os homes. A clase media medrou ata os 35 mill\u00f3ns de habitantes, e a clase alta e media alta acadou os 17 mill\u00f3ns nas \u00faltimas d\u00e9cadas. As festas de Paquist\u00e1n, como o Eid ul-Fitr, Eid al-Adha e o Ramad\u00e1n son relixiosas na s\u00faa orixe."}
{"id": "119071", "revid": "1131", "url": "https://gl.wikipedia.org/wiki?curid=119071", "title": "Confederaci\u00f3n Regional Galaica", "text": ""}
{"id": "119073", "revid": "1131", "url": "https://gl.wikipedia.org/wiki?curid=119073", "title": "Chaguazoso", "text": "O top\u00f3nimo galego Chaguazoso pode referirse a:"}
{"id": "119077", "revid": "10599", "url": "https://gl.wikipedia.org/wiki?curid=119077", "title": "Tren Arco", "text": ""}
{"id": "119079", "revid": "10599", "url": "https://gl.wikipedia.org/wiki?curid=119079", "title": "Tren Estrella", "text": ""}
{"id": "119084", "revid": "43749", "url": "https://gl.wikipedia.org/wiki?curid=119084", "title": "Tren Di\u00farno", "text": ""}
{"id": "119085", "revid": "43749", "url": "https://gl.wikipedia.org/wiki?curid=119085", "title": "Di\u00farno, Renfe", "text": ""}
{"id": "119103", "revid": "1131", "url": "https://gl.wikipedia.org/wiki?curid=119103", "title": "O home de Vitruvio", "text": "O home de Vitruvio \u00e9 un famoso debuxo acompa\u00f1ado de notas anat\u00f3micas de Leonardo da Vinci realizado ao redor do ano 1492 nun dos seus diarios. Representa unha figura masculina espida en d\u00faas posici\u00f3ns sobreimpresas de brazos e pernas e inscrita nun c\u00edrculo e un cadrado. Tr\u00e1tase dun estudo das proporci\u00f3ns do corpo humano, realizado a partir dos textos de arquitectura de Vitruvio, arquitecto da antiga Roma, do cal o debuxo toma o seu nome. \nTam\u00e9n se co\u00f1ece como o Canon das proporci\u00f3ns humanas. \nAn\u00e1lise do debuxo.\nO debuxo est\u00e1 realizado en lapis e tinta e mide 34,2 x 24,5 cm. Na actualidade forma parte da colecci\u00f3n da Galer\u00eda da Academia de Venecia. \nO cadrado est\u00e1 centrado nos xenitais, e o c\u00edrculo no embigo. A relaci\u00f3n entre o lado do cadrado e o raio do c\u00edrculo \u00e9 a raz\u00f3n \u00e1urea. Para Vitruvio o corpo humano est\u00e1 dividido en d\u00faas metades polos \u00f3rganos sexuais, mentres que o embigo determina a secci\u00f3n \u00e1urea. No recentemente nado, o embigo ocupa unha posici\u00f3n media e co crecemento \"migra\" ata a s\u00faa posici\u00f3n definitiva no adulto. \nDe acordo coas notas do propio Leonardo n' O \"home de Vitruvio\" danse outras relaci\u00f3ns: \nO redescubrimento das proporci\u00f3ns matem\u00e1ticas do corpo humano no s\u00e9culo XV por Leonardo e outros autores, est\u00e1 considerado como un dos grandes logros do Renacemento. \nO debuxo tam\u00e9n \u00e9 a mi\u00fado considerado como un s\u00edmbolo da simetr\u00eda b\u00e1sica do corpo humano e, por extensi\u00f3n, do universo no seu conxunto. \nExaminando o debuxo pode notarse que a combinaci\u00f3n das posici\u00f3ns dos brazos e pernas crea realmente dezaseis posici\u00f3ns distintas. A posici\u00f3n cos brazos en cruz e os p\u00e9s xuntos vese inscrita no cadrado sobreimpreso. Por outra banda, a posici\u00f3n superior dos brazos e as d\u00faas das pernas vese inscrita no c\u00edrculo sobreimpreso. Isto ilustra o principio de que no cambio entre as d\u00faas posici\u00f3ns, o centro aparente da figura parece moverse, pero en realidade o embigo da figura, que \u00e9 o centro de gravidade verdadeiro, permanece inm\u00f3bil. \nEste debuxo aparece no reverso da moeda de euro de Italia."}
{"id": "119104", "revid": "1308", "url": "https://gl.wikipedia.org/wiki?curid=119104", "title": "Home de Vitruvio", "text": ""}
{"id": "119109", "revid": "43749", "url": "https://gl.wikipedia.org/wiki?curid=119109", "title": "-I", "text": ""}
{"id": "119110", "revid": "736", "url": "https://gl.wikipedia.org/wiki?curid=119110", "title": "Pedro Froilaz de Trava", "text": ""}
{"id": "119113", "revid": "98629", "url": "https://gl.wikipedia.org/wiki?curid=119113", "title": "Arte da antig\u00fcidade", "text": "A arte antiga ou arte da antig\u00fcidade \u00e9 a arte da Idade Antiga. A historia da arte antiga \u00e9 a divisi\u00f3n da historia da arte que se centra no seu estudo e interpretaci\u00f3n formal, t\u00e9cnica, estrutural, e ideol\u00f3xica (iconogr\u00e1fica, iconol\u00f3xica) e na s\u00faa explicaci\u00f3n hist\u00f3rica; a\u00ednda que a arqueolox\u00eda \u00e9 a ciencia hist\u00f3rica cuxo obxecto \u00e9 a cultura material da que as obras de arte son a manifestaci\u00f3n m\u00e1is valiosa, e \u00e9 a encargada do seu descubrimento e an\u00e1lise contextual.\nA s\u00faa delimitaci\u00f3n cronol\u00f3xica vai dende o comezo da Historia (aproximadamente o IV milenio no Pr\u00f3ximo Oriente e Exipto) ata a ca\u00edda do Imperio Romano de Occidente (s\u00e9culo V). A extensi\u00f3n xeogr\u00e1fica do desenvolvemento das primeiras civilizaci\u00f3ns \u2014definidas pola aparici\u00f3n da escritura e o poder pol\u00edtico e relixioso\u2014 imp\u00f3n onde poden localizarse (civilizaci\u00f3ns mediterr\u00e1neas, da India, do Extremo Oriente, da Am\u00e9rica precolombiana e do resto de Europa e de \u00c1frica) e cando pode falarse en cada unha dun per\u00edodo hist\u00f3rico (Historia) ou dun per\u00edodo prehist\u00f3rico (Prehistoria), que determinar\u00eda que a s\u00faa produci\u00f3n art\u00edstica fose obxecto da historia da arte prehist\u00f3rica; a\u00ednda que realmente a metodolox\u00eda para o seu estudo \u00e9 en gran parte com\u00fan, hai unha diferenza fundamental, e \u00e9 a posibilidade de empregar as fontes escritas para os per\u00edodos hist\u00f3ricos. Este recurso \u00e9 insubstitu\u00edble, posto que non s\u00f3 permite a identificaci\u00f3n no seu caso dos autores ou patrocinadores da obra art\u00edstica e reconstru\u00edr o contexto no que se produciu, sen\u00f3n que posibilita a interpretaci\u00f3n da Arte na s\u00faa relaci\u00f3n coa produci\u00f3n intelectual noutros \u00e1mbitos do pensamento, sobre todo a relixi\u00f3n e a filosof\u00eda. Deste xeito p\u00f3dese efectuar unha lectura da arte que a entenda a trav\u00e9s da visi\u00f3n do mundo (\"Weltanschauung\") ou ideolox\u00eda dominante en \u00e9pocas e lugares tan afastados a n\u00f3s como as civilizaci\u00f3ns da Idade Antiga, e do que a Arte \u00e9 a plasmaci\u00f3n material e visual.\nAo contrario que a civilizaci\u00f3n occidental, as civilizaci\u00f3ns africanas, extremo-orientais e americanas non experimentaron a marcada descontinuidade que a arte occidental presenta entre a arte antiga e a arte medieval; co que este \u00faltimo concepto non adoita aplicarse a estas civilizaci\u00f3ns.\nTam\u00e9n existe un concepto comercial e coleccionista da \"arte antiga\", entendido como \"antig\u00fcidades\"; \u00e9 dicir, como o termo empregado para englobar todo tipo de obxectos art\u00edsticos que non se consideran \"Arte moderna\", pertenzan \u00e1 Idade Antiga ou a per\u00edodos posteriores (arte medieval, arte da Idade Moderna e ata boa parte da arte contempor\u00e1nea se esta non se entende s\u00f3 como o m\u00e1is actual sen\u00f3n como todo a \"arte da Idade Contempor\u00e1nea\" \u2014dende mediados do s\u00e9culo XVIII).\n(\u00c1 dereita, \"Torso do Belvedere\", obra de Apolonio de Atenas do s\u00e9culo I).\nConsideraci\u00f3n social da arte na Antig\u00fcidade.\nO concepto de arte na Antig\u00fcidade non acadara en ningunha civilizaci\u00f3n a consideraci\u00f3n social de belas artes que conseguiu na cultura occidental a partir do Renacemento. Pintura, escultura e arquitectura (as artes visuais) eran equivalentes \u00e1s diferentes artesan\u00edas, habilidades ou t\u00e9cnicas manuais (\"ars\" no lat\u00edn, \"tekn\u00e9\" no grego) que non gozaban de prestixio social en ningunha das distintas formaci\u00f3ns econ\u00f3mico sociais das primeiras civilizaci\u00f3ns (modo de produci\u00f3n primitivo, modo de produci\u00f3n asi\u00e1tico ou despotismo hidr\u00e1ulico e modo de produci\u00f3n escravista). Durante o per\u00edodo cl\u00e1sico de Grecia, si que houbo artistas destacados relacionados cos pol\u00edticos e intelectuais, ou o eran eles mesmos (como Fidias); pero tal cousa sucedeu m\u00e1is como excepci\u00f3n que como regra, e ata actuou m\u00e1is como mitificaci\u00f3n que como unha valoraci\u00f3n do artista concreto (o caso de Apeles).\nFunci\u00f3ns da arte na Antig\u00fcidade.\nA funci\u00f3n da arte e a valoraci\u00f3n dos obxectos que hoxe consid\u00e9ranse unha obra de arte, non ti\u00f1an a mesma consideraci\u00f3n nas civilizaci\u00f3ns da Idade Antiga: os pequenos obxectos coti\u00e1ns que hoxe exh\u00edbense nos museos (dende pesos de fusos para fiar ata xoias) ser\u00edan apreciados pola s\u00faa funci\u00f3n ou polo valor intr\u00ednseco do seu material tanto ou m\u00e1is que por cuesti\u00f3ns formais; pola contra, as grandes estatuas exipcias ou as estelas sumerias ti\u00f1an funci\u00f3ns relixiosas \u2014vida eterna\u2014 e de presenza pol\u00edtica \u2014exercicio do poder e memoria hist\u00f3rica\u2014, identificadas co deus ou o rei \u2014que pod\u00eda ser obxecto ata dunha \"damnatio memoriae\", borrando o seu nome e substitu\u00edndo os seus trazos polos do rei rival.\nA casa, a tumba, o templo ou o palacio, son contidos arquitect\u00f3nicos expresados en formas moi diversas polas distintas civilizaci\u00f3ns, sometidas aos condicionantes f\u00edsicos e a dispo\u00f1ibilidade local de materiais; pero no entanto, as soluci\u00f3ns formais atopadas foron moi a mi\u00fado sorprendentemente semellantes (pir\u00e1mides exipcias, chinesas, mesoamericanas), e os elementos arquitect\u00f3nicos elixidos de entre un elenco non ilimitado (cubertas, muros, vans, columnas, alicerces, linteis, arcos, b\u00f3vedas). Sempre, e en todo caso, con trazos de validez practicamente universal: a obrigaci\u00f3n de que o edificio permita satisfacer necesidades materiais e imaxinadas de persoas e instituci\u00f3ns (axentes sociais e pol\u00edticos que son suxeitos hist\u00f3ricos), ademais de ser veh\u00edculo dunha creaci\u00f3n. S\u00f3 dende ese punto de vista pode entenderse que a mobilizaci\u00f3n necesaria para erguer as Pir\u00e1mides de Gizeh era en si mesma xustificativa da s\u00faa existencia como proxecto ideol\u00f3xico dunha sociedade enteira.\nId\u00e9nticas funci\u00f3ns ti\u00f1a a arte nas culturas prehist\u00f3ricas simult\u00e1neas \u00e1s primeiras civilizaci\u00f3ns do Pr\u00f3ximo Oriente Antigo, coas que de feito manti\u00f1an relaci\u00f3n, en toda a Conca do Mediterr\u00e1neo e ata a Europa central: obxectos como o disco celeste de Nebra, recuperado por rom\u00e1nticos procedementos e estudado pola arqueolox\u00eda, eran na \u00e9poca II milenio) \u00fatiles tecnol\u00f3xicos, valiosos pola s\u00faa funci\u00f3n real e pola s\u00faa funci\u00f3n simb\u00f3lica, non por cuesti\u00f3ns relativas \u00e1 est\u00e9tica, malia ser indubidablemente fermosos. O mesmo poder\u00eda dicirse dos monumentos megal\u00edticos como Stonehenge, un verdadeiro observatorio astron\u00f3mico que ao tempo serv\u00eda de calendario solar-lunar, ou o mecanismo de Anticitera, un enigm\u00e1tico obxecto de bronce con engrenaxes datado no s\u00e9culo I. Outros son de moi discutida funci\u00f3n, como as preincaicas li\u00f1as de Nazca. Na civilizaci\u00f3n romana, a funci\u00f3n utilitaria e a durabilidade de acuedutos e pontes sen d\u00fabida prevalec\u00eda sobre calquera consideraci\u00f3n est\u00e9tica, a\u00ednda que tam\u00e9n servisen de veh\u00edculo para expresalas.\nA idea de beleza na Arte antiga.\nNoutras ocasi\u00f3ns, a imaxe que se ten do sublime da arte antiga ten pouco que ver co que v\u00edan os seus contempor\u00e1neos: a brancura do m\u00e1rmore de templos e esculturas gregas, estaba sempre cuberta de pintura en vivas cores, posto que sen ela consider\u00e1banos inexpresivos e inacabados. Tam\u00e9n hai que considerar que a maior parte desas esculturas gregas co\u00f1\u00e9cense por copias industrializadas feitas en \u00e9poca romana con criterios arqueol\u00f3xicos, culturais ou tur\u00edsticos, m\u00e1is pr\u00f3ximos \u00e1 nosa concepci\u00f3n da beleza.\nA idea do belo non foi nunca constante; nin sequera nun per\u00edodo de estabilidade tan prolongada na repetici\u00f3n de formas estereotipadas como foi a arte exipcia, que presentou unha descontinuidade radical como foi o per\u00edodo de Tell el Amarna (vencellado \u00e1s reformas relixiosas de Amenofis IV-Akenat\u00f3n. Tampouco presenta caracter\u00edsticas locais inconfundibles: a maneira exipcia de representar as figuras \u00e9 semellante \u00e1 da Grecia arcaica; do mesmo xeito que as formas fant\u00e1sticas que se vi\u00f1eron en chamar \"estilo orientalizante\". Tomando como exemplo o caso paradigm\u00e1tico da arte grega, a evoluci\u00f3n dos per\u00edodos arcaico, cl\u00e1sico e helen\u00edstico foi comparada a outros momentos de evoluci\u00f3n pendular na Historia da arte, que Eugenio D'Ors interpretaba como alternancia entre clasicismo e barroco:\nInnovaci\u00f3ns e evoluci\u00f3n na arte antiga.\nA historia da arte como esforzo continuado de transmisi\u00f3n e tradici\u00f3n directa de mestre a disc\u00edpulo, dunha xeraci\u00f3n a outra, vencella a arte do noso tempo c\u00e1 do val do Nilo de fai cinco mil anos, pois n\u00f3s aprendemos dos gregos e estes aprenderon dos exipcios.\nA evoluci\u00f3n e innovaci\u00f3ns na arte das civilizaci\u00f3ns antigas \u00e9 consecuencia do traballo de procura de innumerables artistas que ao elaborar novas soluci\u00f3ns formais foron conformando avances e mudanzas na arte do seu tempo.\nNa aspiraci\u00f3n dos exipcios \u00e1 eternidade, deb\u00eda ser de suma importancia a construci\u00f3n das s\u00faas tumbas para asegurarse a perennidade.\nCara ao 2.700\u00a0a.\u00a0C. realiz\u00e1ronse importantes progresos arquitect\u00f3nicos nas tumbas reais pero a\u00ednda segu\u00edase edificando en adobe. En tempos de Djoser (segundo fara\u00f3n da Terceira Dinast\u00eda), constru\u00eduse en Saqqarah a primeira pir\u00e1mide graduada, grandiosa realizaci\u00f3n debida \u00e1 inventiva do arquitecto Imhotep, tam\u00e9n primeiro ministro e sumo sacerdote. Segundo conta Manet\u00f3n, Imhotep foi o inventor da construci\u00f3n con perpia\u00f1os de pedra. A pir\u00e1mide graduada non foi concibida dunha vez. Despois de d\u00faas ampliaci\u00f3ns para abranguer pozos e galer\u00edas soterradas, ti\u00f1a unha forma trapezoidal duns oito metros de altura. Imhotep tivo ent\u00f3n a idea de elevar cara ao ceo, onde reinaba o deus Sol, unha grande escaleira que permitise ao fara\u00f3n despois da s\u00faa morte elevarse cara \u00e1 morada dos inmortais. Inventara o \"x\u00e9nero\" da pir\u00e1mide. Inicialmente tivo catro grandes chanzos cunha altura de 42 metros. Despois unha nova ampliaci\u00f3n elevou os chanzos a 6 e a altura total a 60 metros. En tempos de Snefru, fundador da cuarta dinast\u00eda, modificouse a poderosa arquitectura graduada ascendente, establecendo a nova orientaci\u00f3n da arquitectura monumental funeraria exipcia: a Pir\u00e1mide de Meidum.\nAs figuras sumerias atopadas na zona de Diyala (actual Iraq) son exvotos que tanto a xente corrente como a acomodada depositaban ao p\u00e9 do altar nos seus templos. Son de xeso, alabastro, ou m\u00e1rmore rosa e coas s\u00faas mans xuntas e a mirada perdida na contemplaci\u00f3n representaban a pregaria permanente daqueles que as depositaban aos p\u00e9s da divindade. Algunhas figuras son obras de bos artistas empregados por reis e altos funcionarios, outras eran realizadas en serie ao alcance de todos os petos. Seguramente os talleres onde os artes\u00e1ns traballaban a pedra estar\u00edan nas proximidades do templo e al\u00ed os fieis ir\u00edan mercalas. Os descubrimentos arqueol\u00f3xicos de Henri Frankfort amosan que a evoluci\u00f3n que se produciu en tres ou catro s\u00e9culos pasou dende unhas formas xeom\u00e9tricas at\u00e9 reflectir a realidade en todos os seus detalles. Os orantes co rostro bondadoso e riseiro do per\u00edodo m\u00e1is recente ser\u00edan a indicaci\u00f3n de que o terror e as angustias ante os deuses desapareceran.\nO estudo das esculturas de espidos na Grecia antiga dende a \u00e9poca arcaica permitiu reconstru\u00edr a historia da reproduci\u00f3n do corpo masculino e interpretala en termos de progreso continuo. Tal evoluci\u00f3n tivo un fito no establecemento do canon sobre as medidas do corpo humano establecido polo escultor Policleto no s\u00e9culo V a.C. e que serviu como exemplo aos escultores gregos posteriores. O sistema de proporci\u00f3ns que estabeleceu \u00e9 parte das procuras emprendidas dende a \u00e9poca arcaica e bas\u00e9ase en relaci\u00f3ns aritm\u00e9ticas sinxelas. A beleza do corpo atop\u00e1base na proporcionalidade de todas as s\u00faas partes entre si: a cabeza deb\u00eda ser a s\u00e9tima parte da altura total, o p\u00e9 d\u00faas veces a lonxitude da palma da man etc. Como refinamento est\u00e9tico introduc\u00eda o \"contrapposto\": unha perna lixeiramente flexionada; co que a cadeira ao lado oposto aparec\u00eda m\u00e1is elevada, o ombreiro dese mesmo lado quedaba a menor altura c\u00f3 contrario, e a figura describ\u00eda na s\u00faa vertical unha lixeira curva e contracurva (unha \"S\"), dando unha sensaci\u00f3n de movemento.\nO descubrimento da arte antiga.\nA\u00ednda que a arte medieval, sobre todo en Italia, non significou unha rachadura radical coa arte cl\u00e1sica (que de feito xa se desvirtuou no seu \"clasicismo\" co Helenismo, e moito m\u00e1is coa arte tardorromana), o Renacemento definiuse a si mesmo como unha resurrecci\u00f3n da \"Idade Antiga\", entendida como un modelo a imitar. A divisi\u00f3n das idades hist\u00f3ricas \u2014Antiga, Media e Moderna\u2014, que foi acusada frecuentemente de euroc\u00e9ntrica, ten esencialmente valor para Occidente tal como definirase ese concepto a partir do s\u00e9culo XVI, posto que se orixina nese intre, e para as culturas antigas nas que os intelectuais da Europa Occidental da Idade Moderna pretend\u00edan atopar a s\u00faa orixe.\nA presenza en Italia, sobre todo na cidade de Roma, de restos visibles, e o achado continuo de restos soterrados, eran tidos en conta, e permitiron a paseni\u00f1a definici\u00f3n do oficio do anticuario (coleccionista, erudito e ao tempo expoliador e destrutor), mentres se crean as bases da ciencia arqueol\u00f3xica. Recuper\u00e1banse con veneraci\u00f3n textos cl\u00e1sicos, como \"Os cinco libros da arquitectura\" de Vitrubio, e se escrutaban as escasas pasaxes sobre arte de Plinio o Vello. O achado da \"Domus Aurea\" de Ner\u00f3n, o grupo de Laocoonte ou o Apolo de Belvedere, foron percibidos polos pintores e escultores do \"Cinquecento\" como unha confirmaci\u00f3n do cami\u00f1o emprendido ou un est\u00edmulo para emprender outros novos (caso do torso Belvedere para Miguel Anxo). M\u00e1is adiante, no s\u00e9culo XVIII, o descubrimento de Pompeia e Herculano no reino de N\u00e1poles de Carlos III (escavaci\u00f3ns sistem\u00e1ticas de Karl Jakob Weber, Roque Joaqu\u00edn de Alcubierre, Francisco la Vega e o seu irm\u00e1n Pietro la Vega) impactou extraordinariamente na intelectualidade europea, especialmente en Johann Joachim Winckelmann (moi cr\u00edtico con Alcubierre), e divulg\u00e1ronse a trav\u00e9s dos debuxos de John Flaxman e a cer\u00e1mica de Wedgwood, creando unha verdadeira \"febre neocl\u00e1sica\" que tivo mesmo a s\u00faa versi\u00f3n tur\u00edstica (o \"Grand Tour\").\nSimultaneamente foise producindo unha ampliaci\u00f3n da atenci\u00f3n a outras civilizaci\u00f3ns da Idade Antiga, destacadamente a grega, cuxo solar nacional e monumentos estaban en sometidos ao Imperio Turco. O interese dos viaxeiros europeos occidentais non foi alleo ao xurdimento da conciencia nacional grega, como proba a peripecia rom\u00e1ntica de Lord Byron. Outras civilizaci\u00f3ns, como a exipcia, fora obxecto de mistificaci\u00f3n desde moi antigo (vinculaci\u00f3n coa alquimia e o hermetismo e outras disciplinas mist\u00e9ricas, como os s\u00edmbolos e escenograf\u00eda da masoner\u00eda, que reproduciu Mozart en \"A frauta m\u00e1xica\").\nO s\u00e9culo XIX contemplou o desenvolvemento dos saqueos a grande escala mentres se desenvolv\u00eda a exiptolox\u00eda cient\u00edfica (expedici\u00f3n napole\u00f3nica a Exipto e posteriores investigaci\u00f3ns de Champollion, inclu\u00edndo a utilizaci\u00f3n da Pedra de Rosetta, para o desciframiento dos xerogl\u00edficos). De forma semellante procedeuse en Palestina coa denominada arqueolox\u00eda b\u00edblica (1865 \"Palestine Exploration Fund\" \u2014Charles Warren\u2014, 1870 \"American Palestine Exploration Society\", 1889 \"\u00c9cole Biblique et Arch\u00e9ologique Fran\u00e7aise\"), en Troia e Micenas con Heinrich Schliemann (dende 1870), e en Mesopotamia coa escavaci\u00f3n de Babilonia pola \"Deutsche Orientgesellchaft\" (1898, Robert Koldewey).\nO s\u00e9culo XX desenvolver\u00e1 unha arqueolox\u00eda m\u00e1is sistem\u00e1tica e racional, que no entanto xamais se desprendeu da s\u00faa aur\u00e9ola rom\u00e1ntica (Arthur Evans en Cnosos \u2014o m\u00edtico labirinto do minotauro en Creta\u2014 e Howard Carter na tumba de Tuntankam\u00f3n). A arqueolox\u00eda precolombiana (que se espalla sen soluci\u00f3n de continuidade cronol\u00f3xica dende a Prehistoria at\u00e9 o que en Europa ser\u00eda Idade Media \u2014maias, aztecas e incas) desenvolveuse como resultado do interese dos estadounidenses por atopar un pasado \"aut\u00f3ctono\" americano que propor como memoria continental alternativa \u00e1 do Vello Mundo (John Lloyd Stephens, Hiram Bingham). A arqueolox\u00eda na China e na Asia central \u00e9 unha disciplina a\u00ednda m\u00e1is recente, e en pleno desenvolvemento. O mesmo acontece con civilizaci\u00f3ns europeas que tiveron a boa ou mala fortuna de presentar pouco apoio das fontes escritas e acharse en zonas de Europa Oriental menos accesibles aos arque\u00f3logos occidentais por cuesti\u00f3ns pol\u00edticas (tracios \u2014Tumba tracia de Kazanlak, Bulgaria\u2014 ou escitas \u2014descubrimento en 1947 do enterramento de Pazyryk por Sergei Rudenko nos Montes Altai).\nAs colecci\u00f3ns antigas do Museo do Louvre de Par\u00eds, o British Museum de Londres, a Gliptoteca de M\u00fanic e a Illa dos Museos de Berl\u00edn, son consideradas hoxe en d\u00eda como a demostraci\u00f3n dun espolio (comezado en \u00e9poca romana, co traslado dalg\u00fans obeliscos exipcios) cuxa devoluci\u00f3n reclaman os pa\u00edses emisores, base\u00e1ndose en argumentos morais, xur\u00eddicos e na preferencia por manter as pezas no seu contexto orixinal (destru\u00eddo en boa parte durante a extracci\u00f3n); fronte ao argumento dos receptores de que se non fose polo seu interese de ent\u00f3n, a maior parte das pezas probablemente ter\u00edanse destru\u00eddo, dado o desinterese dos anteriores administradores ou propietarios, que os museos onde est\u00e1n son unha contorna id\u00f3nea para o seu estudo e contemplaci\u00f3n, e que o tempo transcorrido f\u00edxolles tam\u00e9n adquirir dereitos hist\u00f3ricos (que tampouco poden reclamar en exclusiva e sen oposici\u00f3n os emisores, dado que tam\u00e9n eran imperios expoliadores doutros pobos de onde obtiveron eses ou semellantes tesouros).\nPeriodizaci\u00f3n e estilos da Arte antiga.\nA periodizaci\u00f3n da historia da arte antiga bas\u00e9ase nas distintas civilizaci\u00f3ns onde xorde, empreg\u00e1ndose de forma equivalente \u00e1s divisi\u00f3ns estil\u00edsticas propias dos per\u00edodos posteriores da Historia da arte occidental.\nOs primeiros apartados deste esquema empregan denominaci\u00f3ns marcadamente xeogr\u00e1ficas, tanto para as civilizaci\u00f3ns antigas que conformaron a civilizaci\u00f3n occidental (Pr\u00f3ximo Oriente Antigo, Exeo, resto de Europa), como para as demais civilizaci\u00f3ns antigas (resto de Asia e Am\u00e9rica precolombiana); mentres que o derradeiro fai referencia aos derradeiros per\u00edodos cronol\u00f3xicos que presenciaron o per\u00edodo formativo da arte occidental na Idade Antiga: co nome de arte cl\u00e1sica faise referencia \u00e1 da Grecia e Roma no per\u00edodo denominado Antig\u00fcidade cl\u00e1sica, que se imp\u00f3n en todo o espazo mediterr\u00e1neo e pr\u00f3ximo-oriental polo helenismo e a conquista romana; mentres que co de \"Arte do cristianismo antigo\" faise referencia \u00e1 arte do per\u00edodo denominado Antig\u00fcidade tard\u00eda (s\u00e9culos IV ao VIII), que se sit\u00faa posteriormente \u00e1 Antig\u00fcidade cl\u00e1sica, dacabalo entre os derradeiros s\u00e9culos da Idade Antiga e os primeiros da Idade Media.\nArte precl\u00e1sica da civilizaci\u00f3n occidental.\nO nacemento da civilizaci\u00f3n prod\u00facese no Crecente f\u00e9rtil (termo de James Henry Breasted para referirse \u00e1 zona que presenciou as transformaci\u00f3ns radicais na historia da humanidade que Vere Gordon Childe denominou revoluci\u00f3n neol\u00edtica e revoluci\u00f3n urbana), que debuxa nos mapas unha forma de l\u00faa crecente, entre Mesopotamia, sueste de Anatolia, Levante mediterr\u00e1neo e Val do Nilo. O mundo mediterr\u00e1neo e o pr\u00f3ximo oriente presenciaron o xurdimento competitivo de distintas civilizaci\u00f3ns, unhas sedentarias, con base na agricultura de irrigaci\u00f3n en vales de grandes r\u00edos anegables ou noutras zonas axeitadas, outras n\u00f3mades, con base no pastoreo. Os pobos que as orixinaron proced\u00edan de moi distintas orixes etnoling\u00fc\u00edsticas de debatida clasificaci\u00f3n (a terminolox\u00eda tradicional, moi discutida, usa termos como semitas, indoeuropeos, camitas etc.). O desenvolvemento das primeiras relixi\u00f3ns organizadas (con clero xerarquizado, templos, mitolox\u00eda etc.) e as primeiras estruturas pol\u00edticas (reis, palacios, burocracia, ex\u00e9rcitos, fronteiras, guerras de conquista, cidades-estado, reinos, imperios), achegou os primeiros patrocinadores de programas art\u00edsticos de envergadura (sobre todo arquitect\u00f3nicos e escult\u00f3ricos, a\u00ednda que tam\u00e9n demandaban pintura, cer\u00e1mica, ourivar\u00eda e todo tipo de arte suntuaria \u2014armas, mobiliario, vestiduras etc.).\nA consideraci\u00f3n de \"precl\u00e1sico\" para estes estilos \u00e9 unha visi\u00f3n en perspectiva, dado que a experimentaci\u00f3n de tantas e tan variadas formas art\u00edsticas remataron influenciando o que moito m\u00e1is tarde se definiu como arte cl\u00e1sica.\nArte antiga doutras civilizaci\u00f3ns.\nUnha caracter\u00edstica com\u00fan \u00e1 arte non occidental, sobre todo das civilizaci\u00f3ns asi\u00e1ticas (a India, a China e o Xap\u00f3n), polo menos visto desde a perspectiva dos historiadores da arte occidentais, \u00e9 a de manterse fiel \u00e1 s\u00faa est\u00e9tica e \u00e1s s\u00faas formas a\u00ednda dentro dunha evoluci\u00f3n estil\u00edstica entre a sinxeleza e o recargamento. Segundo esa \u00f3ptica, carecer\u00eda da \"desconcertante variedade\" que presenta a arte occidental, a pesar de ser \"extraordinariamente fecundo\". Outro trazo \u00e9 a s\u00faa significaci\u00f3n esencialmente relixiosa (incluso nos temas que en occidente ser\u00edan profanos e obscenos), fronte ao temper\u00e1n xurdimento da arte civil en Occidente. Tampouco presentar\u00edan ninguna descontinuidade como a que a arte occidental experimentou entre a arte antiga e a arte medieval; co que este \u00faltimo concepto non acostuma aplicarse a estas civilizaci\u00f3ns.\nAs civilizaci\u00f3ns precolombianas te\u00f1en un especial valor para a Historia da Arte, dado que se desenvolveron en Am\u00e9rica sen conexi\u00f3n ningunha coas civilizaci\u00f3ns do Vello Mundo, e a\u00ednda as\u00ed atoparon soluci\u00f3ns formais paralelas, como a pir\u00e1mide ou a cantar\u00eda cicl\u00f3pea, e veh\u00edculos similares para a expresi\u00f3n art\u00edstica, non s\u00f3 nas tres grandes artes visuais (pintura, escultura e arquitectura), sen\u00f3n nas artes menores como a cer\u00e1mica e a ourivar\u00eda. Esta en especial acadou unhas cotas extraordinarias. Outras artes, en troques, foron exclusivas americanas, como a arte plumaria, as\u00ed como algunhas t\u00e9cnicas, como a obtenci\u00f3n do pigmento azul maia, que a\u00ednda hoxe segue a ser un misterio (\u00e1mbalas cuesti\u00f3ns exceden temporalmente da Idade Antiga).\nA arte africana antiga (concepto que tam\u00e9n se aplica sen soluci\u00f3n de continuidade ao de s\u00e9culos posteriores \u00e1 Idade Antiga, e moitas veces \u00e9 identificado coa arte \u00e9tnica de \u00e9poca colonial e poscolonial) foi especialmente valorado polas vangardas art\u00edsticas do s\u00e9culo XX (cubismo, expresionismo).\nArte cl\u00e1sica e poscl\u00e1sica antiga na civilizaci\u00f3n occidental.\nA \u00e9poca cl\u00e1sica da civilizaci\u00f3n occidental faise corresponder coa civilizaci\u00f3n grecorromana: concepto co que se indica a profunda identidade e continuidade entre as da Antiga Grecia e a Antiga Roma, sen prexu\u00edzo que dentro de cada unha delas haxa marcadas diferenzas na evoluci\u00f3n formal, conceptual e ideol\u00f3xica. De feito, o per\u00edodo cl\u00e1sico estrito poder\u00eda limitarse ao denominado s\u00e9culo de Pericles (mediados do s\u00e9culo -V en Atenas), considerando poscl\u00e1sico a toda arte posterior, posto que sup\u00f3n meirandes ou menores desviaci\u00f3ns dese modelo.\nMoito m\u00e1is transcendental \u00e9 a diferenciaci\u00f3n entre Antig\u00fcidade cl\u00e1sica e Antig\u00fcidade tard\u00eda, a\u00ednda que non debe considerarse tampouco unha ruptura de civilizaci\u00f3n (non houbo realmente descontinuidade), sen\u00f3n unha profunda transformaci\u00f3n na econom\u00eda, sociedade, pol\u00edtica e ideolox\u00eda, sinaladamente na relixi\u00f3n coa imposici\u00f3n do cristianismo como relixi\u00f3n oficial do Imperio Romano no s\u00e9culo IV (entre o Edicto de Mil\u00e1n -313- e o Edicto de Tesal\u00f3nica -380-); que tam\u00e9n se expresou con cambios radicais na Arte."}
{"id": "119118", "revid": "23204", "url": "https://gl.wikipedia.org/wiki?curid=119118", "title": "Iconograf\u00eda", "text": "A iconograf\u00eda (palabra composta de \"icono\" e \"grafe\" -descrici\u00f3n-) \u00e9 a descrici\u00f3n das tem\u00e1ticas das imaxes e tam\u00e9n o tratado ou colecci\u00f3n destas.\nOs trazos da s\u00faa diferenza conceptual coa iconolox\u00eda son \u00e1s veces pouco precisos.\nDefinici\u00f3n e historia.\nA iconograf\u00eda \u00e9 a ciencia que estuda a orixe e formaci\u00f3n das imaxes, a s\u00faa relaci\u00f3n co aleg\u00f3rico e o simb\u00f3lico, as\u00ed como a s\u00faa identificaci\u00f3n por medio dos atributos que case sempre lles acompa\u00f1an. Esta ciencia ten a s\u00faa orixe no s\u00e9culo XIX e foi desenvolvida ao longo do XX. O grande estudo da iconograf\u00eda e o seu desenvolvemento deuse especialmente no Instituto Warburg de Londres, baixo a direcci\u00f3n do historiador e cr\u00edtico de arte Erwin Panofsky. A partir de ent\u00f3n viron a luz numerosas obras de estudo sobre o tema, enciclopedias e dicionarios.\nOs tres grandes eidos da iconograf\u00eda son a mitolox\u00eda cl\u00e1sica, a mitolox\u00eda cristi\u00e1 e a tem\u00e1tica sobre as representaci\u00f3ns civ\u00eds.\nO Concilio de Trento.\nNa sesi\u00f3n n\u00famero vinte e cinco do Concilio de Trento, celebrado no s\u00e9culo XVI, estruturouse un \"Decreto sobre as imaxes\", no que se sinalaban as caracter\u00edsticas que deb\u00edan seguir estas e as funci\u00f3ns a cumprir. Distingu\u00eda dous tipos de imaxes: \nAdemais destas imaxes tradicionais, engad\u00edronse as introducidas polas ordes relixiosas, os seus santos propios e novas advocaci\u00f3ns da Virxe. Os dominicos achegaron a Virxe do Rosario, os franciscanos, as \u00e1nimas e a Virxe das Dores, e os carmelitas a Virxe do Carme.\nDespois do Concilio de Trento a devoci\u00f3n mariana invade a iconograf\u00eda con nomes-top\u00f3nimo que xorden do lugar das aparici\u00f3ns en toda a xeograf\u00eda do catolicismo. Existe tam\u00e9n unha gran difusi\u00f3n do culto do personaxe b\u00edblico de Mar\u00eda Magdalena que se fai no norte de Espa\u00f1a, patroa dos peregrinos (e dos apestados) xunto con Santiago o Maior. Con todo, a imaxe da Virxe do Leite ou Galaktotrofusa ou de Bel\u00e9n est\u00e1 totalmente prohibida durante esta \u00e9poca e as xa existentes te\u00f1en que retiralas do culto."}
{"id": "119119", "revid": "98629", "url": "https://gl.wikipedia.org/wiki?curid=119119", "title": "World Cup Italia '90", "text": "World Cup Italia '90 \u00e9 un videoxogo de f\u00fatbol de Sega para Mega Drive e Master System publicado en 1990. Tr\u00e1tase do primeiro xogo dun mundial de f\u00fatbol en levar a licenza oficial da FIFA, amosando o logo oficial e a mascota. O xogo trae os grupos oficiais, equipos e os horarios reais do campionato.\nFoi portado por U.S. Gold para DOS, Amiga, Atari ST, Commodore 64 e ZX Spectrum. Despois do Mundial, o xogo foi publicado como \"World Championship Soccer\" e despois renomeado a \"Sega Soccer\" no cartucho de recompilaci\u00f3n \"Mega 6\" de Mega Drive, eliminando os cr\u00e9ditos de Virgin Mastertronic. No Brasil foi publicado co nome \"Super Futebol II\".\nO xogo.\nO xogo presenta unha visi\u00f3n de arriba cara a abaixo e unha versi\u00f3n simple de f\u00fatbol (non hai faltas, substituci\u00f3ns, ou estratexias). Os xogadores deben driblar e pasa-lo bal\u00f3n cara a un extremo do campo e tratar de marcar un gol ao equipo contrario. Cando o equipo do xogador ten a pelota, el ou ela pode conducir o bal\u00f3n polo campo, patea-la pelota cara a meta, pasa-lo bal\u00f3n polo aire a outro membro do equipo, ou patea-lo bal\u00f3n cara a adiante na direcci\u00f3n que o xogador afronta actualmente. Cando o equipo contrario ten o bal\u00f3n, o xogador pode cambiar entre os diferentes membros do equipo no campo, ou atacar ao seu opo\u00f1ente para saca-lo bal\u00f3n do seu control."}
{"id": "119120", "revid": "22570", "url": "https://gl.wikipedia.org/wiki?curid=119120", "title": "Iconolox\u00eda", "text": "Ch\u00e1mase iconolox\u00eda \u00e1 p\u00f3la da simbolox\u00eda e da semiolox\u00eda que estuda as denominaci\u00f3ns visuais da arte, por exemplo a representaci\u00f3n das virtudes, vicios e outras cousas morais ou naturais, coa figura ou aparencia de persoas.\nCaracter\u00edsticas.\nPor extensi\u00f3n, tr\u00e1tase da ciencia que estuda as imaxes, emblemas, alegor\u00edas e monumentos con que os artistas representaron aos personaxes mitol\u00f3xicos, relixiosos ou hist\u00f3ricos, e difer\u00e9nciase da \"iconograf\u00eda\" en que esta ten por fin a sinxela descrici\u00f3n de imaxes, mentres que a \"iconolox\u00eda\" est\u00fadaas en todos os seus aspectos, comp\u00e1raas e clasif\u00edcaas, chegando ata formular leis ou regras para co\u00f1ecer a s\u00faa antig\u00fc\u00eddade e diversos significados e interpretaci\u00f3ns.\nA iconolox\u00eda considerada en toda a s\u00faa amplitude pode dividirse en tres p\u00f3las en raz\u00f3n do obxecto representado:"}
{"id": "119121", "revid": "7594", "url": "https://gl.wikipedia.org/wiki?curid=119121", "title": "Historiograf\u00eda", "text": "A historiograf\u00eda \u00e9 o rexistro escrito da Historia, \u00e9 dicir, a memoria fixada pola propia humanidade coa escritura do seu propio pasado.\nEtimolox\u00eda.\nO termo prov\u00e9n de \u00abhistori\u00f3grafo\u00bb, e este do grego \u1f31\u03c3\u03c4\u03bf\u03c1\u03b9\u03bf\u03b3\u03c1\u03ac\u03c6\u03bf\u03c2 \"(historiogr\u00e1fos)\", de \u1f31\u03c3\u03c4\u03bf\u03c1\u03af\u03b1 \"(histor\u00eda)\" e -\u03b3\u03c1\u03ac\u03c6\u03bf\u03c2 \"(gr\u00e1fos)\", da ra\u00edz de \u03b3\u03c1\u03ac\u03c6\u03b5\u03b9\u03bd (\"gr\u00e1fein:\" \u2018escribir\u2019). Significa \u2018o que escribe (ou describe) a Historia\u2019.\nCaracter\u00edsticas.\nSe a historia \u00e9 unha ciencia cuxo obxecto de estudo \u00e9 o pasado da humanidade, cuesti\u00f3n en que a maior\u00eda, pero non todos os historiadores concordan (V\u00e9xase Historia#Historia como ciencia); tense que someter ao m\u00e9todo cient\u00edfico, que a\u00ednda que non poida aplic\u00e1rselle en todos os extremos das ciencias experimentais, si pode facelo a un nivel equiparable \u00e1s chamadas ciencias sociais.\nUn terceiro concepto confluente \u00e1 hora de definir a historia como fonte de co\u00f1ecemento \u00e9 a \u00abteor\u00eda da historia\u00bb, que pode chamarse tam\u00e9n \u00abhistoriolox\u00eda\u00bb (termo acu\u00f1ado por Jos\u00e9 Ortega y Gasset).\nO seu papel \u00e9 estudar \u00aba estrutura, leis e condici\u00f3ns da realidade hist\u00f3rica\u00bb, mentres que a \u00abhistoriograf\u00eda\u00bb \u00e9 o relato mesmo da historia, a arte de escribila\n\u00c9 imposible acabar coa polisemia e a superposici\u00f3n destes tres termos, pero simplificando ao m\u00e1ximo p\u00f3dese definir:\nA filosof\u00eda da historia \u00e9 a rama da filosof\u00eda que concirne ao significado da historia humana, se \u00e9 que o ten. Especula un posible fin teleol\u00f3xico do seu desenvolvemento, ou sexa, pregunta se hai un dese\u00f1o, prop\u00f3sito, principio director ou finalidade no proceso da historia humana. Non debe confundirse cos tres conceptos anteriores, dos que se separa claramente. Se o seu obxecto \u00e9 a verdade ou o deber ser, se a historia \u00e9 c\u00edclica ou lineal, ou existe a idea de progreso nela, son materias alleas \u00e1 historia e a historiograf\u00eda propiamente ditas, que trata esta disciplina.\nUn enfoque intelectual que tampouco contrib\u00fae moito a entender a ciencia hist\u00f3rica como tal \u00e9 a subordinaci\u00f3n do punto de vista filos\u00f3fico \u00e1 historicidade, considerando toda a realidade como o produto dun devir hist\u00f3rico: ese ser\u00eda o lugar do historicismo, corrente filos\u00f3fica que pode estenderse a outras ciencias, como a Xeograf\u00eda.\nUnha vez despexada a cuesti\u00f3n s\u00f3 nominal, queda para a historiograf\u00eda, xa que logo, a an\u00e1lise da historia escrita, as descrici\u00f3ns do pasado; especificamente dos enfoques na narraci\u00f3n, interpretaci\u00f3ns, visi\u00f3ns de mundo, uso das evidencias ou documentaci\u00f3n e m\u00e9todos de presentaci\u00f3n polos historiadores; e tam\u00e9n o estudo destes mesmos, \u00e1 vez materia e obxectos da ciencia.\nA historiograf\u00eda, m\u00e1is sinxelamente, \u00e9 o xeito en que a historia se escribiu. Nun sentido amplo, a historiograf\u00eda ref\u00edrese \u00e1 metodolox\u00eda e \u00e1s pr\u00e1cticas da escritura da historia. Nun sentido m\u00e1is espec\u00edfico, ref\u00edrese a escribir sobre a historia en si.\nFontes historiogr\u00e1ficas e o seu tratamento.\n\u00c9 importante distinguir a materia prima do traballo dos historiadores (fonte primaria) dos produtos semielaborados ou terminados (fonte secundaria e ata fonte terciaria). Igualmente denotar a diferenza entre fonte e documento e o estudo das fontes documentais: a s\u00faa clasificaci\u00f3n, prelaci\u00f3n e tipolox\u00eda (escritas, orais, arqueol\u00f3xicas); o seu tratamento (reuni\u00f3n, cr\u00edtica, contraste), e o manter o respecto debido \u00e1s fontes, fundamentalmente coa s\u00faa cita fiel. A orixinalidade do traballo dos historiadores \u00e9 un asunto delicado.\nHistoriograf\u00eda como produci\u00f3n historiogr\u00e1fica.\nHistoriograf\u00eda \u00e9 equivalente a cada parte da produci\u00f3n historiogr\u00e1fica, ou sexa: ao conxunto de escritos dos historiadores acerca dun tema ou per\u00edodo hist\u00f3rico concreto. Por exemplo, a frase \u00ab\u00e9 moi escasa a historiograf\u00eda sobre a vida coti\u00e1 no Xap\u00f3n na era Meiji\u00bb quere dicir que hai poucos libros escritos sobre tal cuesti\u00f3n porque ata o momento non recibiu atenci\u00f3n por parte dos historiadores, non porque o seu obxecto de estudo sexa pouco relevante ou porque haxa poucas fontes documentais que proporcionen documentaci\u00f3n hist\u00f3rica para facelo.\nCon respecto \u00e1 difusi\u00f3n e publicidade da produci\u00f3n historiogr\u00e1fica, ser\u00eda bo que cumprise os mesmos requisitos a que se someten as demais publicaci\u00f3ns cient\u00edficas (ver publicaci\u00f3n).\nTam\u00e9n utilizase o voc\u00e1bulo historiograf\u00eda para falar do conxunto de historiadores dunha naci\u00f3n, por exemplo, en frases semellantes a esta: \u00abA historiograf\u00eda espa\u00f1ola abriu os seus brazos e os seus arquivos desde os anos 1930 aos hispanistas franceses e anglosax\u00f3ns, que renovaron a s\u00faa metodolox\u00eda\u00bb.\n\u00c9 necesario diferenciar os dous termos usados m\u00e1is arriba: \u00abproduci\u00f3n historiogr\u00e1fica\u00bb e \u00abdocumentaci\u00f3n hist\u00f3rica\u00bb, a\u00ednda que en moitos casos coincida que os historiadores utilizan como documentaci\u00f3n hist\u00f3rica precisamente a produci\u00f3n historiogr\u00e1fica anterior.\nPor exemplo: ademais dun conxunto de documentos arquiv\u00edsticos da Casa de Contrataci\u00f3n de Sevilla que se produciron quizais s\u00f3 para levar unha contabilidade, ou dalg\u00fan material arqueol\u00f3xico que se ache nunha escavaci\u00f3n no Per\u00fa (e que se depositou sen intenci\u00f3n de que ningu\u00e9n o atopase), un historiador americanista ter\u00e1 que utilizar a \"Brev\u00edsima relaci\u00f3n de la destruci\u00f3n de las Indias\", que foi escrita por Bartolom\u00e9 de las Casas cun af\u00e1n hist\u00f3rico indubidable, ademais de cun prop\u00f3sito da defensa dun interese ou o seu propio punto de vista.\nCon iso \u00faltimo vese outra caracter\u00edstica da historia que \u00e9 pecularizada como ciencia: ning\u00fan historiador, por moi obxectivo que pretenda ser, \u00e9 alleo aos seus propios intereses, ideolox\u00eda ou mentalidade nin pode subtraerse ao seu punto de vista particular. Como moito pode intentar a intersubxetividade, \u00e9 dicir, ter en conta a existencia de m\u00faltiples puntos de vista. Para o caso que nos serve de exemplo, contrastar as fontes de Bartolom\u00e9 de las Casas coas demais voces que se o\u00edron na Xunta de Valladolid, entre as que destacou a do seu rival Juan Gin\u00e9s de Sep\u00falveda, ou ata coa chamada \u00abvisi\u00f3n dos vencidos\u00bb, que raramente se conserva, pero \u00e1s veces si, como ocorre coa \"Nova Cr\u00f3nica e Bo Goberno\" do inca Guaman Poma de Ayala\nA reflexi\u00f3n sobre a posibilidade ou imposibilidade dun enfoque obxectivo leva \u00e1 necesidade de superar a oposici\u00f3n entre obxectividade (a dunha inexistente ciencia \"pura\" que non se contamine co cient\u00edfico) e subxectividade (implicada nos intereses, ideolox\u00eda e limitaci\u00f3ns deste) co concepto de intersubxectividade, que obriga a considerar a tarefa do historiador, como a de calquera cient\u00edfico, como un produto social, inseparable do resto da cultura humana, en di\u00e1logo cos demais historiadores e coa sociedade enteira.\nHistoriograf\u00eda e perspectiva: o obxecto da historia.\nA historia non ten m\u00e1is remedio que seguir a tendencia \u00e1 especializaci\u00f3n que ten calquera disciplina cient\u00edfica. O co\u00f1ecemento de toda a realidade \u00e9 epistemoloxicamente imposible, a\u00ednda que o esforzo dun co\u00f1ecemento transversal, human\u00edstico, de todas as partes da historia, \u00e9 exixible a quen verdadeiramente queira ter unha visi\u00f3n correcta do pasado.\nAs\u00ed pois a historia debe segmentarse non s\u00f3 porque o punto de vista do historiador estea contaminado de subxectividade e ideolox\u00eda, como viramos, sen\u00f3n porque necesariamente debe optar por un punto de vista, do mesmo xeito que un cient\u00edfico, se quere observar o seu obxecto, debe optar por utilizar un telescopio ou un microscopio (ou, de forma menos groseira, que tipo de lente vai aplicar). Co punto de vista determ\u00ednase a selecci\u00f3n da parte da realidade hist\u00f3rica que se toma como obxecto, e que sen d\u00fabida dar\u00e1 tanta informaci\u00f3n sobre o obxecto estudado como sobre as motivaci\u00f3ns do historiador que estuda. Esa visi\u00f3n tendenciosa pode ser inconsciente ou consciente, asumida con m\u00e1is ou menos cinismo polo historiador, e \u00e9 distinta para cada \u00e9poca, para cada nacionalidade, relixi\u00f3n, clase ou \u00e1mbito no que o historiador queira situarse.\nA inevitable perda que sup\u00f3n a segmentaci\u00f3n, comp\u00e9nsase coa confianza en que outros historiadores far\u00e1n outras selecci\u00f3ns, sempre tendenciosas, que deben complementarse. A pretensi\u00f3n de conseguir unha perspectiva hol\u00edstica, como pretende a historia total ou a historia das civilizaci\u00f3ns, non substit\u00fae a necesidade de todas e cada unha das perspectivas parciais.\nCortes temporais.\nOs cortes temporais van desde as periodizaci\u00f3ns cl\u00e1sicas Prehistoria, Historia, Idade Antiga, Idade Media, Idade Moderna ou Idade Contempor\u00e1nea, ata as historias por s\u00e9culos, reinados etc. A periodizaci\u00f3n cl\u00e1sica (ver a s\u00faa xustificaci\u00f3n en \u00abDivisi\u00f3n do tempo hist\u00f3rico\u00bb) \u00e9 discutible tanto pola necesidade de per\u00edodos de transici\u00f3n e solapamentos, como por non representar per\u00edodos coincidentes para todos os pa\u00edses do mundo (polo que foi acusada de euroc\u00e9ntrica).\nOs anais foron un das orixes da fixaci\u00f3n da memoria dos feitos hist\u00f3ricos en moitas culturas (v\u00e9xase no seu artigo e m\u00e1is abaixo en \"Historiograf\u00eda de Roma\"). As cr\u00f3nicas (que xa no seu nome indican a intenci\u00f3n da tendencia temporal) son usadas como reflexo dos acontecementos notables dun per\u00edodo, habitualmente un reinado (v\u00e9xase no seu artigo e m\u00e1is abaixo en Historiograf\u00eda da Idade Media e Historiograf\u00eda espa\u00f1ola medieval e moderna). A arcontolox\u00eda ser\u00eda a limitaci\u00f3n do rexistro hist\u00f3rico \u00e1 lista de nomes que ocupaban determinados cargos de importancia ordenados cronoloxicamente. De feito, a mesma cronolox\u00eda, disciplina auxiliar da historia, nace en moitas civilizaci\u00f3ns asociada ao c\u00f3mputo do tempo pasado que se fixa na memoria escrita polos nomes dos maxistrados, como ocorr\u00eda en Roma, onde era m\u00e1is corrente citar un ano por ser o dos c\u00f3nsuis tal e cal. No Antigo Exipto, a dataci\u00f3n do tempo f\u00edxose por anos (Pedra de Palermo), anos, meses e d\u00edas de reinado do fara\u00f3n (Canon Real de Tur\u00edn), ou dinast\u00edas (Manet\u00f3n). \u00c9 moi significativo que nas culturas non hist\u00f3ricas, que non fixan mediante a escritura a memoria do seu pasado, \u00e9 moi frecuente non exporse a duraci\u00f3n concreta do tempo pasado m\u00e1is al\u00f3 duns poucos anos, que poden ser ata menos que os que dura unha vida humana.\nTodo o que ocorre f\u00f3ra diso ser\u00eda \u00abfai moito tempo\u00bb, ou en \u00abtempo dos antepasados\u00bb, que pasa a ser un tempo m\u00edtico, ahist\u00f3rico.\nO tratamento cronol\u00f3xico \u00e9 o m\u00e1is usado pola maior parte dos historiadores, pois \u00e9 o que corresponde \u00e1 narraci\u00f3n convencional, e o que permite enlazar as causas pasadas cos efectos no presente ou futuro. No entanto, empr\u00e9gase de distinto xeito: por exemplo, o historiador sempre ten que optar por un tratamento sincr\u00f3nico ou diacr\u00f3nico do seu estudo dos feitos, a\u00ednda que moitas veces fan sucesivamente un e outro.\nPer\u00edodos ou momentos especialmente atractivos para os historiadores terminan convert\u00e9ndose, pola intensidade do debate e o volume da produci\u00f3n, en verdadeiras especialidades, como a historia da guerra civil espa\u00f1ola, a historia da Revoluci\u00f3n francesa, a sovi\u00e9tica ou a americana.\nTam\u00e9n son de consideraci\u00f3n as diferentes concepci\u00f3ns do tempo hist\u00f3rico, que segundo Fernand Braudel van desde a longa duraci\u00f3n ao acontecemento puntual, pasando pola conxuntura.\nCortes metodol\u00f3xicos: as fontes non escritas.\nPara o caso do per\u00edodo prehist\u00f3rico, a radical diferenza de fontes e m\u00e9todo (as\u00ed como a divisi\u00f3n burocr\u00e1tica das c\u00e1tedras universitarias) fana ser unha ciencia moi distante da que fan os historiadores, sobre todo cando tales fontes e m\u00e9todo se prolongan, dando primac\u00eda ao uso das fontes arqueol\u00f3xicas e o estudo da cultura material en per\u00edodos para os que xa hai fontes escritas, fal\u00e1ndose ent\u00f3n non da Prehistoria, sen\u00f3n propiamente da arqueolox\u00eda coas s\u00faas propias periodizaci\u00f3ns arqueolox\u00eda cl\u00e1sica, arqueolox\u00eda medieval, ata arqueolox\u00eda industrial. Menor diferenza pode acharse co uso das fontes orais no que se co\u00f1ece co nome de historia oral. No entanto, hai que recordar o xa devandito corte temporais sobre a primac\u00eda das fontes escritas e o que estas determinan a ciencia historiogr\u00e1fica e a propia conciencia da historia no seu protagonista -que \u00e9 toda a humanidade-.\nCortes espaciais.\nComo a historia continental, historia nacional, historia rexional. O papel da historia nacional na definici\u00f3n das propias naci\u00f3ns \u00e9 innegable. Pode tam\u00e9n verse, neste mesmo artigo (historia da historia), como se agrupan separadamente os historiadores por nacionalidade, ademais de por \u00e9poca ou tendencia.\nA xeograf\u00eda disp\u00f3n de conceptos non m\u00e1is potentes pero si menos arbitrarios, que permitiron edificar a prestixiosa rama da xeograf\u00eda rexional. A historia local \u00e9 sen d\u00fabida a de m\u00e1is f\u00e1cil xustificaci\u00f3n e validez universal, sempre que supere o nivel da simple erudici\u00f3n (que polo menos sempre servir\u00e1 como fonte primaria para obras de maior ambici\u00f3n explicativa).\nCortes tem\u00e1ticos.\nSon os que dar\u00edan paso a unha historia sectorial, presente na historiograf\u00eda desde moi antigo, como ocorre con:\nUn xeito de preguntarse cal \u00e9 o obxecto da historia \u00e9 elixir que merece ser conservado na memoria, cales son os feitos memorables. O son todos, ou o son s\u00f3 os que cada historiador considera transcendentais? Na lista anterior temos as respostas que cada un pode dar.\nAlgunhas destas denominaci\u00f3ns encerran non unha simple parcelaci\u00f3n, sen\u00f3n visi\u00f3ns metodol\u00f3xicas opostas ou diverxentes, que se multiplicaron no \u00faltimo medio s\u00e9culo. A historia \u00e9 hoxe m\u00e1is plural que nunca antes, escindida en multitude de especialidades, tan fragmentada que moitas das s\u00faas ramas non se comunican entre elas, sen ver suxeito nin obxecto com\u00fan:\nCiencias auxiliares da historia.\nA fragmentaci\u00f3n do obxecto hist\u00f3rico pode inducir, nalgunhas ocasi\u00f3ns, a unha limitaci\u00f3n moi forzada da perspectiva historiogr\u00e1fica. Levada a un extremo, p\u00f3dese reducir a historia \u00e1 ciencia auxiliar da que se serve para atopar explicaci\u00f3n aos feitos do pasado, como a econom\u00eda, a demograf\u00eda, a sociolox\u00eda, a antropolox\u00eda, a ecolox\u00eda.\nNoutras ocasi\u00f3ns, a limitaci\u00f3n do campo de estudo produce realmente un x\u00e9nero historiogr\u00e1fico:\nX\u00e9neros historiogr\u00e1ficos.\nPode sinalarse que hai x\u00e9neros historiogr\u00e1ficos que participan da historia pero poden chegar a afastarse m\u00e1is ou menos dela: un extremo ocupar\u00edano os terreos da ficci\u00f3n que ocupa a novela hist\u00f3rica, cuxo valor desigual non lle resta importancia. Outro extremo ocupar\u00edano a Biograf\u00eda e un x\u00e9nero anexo, sistem\u00e1tico e extraordinariamente \u00fatil para a historia xeral como \u00e9 a Prosopograf\u00eda. Vinculada coa historia desde o comezo do rexistro escrito, unha das principais preocupaci\u00f3ns \u00e1 hora de fixar os datos foi o que hoxe chamamos Arcontolox\u00eda (listas de reis e dirixentes).\nCorrentes historiogr\u00e1ficas: o suxeito da historia.\nDun xeito m\u00e1is declarado, as correntes historiogr\u00e1ficas adoitan explicitar a s\u00faa metodolox\u00eda de forma combativa, como o Providencialismo de orixe cristi\u00e1n (non hai que esquecer, que ademais da tradici\u00f3n historiogr\u00e1fica grega de Her\u00f3doto ou Tuc\u00eddides, a orixe da nosa historiograf\u00eda \u00e9 a historia sacra), ou o Materialismo hist\u00f3rico de orixe marxista (que triunfou nos ambientes intelectuais e universitarios europeo e americano a mediados do s\u00e9culo XX, quedando adormentado polo menos desde a ca\u00edda do muro de Berl\u00edn).\n\u00c1s veces o etiquetado das correntes \u00e9 obra dos seus detractores, co que os historiadores nelas encasillados poden ou non estar conformes co xeito en que quedan definidos. Tal cousa poder\u00eda dicirse do mesmo providencialismo, pero ser\u00eda m\u00e1is propio para correntes m\u00e1is modernas, como o positivismo burgu\u00e9s, a historia evenemencial (dos acontecementos) etc.\nInterpretar a historiograf\u00eda como parte do ambiente intelectual da \u00e9poca en que xorde \u00e9 sempre necesario. Toda produci\u00f3n cultural \u00e9 dependente do modelo cultural existente, ch\u00e1mese a isto a moda, do estilo ou o paradigma dominante en arte ou filosof\u00eda; e \u00e9 evidente que o rexistro da historia \u00e9 unha produci\u00f3n cultural. A deconstruci\u00f3n, o pensamento d\u00e9bil ou a posmodernidade, conceptos de finais do s\u00e9culo XX, foron a incubadora da presente deconstruci\u00f3n da historia, que para alg\u00fans s\u00f3 \u00e9 unha narraci\u00f3n.\nUn bo xeito de distinguir a interpretaci\u00f3n da historia que ten unha corrente historiogr\u00e1fica \u00e9 preguntarse a que se considera suxeito hist\u00f3rico ou quen \u00e9 o protagonista verdadeiro da historia.\nAgrupaci\u00f3ns de historiadores.\nGrupos de historiadores que comparten metodolox\u00eda (e se autopromocionan conxuntamente co potente mecanismo publicaci\u00f3n-cita) xorden \u00e1s veces ao redor de revistas, como a francesa Escola de Annales (ver neste mesmo artigo), a inglesa Past and Present ou a italiana Quaderni Storici; grupos de investigaci\u00f3n ou as propias c\u00e1tedras universitarias, que son a c\u00faspide da reproduci\u00f3n das elites historiogr\u00e1ficas, a trav\u00e9s do clientelismo e o reco\u00f1ecemento entre pares (peer review).\nHistoria da historia.\nA aparici\u00f3n da historia \u00e9 equivalente \u00e1 da escritura, pero a conciencia de estudar o pasado ou de deixar para o futuro un rexistro da memoria \u00e9 unha elaboraci\u00f3n m\u00e1is complexa que as anotaci\u00f3ns dos templos sumerios.\nOs ronseis e relevos conmemorativos das batallas en Mesopotamia e Exipto xa son algo m\u00e1is aproximado.\nO resto das civilizaci\u00f3ns asi\u00e1ticas alcanzan a escritura e a historia ao seu propio ritmo, compilan as s\u00faas fontes teol\u00f3xicas en forma de libros sacros -en ocasi\u00f3ns con partes hist\u00f3ricas (a Biblia hebrea) ou sofisticaci\u00f3ns cronol\u00f3xicas (os Vedas hind\u00fas)-, rexistran os seus propios Annales e finalmente a s\u00faa propia historiograf\u00eda, particularmente a chinesa, que ten o seu Her\u00f3doto en Sima Qian (Memorias hist\u00f3ricas, 109 a.C. - 91 a.C.) e alcanzou unha definici\u00f3n cl\u00e1sica de historia tipificada, oficial, co \"Libro dos Han\" de Ban Gu (s\u00e9culo I), que fixou un modelo repetido sucesivamente polos historiadores dos per\u00edodos seguintes en vinte e cinco \"historias tipificadas\", ata 1928, en que apareceu a \u00faltima de tan monumental serie.\nNa Am\u00e9rica precolombiana, f\u00f3ra da civilizaci\u00f3n maia non hai textos de ning\u00fan modo comparables. Tanto nese caso como no da \u00c1frica subsahariana, as fontes orais foron tradicionalmente prioritarias. Son moi recentes (segunda metade do s\u00e9culo XX) os intentos de constru\u00edr unha \"historiograf\u00eda africana\". A\u00ednda as\u00ed hai alg\u00fans casos excepcionais, como as bibliotecas de manuscritos de Tombuctu, conectadas con viaxeiros e conquistadores magreb\u00edes, alg\u00fans de orixe andalus\u00ed como Le\u00f3n o Africano, co\u00f1ecido autor de \"Historia e descrici\u00f3n de \u00c1frica e das extraordinarias cousas que cont\u00e9n\" (1526).\nNo entanto, o desenvolvemento e variedade que alcanzou a historiograf\u00eda na Civilizaci\u00f3n Occidental \u00e9 dun nivel distinto a todas elas.\nGrecia.\nOs primeiros cronistas gregos, que se interesaron sobre todo nos mitos de orixe (os log\u00f3grafos), practicaban xa o recitado de acontecementos. A s\u00faa narraci\u00f3n pod\u00eda apoiarse en escritos, como era o caso de Hecateo de Mileto (segunda metade do s\u00e9culo VI a.C.). No s\u00e9culo V a.C., Her\u00f3doto de Halicarnaso difer\u00e9nciase deles pola s\u00faa vontade de distinguir o verdadeiro do falso; por iso realiza a s\u00faa \"investigaci\u00f3n\" (etimoloxicamente: \"historia\"). Unha xeraci\u00f3n despois, con Tuc\u00eddides, esta preocupaci\u00f3n transf\u00f3rmase en esp\u00edrito cr\u00edtico, fundado sobre a confrontaci\u00f3n de diversas fontes orais e escritas. A s\u00faa \"Historia da guerra do Peloponeso\" pode ser vista como a primeira verdadeira obra historiogr\u00e1fica.\nOs continuadores do novo x\u00e9nero literario de Her\u00f3doto e Tuc\u00eddides foron moi numerosos na Grecia Antiga e poden contarse entre eles Xenofonte de Atenas (autor da \"An\u00e1basis\"), Posidonio, Ctesias, Apolodoro de Artemisa, Apolodoro de Atenas, Arist\u00f3bulo de Casandrea\nNo s\u00e9culo II a.C., Polibio, no seu \"Pragmateia\" (traducido tam\u00e9n como \"Historia\"), tratando quizais de escribir unha obra de xeograf\u00eda, aborda a cuesti\u00f3n da sucesi\u00f3n dos r\u00e9ximes pol\u00edticos para explicar como o seu mundo entrou na \u00f3rbita romana. \u00c9 o primeiro en buscar causas intr\u00ednsecas ao desenvolvemento da historia m\u00e1is que evocar principios externos. Nesas alturas do per\u00edodo helen\u00edstico, a Biblioteca e o Museo de Alexandr\u00eda representaban o cume do af\u00e1n grego por preservar a memoria do pasado, o que implica a s\u00faa valoraci\u00f3n como ferramenta \u00fatil para o presente e o futuro.\nRoma.\nA civilizaci\u00f3n romana disp\u00f3n, a semellanza dos gregos Homero e Hesiodo, de mitos de orixe que recolleu Virxilio poetizados na \"Eneida\" como un elemento do programa ideol\u00f3xico dese\u00f1ado por Augusto. Tam\u00e9n polo menos desde a Rep\u00fablica, mantivo un coidado especial pola recompilaci\u00f3n de feitos en Annales, a lexislaci\u00f3n escrita e os arquivos vinculados ao sagrado dos templos. Ata as guerras p\u00fanicas a recompilaci\u00f3n dos principais sucesos acaecidos estaba a cargo dos pont\u00edfices, en forma de cr\u00f3nicas anuais.\nA primeira obra hist\u00f3rica completa latina \u00e9 \"As Orixes\" de Cat\u00f3n (s\u00e9culo III a. C.).\nO contacto de Roma co mundo mediterr\u00e1neo, primeiro Cartago, e sobre todo Grecia, Exipto e Oriente foi fundamental para ampliar a visi\u00f3n e utilidade do seu x\u00e9nero hist\u00f3rico. Os historiadores (sexan romanos ou gregos) acompa\u00f1ar\u00e1n nas campa\u00f1as militares aos ex\u00e9rcitos, co declarado fin de preservar a s\u00faa memoria \u00e1 posteridade, recompilar informaci\u00f3n de utilidade e xustificar as s\u00faas acci\u00f3ns. A lingua culta, o grego, utilizarase para este x\u00e9nero \u00e1 vez que a m\u00e1is sobria latina.\nSalustio, o Tuc\u00eddides romano, escribe \"De Coniuratione Catilinae\" (a Conxuraci\u00f3n de Catilina, da que \u00e9 contempor\u00e1neo, 63 a.C.). Realiza un relato extenso das causas afastadas da conxuraci\u00f3n, as\u00ed como da ambici\u00f3ns de Catilina, retratado como un nobre dexenerado e sen escr\u00fapulos. En \"Bellum Ingurthinum\" (guerra de Iugurta rei dos n\u00famidas, 111 a.C. a 105 a.C.), denuncia un esc\u00e1ndalo colonial. \"Historiae\" era a s\u00faa obra m\u00e1is ambiciosa e madura, conservada parcialmente, que abarcaba en cinco libros os doce anos transcorridos desde a morte de Sila no 78 a.C. ata o 67 a.C. Non \u00e9 a precisi\u00f3n hist\u00f3rica o que lle interesa, sen\u00f3n a narraci\u00f3n duns feitos coas s\u00faas causas e consecuencias, as\u00ed como a posibilidade de esclarecer o desenvolvemento do proceso da dexeneraci\u00f3n en que a Rep\u00fablica se viu inmersa. \u00c1 parte do individuo, o obxecto da s\u00faa observaci\u00f3n c\u00e9ntrase nas clases sociais e as facci\u00f3ns pol\u00edticas: idealiza un pasado virtuoso, e detecta un proceso de decadencia que atrib\u00fae aos vicios morais, \u00e1 discordia social e ao abuso do poder por parte das distintas facci\u00f3ns pol\u00edticas.\nXulio C\u00e9sar co seu \"Commentarii Rerum Gestarum\", acerca de d\u00faas das m\u00e1is grandes acci\u00f3ns b\u00e9licas que levou a cabo: a guerra das Galias (58 a.C.-52 a.C.) \"(De Bello Gallico)\" e a guerra civil (49 a.C.-48 a.C.) \"(De Belo Civili)\".\nTito Livio (59 a.C. - 17 d.C.), cos 142 libros de \"Ab Urbe Condita\", divididos en grupos de dez libros que se co\u00f1ecen co nome de \"d\u00e9cadas\", que se perderon na s\u00faa maior parte, escribe unha gran historia nacional, cuxo \u00fanico tema \u00e9 Roma (\"fortuna populi romani\") e cuxos \u00fanicos actores son o Senado e o pobo de Roma (\"senatus populusque romanus\" ou SPQR). O seu prop\u00f3sito xeral \u00e9 \u00e9tico e did\u00e1ctico; os seus m\u00e9todos foron os do grego Is\u00f3crates do s\u00e9culo IV a.C.: \u00e9 o deber da historia dicir a verdade e ser imparcial, pero a verdade debe presentarse cunha forma elaborada e literaria. Utiliza como fonte aos primeiros analistas e a Polibio, pero o seu patriotismo l\u00e9valle a deformar a realidade en detrimento do exterior e a un escaso esp\u00edrito cr\u00edtico. \u00c9 historiador de gabinete, non viaxa nin co\u00f1ece persoalmente os escenarios dos feitos que describe.\nPublio Cornelio T\u00e1cito (55 - 120.), o gran historiador do Imperio baixo os Flavios, \u00e9 sobre todo un investigador das causas.\nA n\u00f3mina de historiadores de \u00e9poca romana \u00e9 moi extenso, tanto en lingua latina (Plinio o Vello, Suetonio...) como en grega (Estrab\u00f3n, Plutarco).\nNa decadencia de Roma, o cristianismo vir\u00e1 dar un cambio metodol\u00f3xico radical, introducindo o providencialismo de Agosti\u00f1o de Hipona. \u00c9 exemplo Orosio, presb\u00edtero hispano de Braga \"(Historiae adversum paganus)\".\nIdade Media.\nA historiograf\u00eda medieval escr\u00edbese principalmente por hagi\u00f3grafos, cronistas, membros do clero episcopal pr\u00f3ximos ao poder, ou por monxes. Escr\u00edbense xenealox\u00edas, annales \u00e1ridos, listas cronol\u00f3xicas de acontecementos sucedidos nos reinos dos seus soberanos (annales reais) ou sucesi\u00f3n de abades (annales mon\u00e1sticos); \"vidas\" (biograf\u00edas de car\u00e1cter edificante, como as dos santos merovinxios, ou m\u00e1is tarde dos reis de Francia), e \"Historias\" que contan o nacemento dunha naci\u00f3n cristi\u00e1, exaltan unha dinast\u00eda ou, ao contrario, fustrigan aos malvados desde unha perspectiva relixiosa. Esta historia, da que son mostra Beda o Venerable (\"Historia eclesi\u00e1stica do pobo ingl\u00e9s\", s\u00e9culo VIII) ou Isidoro de Sevilla (\"Etimolog\u00edas\" e \"Historia Gothorum\"), \u00e9 providencialista, de inspiraci\u00f3n agustinista, e inscribe as acci\u00f3ns dos homes nos designios de Deus. Hai que esperar ao s\u00e9culo XIV para que os cronistas se interesasen polo pobo, gran ausente da produci\u00f3n deste per\u00edodo, por exemplo a do franc\u00e9s Froissart ou o florentino Matteo Villani.\nIdade Moderna.\nDurante o Renacemento, o humanismo achega un gusto renovado polo estudo dos textos antigos, gregos ou latinos, pero tam\u00e9n polo estudo de novos soportes: as inscrici\u00f3ns (epigraf\u00eda), as moedas (numism\u00e1tica) ou as cartas, diplomas e outros documentos (diplom\u00e1tica). Estas novas ciencias auxiliares da \u00e9poca moderna contrib\u00faen a enriquecer os m\u00e9todos dos historiadores: en 1681 Dom Mabillon indica os criterios que permiten determinar a autenticidade dun acta pola comparaci\u00f3n de fontes diferentes en \"De Re Diplom\u00e1tica\". En N\u00e1poles, m\u00e1is de douscentos anos antes, Lorenzo Valo ao servizo de Afonso V de Arag\u00f3n conseguira demostrar a falsidade da pseudo-Doaz\u00f3n de Constantino. Giorgio Vasari coas s\u00faas \"Vidas de artistas\" ofr\u00e9cenos \u00e1 vez unha fonte e un m\u00e9todo historiogr\u00e1fico para a historia da arte.\nNesta \u00e9poca a historia non se diferenza da xeograf\u00eda nin sequera das ciencias naturais. Divid\u00edase en dous partes: a historia xeral (a que hoxe chamariamos historia) e a historia natural (ciencias naturais e xeograf\u00eda). Este sentido amplo de historia expl\u00edcase pola etimolox\u00eda do termo (ver Historia#Etimolox\u00eda).\nA cuesti\u00f3n da unidade do reino que exp\u00f3n as guerras de relixi\u00f3n de Francia no s\u00e9culo XVI dan orixe a traballos de historiadores que pertencen \u00e1 corrente chamada \"historia perfecta\", que mostra que a unidade pol\u00edtica e relixiosa da Francia moderna \u00e9 necesaria, ao derivarse das s\u00faas orixes galas (Etienne Pasquier, \"Recherches de La France\"). O providencialismo de autores como Bossuet (\"Discurso sobre a historia universal\", 1681), tende a desvalorizar a significaci\u00f3n de calquera cambio hist\u00f3rico.\nEn paralelo, a historia m\u00f3strase como instrumento de poder: ponse ao servizo dos pr\u00edncipes, desde Maquiavelo e Guicciardini ata os panegiristas de Lu\u00eds XIV, entre os que se conta Jean Racine."}
{"id": "119122", "revid": "1308", "url": "https://gl.wikipedia.org/wiki?curid=119122", "title": "Ciencia hist\u00f3rica", "text": ""}
{"id": "119123", "revid": "22570", "url": "https://gl.wikipedia.org/wiki?curid=119123", "title": "Fonte arqueol\u00f3xica", "text": "Fonte arqueol\u00f3xica \u00e9 a fonte documental que serve para reconstru\u00edr a historia ata en per\u00edodos ou lugares no que non hai fontes escritas para facelo. Tam\u00e9n se empregan a\u00ednda que haxa fontes escritas (Exiptolox\u00eda, Arqueolox\u00eda industrial). As fontes arqueol\u00f3xicas son as que reconstr\u00faen a cultura material, que \u00e9 o obxecto de estudo da arqueolox\u00eda.\nPoden enumerarse como exemplo deste tipo de fontes: "}
{"id": "119124", "revid": "1308", "url": "https://gl.wikipedia.org/wiki?curid=119124", "title": "Cultura material", "text": ""}
{"id": "119125", "revid": "1308", "url": "https://gl.wikipedia.org/wiki?curid=119125", "title": "Arte da antiguidade", "text": ""}
{"id": "119126", "revid": "1308", "url": "https://gl.wikipedia.org/wiki?curid=119126", "title": "Arte antiga", "text": ""}
{"id": "119128", "revid": "22570", "url": "https://gl.wikipedia.org/wiki?curid=119128", "title": "Obra de arte", "text": "Na arte, unha obra de arte (ou peza art\u00edstica ou obra) \u00e9 unha creaci\u00f3n, tal como unha composici\u00f3n musical, un libro, unha pel\u00edcula, un gravado, unha escultura ou unha pintura, que foi feita coa finalidade de ou ben ser un obxecto de beleza en si mesmo ou ben unha expresi\u00f3n simb\u00f3lica ou ben a representaci\u00f3n dun concepto determinado. O oposto \u00e9 un obxecto pr\u00e1ctico ou \u00fatil, a\u00ednda que ben pode acontecer que un obxecto sexa varias cousas ao mesmo tempo.\nA partir do modernismo, o eido da arte espallouse inclu\u00edndo \u00e1 fotograf\u00eda, \u00e1 cinematograf\u00eda, a arte de performance (ou execuci\u00f3n), a arte conceptual, e a arte en v\u00eddeo. Na arte contempor\u00e1nea son habituais as denominadas \"instalaci\u00f3ns art\u00edsticas\" e outras manifestaci\u00f3ns art\u00edsticas de dif\u00edcil catalogaci\u00f3n entre os x\u00e9neros art\u00edsticos cl\u00e1sicos.\nQue \u00e9 o que se considera unha obra de arte difire entre as distintas culturas e eras, como tam\u00e9n difire o significado mesmo do voc\u00e1bulo \"arte\". Por exemplo ata a d\u00e9cada de 1970, os cr\u00edticos de arte e o p\u00fablico en xeral tend\u00edan a exclu\u00edr as artes aplicadas do que se consideraban obxectos de arte.\nPara establecer se unha obra \u00e9 unha obra de arte, ad\u00f3itase apelar aos conceptos de m\u00e9rito art\u00edstico e m\u00e9rito literario.\nUnha obra de arte tam\u00e9n pode ser chamada \"obxecto de arte\", que significa que algo que se percibe pos\u00fae un m\u00e9rito art\u00edstico.\nDese\u00f1o.\nEntre os artistas e cient\u00edficos durante o Renacemento, a crenza prevalente establec\u00eda que o estudo da forma humana era en si mesmo o estudo de Deus, estando considerada a escultura do home como o traballo m\u00e1is elevado.\nObra.\nA \"obra\" \u00e9 o conxunto de todos os traballos dun artista, ou unha peza individual. O termo franc\u00e9s \"\u0153uvre\" pos\u00fae as s\u00faas ra\u00edces no lat\u00edn \"opus\" (\u201cun traballo\u201d)."}
{"id": "119130", "revid": "1987", "url": "https://gl.wikipedia.org/wiki?curid=119130", "title": "La Manga del Mar Menor", "text": " \nLa Manga del Mar Menor \u00e9 unha vila e unha lingua de terra (\"manga\", en castel\u00e1n) de 24\u00a0km de longo situada na costa suroeste de Espa\u00f1a, entre o Mar Menor e o mar Mediterr\u00e1neo, na Rexi\u00f3n de Murcia.\nLocalizaci\u00f3n.\nO n\u00facleo de poboaci\u00f3n de la Manga del Mar Menor est\u00e1 dividido entre os concellos de Cartagena e San Javier, na costa murciana. Con todo, as s\u00faas autoridades solicitaron a segregaci\u00f3n como concello independente. Ao oeste deste longo esteiro sit\u00faase o Mar Menor, un gran lago de auga salgada cunha pequena abertura. Ao leste at\u00f3pase o Mar Mediterr\u00e1neo. Ambos os mares est\u00e1n comunicados por canles, chamados localmente \"golas\", polos que discorre a auga. Ao sur do esteiro sit\u00faase Cabo de Palos.\nHistoria.\nA s\u00faa formaci\u00f3n debeuse \u00e1 sedimentaci\u00f3n de area que achegaban as correntes dominantes na zona. No s\u00e9culo XVI, o que hoxe se co\u00f1ece como Mar Menor era unha ba\u00eda aberta, e o esteiro era un ronsel de illas pequenas, moi xuntas unhas das outras. Co tempo a sedimentaci\u00f3n foi sendo maior e deu lugar a unha zona de area ininterrompida.\nEsta zona de terras de sedimentaci\u00f3n estaba formada por dunas e vexetaci\u00f3n de matogueiras que chegaron sen ning\u00fan cambio ata os anos 60, d\u00e9cada en que a paraxe foi descuberta para o turismo e para o sector da construci\u00f3n. A\u00ednda pode contemplarse unha zona cun menor impacto humano na zona norte, ocupada agora por un parque natural denominado Salinas y Arenales de San Pedro del Pinatar.\nEconom\u00eda.\nHoxe en d\u00eda a localidade vive basicamente do turismo que nutre as s\u00faas praias durante todas as \u00e9pocas do ano grazas \u00e1 s\u00faa c\u00e1lida climatolox\u00eda, e forma parte da Estaci\u00f3n N\u00e1utica Mar Menor. No ver\u00e1n chega a ter m\u00e1is de 500.000 habitantes, entre turistas estranxeiros e segundas residencias.\nCultura.\nAqu\u00ed rodouse a pel\u00edcula \"En un lugar de la Manga\" que protagonizou Manolo Escobar e Concha Velasco no ano 1970."}
{"id": "119134", "revid": "1131", "url": "https://gl.wikipedia.org/wiki?curid=119134", "title": "Cabo de Palos", "text": " \nO cabo de Palos \u00e9 un cabo situado no concello de Cartaxena, na Rexi\u00f3n de Murcia. Orograficamente, o cabo forma parte dunha pequena cordilleira de outeiros volc\u00e1nicos que forman unha pequena pen\u00ednsula. Unha proba desta cordilleira son as illas pr\u00f3ximas no mar Mediterr\u00e1neo: illa Grosa e as illas Hormigas, as\u00ed como as cinco situadas no mar Menor.\nA proximidade do mar Menor (\"palus\" ou lagoa en lat\u00edn) \u00e9 a que d\u00e1 orixe \u00e1 etimolox\u00eda do lugar.\nHistoria.\nSegundo Plinio o Vello e Rufo Festo Avieno, sobre o promontorio do cabo houbo na antig\u00fcidade un templo consagrado a Baal Hamm\u00f3n, identificado logo polos romanos como Saturno.\nNo s\u00e9culo XVI, no reinado de Filipe II construiose sobre o promontorio unha torre de vixilancia para defensa da costa contra os ataques dos piratas berberiscos.\nEn 1862 iniciouse a construci\u00f3n do actual faro que se alza ata os 80 metros de altura sobre o nivel do mar e 50 sobre o terreo situado na parte oriental do cabo, sobre un pequeno outeiro. Iluminouse por primeira vez o 31 de xaneiro de 1865.\nO pobo de Cabo de Palos, foi na s\u00faa orixe un poboado de pescadores, a\u00ednda que hoxe \u00e9 principalmente unha localidade tur\u00edstica co\u00f1ecida pola s\u00faa gastronom\u00eda (en especial polo seu \"Caldeiro do Mar Menor\", receita local a base de arroz e peixes da zona, en particular o mero) e como destino de mergullo.\nCabo de Palos forma parte da Estaci\u00f3n N\u00e1utica do Mar Menor, o que asegura ao turista que acode \u00e1 zona unha ampla oferta en deportes n\u00e1uticos, sobre todo o mergullo, en todas as \u00e9pocas do ano, grazas ao clima c\u00e1lido do sueste murciano e aos seus impo\u00f1entes fondos mari\u00f1os.\nA riqueza e bo estado de conservaci\u00f3n dos seus fondos mari\u00f1os motivaron a protecci\u00f3n dos mesmos dentro da reserva mari\u00f1a de cabo de Palos e Illas Hormigas."}
{"id": "119135", "revid": "1888", "url": "https://gl.wikipedia.org/wiki?curid=119135", "title": "Tabazoa", "text": "Co top\u00f3nimo Tabazoa pod\u00e9monos referir a:"}
{"id": "119140", "revid": "1131", "url": "https://gl.wikipedia.org/wiki?curid=119140", "title": "Bembibre, Le\u00f3n", "text": "Bembibre \u00e9 un concello espa\u00f1ol da provincia de Le\u00f3n, na comarca do Bierzo (Castela e Le\u00f3n). A s\u00faa poboaci\u00f3n \u00e9 de 9929 habitantes (INE 2012).\nPedan\u00edas.\nO Concello at\u00f3pase na localidade de Bembibre, e \u00e9 a segunda poboaci\u00f3n m\u00e1is importante da comarca do Bierzo, grazas sobre todo \u00e1 actividade mineira (carb\u00f3n e ferro). \nHistoria.\nCapital da comarca do Val do Boeza, descubr\u00edronse castros en toda esta zona, o que demostra que o home habitou estas terras de antigo, a\u00ednda que houbo unha repoboaci\u00f3n entre os s\u00e9culos IX e XI orixe das actuais poboaci\u00f3ns. A repoboaci\u00f3n estivo ligada coa igrexa e a construci\u00f3n dos distintos mosteiros bercianos. O rei leon\u00e9s Afonso IX impulsou a importancia da vila. O val do r\u00edo Noceda formou parte do Se\u00f1or\u00edo de Bembibre.\nEtimolox\u00eda.\nO nome procede da lingua galaica \"Paemeiobris\" 'o oppidum entre r\u00edos', que foi rebautizada como \"Interamnium Flavium\" polos romanos. Os seus habitantes no 15 a. C. aparecen como \"castellani paemeiobrigenses ex xente susarrorum\" no bronce de Bembibre achado na zona. Enrique Gil y Carrasco na s\u00faa novela \"El Se\u00f1or de Bembibre\", fala de \"a frondosa ribeira de Bembibre\", como un dos lugares privilexiados do Bierzo.\nDemograf\u00eda.\nEvoluci\u00f3n demogr\u00e1fica do municipio\nEvoluci\u00f3n demogr\u00e1fica do centro urbano\nFolclore e costumes.\nNo mes de febreiro organ\u00edzase a famosa Festa do Botelo. \u00c9 unha gran comida onde se consomen m\u00e1is de 1 000 botelos. De toda Espa\u00f1a acoden personaxes famosos das artes, as letras e a pol\u00edtica. En 2009 a festa foi declarada de interese tur\u00edstico nacional.\nEn xu\u00f1o ten lugar a Feira do Mercado Medieval.\nA mediados de setembro a cidade celebra as s\u00faas Festas Patronais, co\u00f1ecidas como as do Cristo. O seu Santuario e a imaxe do Ecce Homo son moi queridos na zona. Pero \u00e9 a finais de xu\u00f1o e cada sete anos, cando se celebra a gran festa. A imaxe do Santo deixa o Santuario e dir\u00edxese en procesi\u00f3n escoltado por impresionantes pend\u00f3ns ata a Igrexa Parroquial de San Pedro, onde permanece nove d\u00edas. Durante este tempo a Confrar\u00eda do Santo Ecce Homo paga unha pensi\u00f3n.\nA tradici\u00f3n di que un ano, sen determinar, a xente sacou ao Ecce Homo do Santuario en procesi\u00f3n para que chovese. Cousa que ocorreu e desde ent\u00f3n as xentes do Bierzo Alto honran ao Santo sac\u00e1ndoo en procesi\u00f3n cada 7 anos. A pr\u00f3xima vez ser\u00e1 o ano 2015.\nNa pedan\u00eda de San Rom\u00e1n de Bembibre fest\u00e9xase a festa do Carme (16 de xullo), sendo tradici\u00f3n tomar sidra nos seus bares e mes\u00f3ns.\nGastronom\u00eda.\nO municipio forma parte da zona de produci\u00f3n de seis produtos que sobresaen pola s\u00faa calidade: o vi\u00f1o, a maz\u00e1 reineta, o pemento, o botelo, a chacina e a pera."}
{"id": "119141", "revid": "1131", "url": "https://gl.wikipedia.org/wiki?curid=119141", "title": "Torre del Bierzo", "text": "Torre del Bierzo \u00e9 unha localidade e municipio da comarca do Bierzo, provincia de Le\u00f3n, comunidade aut\u00f3noma de Castela e Le\u00f3n, Espa\u00f1a. Ten unha \u00e1rea de 119,29 km\u00b2 cunha poboaci\u00f3n de 2.714 habitantes (INE 2007) e unha densidade de 22,75 hab/km\u00b2."}
{"id": "119142", "revid": "1505", "url": "https://gl.wikipedia.org/wiki?curid=119142", "title": "Hospital de \u00d3rbigo", "text": "Hospital de \u00d3rbigo \u00e9 unha localidade da provincia de Le\u00f3n. A s\u00faa poboaci\u00f3n en 2007 era de 1.052 habitantes e a superficie do termo municipal \u00e9 de 4,58\u00a0km\u00b2, sendo a densidade poboacional de 229,69 hab./km\u00b2. At\u00f3pase a unha altitude de 823 m.\nHistoria.\nOrixinouse a expensas da aristocracia hispano-romana de Astorga, coas s\u00faas casas de recreo a beiras do r\u00edo \u00d3rbigo. Na Idade Media exist\u00eda un pequeno poboado na beira esquerda do r\u00edo \u00d3rbigo que se foi formando ao redor da igrexa de Santa Mar\u00eda. Ch\u00e1mase Ponte do \u00d3rbigo. A finais do s\u00e9culo XVI organizouse outro poboado xunto ao antigo hospital de peregrinos, na beira dereita do r\u00edo. O hospital fora fundado pola orde de Cabaleiros de San Xo\u00e1n de Xerusal\u00e9n. Este poboado tomou o nome de Hospital de \u00d3rbigo.\nHospital de \u00d3rbigo foi testemu\u00f1a e protagonista ao longo da historia dalg\u00fans feitos importantes: no ano 456 tivo lugar a batalla do r\u00edo \u00d3rbigo entre os partidarios de Teodorico e os de Requiario. Crese que Almanzor pasou por esta localidade e atravesou a vella ponte cando transportaba as camp\u00e1s requisadas en Santiago de Compostela, de cami\u00f1o cara a C\u00f3rdoba. No s\u00e9culo XIX, os habitantes de Hospital destru\u00edron os dous extremos da ponte para impedir o paso \u00e1s tropas de Napole\u00f3n.\nEste pobo ten gran tradici\u00f3n en produtos agrarios. No ano 1890 Francisco e Pedro Branco de Sierra Pambley fundaron a Escola de Ampliaci\u00f3n de Instruci\u00f3n Primaria e de Agricultura. Gran parte dos habitantes traballan en f\u00e1bricas de pensos e leite. O sector de servizos est\u00e1 progresando as\u00ed como o sector de turismo.\nCami\u00f1o de Santiago.\nHospital de \u00d3rbigo \u00e9 un paso obrigado no Cami\u00f1o leon\u00e9s. Os peregrinos ve\u00f1en desde o paso anterior que \u00e9 San Mart\u00edn del Camino, atravesan a ponte do Paso Honroso e contin\u00faan recto, atopando \u00e1 s\u00faa dereita a igrexa de San Juan dos antigos hospitalarios. Na praza at\u00f3panse as ru\u00ednas do antigo hospital e no centro hai un cruceiro de pedra, s\u00edmbolo que pode verse ao longo de todo o Cami\u00f1o de Santiago. O peregrino contin\u00faa a s\u00faa marcha ata cruzar a estrada e chega a unha bifurcaci\u00f3n. Desde al\u00ed atopar\u00e1 a estrada cara a Astorga que \u00e9 o seguinte punto importante da peregrinaci\u00f3n.\nMonumentos e lugares de interese.\nA ponte do Paso honroso \u00e9 unha ponte do s\u00e9culo XIII, constru\u00edda sobre o r\u00edo \u00d3rbigo. Parece demasiado grande para o que \u00e9 o r\u00edo, pero antes da construci\u00f3n do encoro de Barrios de L\u00faa, este r\u00edo levaba un gran caudal. Ten 19 arcos e est\u00e1 bastante ben conservada. Fix\u00e9ronse restauraci\u00f3ns en distintas \u00e9pocas. \u00c9 monumento nacional desde 1939. Est\u00e1 situado na antiga calzada romana que \u00eda desde Le\u00f3n (Legio Septima Gemina) ata Astorga que era en tempos dos romanos a capital da provincia Asturica Augusta.\nDemograf\u00eda.\nO municipio mostrou, na \u00faltima d\u00e9cada, unha lenta pero sostida tendencia \u00e1 diminuci\u00f3n da s\u00faa poboaci\u00f3n, a\u00ednda cando no \u00faltimo trienio, dita ca\u00edda parece haberse detido. No ano 2006, de acordo \u00e1s estimaci\u00f3ns do INE, os habitantes de Hospital de \u00d3rbigo chegaban aos 1.078 (529 homes e 549 mulleres), acadando en 1996 a cifra de 1.195 (591 homes e 604 mulleres).\nFolclore e costumes.\nGastronom\u00eda.\nA troita do r\u00edo \u00d3rbigo \u00e9 a estrela da gastronom\u00eda na ribeira. \nAccesos.\nAt\u00f3pase xusto no estrat\u00e9xico cruzamento da estrada LE-420 (que une La Ba\u00f1eza coa autoestrada A-66 que se dirixe \u00e1 cornixa cant\u00e1brica), e a N-120 que a unen coa capital provincial, Le\u00f3n e con Astorga."}
{"id": "119143", "revid": "1131", "url": "https://gl.wikipedia.org/wiki?curid=119143", "title": "La Ba\u00f1eza", "text": "La Ba\u00f1eza \u00e9 un concello espa\u00f1ol da provincia de Le\u00f3n, na zona noroccidental da comunidade aut\u00f3noma de Castela e Le\u00f3n. Capital da comarca de Tierra de La Ba\u00f1eza, ao sop\u00e9 da serra do Teleno. \u00c9 tam\u00e9n cabeza de partido xudicial. A s\u00faa poboaci\u00f3n \u00e9 de 10.068 habitantes (INE, 2021).\nZona de asentamento \u00e1stur, o seu territorio foi parte do Conventus Asturum durante a dominaci\u00f3n romana. A poboaci\u00f3n xurdiu por orde do Conde Gat\u00f3n no s\u00e9culo IX, a partir de dous n\u00facleos, San Pedro de P\u00e9rix e Bani Eiza. Sede dun Marquesado durante a Idade Moderna, a finais do s\u00e9culo XIX comezou a s\u00faa transformaci\u00f3n econ\u00f3mica e urbana, dando lugar a un dos n\u00facleos m\u00e1is importantes da provincia.\nDentro da s\u00faa actividade econ\u00f3mica destaca a industria alimentaria, grazas \u00e1 presenza da azucreira, e o sector servizos, debido \u00e1 s\u00faa posici\u00f3n como importante centro comarcal. Ao longo do ano te\u00f1en lugar varias celebraci\u00f3ns de notable participaci\u00f3n cidad\u00e1, como o Entroido, a Semana Santa e as festas patronais, durante as cales se celebra unha das poucas carreiras urbanas de motociclismo existentes en Espa\u00f1a."}
{"id": "119144", "revid": "23204", "url": "https://gl.wikipedia.org/wiki?curid=119144", "title": "Benavente", "text": "O top\u00f3nimo Benavente pode referirse a:\nAmais, como apelido, pode referirse a:"}
{"id": "119145", "revid": "55340", "url": "https://gl.wikipedia.org/wiki?curid=119145", "title": "Villablino", "text": "Villablino (en leon\u00e9s Vi\u1e37\u1e37ablinu) \u00e9 un concello espa\u00f1ol da provincia de Le\u00f3n (Castela e Le\u00f3n). A s\u00faa poboaci\u00f3n \u00e9 de 10.353 habitantes (INE 2011).\nVillablino, \u00e9 a capital da comarca leonesa de Laciana; at\u00f3pase entre as comarcas de Babia, Oma\u00f1a, O Bierzo e o Principado de Asturias. Constit\u00fae o maior centro comercial, econ\u00f3mico e social do noroeste de Le\u00f3n. O seu concello \u00e9 o 6\u00ba da provincia no que refire a poboaci\u00f3n. A poboaci\u00f3n do municipio, que \u00e9 de 10.860 habitantes, diminu\u00edu case nun 25% (ao redor de 3.700 habitantes) entre 1996 e 2006."}
{"id": "119149", "revid": "1131", "url": "https://gl.wikipedia.org/wiki?curid=119149", "title": "Ar\u00e9valo", "text": "Ar\u00e9valo \u00e9 un concello da provincia de \u00c1vila na Comunidade Aut\u00f3noma de Castela e Le\u00f3n. Esta localidade limita ao norte cos municipios de Palacios de Goda e Donvidas; ao oeste con Aldeaseca e Nava de Ar\u00e9valo; ao sur con Ti\u00f1osillos, Orbita, Gutierre-Mu\u00f1oz e Espinosa de los Caballeros; e ao leste coa provincia de Segovia. Ten unha poboaci\u00f3n de 8.099 habitantes (INE 2011).\nAr\u00e9valo at\u00f3pase na comarca de La Mora\u00f1a a 827 metros de altitude, e \u00e9 ba\u00f1ado polos r\u00edos Adaja e Arevalillo, afluentes ambos do r\u00edo Douro. A localidade conta cun municipio cunha extensi\u00f3n de 46,07 km\u00b2. A comarca onde se sit\u00faa Ar\u00e9valo \u00e9 co\u00f1ecida pola s\u00faa produci\u00f3n agr\u00edcola de cereais de seca\u00f1o asociados con leguminosas ademais da abundancia do pi\u00f1eiro galego e os pastos de inverno."}
{"id": "119152", "revid": "5863", "url": "https://gl.wikipedia.org/wiki?curid=119152", "title": "Medina de Rioseco", "text": "Medina de Rioseco \u00e9 un municipio de Espa\u00f1a, na provincia de Valladolid, comunidade aut\u00f3noma de Castela e Le\u00f3n. Ten unha superficie de 115,43 km\u00b2 cunha poboaci\u00f3n de 5.008 habitantes e unha densidade de 43,39 hab/km\u00b2. \u00c9 un municipio da comarca de Tierra de Campos. "}
{"id": "119153", "revid": "1131", "url": "https://gl.wikipedia.org/wiki?curid=119153", "title": "Carri\u00f3n de los Condes", "text": "Carri\u00f3n de los Condes \u00e9 unha localidade e municipio espa\u00f1ol da comarca de Tierra de Campos na provincia de Palencia, en Castela e Le\u00f3n. O municipio est\u00e1 formado polo n\u00facleo principal, Carri\u00f3n de los Condes, e incl\u00fae tam\u00e9n a \"pedan\u00eda\" de Torre de los Molinos. Ten unha poboaci\u00f3n de 2.328 habitantes (2008).\nDista 40\u00a0km da cidade de Palencia, 80\u00a0km de Burgos, 95\u00a0km de Valladolid, 95\u00a0km de Le\u00f3n e 275\u00a0km de Madrid.\nSituado no Cami\u00f1o de Santiago, o municipio \u00e9 co\u00f1ecido polos seus monumentos rom\u00e1nicos e g\u00f3ticos, entre os que destaca o Pantocr\u00e1tor da igrexa de Santiago, unha dos cumes da escultura rom\u00e1nica.\nHistoria.\nDiversos achados arqueol\u00f3xicos mostran que o lugar xa estaba poboado en tempos prerromanos. En concreto parece ser que a parte alta da cidade, onde actualmente se atopa a Igrexa da nosa Se\u00f1ora de Bel\u00e9n, corresponder\u00edase coa cidade vaccea de \"Lacobriga\", posteriormente romanizada e parada importante na v\u00eda romana Aquitania que \u00eda desde de Bordeos a Astorga.\nTradicionalmente af\u00edrmase que o nome \"de los Condes\" ref\u00edrese aos condes G\u00f3mez D\u00edaz, da li\u00f1axe dos Banu G\u00f3mez, e a s\u00faa muller Teresa Pel\u00e1ez, quen constru\u00edron en 1047 o convento beneditino de San Zoilo, a ponte sobre o r\u00edo Carri\u00f3n e un hospital de peregrinos. Con todo, non consta o nome completo \"Carri\u00f3n de los Condes\" ata o ano 1522, no testamento de Aldonza Manrique. Tiveron grande importancia para Carri\u00f3n os marqueses de Aguilar de Campoo condes de Casta\u00f1eda, descendentes da li\u00f1axe real de Castela polo conde Tello de Castela e das li\u00f1axes de la Vega, Gir\u00f3n e Cisneros. Da primeira condesa de Casta\u00f1eda, Aldonza de Castela e do seu esposo Garci Fern\u00e1ndez Manrique, que fundaron e dotaron o hospital da Trinidad, foron fillos Juan Fern\u00e1ndez Manrique, marqu\u00e9s de Aguilar e conde de Casta\u00f1eda, e Gabriel Manrique, conde de Osorno, quen fundaron unha irmandade co conde de Trevi\u00f1o e duque de N\u00e1jera, o seu curm\u00e1n, para evitar que a vila de Carri\u00f3n sa\u00edse do patrimonio da Coroa real (reguengo) e puidese chegar a poder do conde de Benavente, Rodrigo Alonso Pimentel (1419-1474), que a pretend\u00eda. O Concello de Carri\u00f3n renovou este pacto en 1462. A esta irmandade d\u00e9bese o apelido dos Condes que leva a cidade, e non aos renomeados condes G\u00f3mez D\u00edaz e Teresa Pela\u00e9z, como equivocamente crese.\nDurante a Alta Idade Media, Carri\u00f3n de los Condes foi unha das cidades m\u00e1is importantes dos reinos cristi\u00e1ns e nela celebr\u00e1ronse cortes e s\u00ednodos.\nO autor do Codex Calixtinus di de Carri\u00f3n que \u00e9 \u00abrica en pan e vi\u00f1o\u00bb. A portada da igrexa rom\u00e1nica de Santiago mostra a vinte e d\u00faas artes\u00e1ns, a quen non faltaba o traballo pola abundancia de peregrinos. Consta que na \u00e9poca en que se escribiu este texto a metade da vila estaba en mans de Gutierre Fern\u00e1ndez de Castro xuntamente coa fortaleza veci\u00f1a de Castrojeriz. Nos anos sucesivos, a tenencia ser\u00eda compartida con outras familias (especialmente os Gir\u00f3n). En 1165 posu\u00edaa Diego Gir\u00f3n e dous anos m\u00e1is tarde o poderoso Nu\u00f1o P\u00e9rez de Lara.\nA igrexa rom\u00e1nica de Santa Mar\u00eda mostra o \"milagre das doncelas\", lenda segundo a cal uns touros liberaron \u00e1s doncelas carrionesas de ser entregadas como tributo aos reis mouros.\nEn 1209 Gonzalo Rodr\u00edguez Gir\u00f3n e a s\u00faa esposa fundaron o Hospital da Herrada que prestaba asistencia aos peregrinos xacobeos.\nNa \u00e9poca dos Austrias e dos primeiros Borb\u00f3ns, pertence \u00e1 extinguida provincia de Toro."}
{"id": "119156", "revid": "1131", "url": "https://gl.wikipedia.org/wiki?curid=119156", "title": "Osorno la Mayor", "text": "Osorno la Mayor \u00e9 un municipio e localidade capital da comarca de Tierra de Campos, na provincia de Palencia, en Castela e Le\u00f3n. Ten unha poboaci\u00f3n de 1.482 habitantes (2008).\nDatos b\u00e1sicos.\nTen unha superficie de 88,6\u00a0km\u00b2, e unha poboaci\u00f3n de 1.499 habitantes (INE 2007). Est\u00e1 comunicada por estrada pola Autov\u00eda Cami\u00f1o de Santiago e a Autov\u00eda Cantabria-Meseta. Tam\u00e9n conta con estaci\u00f3n de tren.\nDivisi\u00f3n administrativa.\nO termo municipal de Osorno la Mayor abrangue as seguintes pedan\u00edas de Villadiezma, Las Caba\u00f1as de Castilla e Santillana de Campos.\nLocalizaci\u00f3n.\nSit\u00faase no l\u00edmite oriental da provincia, a 50\u00a0km de Palencia, dentro da comarca de Tierra de Campos. Consid\u00e9rase cruzamento de cami\u00f1os, ao verse situado na traxectoria natural de paso da meseta norte ao mar Cant\u00e1brico e de Burgos cara a Le\u00f3n e Galicia.\nEconom\u00eda local.\nA s\u00faa econom\u00eda bas\u00e9ase na agricultura, fundamentalmente cerealista, a\u00ednda que en retroceso, a construci\u00f3n, a industria relacionada coas obras p\u00fablicas e os servizos, en auxe grazas ao paso da autov\u00eda Burgos-Le\u00f3n e a Palencia-Santander e o ferrocarril do mesmo trazado. O Pol\u00edgono industrial \u00e9 outro dos seus motores econ\u00f3micos.\nHidrograf\u00eda.\nO termo municipal est\u00e1 regado polas augas dos r\u00edos Valdavia e Boedo as\u00ed como pola Canle de Castela que nesta localidade ti\u00f1a situada a esclusa n\u00famero 15 do seu ramal norte. Das construci\u00f3ns que acompa\u00f1aban a esta non quedan sen\u00f3n vestixios tras a s\u00faa demolici\u00f3n antes de que devandita obra fose declarada como protexida polo seu car\u00e1cter hist\u00f3rico.\nHistoria.\nDa s\u00faa orixe co\u00f1\u00e9cese algo merc\u00e9 a alg\u00fans restos que, sen m\u00e9todo de escavaci\u00f3n racional asociado, foron aparecendo ao longo dos anos e poden atribu\u00edrse a un antigo establecemento romano de car\u00e1cter basicamente militar. Alg\u00fans afeccionados \u00e1 historia da localidade atrib\u00faenlle o nome latino de Desobriga \u00e1 devandita localizaci\u00f3n.\nMaior importancia parece ter durante a Idade Media, froito sen d\u00fabida da s\u00faa localizaci\u00f3n espacial, e na Idade Moderna. Leva asociado ao seu nome un condado con grandeza de Espa\u00f1a en mans, actualmente, da familia Alba. M\u00e1is recentemente lev\u00e1ronse a cabo escavaci\u00f3ns que descubriron vestixios, posiblemente mesol\u00edticos, de establecemento humano na zona.\nNa actualidade s\u00f3 o edificio do concello e alg\u00fans elementos situados na igrexa municipal, como a p\u00eda bautismal de arte rom\u00e1nica ou o retablo rococ\u00f3, dan fe dalg\u00fan pasado de interese art\u00edstico ou hist\u00f3rico.\nFestividades.\nAs festividades m\u00e1is destacadas son a Romar\u00eda da Virxe de Ronte (50 d\u00edas despois do Domingo de Resurreci\u00f3n), a Romar\u00eda de san Pantale\u00f3n e as Festas de San Miguel de los Santos, que se celebran a primeira fin de semana de xullo. Salienta tam\u00e9n a s\u00faa Semana Santa, unha das m\u00e1is rechamantes da provincia."}
{"id": "119160", "revid": "56817", "url": "https://gl.wikipedia.org/wiki?curid=119160", "title": "Antig\u00fcidade (obxecto)", "text": "Unha antig\u00fcidade \u00e9 un obxecto que acadou unha idade que lle fai testemu\u00f1a dunha era anterior na sociedade humana.\nCaracter\u00edsticas.\nAs antig\u00fcidades son xeralmente os obxectos que amosan un certo grao de artesan\u00eda ou certa atenci\u00f3n ao dese\u00f1o, tal como un escritorio ou un dos primeiros autom\u00f3biles.\nNunha sociedade consumista, unha antig\u00fcidade \u00e9 sobre todo un obxecto que, por ser de construci\u00f3n e idade senlleiros ou por caer en desuso, recibe un valor superior aos obxectos semellantes e de fabricaci\u00f3n m\u00e1is recente.\nCalquera museo hist\u00f3rico fai un uso considerable de antig\u00fcidades para ilustrar acontecementos hist\u00f3ricos e darlles un contexto pr\u00e1ctico.\nComercio.\nAs antig\u00fcidades m\u00e9rcanse e v\u00e9ndense xeralmente nos anticuarios, no mercado negro (v\u00e9xase mercado, bazar e tianguis), clandestino, ou en gran medida a trav\u00e9s de p\u00e1xinas web dedicadas \u00e1 publicaci\u00f3n de avisos de compra e venda de antig\u00fcidades.\nAlgunhas antig\u00fcidades valiosas p\u00f3dense mercar nas poxas, tales como Sotheby's ou Christie\u00b4s."}
{"id": "119161", "revid": "1308", "url": "https://gl.wikipedia.org/wiki?curid=119161", "title": "Antig\u00fcidades", "text": ""}
{"id": "119162", "revid": "1308", "url": "https://gl.wikipedia.org/wiki?curid=119162", "title": "Visi\u00f3n do mundo", "text": ""}
{"id": "119163", "revid": "111586", "url": "https://gl.wikipedia.org/wiki?curid=119163", "title": "Fonte escrita", "text": "A fonte escrita \u00e9 a fonte documental que adoita ser empregada como fonte historiogr\u00e1fica, \u00e9 dicir, o veh\u00edculo habitual de conservaci\u00f3n da memoria hist\u00f3rica que os historiadores empregan para a reconstruci\u00f3n, an\u00e1lise e interpretaci\u00f3n do pasado da humanidade, \u00e9 dicir: a Historia.\nNon conv\u00e9n esquecer que durante a maior parte do pasado da humanidade (a Prehistoria) non exist\u00eda a escritura; e que ata no pasado m\u00e1is recente (a Historia), s\u00f3 unha minor\u00eda culta produc\u00eda documentos escritos. Ter en conta s\u00f3 as fontes escritas produce unha desviaci\u00f3n que privilexia aos testemu\u00f1os das clases dirixentes, a historia pol\u00edtica, a historia militar, a relixi\u00f3n e a ideolox\u00eda dominante. Ademais calquera fonte escrita faise como xustificaci\u00f3n dalgunha forma do que o produce, polo que deben de tratarse con prudencia, e en moitas ocasi\u00f3ns con verdadeiro escepticismo.\nPara o tratamento das fontes escritas e a diferenza entre fonte e documento v\u00e9xase \"fonte documental\".\nFontes escritas e ciencias auxiliares.\nPara cada unha das ciencias auxiliares da historia que te\u00f1en que ver coas fontes escritas:"}
{"id": "119168", "revid": "624", "url": "https://gl.wikipedia.org/wiki?curid=119168", "title": "Torso de Belvedere", "text": "O torso de Belvedere \u00e9 un anaco da estatua dun espido masculino asinado polo escultor ateniense Apolonio de Atenas. A estatua foi descuberta no Campo de' Fiori (campo das flores) durante o papado de Xulio II (1503-1513). Cr\u00edase que se trataba dun orixinal do s\u00e9culo I a.C., mais na actualidade est\u00edmase que se trata dunha copia dunha estatua m\u00e1is antiga, probablemente datada no s\u00e9culo II A.C. A estatua representar\u00eda a esta figura humana sobre un animal, a\u00ednda que a quen representa exactamente a\u00ednda se discute: \u00e9 posible que sexa H\u00e9rcules, Polifemo ou Marsias, entre outros. A retorcida pose do torso e a s\u00faa extraordinariamente ben representada musculatura tivo un grande influencia en posteriores artistas (inclu\u00eddos Miguel Anxo e Rafael Sanzio) do Renacemento, Manierismo e Barroco.\nNa actualidade a estatua forma parte da colecci\u00f3n do museo P\u00edo-Clementino dos Museos Vaticanos. O nome de \"Belvedere\" deriva do Cortile do Belvedere \"patio de Belvedere\" onde a estatua foi inicialmente exposta. O torso non debe ser confundido co tam\u00e9n famoso Apolo de Belvedere da mesma colecci\u00f3n."}
{"id": "119169", "revid": "1308", "url": "https://gl.wikipedia.org/wiki?curid=119169", "title": "Torso do Belvedere", "text": ""}
{"id": "119170", "revid": "89787", "url": "https://gl.wikipedia.org/wiki?curid=119170", "title": "Apolonio de Atenas", "text": "Apolonio, fillo de N\u00e9stor, foi un escultor grego de Atenas, que viviu no s\u00e9culo I a.C.\nObras.\nAtrib\u00faenselle d\u00faas obras: o Torso do Belvedere (Museos Vaticanos) e o Puxilista de bronce (Roma, Museo Nacional), atribu\u00edda ao autor por raz\u00f3ns estil\u00edsticas.\n\u00c9 o creador do famoso Torso do Belvedere , hoxe no Museo P\u00edo-Clementino, un dos Museos do Vaticano. A estatua foi descuberta no que foron os xard\u00edns do Teatro de Pompeio, no \"Campo de' Fiori\" (campo das flores) durante o papado de Xulio II (1503-1513). A designaci\u00f3n desta escultura como representaci\u00f3n de H\u00e9rcules foi dada por Winckelmann (probablemente erroneamente), se ben a interpretaci\u00f3n como \"un heroe\" \u00e9 m\u00e1is aproximada.\nV\u00e9xase tam\u00e9n.\nLigaz\u00f3ns externas.\nO Torso do Belvedere nos Museos Vaticanos (en alem\u00e1n)"}
{"id": "119175", "revid": "1131", "url": "https://gl.wikipedia.org/wiki?curid=119175", "title": "Alberto Iglesias", "text": "Alberto Iglesias Fern\u00e1ndez-Berridi, nado en Donostia en 1955, \u00e9 un compositor vasco, con especialmente relevancia dentro do mundo da cinematograf\u00eda, as\u00ed, no anos 2005 e 2007 foi nomeado aos Premios Oscar polos filmes \"The Kite Runner\" e \"The Constant Gardener\".\nTraxectoria.\nEstudou piano, harmon\u00eda e contrapunto no Conservatorio de M\u00fasica de San Sebasti\u00e1n, da man de Francisco Escudero. M\u00e1is tarde, recibiu lecci\u00f3ns de composici\u00f3n e piano de F. Schwartz en Par\u00eds compaxin\u00e1do este labor co estudo de t\u00e9cnicas de composici\u00f3n electroac\u00fastica en Barcelona. Como int\u00e9rprete, o m\u00e1is salient\u00e1nbel \u00e9 o per\u00edodo entre 1981 a 1986, cando formou un d\u00fao de m\u00fasica electr\u00f3nica co tam\u00e9n compositor Javier Navarrete, que os levou por diversas xiras, nas que interpretaban propias composici\u00f3ns.\nComezou a compo\u00f1er para o cinema no ano 1984, con \"La Conquista de Albania\", e escribiu dende ent\u00f3n as m\u00fasicas para case 30 filmes, boa parte deles para o director manchego Pedro Almod\u00f3var."}
{"id": "119176", "revid": "5717982", "url": "https://gl.wikipedia.org/wiki?curid=119176", "title": "D\u00eda Internacional do Orgullo LGTB", "text": "O D\u00eda Internacional do Orgullo LGTB, ref\u00edrese a unha xornada na que te\u00f1en lugar unha serie de acci\u00f3ns reivindicativas da comunidade LGTB+, co gallo de reafirmaren a s\u00faa orientaci\u00f3n sexual, reivindicaren os seus dereitos e mais para faceren denuncia das actitudes hom\u00f3fobas.\nA festa ten lugar o 28 de xu\u00f1o, polo que a maior\u00eda das celebraci\u00f3ns fanse ao redor desa data ou no s\u00e1bado inmediatamente posterior. A noci\u00f3n b\u00e1sica do \u00aborgullo LGTB+\u00bb consiste en que ningunha persoa debe sentir vergo\u00f1a do que \u00e9, sexa cal for o seu sexo ou orientaci\u00f3n sexual.\nHistoria.\nEn 1969, clientes do bar \"Stonewall Inn\", en Nova York, frecuentado por homosexuais e transexuais, fix\u00e9ronlle fronte \u00e1 acci\u00f3n policial al\u00ed ocorrida, desencade\u00e1ndose dous d\u00edas de protestas que culminaron na marcha do 1 de xullo de 1970, precursora das do Orgullo LGTB.\nMarchas e celebraci\u00f3ns.\nA celebraci\u00f3n \u00e9 co\u00f1ecida sobre todo polas coloridas \u00abmarchas do orgullo\u00bb (en ingl\u00e9s \u00ab\"pride parades\"\u00bb) que coinciden, no hemisferio norte, co inicio do ver\u00e1n. Os s\u00edmbolos do orgullo LGTB+ son a bandeira coas cores do arco da vella e os tri\u00e1ngulos rosas. Hoxe en d\u00eda, ap\u00f3s se teren superado en moitos pa\u00edses as leis que penalizaban a homosexualidade, reivind\u00edcase o mesmo para o resto do mundo.\nEn Europa, cada ano os colectivos homosexuais elixen unha cidade distinta de forma itinerante para celebrar en conxunto o orgullo LGTB+ de todo o continente. Esta marcha \u00e9 denominada Europride."}
{"id": "119177", "revid": "109216", "url": "https://gl.wikipedia.org/wiki?curid=119177", "title": "Conca do Mediterr\u00e1neo", "text": "A conca do Mediterr\u00e1neo \u00e9 un concepto xeogr\u00e1fico con connotaciones hist\u00f3ricas e culturais.\nNela desenvolv\u00e9ronse as denominadas civilizaci\u00f3ns mediterr\u00e1neas, cuxa continuidade no tempo ata a actualidade manif\u00e9stase nunha cultura mediterr\u00e1nea en gran parte com\u00fan por riba das fondas diferenzas pol\u00edticas e relixiosas. Tal unidade de cultura ou civilizaci\u00f3n viuse afectada na \u00e9poca contempor\u00e1nea por varios factores: por unha banda aparece homoxeneizada coas do resto do mundo por efecto da globalizaci\u00f3n; e doutra banda presenta unha contraditoria relaci\u00f3n co fen\u00f3meno do turismo, que por unha banda a magnifica e por outro a desvirt\u00faa. Adoitan definirse como trazos com\u00fans desa \"cultura mediterr\u00e1nea\", ademais da herdanza cultural da Antig\u00fcidade cl\u00e1sica e do enfrontamento secular de civilizaci\u00f3ns (grecorromana, xudeocristi\u00e1, isl\u00e1mica), moitos da vida coti\u00e1, como a dieta mediterr\u00e1nea (legumes, froitas e verduras, peixe; e os tres alimentos b\u00e1sicos elaborados dende a m\u00e1is remota antig\u00fcidade a partir de produtos agr\u00edcolas e cultivos especificamente adaptados \u00e1 rexi\u00f3n: pan do trigo, aceite da oliveira e vi\u00f1o da vide -\u00e1s veces denominados \"trilox\u00eda mediterr\u00e1nea\"-); a animada vida e o esp\u00edrito de \"festa\" estimuladas pola benignidade do clima mediterr\u00e1neo; multitude de t\u00f3picos e estereotipos, como unha certa forma, \u00e1 vez vitalista e fatalista, de entendela vida.\nA unidade do Mediterr\u00e1neo pret\u00e9ndese activar periodicamente por certas iniciativas pol\u00edticas (Proceso de Barcelona: Uni\u00f3n para o Mediterr\u00e1neo) e ata deportivas (Xogos do Mediterr\u00e1neo)."}
{"id": "119183", "revid": "785", "url": "https://gl.wikipedia.org/wiki?curid=119183", "title": "Historia do nobre Ponto, que foi rei de Galiza e de Breta\u00f1a", "text": "Historia do nobre Ponto, que foi rei de Galiza e de Breta\u00f1a ou Ponthus e Sidoine, reis de Galiza e Breta\u00f1a (en franc\u00e9s \"Le roman de Ponthus et Sidoine\") \u00e9 unha narraci\u00f3n en franc\u00e9s antigo e en prosa das aventuras de Ponthus, pr\u00edncipe galego, polos reinos de Galicia, Breta\u00f1a e Inglaterra.\nCaracter\u00edsticas.\nTr\u00e1tase dunha obra an\u00f3nima francesa escrita a finais do s\u00e9culo XIV ou a comezos do XV, seguindo a tradici\u00f3n da literatura de cabalar\u00edas; non obstante, presenta un ideal moral e pol\u00edtico a xulgar polas s\u00faas ensinanzas e mais un certo estilo did\u00e1ctico. \u00c9 unha conversi\u00f3n \u00e1 prosa dos versos do Romance de Horn, do s\u00e9culo XII, dun autor an\u00f3nimo anglo-normando que se chamar\u00eda Tom\u00e1s. Daquela \"O Romance de Ponthus e Sidoine\" foi popular e as\u00ed o testemu\u00f1an os manuscritos conservados a d\u00eda de hoxe tanto do texto como das s\u00faas traduci\u00f3ns.\nEdici\u00f3ns.\nCatal\u00f3ganse 28 manuscritos e 10 edici\u00f3ns, todos do s\u00e9culo XV. Existen tam\u00e9n varias traduci\u00f3ns noutras linguas. Os manuscritos son bastante homox\u00e9neos e te\u00f1en poucas diferenzas entre eles.\nHai varias traduci\u00f3ns \u00f3 alto alem\u00e1n medio realizadas durante o s\u00e9culo XV. Unha realizada por Leonor de Escocia, arquiduquesa de Austria, entre 1449 e 1456. Unha copia da traduci\u00f3n alem\u00e1, conservada na biblioteca de Gotha, leva a data de 1465.\nOutra versi\u00f3n conservouse en alem\u00e1nico, posibelmente escrita na Antiga Confederaci\u00f3n Su\u00edza entre 1440 e 1460, e outra en fr\u00e1ncico, probabelmente escrita na rexi\u00f3n de Tr\u00e9veris.\nUnha traduci\u00f3n posterior \u00f3 neerland\u00e9s medio (\"Die historie van Ponthus ende die schoone Sidonie\") conservouse nunha edici\u00f3n impresa por Niclaes vanden Wouwere en Antuerpen en 1564.\nAo galego foi traducido por Paulo Nogueira Santiago co t\u00edtulo de \"Ponthus e Sidoine, reis de Galiza e Breta\u00f1a\" (Ed. Toxosoutos, 2006) e por Henrique Harguindey co t\u00edtulo de \"Historia do nobre Ponto, que foi rei de Galiza e de Breta\u00f1a\" (Ed. Rinoceronte, 2016); esta \u00faltimo mereceu o premio de traduci\u00f3n na II Gala do Libro Galego.\nLegado.\nNo \u00e1lbum \"Un galicien en Bretagne\" Carlos N\u00fa\u00f1ez r\u00e9ndelles homenaxe a estes dous heroes. Xos\u00e9 Lu\u00eds M\u00e9ndez Ferr\u00edn insp\u00edrase neste romance medieval na s\u00faa novela \"Breta\u00f1a, Esmeraldina\" (1987)."}
{"id": "119184", "revid": "89787", "url": "https://gl.wikipedia.org/wiki?curid=119184", "title": "Giuseppe Arcimboldo", "text": "Giuseppe Arcimboldo, nado en Mil\u00e1n en 1527 e finado na mesma cidade o 11 de xullo de 1593, foi un pintor italiano, co\u00f1ecido sobre todo polas s\u00faas representaci\u00f3ns manieristas do rostro humano a partir de flores, froitas, plantas ou animais, \u00e9 dicir, pintaba representaci\u00f3ns destes obxectos no lenzo, coloc\u00e1ndoos de tal maneira que todo o conxunto ti\u00f1a unha semellanza reco\u00f1ec\u00edbel co suxeito retratado."}
{"id": "119185", "revid": "2248", "url": "https://gl.wikipedia.org/wiki?curid=119185", "title": "Ba\u00f1os de Bande", "text": ""}
{"id": "119191", "revid": "98629", "url": "https://gl.wikipedia.org/wiki?curid=119191", "title": "Idade Antiga", "text": "A Idade Antiga \u00e9 a \u00e9poca hist\u00f3rica que coincide co xurdimento e desenvolvemento das primeiras civilizaci\u00f3ns ou civilizaci\u00f3ns antigas.\nO concepto m\u00e1is tradicional de historia antiga presta atenci\u00f3n ao descubrimento da escrita, que convencionalmente a historiograf\u00eda considerou o fito que permite marcar o final da Prehistoria e o comezo da Historia, dada a primac\u00eda que outorgan \u00e1s fontes escritas fronte \u00e1 cultura material, que estuda co seu propio m\u00e9todo a arqueolox\u00eda. Outras orientaci\u00f3ns procuran atender ao sistema social ou o nivel t\u00e9cnico. Recentemente, os estudos de xen\u00e9tica de poboaci\u00f3ns baseados en distintas t\u00e9cnicas de an\u00e1lises comparativos de ADN e os estudos de antropolox\u00eda ling\u00fc\u00edstica est\u00e1n chegando a reconstru\u00edr dun xeito cada vez m\u00e1is preciso as migraci\u00f3ns antigas e a s\u00faa herdanza nas poboaci\u00f3ns actuais.\nSexa cal for o criterio empregado, coincide que en tempo e lugar uns e outros procesos cristalizaron no comezo da vida urbana (cidades moi superiores en tama\u00f1o e diferentes en funci\u00f3n \u00e1s aldeas neol\u00edticas), a aparici\u00f3n do poder pol\u00edtico (palacios, reis), das relixi\u00f3ns organizadas (templos, sacerdotes), unha complexa estratificaci\u00f3n social, esforzos colectivos de grande envergadura que esixen prestaci\u00f3ns de traballo obrigatorio e impostos, e o comercio de longa distancia (todo o que se veu en chamar \"Revoluci\u00f3n urbana\"); nivel de desenvolvemento social que por primeira vez se acadou na Sumeria do IV milenio a. C., espazo propicio para a constituci\u00f3n das primeiras cidades-estado competitivas a partir do substrato neol\u00edtico que levaba xa catro milenios desenvolv\u00e9ndose no \"crecente f\u00e9rtil\". A partir delas, e de sucesivos contactos (tanto pac\u00edficos como invasi\u00f3ns) de pobos veci\u00f1os (culturas sedentario-agr\u00edcolas ou n\u00f3made-gandeiras que se nomean tradicionalmente con termos de validez cuestionada, m\u00e1is propios de familias ling\u00fc\u00edsticas que de razas humanas: semitas, camitas, indoeuropeos etc.), f\u00f3ronse conformando os primeiros estados de grande extensi\u00f3n territorial, ata acadar o tama\u00f1o de imperios multinacionais.\nProcesos semellantes tiveron lugar en diversos momentos segundo a \u00e1rea xeogr\u00e1fica (sucesivamente Mesopotamia, o val do Nilo, o subcontinente indio, a China, a conca do Mediterr\u00e1neo, a Am\u00e9rica precolombiana e o resto de Europa, Asia e \u00c1frica); nalgunhas zonas especialmente illadas, alg\u00fans pobos cazadores-recolectores actuais a\u00ednda non abandonar\u00edan a prehistoria mentres que outros entraron violentamente na idade moderna ou contempor\u00e1nea da man das colonizaci\u00f3ns do s\u00e9culo XVI ao XIX.\nOs pobos cronoloxicamente contempor\u00e1neos da Historia escrita do Mediterr\u00e1neo oriental poden ser obxecto da Protohistoria, pois as fontes escritas por romanos, gregos, fenicios, hebreos ou exipcios, ademais das fontes arqueol\u00f3xicas, permiten facelo.\nA Antig\u00fcidade cl\u00e1sica local\u00edzase no momento de plenitude da civilizaci\u00f3n grecorromana (s\u00e9culo V a.C ao ) ou en sentido amplo, en toda a s\u00faa duraci\u00f3n (s\u00e9culo VIII a.C ao ). Caracterizouse pola definici\u00f3n de innovadores conceptos socio-pol\u00edticos: os de cidadan\u00eda e de liberdade persoal, non para todos, sen\u00f3n para unha minor\u00eda sostida polo traballo escravo; a diferenza dos imperios fluviais do Antigo Exipto, Babilonia, India ou China, para os que se definiu a imprecisa categor\u00eda de \"modo de produci\u00f3n asi\u00e1tico\", caracterizadas pola existencia dun poder omn\u00edmodo na c\u00faspide do imperio e o pago de tributos polas comunidades campesi\u00f1as suxeitas a el, pero de condici\u00f3n social libre (pois a\u00ednda que exista a escravitude, non representa a forza de traballo principal).\nO final da Idade Antiga na civilizaci\u00f3n occidental coincide coa ca\u00edda do Imperio romano de Occidente (no ano 476; o Imperio romano de Oriente sobreviviu toda a Idade Media ata 1453 como Imperio bizantino), a\u00ednda que tal descontinuidade non se observa noutras civilizaci\u00f3ns. Xa que logo, as divisi\u00f3ns posteriores (Idade Media e Idade Moderna) poden considerarse v\u00e1lidos s\u00f3 para aquela; mentres que a maior parte de Asia e \u00c1frica, e con moita m\u00e1is claridade Am\u00e9rica, son obxecto na s\u00faa historia dunha periodizaci\u00f3n propia.\nAlg\u00fans autores culturalistas fan chegar a Antig\u00fcidade tard\u00eda europea ata os s\u00e9culos VI e VII, mentres que a escola \"mutacionista\" francesa est\u00e9ndea ata alg\u00fan momento entre os s\u00e9culos IX e XI. Distintas interpretaci\u00f3ns da historia focal\u00edzanse en cuesti\u00f3ns econ\u00f3micas (transici\u00f3n do modo de produci\u00f3n escravista para o modo de produci\u00f3n feudal, desde a crise do s\u00e9culo III); pol\u00edticas (desaparici\u00f3n do imperio e instalaci\u00f3n dos reinos xerm\u00e1nicos desde o s\u00e9culo V); ou ideol\u00f3xicas, relixiosas (substituci\u00f3n do paganismo polite\u00edsta polos monote\u00edsmos teoc\u00e9ntricos: o cristianismo -s\u00e9culo IV- e posteriormente o islam -s\u00e9culo VII-), filos\u00f3ficas (filosof\u00eda antiga pola medieval) e art\u00edsticas (evoluci\u00f3n desde a arte antiga -cl\u00e1sica- cara a arte medieval -paleocristi\u00e1 e prerrom\u00e1nica-).\nAs civilizaci\u00f3ns da Antig\u00fcidade son agrupadas xeograficamente pola historiograf\u00eda e a arqueolox\u00eda en zonas en que distintos pobos e culturas estiveron especialmente vinculados entre si; a\u00ednda que as \u00e1reas de influencia de cada unha delas chegaron en moitas ocasi\u00f3ns a mesturarse e ir moito m\u00e1is lonxe, formando imperios de dimensi\u00f3ns multicontinentais (o Imperio persa, o de Alexandre Magno e o Imperio romano), talasocracias ('goberno dos mares') ou rutas comerciais e de intercambio de produtos e ideas a longa distancia; a\u00ednda que sempre limitadas polo relativo illamento entre elas (obst\u00e1culos dos desertos e oc\u00e9anos), que chega a ser radical nalg\u00fans casos (entre o Vello Mundo e o Novo Mundo). A navegaci\u00f3n antiga, especialmente a natureza e extensi\u00f3n das expedici\u00f3ns que necesariamente tiveron que realizar as culturas primitivas de Polinesia (polo menos ata a Illa de Pascua), \u00e9 un asunto a\u00ednda pol\u00e9mico. Nalgunhas ocasi\u00f3ns recorreuse \u00e1 arqueolox\u00eda experimental para probar a posibilidade de contactos con Am\u00e9rica desde o Pac\u00edfico. Outros conceptos de aplicaci\u00f3n discutida son a prioridade do difusionismo ou do desenvolvemento end\u00f3xeno para determinados fen\u00f3menos culturais (agricultura, metalurxia, escritura, alfabeto, moeda etc.) e a aplicaci\u00f3n do evolucionismo en contextos arqueol\u00f3xicos e antropol\u00f3xicos.\nPobos, culturas e civilizaci\u00f3ns na Idade Antiga.\nPr\u00f3ximo Oriente antigo.\nO Antigo Oriente Pr\u00f3ximo ou Antigo Oriente \u00e9 o termo utilizado para denominar as zonas de Asia occidental e nordeste de \u00c1frica onde xurdiron as civilizaci\u00f3ns anteriores \u00e1 civilizaci\u00f3n cl\u00e1sica grecorromana, e que actualmente se denomina Oriente Pr\u00f3ximo ou Oriente Medio. Para a mesma rexi\u00f3n, Vere Gordon Childe acu\u00f1ou a denominaci\u00f3n Crecente F\u00e9rtil, ao definila como a zona onde xurdiu primeiro a Revoluci\u00f3n neol\u00edtica (VIII milenio a. C.) e posteriormente a Revoluci\u00f3n urbana (IV milenio a. C.). Son os actuais pa\u00edses de Iraq, parte de Ir\u00e1n, parte de Turqu\u00eda, Siria, L\u00edbano, Israel, os Territorios palestinos, Xordania, Arabia e Exipto. Cronoloxicamente, ent\u00e9ndese como un per\u00edodo que vai desde o inicio das civilizaci\u00f3ns hist\u00f3ricas en torno ao IV milenio a. C. (nesta zona a aparici\u00f3n da escrita, as cidades e os templos \u00e9 simult\u00e1nea \u00e1 Idade de Bronce) ata a expansi\u00f3n do Imperio aquem\u00e9nida no s\u00e9culo VI a. C.\nMesopotamia antiga.\nA desembocadura dos r\u00edos Tigris e \u00c9ufrates (os dous r\u00edos -\"p\u00f3tamos\"- no medio -\"meso\"- dos cales desenvolveuse este espazo de civilizaci\u00f3n) na Baixa Mesopotamia deu orixe \u00e1 acumulaci\u00f3n de dep\u00f3sitos aluviais na zona de marismas, que vai ga\u00f1ando paulatinamente terreo ao mar fronte \u00e1 costa en retroceso do Golfo P\u00e9rsico (actualmente a m\u00e1is de cen quil\u00f3metros do lugar que ocupaba no IV milenio a. C., e cos dous r\u00edos conflu\u00edntes -Shatt al-Arab-). A zona foi propicia (coa condici\u00f3n de manter unha gran capacidade de organizaci\u00f3n social para o traballo colectivo na construci\u00f3n de obras hidr\u00e1ulicas como canalizaci\u00f3ns), regad\u00edo e drenaxes, para o desenvolvemento das cidades-estado sumerias (Ur, Uruk, Eridu, Lagash). Estas, en competencia entre si e cos pobos n\u00f3mades de estepas e desertos circundantes (os do sur e oeste englobados pola historiograf\u00eda no amplo concepto \u00e9tnico de \"semitas\" e os do leste na zona irania onde se foi formando a civilizaci\u00f3n elamita), as\u00ed como cos n\u00facleos que se foron formando m\u00e1is ao norte (Babilonia) e m\u00e1is ao norte a\u00ednda na Alta Mesopotamia (N\u00ednive); foron desenvolvendo as caracter\u00edsticas constitutivas da civilizaci\u00f3n (sociedade complexa) e o estado (superestrutura pol\u00edtico-ideol\u00f3xica): templo, clase sacerdotal e relixi\u00f3n organizada, fronteira, guerra territorial, ex\u00e9rcito, propaganda, impostos, burocracia, monarqu\u00eda, construci\u00f3ns como murallas e cigurats; e o trazo que marca o inicio da historia: o rexistro da memoria na escritura.\nA din\u00e1mica do crecemento territorial levou \u00e1 formaci\u00f3n de imperios, que na s\u00faa pretensi\u00f3n de monopolizar o poder, describ\u00edanse a si mesmos como un continuo espacial \"entre o mar pequeno e o mar grande\" (o Golfo P\u00e9rsico e o Mediterr\u00e1neo), en enumeraci\u00f3ns m\u00e1is ou menos fiables de pobos anexionados, destru\u00eddos, dispersados, rexeitados, sometidos, tributarios, ou simplemente socios comerciais, aliados ou contactos diplom\u00e1ticos.\nPersia antiga.\nCordilleiras, mesetas, estepas e desertos caracterizan un dif\u00edcil medio f\u00edsico entre o \u00c9ufrates ao leste, o Golfo P\u00e9rsico ao sur, o Indo ao leste e os Montes Elburz, o Mar Negro e o r\u00edo Oxus ao norte. No entanto, tam\u00e9n son a v\u00eda terrestre que conecta o Pr\u00f3ximo Oriente coa Asia Central e a Asia Meridional (m\u00e1is dificilmente, sendo m\u00e1is usada a conexi\u00f3n mar\u00edtima); e a trav\u00e9s desas zonas, en \u00faltima instancia, co Extremo Oriente. A extensa rexi\u00f3n persa ou irania cumprir\u00eda un papel clave na teor\u00eda indoeuropea, de debatida validez, que supu\u00f1a a existencia dun grupo ancestral de pobos das estepas portadores de trazos com\u00fans (ling\u00fc\u00edsticos, \u00e9tnicos, culturais e ata de estrutura de pensamento), esencialmente gandeiros (outorgaban un gran valor a vacas, cabalos e cans), de estrutura social patriarcal, xerarquizada e tri\u00e1dica (visible mesmo no seu pante\u00f3n de deuses), que protagonizaron unha xigantesca expansi\u00f3n que incluir\u00eda a conquista da India polos arios; a de Europa polos predecesores de gregos, latinos, celtas, xermanos e eslavos; e a de Mesopotamia, Anatolia, Levante e Exipto por medos e persas.\nAnatolia e Armenia antigas.\nA pen\u00ednsula de Anatolia, v\u00eda terrestre entre Asia e Europa, da que a separa o estreito do B\u00f3sforo e as numerosas illas do Exeo, coas que sempre mantivo un continuo intercambio cultural (do que son mostra os \"aqueos e troianos\" do mito hom\u00e9rico), estivo no coraz\u00f3n das innovaci\u00f3ns da revoluci\u00f3n neol\u00edtica e a revoluci\u00f3n urbana, desenvolvendo estados poderosos que entraron en relaci\u00f3n e competencia cos mesopot\u00e1micos e ata cos exipcios. No norte, a costa do Mar Negro (o \"Ponto\" para gregos e romanos), acoll\u00eda mitos como o do v\u00e9laro de ouro que se achaba na C\u00f3lquida. A cordilleira do C\u00e1ucaso pona en contacto coas afastadas chairas eurasi\u00e1ticas.\nLevante mediterr\u00e1neo antigo.\nA zona costeira m\u00e1is oriental do Mediterr\u00e1neo, pola s\u00faa localizaci\u00f3n entre \u00c1frica e Asia e as s\u00faas favorables condici\u00f3ns f\u00edsicas, actuou como un \"corredor\" entre o mar e o deserto, moi compartimentado, a\u00ednda que con vales fluviais de direcci\u00f3n norte-sur (os do Xord\u00e1n e o Orontes), que posibilitou as comunicaci\u00f3ns terrestres entre \u00c1frica, Asia e Europa. Ese papel cumpriuse desde o Paleol\u00edtico e o Neol\u00edtico (Xeric\u00f3), e acentuouse coas primeiras civilizaci\u00f3ns. Os grandes imperios de Exipto, Mesopotamia e Anatolia tiveron nesta zona a s\u00faa zona de contacto xeoestrat\u00e9xico. O contexto cr\u00edtico de finais do II milenio a. C. permitiu que se desenvolvesen potentes civilizaci\u00f3ns locais de forte personalidade e influencia no desenvolvemento hist\u00f3rico posterior (trazos como o alfabeto ou o monote\u00edsmo), cunha proxecci\u00f3n moi superior \u00e1 s\u00faa extensi\u00f3n xeogr\u00e1fica ou poboaci\u00f3n.\nSiria, Xordania e Arabia antigas.\nEntre o Tigris e o Monte L\u00edbano comeza unha vasta zona des\u00e9rtica que se estende cara ao sur ata a pen\u00ednsula Ar\u00e1biga. Sup\u00f3n un obst\u00e1culo insuperable para o desenvolvemento da agricultura m\u00e1is al\u00f3 de pequenas zonas de oasis moi dispersos, excepto na zona do Iemen (\"Arabia Felix\" -Arabia Feliz-). As actividades econ\u00f3micas que se desenvolveron e permitiron a formaci\u00f3n dunha peculiar civilizaci\u00f3n foron, xa que logo, a gander\u00eda n\u00f3made e as lucrativas rutas caravaneiras do comercio a longa distancia que conectaban todas as partes do mundo antigo a trav\u00e9s dos portos do Mar Vermello, o golfo de Ad\u00e9n e o Golfo P\u00e9rsico (abertos ao oc\u00e9ano \u00cdndico -navegaci\u00f3n ata a India e Indonesia-, ao leste de \u00c1frica -onde a relaci\u00f3n con Eritrea e Etiop\u00eda foi moi estreita- e \u00e1 costa oriental de Exipto -Berenice-), e cidades do interior como Damasco, Petra ou Palmira (que conectaban co Levante mediterr\u00e1neo).\nVal do Nilo antigo.\n\"Exipto \u00e9 un don do Nilo\" (Her\u00f3doto), pois poucas civilizaci\u00f3ns tiveron unha relaci\u00f3n tan determinante cun r\u00edo. A s\u00faa crecida anual permite a fertilidade e a alt\u00edsima densidade de poboaci\u00f3n dunha estreita franxa que percorre o despoboado deserto norteafricano (\"desertizado\" no per\u00edodo posglacial) desde as cataratas do sur ata o delta do norte. A dualidade entre o Alto Exipto e o Baixo Exipto forxou, sobre unha sociedade campesi\u00f1a extraordinariamente estable e vinculada polo traballo colectivo nas obras hidr\u00e1ulicas, unhas instituci\u00f3ns e unha cultura caracterizadas pola sacralizaci\u00f3n da figura do fara\u00f3n, a fortaleza dos templos, unha eficaz burocracia e unha complexa relixi\u00f3n do m\u00e1is al\u00f3. Dentro dunha gran continuidade ao longo de milenios (que \u00e1s veces se interpretou como homoxeneidade ou ata estereotipaci\u00f3n, con escas\u00edsimas excepci\u00f3ns -o per\u00edodo de Amarna-), mant\u00edvose unha repetida dial\u00e9ctica entre a unidade e a disgregaci\u00f3n no devir c\u00edclico das fases da historia exipcia, con per\u00edodos de esplendor e de crise.\nMediterr\u00e1neo e Europa antigos.\nGrecia antiga.\nH\u00e9lade \u00e9 o concepto xeogr\u00e1fico e cultural que abarcaba na Antig\u00fcidade cl\u00e1sica o territorio habitado polos gregos ou helenos, m\u00e1is amplo que a actual Grecia, e que comprender\u00eda o territorio continental europeo que vai desde o Peloponeso o sur ata unha difusa separaci\u00f3n con Macedonia, Tracia e Epiro ao norte; ademais das illas do mar Exeo e do mar X\u00f3nico e a costa occidental da actual Turqu\u00eda (Xonia) ata o Helesponto. Tam\u00e9n se asimilaban ao concepto de H\u00e9lade as colonias gregas establecidas por todo o Mediterr\u00e1neo; e tam\u00e9n pod\u00edan entenderse pr\u00f3ximos a el os extensos territorios das monarqu\u00edas helen\u00edsticas de Exipto e o Pr\u00f3ximo Oriente, que en maior ou menor medida foran helenizados.\nIllas do Mediterr\u00e1neo antigo.\nMoitos mitos gregos situ\u00e1banse en costas ou illas situadas nun indefinido \u00abextremo Occidente\u00bb (Vulcano -Hefesto-, Traballos de H\u00e9rcules -Heracles, Columnas de H\u00e9rcules, Gerion, Atlas-, Atl\u00e1ntida, Xard\u00edn das Hesp\u00e9rides, Odisea -Ciclopes, Lestrigones, Sereas, Escila e Caribdis, Ogigia, Lot\u00f3fagos-); outros situ\u00e1banse en direcci\u00f3n menos clara, ou m\u00e1is ben no Mediterr\u00e1neo oriental (cara ao Mar Negro -a C\u00f3lquida das viaxes de Xas\u00f3n, os Argonautas e o V\u00e9laro de ouro-, o sur do Exeo -a Creta de Minos, D\u00e9dalo, \u00cdcaro, e o Minotauro vencido polo ateniense Teseo; ou do rapto de Europa- ou o Chipre do nacemento de Afrodita).\nEuropa Occidental antiga.\n\"V\u00e9xase tam\u00e9n\": Britania, Galia, Xermania, Hispania romana, Provincia romana e Linguas paleohisp\u00e1nicas\nItalia e Roma antigas.\nO Imperio romano tivo un impacto moi superior \u00e1 s\u00faa propia extensi\u00f3n espacial (case 6 mill\u00f3ns de quil\u00f3metros cadrados, xa de seu unha das maiores entre os imperios de todos os tempos). e \u00e1 s\u00faa duraci\u00f3n temporal (do 27 a. C. ao 476 d. C. en Occidente e ata o 1453 en Oriente); por ser a instituci\u00f3n pol\u00edtica e a formaci\u00f3n econ\u00f3mico social decisiva para a conformaci\u00f3n da civilizaci\u00f3n occidental, que en boa medida pode considerarse unha pervivencia s\u00faa. A trav\u00e9s dela perviviron os seus conceptos xur\u00eddicos e institucionais (dereito romano, municipio romano, provincia romana, senado romano...), art\u00edsticos e culturais (arte e cultura cl\u00e1sica, urbanismo romano, v\u00eda romana, teatro romano, termas, acuedutos...) e o propio idioma (o lat\u00edn). A romanizaci\u00f3n foi un proceso que tivo moito de sincr\u00e9tico, posto que incorporaba trazos culturais dos pobos conquistados. Moi especialmente identificouse coa civilizaci\u00f3n grega, \u00e1 que Roma reco\u00f1ec\u00eda como superior \u00e1 s\u00faa propia, excepto en cuesti\u00f3ns pol\u00edticas e militares \"(Ex Oriente Lux, Ex Occidente Dux)\". No seu per\u00edodo final, a achega xudeucristiana foi decisiva.\nAsia Central e Meridional antigas.\nAs estepas da Asia Central tiveron historicamente unha estreita relaci\u00f3n (dial\u00e9ctica de pobos n\u00f3mades e sedentarios) coa chaira do Indost\u00e1n, e esta co a Pen\u00ednsula do Dec\u00e1n. A conexi\u00f3n por terra co Oriente Medio a trav\u00e9s dos desertos de Ir\u00e1n foi, en cambio, m\u00e1is comprometida, mentres que a navegaci\u00f3n polo mar Ar\u00e1bigo permitiu rutas m\u00e1is flu\u00eddas. No entanto, todas elas foron experimentadas, \u00e1s veces no transcurso da mesma expedici\u00f3n, como foi o caso da de Alexandre o Grande (326 a. C).\nExtremo Oriente antigo.\nO illamento xeogr\u00e1fico desta zona est\u00e1 marcado polas m\u00e1is altas cordilleiras do mundo: o Himalaia, o Altai, o Hindu Kush, o Tian Shan, o Pamir e o Caracorum; e alg\u00fans dos m\u00e1is extensos e secos desertos: o Taklamakan e o Gobi. Ata as comunicaci\u00f3ns mar\u00edtimas entre a India e a China son dificultosas (exposici\u00f3n aos monz\u00f3ns, prolongada navegaci\u00f3n pola interposici\u00f3n da pen\u00ednsula de Indochina e a pen\u00ednsula de Malaca que obriga a cruzar por zonas como o estreito de Sunda ou o estreito de Malaca). A\u00ednda as\u00ed, existiron contactos, como testemu\u00f1a a continuidade de rutas comerciais e a difusi\u00f3n de tecnolox\u00edas, alfabetos e relixi\u00f3ns (o hindu\u00edsmo ao Sueste asi\u00e1tico e o budismo no T\u00edbet, na China e no Xap\u00f3n). No entanto, a dificultade dese contacto percib\u00edase como resultado dunha viaxe de dimensi\u00f3ns m\u00edticas \n(\"Viaxe o Oeste\").\n\u00c1frica subsahariana antiga.\nO deserto do S\u00e1hara e as dificultades do curso superior do Nilo supuxeron d\u00faas formidables barreiras xeogr\u00e1ficas que provocaron unha descontinuidade cultural moi importante entre o norte de \u00c1frica e a \u00c1frica subsahariana. No entanto, foron o suficientemente permeables como para permitir o contacto mediante rutas caravaneiras coa zona do r\u00edo N\u00edxer e o golfo da Guinea, e o contacto a trav\u00e9s do Mar Vermello con Eritrea e Etiop\u00eda, zonas fortemente vinculadas \u00e1 pen\u00ednsula Ar\u00e1biga. O caso especial de Madagascar \u00e9 consecuencia da procedencia da poboaci\u00f3n malgaxe, relacionada a trav\u00e9s do oc\u00e9ano \u00cdndico con outras poboaci\u00f3ns malaio-polinesias.\nMapas e cronolox\u00eda da Idade Antiga.\nFormaci\u00f3ns hist\u00f3ricas en torno ao espazo mediterr\u00e1neo.\nEstados en torno o Mediterr\u00e1neo cara o a\u00f1o 180 a. C.\nFicci\u00f3n.\nLiteratura.\nWilliam Shakespeare compuxo varias obras teatrais con ambientaci\u00f3n na Antig\u00fcidade:\n\"The Tragedy of Julius Caesar \" (A traxedia de Xulio C\u00e9sar ), \"Antony and Cleopatra\" (Antonio e Cleopatra), Coriolano, Titus Andr\u00f3nicus\" etc.\nCervantes fixo o propio en \"El cerco de Numancia\" (O cerco de Numancia ); pero foi m\u00e1is usual no teatro cl\u00e1sico franc\u00e9s: Pierre Corneille (\"Horacio\", \"Cinna\" etc.) e Jean Racine (\"La Th\u00e9ba\u00efde\" -A Tebaida -), \"Andr\u00f3maca\", \"Fedra\" etc.), a partir do cal -e base\u00e1ndose en modelos cl\u00e1sicos e en textos antigos de Terencio e Plauto- fix\u00e1ronse as convenci\u00f3ns acad\u00e9micas que fixaron o modelo do teatro neocl\u00e1sico do s\u00e9culo XVIII.\nA novela hist\u00f3rica xurdida no romanticismo tivo na Idade Media o seu principal escenario (\"v\u00e9xase medievalismo\"), pero tam\u00e9n se buscou a ambientaci\u00f3n en distintas civilizaci\u00f3ns da Idade Antiga.\nMoitas das novelas adapt\u00e1ronse ao cine ou a televisi\u00f3n:\nO \u00e9xito editorial dos temas hist\u00f3ricos multiplicou a aparici\u00f3n de best-s\u00e9llers do x\u00e9nero, sobre todo os relacionados coa historia militar de Roma.\nCine.\nA adaptaci\u00f3n de mitos da idade antiga deu orixe a un x\u00e9nero cinematogr\u00e1fico especial: \"Troia\", \"Clash of the Titans\" (Furia de tit\u00e1ns ), \"Jason and the Argonauts\" (Xas\u00f3n e os argonautas ) etc., as\u00ed como o cine b\u00edblico: \"The Ten Commandments\" (Os dez mandamentos ) (de Cecil B. DeMille, 1923 e 1956), \"Solomon and Sheba\" (Salom\u00f3n e a ra\u00ed\u00f1a de Saba), \"Samson and Delilah\" (Sans\u00f3n e Dalila) etc.\nTam\u00e9n distintas adaptaci\u00f3ns dos evanxeos: (\"The Greatest Story Ever Told\" (A historia m\u00e1is grande xamais contada ), \"The Robe\" (A t\u00fanica sacra), \"The Passion of the Christ\" (A Paix\u00f3n de Cristo ) etc.\nCo nome de \"peplum\" (do grego \"\u03c0\u03b5\u03c0\u03bb\u03bf\u03bd\" -peplo-) des\u00edgnase a un subx\u00e9nero cinematogr\u00e1fico en que a ambientaci\u00f3n na Antig\u00fcidade \u00e9 unha simple escusa para unha pel\u00edcula de aventuras de baixo orzamento na que os anacronismos e outras incongruencias \u00e1 historia son abundantes (\"H\u00e9rcules\", de 1958, e \"Ercole, Sansone, Maciste e Ursus gli invincibili\" (H\u00e9rcules, Sans\u00f3n, Maciste e Ursus), de 1964). As caracter\u00edsticas do x\u00e9nero propiciou a realizaci\u00f3n de numerosas secuelas e parodias.\nTanto estas como as de maior nivel popularmente recibiron o nome de \u00abpel\u00edculas de romanos\u00bb (a\u00ednda que fosen ambientadas na \u00e9poca grega ou calquera outra \u00e9poca antiga), e o seu visionado nos \u00abcines de barrio\u00bb de sesi\u00f3n continua e dobre programa, ou nos cines de ver\u00e1n tivo un notable papel na educaci\u00f3n sentimental da mocidade desde finais dos anos cincuenta ata os setenta, reflectido en obras como as de Terenci Moix (exipt\u00f3mano e mit\u00f3mano en concreto de Elizabeth Taylor, actriz que representou a Cleopatra). Joaqu\u00edn Sabina ten unha canci\u00f3n titulada \"Una de romanos\", caracterizada pola nostalxia da mocidade pasada."}
{"id": "119192", "revid": "17467", "url": "https://gl.wikipedia.org/wiki?curid=119192", "title": "Afonso VII de Castela e Le\u00f3n", "text": ""}
{"id": "119194", "revid": "5863", "url": "https://gl.wikipedia.org/wiki?curid=119194", "title": "Historia de Shenzhen", "text": ""}
{"id": "119196", "revid": "56817", "url": "https://gl.wikipedia.org/wiki?curid=119196", "title": "Illa Cornwallis", "text": "A illa Cornwallis pode ser:"}
{"id": "119200", "revid": "89787", "url": "https://gl.wikipedia.org/wiki?curid=119200", "title": "Jos\u00e9 Villaverde Velo", "text": "Jos\u00e9 Villaverde Velo, nado en Santiago de Compostela o 12 de xullo de 1894 e fusilado o 24 de setembro de 1936, foi un tallista de profesi\u00f3n e anarcosindicalista galego, Secretario Xeral da Confederaci\u00f3n Rexional Galaica da CNT entre 1931 e 1933.\nTraxectoria.\nTraballou desde novo como tallista de imaxes relixiosas, estando presente xa desde mozo no movemento sindical. Con 15 anos foi un dos organizadores da Federaci\u00f3n Local de Sociedades Obreiras de Santiago, e con 21 presidiu a Sociedad de Carpinteros y Ebanistas.\nEntre 1918 e 1930 viviu en Vigo, onde intimou con Ricardo Mella. Convertido en carpinteiro de ribeira, exerceu cargos na UXT, sindicato no que estaba integrada a sociedade de resistencia do seu oficio. Ao pouco centrouse no desenvolvemento do semanario \"Solidaridad Obrera\" e na consolidaci\u00f3n da CNT na cidade ol\u00edvica. Ao tempo, dirixiu os voceiros \"El Despertar Mar\u00edtimo\" e \"\u00a1Despertad!\", e coincidiu no grupo libertario Solidaridad con \u00c1ngel Pesta\u00f1a e Joan Peir\u00f3, partidarios coma el dun anarcosindicalismo moderado, lonxe dos ideais m\u00e1is radicais da FAI. En 1930 escribiu o ep\u00edlogo da obra \"Problemas del Sindicalismo y del Anarquismo\", do propio Peir\u00f3.\nConstitu\u00edu a Federaci\u00f3n Nacional da Industria Pesqueira xunto co patr\u00f3n coru\u00f1\u00e9s Manuel Montes, e tras ser elixido director de \"Solidaridad Obrera\", mudouse \u00e1 Coru\u00f1a.\nAl\u00ed foi nomeado Secretario Xeral da CRG pouco despois da chegada da II Rep\u00fablica, pasando a Confederaci\u00f3n durante o seu secretariado dos 13.000 aos 33.000 afiliados. Deixou o cargo en 1933, tras ser asexado pola militancia m\u00e1is radical. En 1934 \u00c1ngel Pesta\u00f1a intentou integralo no Partido Sindicalista, pero non quixo.\nCo golpe de Estado do 18 de xullo de 1936 foi detido e encarcerado, sendo fusilado en setembro de 1936 ao negarse a liderar os novos sindicatos falanxistas.\nTam\u00e9n colaborou cos peri\u00f3dicos \"La Calle\", \"CNT\", \"Solidaridad Obrera\" (de Barcelona) e \"Combate Sindicalista\" (de Valencia)."}
{"id": "119201", "revid": "85894", "url": "https://gl.wikipedia.org/wiki?curid=119201", "title": "Ram\u00f3n Rodr\u00edguez Varela", "text": "Ram\u00f3n Rodr\u00edguez Varela, nado en Vilouriz (Toques) o 1 de agosto de 1905 e finado no Freixeiro (Palas de Rei) o 14 de maio de 1967, foi un mineiro e anarcosindicalista galego, guerrilleiro antifranquista tralo golpe de Estado do 18 de xullo de 1936 co pseud\u00f3nimo de Curux\u00e1s. Tomou este sobrenome do lugar de Curux\u00e1s, en Palas de Rei.\nTraxectoria.\nPasou os seus primeiros anos en Vilouriz e asistiu \u00e1 escola de Vilamor. A familia mudouse a Pambre en 1916 e Ram\u00f3n criouse en Curux\u00e1s. Logo de ser lexionario, traballou de mineiro nas minas de volframio de San Fins, en Lousame, afiliado ao Sindicato Minero vinculado \u00e1 CNT. Co golpe de Estado do 18 de xullo de 1936 participou na resistencia marchando cos mineiros a Santiago de Compostela e despois \u00e1 Coru\u00f1a; despois fuxiu ao monte. O 14 de abril de 1937, aniversario da proclamaci\u00f3n da II Rep\u00fablica, roubou as n\u00f3minas da mina, sendo esta a s\u00faa primeira gran acci\u00f3n.\nTrasladouse \u00e1 comarca da Ulloa e o 27 de xullo de 1941 escapou do seu domicilio familiar, a onde o fora buscar a Garda Civil, matando a un cabo deste corpo. Uniuse a un pequeno grupo con xente das antigas sociedades obreiras e agrarias, cos que andou polas terras do Alto Ulla, en Agolada e no Barbanza. Colaborou cos restos do grupo Neira e coa IV agrupaci\u00f3n do Ex\u00e9rcito Guerrilleiro de Galicia.\nEn 1947 abandonou as armas, como recomendara a CNT, e viviu refuxiado entre os labregos da parroquia de Vilamor ata o seu falecemento en 1967 por causas naturais.\nVida persoal.\nCasou en Vilareda (Palas de Rei) con Marcelina Costa Castro o 23 de xu\u00f1o de 1928."}
{"id": "119202", "revid": "15490", "url": "https://gl.wikipedia.org/wiki?curid=119202", "title": "Curux\u00e1s", "text": "O top\u00f3nimo galego Curux\u00e1s pode referirse a:\nDeste \u00faltimo lugar tomou o seu alcume Ram\u00f3n Rodr\u00edguez Varela, guerrilleiro antifranquista galego, m\u00e1is co\u00f1ecido como Curux\u00e1s (1905-1967)."}
{"id": "119203", "revid": "5863", "url": "https://gl.wikipedia.org/wiki?curid=119203", "title": "Silvia Mistral", "text": ""}
{"id": "119204", "revid": "25871", "url": "https://gl.wikipedia.org/wiki?curid=119204", "title": "Noguchi Hideyo", "text": "Hideyo Noguchi, nado en Fukushima o 9 de novembro de 1876 e finado en Accra o 21 de maio de 1928, foi un eminente bacteri\u00f3logo xapon\u00e9s que descubriu o axente pat\u00f3xeno da s\u00edfilis en 1911.\nTraxectoria.\nEn 1896 obtivo a s\u00faa titulaci\u00f3n de m\u00e9dico. En 1900 marchou aos Estados Unidos en calidade de asistente de investigaci\u00f3n."}
{"id": "119205", "revid": "7596", "url": "https://gl.wikipedia.org/wiki?curid=119205", "title": "Clodia", "text": "Claudia Pulcra Tercia, co\u00f1ecida como Clodia ou Claudia Metela, nada en 95 a. C., foi unha patricia romana.\nTraxectoria.\nFoi a terceira filla do patricio Apio Claudio Pulcro e Cecilia Metela Bale\u00e1rica e irm\u00e1 de Publio Clodio Pulcro. Non debe ser confundida coa s\u00faa sobri\u00f1a, Clodia Pulcra, brevemente casada con Octaviano. Ao igual c\u00e1s mulleres de clase alta da s\u00faa \u00e9poca, Clodia recibiu boa educaci\u00f3n en grego e mais en filosof\u00eda, cun talento especial para escribir poes\u00eda. A s\u00faa vida, inmortalizada nos escritos de Cicer\u00f3n e tam\u00e9n, segundo crenza xeral, nos poemas de Catulo, foi caracterizada por continuos esc\u00e1ndalos.\nExiste as\u00ed mesmo unha versi\u00f3n de 1896 sobre os amores de Clodia co seu irm\u00e1n e outros patricios romanos en \"Vies imaginaires\", de Marcel Schwob."}
{"id": "119206", "revid": "89787", "url": "https://gl.wikipedia.org/wiki?curid=119206", "title": "Marcel Schwob", "text": "Marcel Schwob, nado en Chaville, Altos do Sena, en 1867 e finado en Par\u00eds en 1905, foi un escritor, cr\u00edtico literario e tradutor franc\u00e9s, pr\u00f3ximo ao simbolismo."}
{"id": "119207", "revid": "1131", "url": "https://gl.wikipedia.org/wiki?curid=119207", "title": "Ponterriza, Longoseiros, O Carballi\u00f1o", "text": "Ponterriza \u00e9 un lugar da parroquia de Longoseiros, no concello do Carballi\u00f1o. Segundo o INE e o IGE en 2011 ti\u00f1a trece habitantes (nove homes e catro mulleres), a mesma cantidade ca en 2010 e un menos ca en 2008 e 2007 (9 homes e 5 mulleres neses anos).\nDebe o nome \u00e1 ponte de Ponterriza, sobre o r\u00edo Arenteiro, que tam\u00e9n lle d\u00e1 nome a Ponterriza (Moldes, Bobor\u00e1s)."}
{"id": "119208", "revid": "1987", "url": "https://gl.wikipedia.org/wiki?curid=119208", "title": "Evoluci\u00f3n tecnol\u00f3xica", "text": "Evoluci\u00f3n tecnol\u00f3xica \u00e9 o nome dunha teor\u00eda dos estudos de ciencia, tecnolox\u00eda e sociedade (CTS) para describir o desenvolvo hist\u00f3rico da tecnolox\u00eda, desenvolvido polo fil\u00f3sofo checo Radovan Richta.\nO concepto \u00e9 confluente co de revoluci\u00f3n tecnol\u00f3xica, posto que s\u00f3 durante os per\u00edodos de maior aceleraci\u00f3n nas innovaci\u00f3ns m\u00e1rcase entre ambos conceptos a diferenza de ritmo, de violencia e de transcendencia que existe entre os conceptos xen\u00e9ricos de evoluci\u00f3n e revoluci\u00f3n. Durante a maior parte da historia da humanidade, o ritmo desas innovaci\u00f3ns foi lento e imperceptible.\nCo nome de \"revoluci\u00f3n tecnol\u00f3xica\" ou revoluci\u00f3n cient\u00edfico-t\u00e9cnica adoita referirse concretamente \u00e1s transformaci\u00f3ns t\u00e9cnicas, econ\u00f3micas e sociais da terceira revoluci\u00f3n industrial dende a segunda metade do s\u00e9culo XX, a\u00ednda que tam\u00e9n adoitase empregar para referirse \u00e1s d\u00faas primeiras grandes transformaci\u00f3ns que mereceron o nome de revoluci\u00f3n econ\u00f3mica: a Revoluci\u00f3n Neol\u00edtica e a Revoluci\u00f3n Industrial dos s\u00e9culos XVIII e XIX.\nTeor\u00eda da evoluci\u00f3n tecnol\u00f3xica.\nEtapas do desenvolvemento tecnol\u00f3xico.\n\u00c9 importante entender que as tres etapas ou tipos fundamentais da tecnolox\u00eda se solapan temporalmente na s\u00faa utilizaci\u00f3n, e os tres seguen sendo amplamente utilizado hoxe en d\u00eda.\nTecnolox\u00eda, enerx\u00eda e l\u00edmites do desenvolvemento.\nA utilizaci\u00f3n de distintas formas (como a electricidade, o movemento, a luz ou a calor) e fontes de enerx\u00eda (combustibles f\u00f3siles -coma o carb\u00f3n, o petr\u00f3leo e o gas natural-, a enerx\u00eda hidr\u00e1ulica, a enerx\u00eda nuclear ou as enerx\u00edas alternativas) demandadas en cantidades crecentes polo desenvolvemento tecnol\u00f3xico e econ\u00f3mico produciu a crise enerx\u00e9tica que dende os anos 1970 v\u00e9n cuestionando a posibilidade do mantemento do actual modelo de desenvolvemento, sumado a outros efectos nocivos, tanto polo desenvolvemento desigual, como polas s\u00faas consecuencias medioambientais (contaminaci\u00f3n, quecemento global etc.).\nImplicaci\u00f3ns te\u00f3ricas.\nO proceso de evoluci\u00f3n tecnol\u00f3xica culmina coa capacidade de acadar todos os valores materiais tecnoloxicamente posibles e desexables polo esforzo mental.\nUnha implicaci\u00f3n econ\u00f3mica do anterior \u00e9 que o traballo intelectual tende a ser cada vez m\u00e1is importante en relaci\u00f3n co traballo f\u00edsico. As transacci\u00f3ns en torno \u00e1 informaci\u00f3n son cada vez m\u00e1is com\u00fans no mercado. A expansi\u00f3n e a creaci\u00f3n de novos tipos de instituci\u00f3ns que traballan con informaci\u00f3n como, por exemplo, universidades, bibliotecas, patentes de empresas comerciais etc. consid\u00e9ranse indicativas do grao de evoluci\u00f3n tecnol\u00f3xica alcanzado por unha civilizaci\u00f3n.\nCuriosamente, isto pon de relevo a importancia da propiedade intelectual en relaci\u00f3n cos sistemas de distribuci\u00f3n descentralizada, tales como Internet, cando o prezo da distribuci\u00f3n de informaci\u00f3n tende a cero con cada vez m\u00e1is eficientes ferramentas para distribu\u00edr informaci\u00f3n e a crecente cantidade de informaci\u00f3n que se distrib\u00fae a unha cada vez maior base de clientes. A crecente des-intermediaci\u00f3n nos devanditos mercados e a crecente preocupaci\u00f3n pola protecci\u00f3n dos dereitos de propiedade intelectual non deixa claro que forma ter\u00e1n os mercados da informaci\u00f3n coa evoluci\u00f3n da era da informaci\u00f3n."}
{"id": "119209", "revid": "12452", "url": "https://gl.wikipedia.org/wiki?curid=119209", "title": "Medioambiental", "text": ""}
{"id": "119210", "revid": "12452", "url": "https://gl.wikipedia.org/wiki?curid=119210", "title": "Medioambiente", "text": ""}
{"id": "119211", "revid": "89787", "url": "https://gl.wikipedia.org/wiki?curid=119211", "title": "Huiringua", "text": "A huiringua ou quiring\u00fcicharo \u00e9 un instrumento de percusi\u00f3n mexicano que consiste nun madeiro de \u00e1rbore oco cos lados pechados, cunha ra\u00f1ura ao longo do instrumento. A armaz\u00f3n conv\u00e9rtese na c\u00e1mara de resonancia das vibraci\u00f3ns de son creadas cando a ra\u00f1ura \u00e9 batida con dous mazos de madeira."}
{"id": "119212", "revid": "89787", "url": "https://gl.wikipedia.org/wiki?curid=119212", "title": "Xen\u00e9tica de poboaci\u00f3ns", "text": "A xen\u00e9tica de poboaci\u00f3ns \u00e9 a p\u00f3la da xen\u00e9tica cuxa problematica \u00e9 describir a variaci\u00f3n e distribuci\u00f3n biol\u00f3xica, co obxecto de dar explicaci\u00f3n a fen\u00f3menos evolutivos. Para iso, define a unha poboaci\u00f3n como un grupo de individuos da mesma especie que est\u00e1n illados reproductivamente doutros grupos af\u00edns. Estas poboaci\u00f3ns, est\u00e1n suxeitas a mudanzas evolutivas nos que subxacen mudanzas xen\u00e9ticas, as que \u00e1 s\u00faa vez est\u00e1n influenciadas por factores como a selecci\u00f3n natural e a deriva xen\u00e9tica que act\u00faan principalmente diminu\u00edndo a variabilidade das poboaci\u00f3ns, ou migraci\u00f3n e mutaci\u00f3n que act\u00faan aument\u00e1ndoa.\nCabo destacar, que a perda de variabilidade xen\u00e9tica nas poboaci\u00f3ns trae consigo dous graves problemas: \nPola s\u00faa banda, a presenza de variabilidade xen\u00e9tica \u00e9 desexable non s\u00f3 para o melloramento xen\u00e9tico ou conservaci\u00f3n de especies, xa que o rol fundamental da variabilidade xen\u00e9tica \u00e9 ser a materia prima para os procesos evolutivos, sen variabilidade non hai evoluci\u00f3n. A interacci\u00f3n destes factores coas poboaci\u00f3ns no tempo, permite a existencia de gran n\u00famero de especies con variadas estruturas poboacionais e formas de vida.\nAs\u00ed, a xen\u00e9tica de poboaci\u00f3ns \u00e9 un elemento esencial da s\u00edntese evolutiva moderna. Os seus principais fundadores, Sewall Wright, J.B.S. Haldane e Ronald Fisher, estableceron ademais as bases formais da xen\u00e9tica cuantitativa. As obras fundacionais da xen\u00e9tica de poboaci\u00f3ns son \"The Genetical Theory of Natural Selection\" (Fisher 1930), \"Evolution in Mendelian Populations\" (Wright 1931) e \"The Causes of Evolution\" (Haldane 1932)."}
{"id": "119213", "revid": "23204", "url": "https://gl.wikipedia.org/wiki?curid=119213", "title": "Estratificaci\u00f3n social", "text": "A estratificaci\u00f3n social \u00e9 a conformaci\u00f3n en grupos verticais diferenciados de acordo a criterios establecidos e reco\u00f1ecidos. D\u00e1 conta ou \u00e9 un medio para representar a desigualdade social dunha sociedade na distribuci\u00f3n dos bens e atributos socialmente valorados. Dita desigualdade est\u00e1 institucionalizada, e ten unha consistencia e coherencia a trav\u00e9s do tempo. Formas de estratificaci\u00f3n social, xeralmente citadas, son as castas, estamentos e clases sociais. \nCaracter\u00edsticas.\nUn estrato social est\u00e1 constitu\u00eddo por un conxunto de persoas, agregados sociais, que comparten un sitio ou lugar semellante dentro da xerarquizaci\u00f3n ou escala social, onde comparten semellantes crenzas, valores, actitudes, estilos e actos de vida. Caracter\u00edzanse pola s\u00faa relativa cantidade de poder, prestixio ou privilexios que pos\u00faen. A\u00ednda que o punto central da estratificaci\u00f3n ref\u00edrese \u00e1 distribuci\u00f3n de bens e atributos a estratificaci\u00f3n social, a\u00ednda que tam\u00e9n se pode considerar sobre a base da etnicidade, x\u00e9nero e idade. \nO termo \"estratificaci\u00f3n social\" empr\u00e9gase \u00e1s veces como sin\u00f3nimo de clase social por alg\u00fans economistas, soci\u00f3logos e cient\u00edficos pol\u00edticos debido a que non pos\u00fae a connotaci\u00f3n marxista que si ten o termo clase social. \nSegundo Max Weber a estratificaci\u00f3n social div\u00eddese en tres reco\u00f1ecementos: "}
{"id": "119214", "revid": "2074", "url": "https://gl.wikipedia.org/wiki?curid=119214", "title": "Obras de arte", "text": ""}
{"id": "119215", "revid": "2074", "url": "https://gl.wikipedia.org/wiki?curid=119215", "title": "Fontes escritas", "text": ""}
{"id": "119216", "revid": "23204", "url": "https://gl.wikipedia.org/wiki?curid=119216", "title": "Tordesillas", "text": "Tordesillas \u00e9 un municipio da provincia de Valladolid, situado 30 km ao suroeste da capital de Castela e Le\u00f3n, Valladolid. Est\u00e1 situado a 704 metros de altura sobre o nivel do mar e ten 8.512 habitantes (INE 2008).\nHistoria.\nNa alta Idade Media aparece nos documentos co nome de \"Oterium de Sellis\" e m\u00e1is tarde no s\u00e9culo XIV evoluciona o top\u00f3nimo e p\u00f3dese ver escrita a voz \"Turresellarum\". O top\u00f3nimo ref\u00edrese \u00e1 s\u00faa altura, a que est\u00e1 sobre un pequeno outeiro. En lat\u00edn \"altarium\" d\u00e1 \"autero\" que \u00e1 s\u00faa vez se converte en \"otero\" e despois \"otor\". (O)TOR significa outeiro, monte e a \"o\" inicial adoita caer, polo que queda \"tor-de sillas\".\nEn orixe foi un alto escarpe fortificado que serv\u00eda de vixilancia os campos ermos de ao redor que constitu\u00edan parte da \"Estremadura castel\u00e1\". Hab\u00eda outros puntos en igual altura que serv\u00edan tam\u00e9n de vixilancia: Zamora, Toro e Simancas.\nNo s\u00e9culo IX, o fillo m\u00e1is vello de Afonso III chamado Garc\u00eda continuou o labor de repoboaci\u00f3n destas terras desde Le\u00f3n a trav\u00e9s de Terra de Campos e Montes Torozos. Ocupou o Otero que m\u00e1is tarde ser\u00eda Tordesillas e desde al\u00ed dirixiu e centralizou a repoboaci\u00f3n con moz\u00e1rabes e con xentes chegadas desde Asturias e Le\u00f3n. Deste xeito pode dicirse que o nacemento de Tordesillas \u00e9 de orixe asturleon\u00e9s.\nCoa chegada de Almanzor por estas terras houbo un gran retroceso e despoboamento ata que m\u00e1is tarde, no s\u00e9culo XI empeza unha lenta recuperaci\u00f3n \u00e1 fronte do conde castel\u00e1n Sancho Garc\u00eda. Os documentos desta \u00e9poca nom\u00e9ana como Oterdesillas. No s\u00e9culo XII pertence ao bispado de Palencia cuxos bispos ti\u00f1an palacios dentro dos muros desta praza forte.\nOstenta os t\u00edtulos de Moi ilustre, antiga, coroada, leal e nobil\u00edsima vila.\nFestas.\nAs festas maiores de Tordesillas te\u00f1en lugar no mes de setembro, a\u00ednda que os d\u00edas son variables cada ano. Cel\u00e9branse en honra da nosa Se\u00f1ora a Virxe da Pena, patroa da Vila e Terra de Tordesillas, cuxa ermida atopar al\u00e9n do r\u00edo, e \u00e1 que se chega en romar\u00eda con carros e cabalos engalanados.\nAs celebraci\u00f3ns comezan o d\u00eda 8 de setembro, d\u00eda da patroa da Vila, a Virxe da Gu\u00eda.\nNa noite do s\u00e1bado cel\u00e9brase o \"Desfile de farois\", onde participan todas as penas coas s\u00faas charangas competindo por ver quen leva o farol m\u00e1is bonito, que ser\u00e1 quen leve o premio. O desfile percorre toda a vila, unha curiosa celebraci\u00f3n que ten a s\u00faa orixe na rolda da garda nas antigas murallas.\nO domingo cel\u00e9brase a festividade da Virxe da Pena, e o martes ten lugar o pol\u00e9mico \"Torneo do Touro de la Vega\", declarado de interese tur\u00edstico rexional, que v\u00e9n celebr\u00e1ndose desde hai s\u00e9culos. Durante o torneo, que se rexe por normas propias, o touro \u00e9 alanceado por persoas a p\u00e9 ou dacabalo, non podendo alancearlo de novo en caso de estar ferido de morte. Desde o ano 2005, o Partido Animalista Contra o Maltrato Animal (PACMA) e outras organizaci\u00f3ns manif\u00e9stanse contra esta pr\u00e1ctica realizando unha manifestaci\u00f3n dous d\u00edas antes do torneo.\nSemana Santa.\nAs procesi\u00f3ns da Semana Santa Tordesillana, xorden do mesmo xeito que en moitos \u00e1mbitos castel\u00e1ns, nos s\u00e9culos XVI e XVII. O s\u00e9culo XVIII \u00e9 a \u00e9poca de esplendor das confrar\u00edas pero, curiosamente, tam\u00e9n foi a do seu declive, tan s\u00f3 dous chegaron ata o s\u00e9culo XX, cando, nun novo rexurdir, f\u00fandanse nove m\u00e1is.\nA Semana Santa de Tordesillas, foi declarada de interese tur\u00edstico rexional no ano 1996. Durante estes d\u00edas as r\u00faas conv\u00e9rtense en aut\u00e9nticos museos, e as obras escult\u00f3ricas de grandes artistas que durm\u00edan nos seus templos, recuperan vida e ach\u00e9ganse ao espectador.\nOrixes.\nAs s\u00faas procesi\u00f3ns probablemente xa eran celebradas antes de 1345, posto que nese ano xa est\u00e1 documentada a Orde do Sepulcro que ti\u00f1a ao seu cargo un Cristo Yacente dentro do Sepulcro. Ao redor de 1400 menci\u00f3nase a Confrar\u00eda da Beira Cruz. Con todo, \u00e9 a partir da predicaci\u00f3n de San Vicente Ferrer aos xudeus de Tordesillas en 1412, cando xorden o que co\u00f1ecemos hoxe como Confrar\u00edas de Semana Santa, encargadas de procesionar imaxes da paix\u00f3n, morte e resurrecci\u00f3n de Cristo.\nDentro das procesi\u00f3ns que diariamente se celebran en Tordesillas, cabe destacar a Procesi\u00f3n do Encontro Doloroso o m\u00e9rcores pola noite na Praza Maior e a Procesi\u00f3n da Paix\u00f3n de Cristo o Venres Santo onde se realiza unha procesi\u00f3n dun total de catorce pasos acompa\u00f1ados das s\u00faas confrar\u00edas titulares.\nMercado da Idade Media.\nDurante a primeira fin de semana de outubro, as r\u00faas de Tordesillas volven ao medievo.\nEstandartes e pend\u00f3ns colgan dos balc\u00f3ns do centro hist\u00f3rico da Vila, m\u00fasicos, malabaristas, saltimbanquis, comedores de lume, se\u00f1ores feudais, damas, pr\u00edncipes e princesas, monxes, labregos, soldados, bruxas, esmoleiros, trobadores e un sen fin de personaxes realizan entretidos e coloristas pasacalles que percorren o centro hist\u00f3rico. Os tordesillanos participan ataviados con traxes da \u00e9poca e son moitos os artes\u00e1ns de toda Espa\u00f1a que aproveitan este escaparate para a promoci\u00f3n dos seus produtos.\nO mercado medieval de Tordesillas, celebrouse por primeira vez no ano 1994, data na que se conmemoraba o V Centenario do Tratado de Tordesillas. Desde o ano 1995 a organizaci\u00f3n correu a cargo da Asociaci\u00f3n de Empresarios e Profesionais, e ano tras ano foi incrementando o n\u00famero de persoas que o visitan, convert\u00e9ndose nun fito da oferta tur\u00edstica e cultural de Castela e Le\u00f3n.\nMonumentos.\nConserva a\u00ednda alg\u00fans vestixios de muralla de pedra e ladrillo que rodeaba esta poboaci\u00f3n. Ten unha ponte medieval, en pedra de canter\u00eda con dez ollos de arco apuntado e tajamar\u00e9 nos alicerces. Na s\u00faa orixe esta ponte ti\u00f1a un castelo de defensa constru\u00eddo a un terzo da entrada. O armaz\u00f3n urbano organ\u00edzase a partir de d\u00faas r\u00faas perpendiculares que terminan (ou empezan) na praza Maior, seguindo o esquema dos campamentos romanos."}
{"id": "119217", "revid": "1131", "url": "https://gl.wikipedia.org/wiki?curid=119217", "title": "Cu\u00e9llar", "text": "Cu\u00e9llar \u00e9 unha vila e municipio da provincia de Segovia, na comunidade aut\u00f3noma de Castela e Le\u00f3n.\nLocalizaci\u00f3n.\nEst\u00e1 situado ao noroeste da provincia, e a medio cami\u00f1o entre as cidades de Segovia e Valladolid, a 60 km e 50\u00a0km respectivamente. \u00c9 cabeza do partido xudicial de Cu\u00e9llar, un dos cinco nos que se divide a provincia, as\u00ed como da Comunidade de Vila e Terra de Cu\u00e9llar; pertence ademais \u00e1 comarca natural Tierra de Pinares.\nAs\u00e9ntase no l\u00edmite onde confinan as provincias de Segovia e Valladolid, sobre unha chaira atravesada de leste para oeste polo r\u00edo Cega e delimitada ao outro extremo por unha gran cortada paralela ao mesmo e ao norte, que divide o termo municipal."}
{"id": "119218", "revid": "2074", "url": "https://gl.wikipedia.org/wiki?curid=119218", "title": "Criterios de selecci\u00f3n do Patrimonio Mundial", "text": ""}
{"id": "119219", "revid": "98629", "url": "https://gl.wikipedia.org/wiki?curid=119219", "title": "Revoluci\u00f3n urbana", "text": "Revoluci\u00f3n urbana \u00e9 un termo que se emprega para designar diferentes momentos hist\u00f3ricos nos que as cidades naceron ou se espallaron.\nO nacemento da cidade.\nEn primeiro lugar foi empregado por Vere Gordon Childe, que acu\u00f1ara tam\u00e9n o concepto de revoluci\u00f3n neol\u00edtica, para designar o nacemento, xunto cos n\u00facleos urbanos, da civilizaci\u00f3n e a historia no denominado Crecente f\u00e9rtil do Oriente Medio: as cidades sumerias e asirias de Mesopotamia, as hititas, as da franxa do Levante mediterr\u00e1neo -Siria, Fenicia e Palestina ou Israel- e as do Antigo Exipto). As civilizaci\u00f3ns da India e a China desenvolver\u00edanse, tam\u00e9n na Idade Antiga, dun xeito paralelo. Posteriormente, na Am\u00e9rica precolombiana produc\u00edronse \"revoluci\u00f3ns urbanas\" end\u00f3xenas.\nDecadencia e rexurdimento da cidade en Europa.\nA decadencia das cidades europeas, inclu\u00edndo a propia Roma, prod\u00facese a partir da crise do s\u00e9culo III e se afonda nos per\u00edodos seguintes: a Antig\u00fcidade tard\u00eda e a Alta Idade Media. A recuperaci\u00f3n da vida urbana na Baixa Idade Media, as\u00ed como a s\u00faa extensi\u00f3n ao norte, centro e leste de Europa, p\u00f3dese denominar tam\u00e9n unha \"revoluci\u00f3n urbana\". Por\u00e9n, durante o per\u00edodo no que a cristiandade latina estaba ruralizada, a civilizaci\u00f3n isl\u00e1mica xurdiu e desenvolveuse, acollendo as maiores cidades da \u00e9poca: Damasco, Bagdad e C\u00f3rdoba; mentres que o Imperio Bizantino manti\u00f1a Constantinopla.\nIdade Moderna e Idade Contempor\u00e1nea.\nA expansi\u00f3n do capitalismo comercial a partir da Era dos Descubrimentos e do capitalismo industrial a partir da Revoluci\u00f3n Industrial supuxeron d\u00faas novas fases de expansi\u00f3n das cidades. S\u00f3 trala revoluci\u00f3n agr\u00edcola e o establecemento dunha sociedade industrial \u00e9 posible que a maior\u00eda da poboaci\u00f3n poida vivir en cidades, falando en termos de poboaci\u00f3n nacional dun pa\u00eds (taxa de urbanizaci\u00f3n). Para a poboaci\u00f3n do mundo non seu conxunto, o Fondo de Poboaci\u00f3n das Naci\u00f3ns Unidas (UNFPA) calculou que no 2008 acadouse un 50% de poboaci\u00f3n rural e un 50% de poboaci\u00f3n urbana (3.300 mill\u00f3ns cada unha), e s\u00f3 a partir de ent\u00f3n a maior parte da poboaci\u00f3n mundial vive en cidades. Mentres que os pa\u00edses desenvolvidos sufriron esa transformaci\u00f3n no s\u00e9culo XIX e a primeira metade do XX (Inglaterra dende o s\u00e9culo XVIII, Espa\u00f1a non de forma definitiva ata os anos 1960), a maior parte do crecemento da poboaci\u00f3n urbana nos \u00faltimos cincuenta anos produciuse nos pa\u00edses subdesenvolvidos, tanto nos que o seguen sendo como os que pasaron a ser novos pa\u00edses industrializados (NIC). O caso do pa\u00eds m\u00e1is poboado do mundo (China, 1300 mill\u00f3ns de habitantes) \u00e9 especialmente significativo: \nSe a finais do s\u00e9culo XIX as maiores cidades do mundo eran Londres e Par\u00eds, e na primeira metade do XX engad\u00edronselles Nova York e Toquio, nos seguintes cincuenta anos as megacidades emerxentes pasaron a ser cidades de pa\u00edses dun nivel de desenvolvemento moito menor, como Se\u00fal, Cidade de M\u00e9xico, Bombai, Iacarta, S\u00e3o Paulo, Shanghai, Buenos Aires, O Cairo, Manila ou Lagos. De feito, o tama\u00f1o dunha cidade deixou de ser un elemento determinante para medir a s\u00faa importancia global, acud\u00edndose a criterios m\u00e1is cualitativos como os utilizados no estudo das cidades globais.\nSinalouse a conexi\u00f3n da revoluci\u00f3n urbana co fen\u00f3meno da globalizaci\u00f3n, que historicamente tivo distintas escalas, e a s\u00faa relaci\u00f3n con outros factores ligados a ela: tecnol\u00f3xicos, econ\u00f3micos, pol\u00edticos, sociais e culturais."}
{"id": "119220", "revid": "23204", "url": "https://gl.wikipedia.org/wiki?curid=119220", "title": "\u00cdscar", "text": "\u00cdscar \u00e9 un municipio da comarca de Tierra de Pinares, da provincia de Valladolid, comunidade aut\u00f3noma de Castela e Le\u00f3n. Ten unha superficie de 60,48 km\u00b2 cunha poboaci\u00f3n de 6.420 habitantes (a 1 de xaneiro de 2017) e unha densidade de 114,3 hab/km\u00b2, e est\u00e1 a unha altitude de 757 msnm.\nDemograf\u00eda.\n\u00cdscar experimentou un notable crecemento demogr\u00e1fico nos \u00faltimos anos da man da inmigraci\u00f3n, a cal representa o 13% da poboaci\u00f3n do municipio.\nSituaci\u00f3n xeogr\u00e1fica.\nSituada no extremo sueste da provincia de Valladolid, no l\u00edmite con Segovia, a metade de cami\u00f1o entre Olmedo e Cu\u00e9llar. Esta vila por excelencia da Tierra de Pinares \u00e9 unha chaira pinariega sucada polos r\u00edos Cega, Pir\u00f3n e Eresma.\nHistoria.\nResulta dif\u00edcil ofrecer unha data concreta sobre o seu nacemento hist\u00f3rico, pero os restos arqueol\u00f3xicos achados nas proximidades sit\u00faan aos seus primeiros poboadores cara ao ano 1800 a.C.\nA dominaci\u00f3n romana na Pen\u00ednsula Ib\u00e9rica tam\u00e9n deixou a s\u00faa pegada, \u00cdscar debeu ser a antiga \"Ipsca\" ou \"Contributa Ipcense\" que figuraba nos itinerarios romanos como campamento militar ou lugar de retiro para as s\u00faas milicias.\nA primeira menci\u00f3n escrita de \u00cdscar ten lugar no ano 939, \"Hins'Skr\" \"castelo de \u00cdscar\", ao relatar as cr\u00f3nicas musulm\u00e1s o cami\u00f1o seguido polas tropas de Abderram\u00e1n III para destru\u00edr os primeiros asentamentos cristi\u00e1ns ao sur do Douro.\nArrasada e repoboada varias veces durante o comezo da Idade Media por mor da invasi\u00f3n musulm\u00e1, a definitiva reconquista cristi\u00e1 ter\u00e1 lugar no s\u00e9culo XI, onde reinando Afonso VI, repoboouse \u00cdscar e as s\u00faas terras por \u00c1lvar F\u00e1\u00f1ez, segundo as cr\u00f3nicas contadas por Don Juan Manuel na s\u00faa obra \"El conde Lucanor\" fai unha cita que di: '\"... \"era moi bo home et moi honrado, et poblo \u00cdscar ... \".\nTras a s\u00faa pertenza \u00e1s casas de Lara, Haro, Z\u00fa\u00f1iga, a mediados do s\u00e9culo XV integrouse no se\u00f1or\u00edo dos Condes de Miranda del Casta\u00f1ar, ao que que pertenceu ata o s\u00e9culo XIX.\nPertenceu a partir do s\u00e9culo XII \u00e1 diocese e xurisdici\u00f3n de Segovia, da cal foi cabeza de partido xudicial para as s\u00faas terras. Xa no s\u00e9culo XIX coa nova distribuci\u00f3n territorial de Espa\u00f1a, foi cedida \u00e1 provincia e xurisdici\u00f3n de Valladolid.\nPol\u00edtica.\nNas elecci\u00f3ns municipais de 2015, ga\u00f1ou as elecci\u00f3ns o CI-CCD con 6 concelleiros que non lle chegaron para conseguir a maior\u00eda absoluta (6 concelleiros de 13).\nLista de alcaldes desde 1979.\nLista de alcaldes dende 1979, primeiras elecci\u00f3ns municipais democr\u00e1ticas:\nMonumentos.\nO lugar que ocupa o castelo de \u00cdscar foi utilizado xa, con fins defensivos desde os tempos da li\u00f1a do Douro. \u00c1chase nun cerro que domina a vila e as s\u00faas terras. Ten unha espectacular torre da homenaxe, de planta pentagonal con contrafuertes cil\u00edndricos, e edificado sobre excelente pedra de perpia\u00f1o.\nO seu interior, de diferentes plantas, con pasaxes descubertas coas obras de restauraci\u00f3n. O piso inferior c\u00f3brese con b\u00f3veda nervada, cuxa clave descansa sobre un groso alicerce. Todo o conxunto at\u00f3pase en proceso de restauraci\u00f3n e rehabilitaci\u00f3n, para un posible Museo da Madeira. Desde este miradoiro natural e hist\u00f3rico cont\u00e9mplanse belas vistas da comarca Terra de Pi\u00f1eirais\nTam\u00e9n nesta paraxe, cada ano, a primeira fin de semana de xullo, cel\u00e9brase a Feira Medieval \"Mestre e Aprendiz\"\nReformado en \u00e9pocas posteriores, destaca unha talla de Cristo do s\u00e9culo XVII.\nDeporte.\nO equipo deportivo m\u00e1is representativo de \u00cdscar, \u00e9 o seu equipo de f\u00fatbol, o Club Deportivo \u00cdscar, que actualmente milita na Terceira divisi\u00f3n espa\u00f1ola, sendo hoxe o equipo m\u00e1is importante da provincia de Valladolid (exceptuando os equipos da capital). Xoga os seus partidos no Estadio San Miguel, con capacidade para 2000 espectadores."}
{"id": "119221", "revid": "1308", "url": "https://gl.wikipedia.org/wiki?curid=119221", "title": "XX", "text": ""}
{"id": "119222", "revid": "1308", "url": "https://gl.wikipedia.org/wiki?curid=119222", "title": "Crecente f\u00e9rtil", "text": ""}
{"id": "119223", "revid": "1308", "url": "https://gl.wikipedia.org/wiki?curid=119223", "title": "Nomadismo", "text": ""}
{"id": "119225", "revid": "5863", "url": "https://gl.wikipedia.org/wiki?curid=119225", "title": "Pe\u00f1afiel", "text": "Pe\u00f1afiel \u00e9 un municipio da provincia de Valladolid, Castela e Le\u00f3n.\nLocalizaci\u00f3n.\n\u00c9 o centro da comarca, situada nunha encrucillada de cami\u00f1os e culturas, a 56\u00a0km da capital Valladolid, en direcci\u00f3n leste. Incl\u00fae no seu termo municipal \u00e1s localidades de Aldeayuso, M\u00e9lida e Padilla de Duero.\nTi\u00f1a en 2008 unha poboaci\u00f3n de 5.567 habitantes, nunha superficie de 75,99\u00a0km\u00b2."}
{"id": "119226", "revid": "10599", "url": "https://gl.wikipedia.org/wiki?curid=119226", "title": "El Burgo de Osma", "text": ""}
{"id": "119227", "revid": "1131", "url": "https://gl.wikipedia.org/wiki?curid=119227", "title": "San Ildefonso, Segovia", "text": "San Ildefonso, tam\u00e9n co\u00f1ecido como La Granja ou Real Sitio de La Granja de San Ildefonso, \u00e9 unha localidade situada na provincia de Segovia, en Castela e Le\u00f3n.\nLocalizaci\u00f3n.\nComprende as poboaci\u00f3ns de La Granja, Valsa\u00edn e La Pradera de Navalhorno. A s\u00faa poboaci\u00f3n \u00e9 de 5.637 habitantes (INE 2008). At\u00f3pase situada a 11\u00a0km de Segovia capital, ao p\u00e9 das monta\u00f1as do Sistema Central, que separa a provincia de Segovia da de Madrid (cidade da que dista 76\u00a0km polo porto de Navacerrada e 80 polo t\u00fanel de Guadarrama).\nLugares e monumentos.\nDestacan entre os seus monumentos o Palacio Real e os seus xard\u00edns coas s\u00faas fontes, as\u00ed como a Real F\u00e1brica de Cristais (f\u00e1brica de vidro de grande importancia hist\u00f3rico-monumental) que na actualidade alberga a Fundaci\u00f3n Centro Nacional de Vidro (Museo do Vidro e Escola-Taller de Vidro) e ademais o instituto da localidade, I.E.S. Pe\u00f1alara.\nAdemais destacan as numerosas rutas de sendeirismo pola serra de Guadarrama que se poden realizar partindo desde La Granja ou desde Valsa\u00edn, as\u00ed como as fermosas paraxes que se poden gozar percorr\u00e9ndoos.\nFoi residencia de ver\u00e1n dos Reis de Espa\u00f1a. Al\u00ed asin\u00e1ronse os Tratados de San Ildefonso.\nHistoria.\nA historia desta poboaci\u00f3n est\u00e1 intimamente vinculada \u00e1 da s\u00faa Palacio Real. Xa exist\u00eda antes da construci\u00f3n de devandito palacio outro na pr\u00f3xima poboaci\u00f3n de Valsa\u00edn. Polo tanto, este municipio contou cun palacio desde a dinast\u00eda Trast\u00e1mara, xa que Henrique IV de Castela foi quen fundou o palacio de Valsa\u00edn, en principio, concibido como refuxio de caza. Este palacio formou parte das residencias palacianas de Filipe II, onde se celebraron os festexos nupciais, tras casar este rei por cuarta vez no Alc\u00e1zar de Segovia. Este palacio, agora en ru\u00ednas, tivo o privilexio de ser o primeiro palacio de todos os Reais Sitios. Tam\u00e9n foi en Valsa\u00edn onde Filipe II pensou constru\u00edr un mosteiro, que finalmente se constru\u00edu na por ent\u00f3n de San Lorenzo de El Escorial.\nEste palacio tivo varios incendios e reconstruci\u00f3ns que modificaron a s\u00faa estrutura. Pero tras o incendio de 1697 que o destru\u00edu significativamente, reinando Carlos II de Espa\u00f1a, finalmente abandonouse para constru\u00edr outro novo nas inmediaci\u00f3ns da poboaci\u00f3n de Valsa\u00edn, pero ao gusto da nova dinast\u00eda, Borb\u00f3n, que acababa de chegar ao trono de Espa\u00f1a co rei Filipe V de Espa\u00f1a. O lugar que se elixiu foi preto dun coto de caza real, que gran parte do mesmo quedou dentro do recinto palaciano. Preto deste coto exist\u00eda un pequeno mosteiro dedicado a San Ildefonso, cuxos monxes levaban unha hospeder\u00eda, unha granxa e varias hortas con \u00e1rbores froiteiras para o seu propio sustento.\nA orixe deste mosteiro foi a cesi\u00f3n duns terreos en 1477 por parte dos Reis Cat\u00f3licos aos monxes xer\u00f3nimos do mosteiro do Parral en Segovia. A ermida deste mosteiro cons\u00e9rvase actualmente dentro das murallas do Palacio. Estas obras comezaron en 1721 e continuamente, ata practicamente a actualidade f\u00f3ronse engadindo distintos elementos ou se modificaron as infraestruturas.\nAs\u00ed polo tanto, Valsa\u00edn ao non ter xa o palacio foi perdendo importancia respecto da nova poboaci\u00f3n que estaba xurdindo co novo palacio. Se non chegou a desaparecer a poboaci\u00f3n, foi grazas \u00e1 actividade de curta de \u00e1rbores no pi\u00f1eiral e o serradoiro do pr\u00f3ximo n\u00facleo urbano (a menos de 1\u00a0km) de La Pradera de Navalhorno. En cambio, a medida que se \u00eda constru\u00edndo o novo palacio, o n\u00facleo urbano \u00eda crecendo a medida que se \u00edan necesitando m\u00e1is empregados no palacio, tanto para a s\u00faa construci\u00f3n e mantemento, como para dar servizo dentro do mesmo.\nTam\u00e9n se creou nesta poboaci\u00f3n a Real F\u00e1brica de Cristais en 1727, co obxectivo de diminu\u00edr as importaci\u00f3ns e xa que logo os custos das pezas de cristaler\u00eda de luxo, \u00e1 vez que se protex\u00eda manufact\u00faraa nacional. O proxecto foi impulsado por Ventura Sit co apoio da Coroa, quen instalou un pequeno forno para vidros planos, os cales servir\u00edan para realizar fiestras ou grandes espellos. Posteriormente, constru\u00edr o actual edificio polo aparellador real Joseph D\u00edaz (Gamones), cunha superficie total de 25.000 m\u00b2. Nesta f\u00e1brica realiz\u00e1ronse importantes pezas de vidro que se exportar\u00edan por toda Europa, competindo coas f\u00e1bricas m\u00e1is importantes do momento.\nCoa chegada de Carlos III de Espa\u00f1a, a poboaci\u00f3n tomou un novo impulso. Algunhas das medidas que tomou foron reordenar o centro urbano e delimitar este cunha muralla, ampliando a muralla xa existente do Palacio Real. Tam\u00e9n saca f\u00f3ra do centro urbano o cemiterio, sendo esta poboaci\u00f3n a primeira en Espa\u00f1a que realiza este cambio. Ademais a f\u00e1brica, no seu momento de esplendor, impulsou a\u00ednda m\u00e1is o crecemento da poboaci\u00f3n.\nAlg\u00fans acontecementos hist\u00f3ricos que sucederon en La Granja foron a voda entre Carlos IV de Espa\u00f1a e Mar\u00eda Lu\u00edsa de Parma, as firmas dos tratados de San Ildefonso de 1777, 1796 e 1800, a derrogaci\u00f3n da Pragm\u00e1tica Sanci\u00f3n de 1789 por Fernando VII xusto antes de morrer, a sublevaci\u00f3n dos sarxentos da gornici\u00f3n do Palacio en 1836 que obrigou \u00e1 rexente Mar\u00eda Cristina de Borb\u00f3n a restablecer a Constituci\u00f3n de 1812, o nacemento de Juan de Borb\u00f3n no palacio etc\u00e9tera.\nActualmente a poboaci\u00f3n de La Granja vive do turismo que xera o Palacio Real e o Museo do Vidro, as\u00ed como das actividades para o mantemento dos mesmos. Pero tam\u00e9n crea postos de traballo a nova f\u00e1brica de vidro (constru\u00edda nos anos 70 do s\u00e9culo XX), as madeiras do pi\u00f1eiral do Valsa\u00edn, e cada vez m\u00e1is do turismo rural grazas aos montes da serra de Guadarrama e m\u00f3ntaa de cabalos."}
{"id": "119228", "revid": "23204", "url": "https://gl.wikipedia.org/wiki?curid=119228", "title": "O Escorial, Madrid", "text": "O Escorial (en castel\u00e1n e oficialmente El Escorial) \u00e9 un concello da Comunidade de Madrid, pertencente \u00e1 comarca de Cuenca del Guadarrama.\nLocalizaci\u00f3n.\nEst\u00e1 situado na zona noroeste da rexi\u00f3n, ao p\u00e9 da vertente meridional da Serra de Guadarrama, a uns 46 quil\u00f3metros da cidade de Madrid. \u00c9 designado popularmente como El Escorial de Abajo, para diferencialo da veci\u00f1a localidade de San Lorenzo de El Escorial, que recibe, pola s\u00faa banda, o nome oficioso de El Escorial de Arriba. \u00c9 atravesado polo r\u00edo Aulencia, o principal afluente do Guadarrama. Linda ao norte co municipio de San Lorenzo de El Escorial, que tam\u00e9n o arrodea polo oeste, xunto con Robledo de Chavela e Zarzalejo. Ao suroeste aparece Navalagamella e, ao sur, Valdemorillo, Colmenarejo e Galapagar, municipio que tam\u00e9n toca o seu parte oriental.\nLugares e monumentos.\nDentro do seu termo foi erixido, no s\u00e9culo XVI, o soado mosteiro do Escorial. Con todo, esta construci\u00f3n at\u00f3pase na actualidade en San Lorenzo de El Escorial, municipio xurdido dous s\u00e9culos despois, como unha segregaci\u00f3n do Escorial. Por iso, o edificio tam\u00e9n \u00e9 co\u00f1ecido como mosteiro de San Lorenzo de El Escorial.\nDesde o 21 de xu\u00f1o de 2006, o seu termo municipal at\u00f3pase protexido pola Comunidade de Madrid como Ben de Interese Cultural, na categor\u00eda de Territorio Hist\u00f3rico ou Sitio Hist\u00f3rico. Nesta figura incl\u00faense tam\u00e9n San Lorenzo de El Escorial, Santa Mar\u00eda de la Alameda e Zarzalejo, pobos que, como aquel, formaron parte dun territorio de reguengo e abadengo constitu\u00eddo no s\u00e9culo XVI, ao redor do Real Mosteiro, e que recibiu o nome de Real Sitio de El Escorial.\nAdemais, a Casita del Pr\u00edncipe, un dos principais monumentos do Escorial, forma parte da declaraci\u00f3n de Patrimonio da Humanidade, realizada pola Unesco o 2 de novembro de 1984, en referencia en referencia ao Mosteiro e ao Real Sitio."}
{"id": "119229", "revid": "1131", "url": "https://gl.wikipedia.org/wiki?curid=119229", "title": "O Espinar", "text": "O Espinar (en castel\u00e1n, \"El Espinar\") \u00e9 un municipio da provincia de Segovia, Castela e Le\u00f3n, pertencente \u00e1 comarca de Segovia cunha poboaci\u00f3n de 9.217 habitantes segundo os datos do padr\u00f3n correspondentes ao ano 2008. A extensi\u00f3n do municipio \u00e9 de 205,10\u00a0km\u00b2 polo que a densidade poboacional \u00e9 de 44,93 hab./km\u00b2.\nXeograf\u00eda.\nSituada ao p\u00e9 da Serra de Guadarrama e atravesada pola estrada nacional N-VI e a autoestrada AP-6 que unen Madrid con A Coru\u00f1a a vila del Espinar ocupa a transici\u00f3n entre a serra e a meseta castel\u00e1. No seu territorio xurdiron outros dous n\u00facleos urbanos que conforman, xunto co orixinario, o actual concello do Espinar, estes son: La Estaci\u00f3n e San Rafael, no seu termo est\u00e1 a urbanizaci\u00f3n de Los \u00c1ngeles de San Rafael. O Espinar \u00e9 co\u00f1ecido como \"a porta de Castela e Le\u00f3n\".\nXentilicio.\nO xentilicio xen\u00e9rico \u00e9 o de \"espinariegos\" e o apelativo \u00ab\"ahumao\"\u00bb ou \u00ab\"bolluyo\"\u00bb, a\u00ednda que o feito de que o municipio estea formado por varios n\u00facleos de poboaci\u00f3n fai que alg\u00fan destes te\u00f1a o seu propio, como \u00e9 o caso de San Rafael, cuxo xentilicio \u00e9 \"sanrafaele\u00f1os\" e o apelativo de \u00ab\"fondilleros\"\u00bb."}
{"id": "119230", "revid": "1131", "url": "https://gl.wikipedia.org/wiki?curid=119230", "title": "Pe\u00f1aranda de Bracamonte", "text": "Pe\u00f1aranda de Bracamonte \u00e9 un municipio do nordeste da provincia de Salamanca, na comunidade aut\u00f3noma de Castela e Le\u00f3n.\nLocalizaci\u00f3n.\nEst\u00e1 a unha distancia de 40 km de Salamanca, a capital provincial, practicamente no l\u00edmite coa provincia de \u00c1vila. Forma parte da comarca da Terra de Pe\u00f1aranda, senda a s\u00faa capital.\nPoboaci\u00f3n.\nEn 2008 contaba cunha poboaci\u00f3n de 6.685 habitantes, 3.313 homes e 3.372 mulleres, nunha superficie de 22,96 km\u00b2. \u00c9 tras Salamanca, B\u00e9jar, Ciudad Rodrigo e Santa Marta de Tormes, o quinto municipio en importancia da provincia salmantina."}
{"id": "119232", "revid": "1131", "url": "https://gl.wikipedia.org/wiki?curid=119232", "title": "Fuentes de O\u00f1oro", "text": "Fuentes de O\u00f1oro \u00e9 un municipio espa\u00f1ol da provincia de Salamanca, na Comunidade Aut\u00f3noma de Castela e Le\u00f3n. Est\u00e1 a unha distancia de 124\u00a0km de Salamanca, a capital provincial, e \u00e9 fronteira con Portugal.\nNo 2003 conta cunha poboaci\u00f3n de 1.436 habitantes, dos cales 706 son homes e 730 son mulleres, nunha superficie de 57,19\u00a0km\u00b2. A s\u00faa altitude \u00e9 de 725 m sobre o nivel do mar."}
{"id": "119233", "revid": "23204", "url": "https://gl.wikipedia.org/wiki?curid=119233", "title": "Bielsa", "text": "Bielsa \u00e9 un municipio da comarca do Sobrarbe, na provincia de Huesca en Arag\u00f3n. Unha parte do Parque Nacional de Ordesa e Monte Perdido pertence a este municipio.\nXeograf\u00eda.\nSituada na confluencia dos r\u00edos Cinca e Barrosa, sobre a morena frontal dun val de orixe glaciar: o val ou Bal de Bielsa.\nA estrada A-138 comun\u00edcaa con Ainsa polo sur e con Francia, por t\u00fanel, polo norte.\nLocalidades lim\u00edtrofes.\nLimita con Fanlo e con Pu\u00e9rtolas ao oeste e ao sur, con Tella-Sen ao oeste, ao sur e ao leste, con Gista\u00edn ao leste e con Francia ao norte.\nHistoria.\nPoboaci\u00f3n de orixe medieval. En 1191 Afonso II de Arag\u00f3n concede a un tal Pedro Amil\u00e1n a explotaci\u00f3n dunhas minas de prata situadas no termo de Bielsa, coa autorizaci\u00f3n para erixir na paraxe vila, castelo e mu\u00ed\u00f1os a condici\u00f3n de que lle reservase ao monarca a d\u00e9cima parte do mineral extra\u00eddo. Durante os s\u00e9culos seguintes cambiou de mans en varias ocasi\u00f3ns, ata que en 1445 os habitantes de Bielsa compran ao seu se\u00f1or, Raimundo Montaner, a vila e o castelo con todos os seus termos e dereitos, para cederllos ao rei de Arag\u00f3n, Afonso V. Puxeron como condici\u00f3n quedar unidos \u00e1 coroa a perpetuidad. En 1450 a poboaci\u00f3n contaba con 80 lumes.\nDurante a guerra civil a vila foi practicamente arrasada a resultas do episodio da Bolsa de Bielsa. Ao finalizar a guerra emprendeuse a s\u00faa reconstruci\u00f3n.\nMonumentos.\nMonumentos relixiosos.\nIgrexa parroquial de tres naves do s\u00e9culo XVI. foi reformada en diversas ocasi\u00f3ns, as \u00faltimas xa no s\u00e9culo XX.\nMonumentos civ\u00eds.\nO Concello sit\u00faase nun edificio renacentista do s\u00e9culo XVI. A fachada \u00e1brese ao p\u00e9 nun soportal de cinco arcos de medio punto apoiados sobre catro recias columnas. Unha das esquinas superiores (a dereita desde o punto de vista do observador) est\u00e1 rematada por unha torri\u00f1a defensiva con troneiras\nCultura.\nEn Bielsa a\u00ednda \u00e9 posible o\u00edr falar en belset\u00e1n, unha das variantes dialectais da lingua aragonesa.\nNa vila hai un museo etnol\u00f3gico.\nO entroido de Bielsa, celebrado en febreiro, \u00e9 un dos m\u00e1is antigos de Espa\u00f1a. Alg\u00fans dos personaxes t\u00edpicos mostran claras reminiscensias pag\u00e1s asociadas a ritos de fertilidade. \u00c9 o caso das trangas, disfrace masculino que incorpora peles de cabra, cornamentas e esquilas, ademais dunha longa vara. Outros personaxes son as madamas (se\u00f1oritas ou doncelas), l'onso (oso), l'amontato (vella de aspecto grotesco que leva sobre as s\u00faas costas un home como s\u00edmbolo de renovaci\u00f3n) , ou Cornelio Zorrilla, un boneco de palla que permanece colgado na fachada do Concello durante os festexos, e que \u00e9 queimado cando estes concl\u00faen logo dun xu\u00edzo polos seus malos actos.\nO n\u00facleo urbano de Bielsa foi declarado Paraxe Pintoresca en 1976."}
{"id": "119234", "revid": "89787", "url": "https://gl.wikipedia.org/wiki?curid=119234", "title": "Arenas de San Pedro", "text": "Arenas de San Pedro (co\u00f1ecida como \"A Andaluc\u00eda de \u00c1vila\") \u00e9 unha cidade e municipio de Espa\u00f1a situada no sur da provincia de \u00c1vila, comunidade aut\u00f3noma de Castela e Le\u00f3n. Tr\u00e1tase da capital da comarca do Valle del Ti\u00e9tar, pertencente \u00e1s antigas Tierras de Talavera. A altitude do municipio alcanza os 2\u00a0343\u00a0m no pico de La Mira, na serra de Gredos. O municipio conta cunha poboaci\u00f3n de 6\u00a0556 habitantes (INE 2017), o que o converte na terceira poboaci\u00f3n en n\u00famero de habitantes da provincia, por detr\u00e1s de \u00c1vila e Ar\u00e9valo. Os n\u00facleos de poboaci\u00f3n de Ramacasta\u00f1as, La Parra e Hontanares pertencen ao municipio baixo a forma de pedan\u00edas. Boa parte do municipio pertence ao espazo protexido do parque rexional da Serra de Gredos, sendo o municipio m\u00e1is poboado da contorna do parque. As festas patronais da localidade cel\u00e9branse na honra \u00e1 Virxe do Pilar (8 de setembro) e a San Pedro de Alc\u00e1ntara (19 de outubro).\nAs orixes do municipio rem\u00f3ntanse \u00e1 Idade Media, cando un grupo de poboadores dun n\u00facleo anterior fundou a poboaci\u00f3n na localizaci\u00f3n actual. Recibiu o t\u00edtulo de vila en 1393, baixo o reinado de Henrique III de Castela. Durante o resto da Idade Media e a Idade Moderna foi cabeza dun se\u00f1or\u00edo que agrupaba a Arenas de San Pedro e \u00e1s aldeas de El Arenal, Guisando, Hontanares, El Hornillo, La Parra, Poyales del Hoyo e Ramacasta\u00f1as. No s\u00e9culo XVIII a vila foi testemu\u00f1a da presenza da familia do infante Luis Antonio de Borb\u00f3n e Farnesio e a s\u00faa pequena corte de artistas (Francisco de Goya, Luigi Boccherini e Ventura Rodr\u00edguez entre outros) que o acompa\u00f1aron durante un tempo no palacio neocl\u00e1sico que o infante mandou constru\u00edr na localidade.\nTop\u00f3nimo e s\u00edmbolos.\nA orixe do top\u00f3nimo \"Arenas\" rem\u00f3ntase canto menos ao momento da fundaci\u00f3n da poboaci\u00f3n, a Idade Media. \"Arenas\" fai referencia \u00e1 formaci\u00f3n de areais nos leitos das correntes de auga. Inicialmente a localidade denominouse \"Arenas de las Ferrer\u00edas de \u00c1vila\", debido \u00e1 proximidade coa antiga mina de ferro da La Tablada, que deu nome no seu tempo \u00e1 comarca de \"Las Ferrer\u00edas de \u00c1vila\". O padronazgo do santo Frai Pedro de Alc\u00e1ntara na nomenclatura foi un engadido do s\u00e9culo XVII, a ra\u00edz da canonizaci\u00f3n do santo, que viviu na localidade. Existen alg\u00fans top\u00f3nimos similares na zona: o R\u00edo Arenal \u2014que atravesa a localidade\u2014 e o municipio de El Arenal.\nAo longo da s\u00faa historia, a localidade foi saqueada en numerosas ocasi\u00f3ns \u2014durante a guerra de Independencia e a Primeira Guerra Carlista\u2014. Esa \u00e9 a raz\u00f3n pola que o escudo do municipio incorpora o castelo incendiado de Arenas de San Pedro e o lema \"Siempre Incendiada y Siempre Fiel\" (\"Sempre Incendiada e Sempre Fiel\").\nO escudo aprobado por decreto o 8 de outubro de 1994 que define o escudo her\u00e1ldico que representa o municipio \u00e9 o seguinte:\nA descrici\u00f3n textual da bandeira municipal, aprobada de xeito simult\u00e1nea ao escudo, \u00e9 a seguinte:\nXeograf\u00eda.\nLocalizaci\u00f3n.\nA localidade de Arenas de San Pedro est\u00e1 situada no sur da provincia de \u00c1vila, a 86\u00a0km da capital provincial, na comunidade aut\u00f3noma de Castela e Le\u00f3n. O municipio limita ao sur coa provincia de Toledo (Castela-A Mancha) e est\u00e1 a 47\u00a0km de Talavera de la Reina. As coordenadas da localidade son . O punto m\u00e1is alto do termo municipal, cuxo v\u00e9rtice xeod\u00e9sico est\u00e1 situado a 2343\u00a0msnm, \u00e9 o pico de La Mira, que constit\u00fae o l\u00edmite municipal entre Arenas de San Pedro, Guisando, El Hornillo e Hoyos del Espino. Dentro do termo municipal enc\u00f3ntranse as pedan\u00edas de Hontanares, La Parra e Ramacasta\u00f1as.\nXeolox\u00eda.\nO Sistame Central, ao que pertence a serra de Gredos, conformouse tal e como \u00e9 agora no pregamento alpino, est\u00e1 formada por rochas plut\u00f3nicas. Arenas de San Pedro enc\u00f3ntrase situada nunha zona de metamorfismo de material sedimentario que se remonta ao per\u00edodo c\u00e1mbrico inferior (cuarcitas, micacitas e esquistos) e de afloramentos gran\u00edticos hercinianos. Existen alg\u00fans terreos calizos na parte sur do municipio. Os materiais sedimentarios terciarios conc\u00e9ntranse na val do Ti\u00e9tar (material arc\u00f3sico compactado) mentres que os dep\u00f3sitos cuaternarios \u2014principalmente de tipo periglaciar e torrencial\u2014 danse principalmente na zona de serra e as terrazas do Ti\u00e9tar.\nDebido \u00e1 orientaci\u00f3n da vetente sur de Gredos e \u00e1s fortes pendentes, non son de importancia xeol\u00f3xica os fen\u00f3menos glaciares, a\u00ednda que si os periglaciares. O relevo da ladeira sur presenta caracter\u00edsticas dunha forte erosi\u00f3n de tipo torrencial influ\u00edda pola elevada pluviometr\u00eda.\nHidrograf\u00eda.\nPolo municipio discorren o r\u00edo Ti\u00e9tar e varios dos seus afluentes \u2014Arbillas, Arenal e Ramacasta\u00f1as\u2014, que descenden rapidamente dende a serra de Gredos; tam\u00e9n outros tributarios menores como o r\u00edo Pelayos, o regato Avellaneda ou o r\u00edo Riocuevas. Todos estes cursos de auga pertencen \u00e1 Conca Hidrogr\u00e1fica do Texo, constitu\u00edndo a serra de Gredos un dos maiores aportadores de caudal \u00e1 conca, consecuencia dunha escorra importante da vertente sur desta serra no contexto do Texo.\nArenas de San Pedro cota como fonte principal para a subministraci\u00f3n de auga corrente cunha presa de gravedade constru\u00edda en 1975 denominada \u00abPantano de Arenas de San Pedro\u00bb, con capacidade de 10\u00a0hm\u00b3. Situado a menos de 1\u00a0km do n\u00facleo urbano, o encoro, cunha superficie de 9\u00a0ha, represa a auga do Riocuevas.\nClima.\nO concello de Arenas de San Pedro enc\u00f3ntrase nunha zona de mediterr\u00e1neo continentalizado, determinado como de tipo \"Csa\" (temper\u00e1n con ver\u00e1n seco e caloroso) segundo a clasificaci\u00f3n clim\u00e1tica de K\u00f6ppen; mais este enc\u00f3ntrase moi condicionado polas condici\u00f3ns orogr\u00e1ficas aos p\u00e9s da vertent sur da serra de Gredos, cuns par\u00e1metros de precipitaci\u00f3ns totais similares aos dun clima oce\u00e1nico. \u00c9 caracter\u00edstico deste clima un per\u00edodo estival moi secu durante os meses de xullo e agosto que contrasta coas fortes precipitaci\u00f3ns invernais. O r\u00e9xime de pluviometr\u00eda con m\u00e1ximo invernal \u00e9 propio da fachada atl\u00e1ntica da pen\u00ednsula ib\u00e9rica e acent\u00faase pola orientaci\u00f3n do municipio ao sur da serra de Gredos, dado que a orograf\u00eda ocasiona precipitaci\u00f3n por retenci\u00f3n das frontes que entran polo suroeste en situaci\u00f3ns nas que v\u00f3rtices do \"jet\" polar desg\u00e1xanse da corrente principal e entran polo suroeste peninsular principalmente a finais de outono ou principios do inverno. A localidade presenta un valor de precipitaci\u00f3n anual media de 1232\u00a0mm. A temperatura media anual est\u00e1 entre 10 e 15\u00a0\u00b0C. O mes m\u00e1is fr\u00edo presenta unha temperatura media de 6\u00a0\u00b0C, mentres que o m\u00e1is c\u00e1lido de 28\u00ba\u00a0C.\nFauna e flora.\nAs especies de \u00e1rbores caracter\u00edsticas das masas forestais existentes no municipio de Arenas de San Pedro son o pi\u00f1eiro (\"Pinus pinaster\", \"Pinus sylvestris\" e \"Pinus pinea\"), o casti\u00f1eiro (\"Castanea sativa\") e o cerqui\u00f1o (\"Quercus pyrenaica\"). Nos cumios m\u00e1is altos \u2014entre os 1800 e os 2000\u00a0msnm\u2014 o piso de vexetaci\u00f3n oromediterr\u00e1neo corresponde ao piorno serrano e ao cambr\u00f3n, que son substitu\u00eddos m\u00e1is abaixo polo pi\u00f1eiro silvestre. Descendendo a menor altitude o pi\u00f1eiro mar\u00edtimo substitu\u00edu ou pres\u00e9ntase mesturado co cerqui\u00f1o, que presenta poucas poboaci\u00f3ns ben conservadas, concentradas principalmente no proindiviso con Candeleda. No piso mesomediterr\u00e1neo m\u00e1is baixo a aci\u00f1eira (\"Quercus Ilex\") e a sobreira (\"Quercus Suber\") conforman poboaci\u00f3ns mesturadas, a mi\u00fado dehesadas.\nO termo municipal pertence de xeito parcial ao espazo natural protexido pola declaraci\u00f3n do parque rexional da Serra de Gredos. Entre a fauna salvaxe caracter\u00edstica da localidade, enc\u00f3ntrase a cabra montesa (\"Capra pyrenaica victoriae\"), que habita as zonas m\u00e1is altas da serra de Gredos e outras especies de vertebrados como o lagarto verdinegro (\"Lacerta schreiberi\"), a lagarta da serra (\"Iberolacerta monticola\"), a salamandra de Gredos (\"Salamandra salamandra almanzoris\") ou o gato mont\u00e9s (\"Felis silvestris\"). A serra de Gredos \u00e9 un punto quente de biodiversidade no contexto ib\u00e9rico, chegando a concentrar entre o 50 e o 64\u00a0% das especies de vertebrados terrestres da Pen\u00ednsula Ib\u00e9rica.\nHistoria.\nPrehistoria e Idade Antiga.\nO val do Ti\u00e9tar ten un longo historial de presenza humana a pesar de non ter sido obxecto dunha forte investigaci\u00f3n arqueol\u00f3xica. No termo municipal de Arenas de San Pedro, na cova do Casta\u00f1arejo \u2014pretos das Cuevas del \u00c1guila de Ramacasta\u00f1as\u2014 encontrouse un xacemento neol\u00edtico con fragmentos de cer\u00e1mica decorados.\nExisten indicios dun asentamento vett\u00f3n no xacemento de El Berrocal. Logo da conquista e pacificaci\u00f3n definitiva da zona por parte dos romanos no ano 59\u00a0a.\u00a0C. os habitantes de ambas vertentes da serra de Gredos foron obrigados a abandonar os castros fortificados. No enclave dos Llanos encontr\u00e1ronse varias moedas e fragmentos de cer\u00e1mica de orixe romana. Tam\u00e9n sosp\u00e9itase que un balsamario de bronce zoomorfo, que se conserva no Museo Arqueol\u00f3xico Nacional, encontrado a finais do s\u00e9culo\u00a0XIX na localidade, procede desta \u00e1rea. A zona a partir desta \u00e9poca desoc\u00fapase, entrando en decadencia ata o s\u00e9culo\u00a0V.\nIdade Media.\nAlta Idade Media.\nNon existen no termo municipal indicios da presenza visigoda, a pesar doutros achados desta \u00e9poca no sur da provincia de \u00c1vila, como Mijares, Postoloboso (Candeleda) ou El Tiemblo.\nSegundo o cronista local do primeiro terzo do s\u00e9culo\u00a0XX Jos\u00e9 Serrano Cabo o lugar actual de Arenas de San Pedro datar\u00eda do s\u00e9culo\u00a0XI. Anteriormente ter\u00eda existido outro n\u00facleo de poboaci\u00f3n no enclave actual dos Llanos, ent\u00f3n zona mineira. Segundo conta la lenda o cambio dun lugar a outro \u00abproduciuse logo da aparici\u00f3n da Virxe en 1054, cando unha praga de termitas arrasou boa parte das vivendas levantadas no n\u00facleo antigo e obrigou aos seus habitantes a trasladarse cara o lugar co\u00f1ecido como Ojo de la Jara, lugar boscoso e abrupto, cheo de mananciais e enclave da localidade actual\u00bb. Esta fundaci\u00f3n \u2014mesturada coa lenda\u2014 tan temper\u00e1 no tempo relativa aos acontecementos da Reconquista non est\u00e1 tan clara. A aparici\u00f3n de imaxes marianas \u00e9 un dos tropos favoritos da imaxiner\u00eda popular cristi\u00e1, e p\u00f3dese contextualizar toda a situaci\u00f3n en xeral dentro do tratamento pouco cient\u00edfico ou difuso baseado en mitos e tradici\u00f3ns populares das orixes das poboaci\u00f3ns na Alta Idade Media.\nOutros autores m\u00e1is modernos como Carmelo Luis L\u00f3pez e de xeito lateral Troiti\u00f1o Vinuesa \u2014concernendo \u00e1 descrici\u00f3n da repoboaci\u00f3n cristi\u00e1 do val do Ti\u00e9tar\u2014 establecen unhas datas m\u00e1is tard\u00edas para a fundaci\u00f3n dos primeiros asentamentos cristi\u00e1ns.\n Durante o primeiro milenio a contorna comarcal ter\u00eda unicamente importancia polas explotaci\u00f3ns mineiras nas proximidades do r\u00edo Ti\u00e9tar. \u00c9 esa a raz\u00f3n pola cal, m\u00e1is adiante, mentres avanzaba a Reconquista, ter\u00edase comezado a co\u00f1ecer \u00e1 comarca de Arenas na vertente sur da serra de Gredos co nome de Las Ferrer\u00edas de \u00c1vila \u2014a menci\u00f3n a \u00c1vila por pertencer neses s\u00e9culos todo o val do Ti\u00e9tar ao alfoz abulense\u2014.\nLuis L\u00f3pez e Troiti\u00f1o Vinuesa mencionan ademais a relativa pouca importancia previa dada \u00e1 zona polos musulm\u00e1ns do distrito isl\u00e1mico de Talavera \u2014pertencente \u00e1 Marca Media de al-Andalus\u2014 do que ter\u00eda formado parte a vertente sur da serra de Gredos. Durante este per\u00edodo posterior \u00e1 ca\u00edda do califato de C\u00f3rdoba toda a serra de Gredos, territorio escasamente poboado, constitu\u00edu unha terra de ningu\u00e9n que operaba como unha zona de seguridade. O principal interese musulm\u00e1n eran os diversos pasos monta\u00f1osos \u2014portos do Pico e Tornavacas\u2014 polos cales enviaban expedici\u00f3ns militares ao norte.\nCon todo, na zona existiron alg\u00fans n\u00facleos previos \u2014como o de El Colmenar, actual Mombeltr\u00e1n\u2014 de poboaci\u00f3n tanto moz\u00e1rabe como musulm\u00e1 adicados ao pastoreo. Luis L\u00f3pez non s\u00f3 non detalla ningunha fundaci\u00f3n cristi\u00e1 relevante antes da conquista de Toledo por Afonso VI en 1085, sen\u00f3n que hai que esperar ata xa entrados os s\u00e9culos XII e XIII para a evidencia dos diversos n\u00facleos de repoboaci\u00f3n. Trala conquista de Toledo, o concello ou terra de \u00c1vila expandiuse moito cara ao sur, ocupando ademais da provincia contempor\u00e1nea, partes das actuais provincias de C\u00e1ceres e Toledo, entre as que se inclu\u00edan os importantes n\u00facleos de Plasencia e B\u00e9jar. Con todo, m\u00e1is adiante \u2014durante o reinado de Afonso VIII\u2014 configur\u00e1ronse mediante diferentes disgregaci\u00f3ns uns l\u00edmites do concello abulense m\u00e1is pequenos e similares aos da provincia actual, aos que se sumaban a comarca do Campo Ara\u00f1uelo (esta \u00faltima principalmente na provincia de Toledo). A ocupaci\u00f3n do territorio non foi firme: esta feble repoboaci\u00f3n viuse reforzada pola incerteza provocada pola toma musulm\u00e1 de Talavera en 1109.\nA situaci\u00f3n da zona, logo de pasar esta \u00faltima un pico de despoboaci\u00f3n m\u00e1xima despois do resultado da batalla de Alarcos en 1195, mudou de xeito definitivo a ra\u00edz da vitoria cristi\u00e1 na batalla das Navas de Tolosa en 1212, a partir da cal o \u2014ata este momento relativamente feble e cheo de altibaixos\u2014 esforzo repoboador consolidouse, ao non existir ameaza externa nin constitu\u00edr o val do Ti\u00e9tar fronteira con territorios musulm\u00e1ns. As\u00ed a zona quedou libre para o desenvolvemento. En 1250 menci\u00f3nase de xeito expl\u00edcito o nome da aldea de Arenas xunto ao doutros n\u00facleos. En 1274 o concello de \u00c1vila outorgou terreos ao de Arenas. Neste novo contexto, no s\u00e9culo XIII o val do Ti\u00e9tar converteuse nunha comarca agr\u00edcola-gandeira-forestal moi pr\u00f3spera da Coroa de Castela ao mesmo tempo que se produciu unha importante deforestaci\u00f3n da comarca e en \u00faltima instancia a se\u00f1oralizaci\u00f3n do val do Ti\u00e9tar nos s\u00e9culos XIII e XIV.\nDemograf\u00eda.\nTen unha superficie de 194,85\u00a0km\u00b2, unha poboaci\u00f3n de 6.778 habitantes, na que est\u00e1n inclu\u00eddos os habitantes das s\u00faas pedan\u00edas (INE 2006) e unha densidade de poboaci\u00f3n de 34,29 hab/km\u00b2."}
{"id": "119235", "revid": "96138", "url": "https://gl.wikipedia.org/wiki?curid=119235", "title": "Pablo Echarri", "text": "Pablo Echarri, nado en Avellaneda, provincia de Buenos Aires, o 21 de setembro de 1969, \u00e9 un actor arxentino de televisi\u00f3n e cinema. Entre os seus m\u00e1is exitosos traballos salientan as telenovelas \"Resistir\u00e9\" e \"Montecristo\", e as pel\u00edculas \"Peligrosa obsesi\u00f3n\" e \"El m\u00e9todo\"."}
{"id": "119236", "revid": "1131", "url": "https://gl.wikipedia.org/wiki?curid=119236", "title": "Muro", "text": "Un muro \u00e9 unha construci\u00f3n vertical. Como top\u00f3nimo pode referirse a:"}
{"id": "119242", "revid": "89787", "url": "https://gl.wikipedia.org/wiki?curid=119242", "title": "Praslin, Seychelles", "text": "Praslin \u00e9 a segunda illa en tama\u00f1o de Seychelles (38\u00a0km\u00b2). Est\u00e1 situada a 44\u00a0km ao nordeste de Mah\u00e9. A s\u00faa poboaci\u00f3n rolda ao redor das 6.500 persoas e ten d\u00faas distritos administrativos (Baie Sainte Anne e Grand' Anse (Praslin). Os seus asentamentos principais son Baie Ste Anne, Anse Volbert e Grand Anse.\nFoi chamada \"Isle de Palmes\" polo explorador Lazare Picault en 1744. Durante un tempo foi utilizado como agocho polos piratas e os comerciantes \u00e1rabes. En 1768 foi renombrada como Praslin en honra do diplom\u00e1tico franc\u00e9s C\u00e9sar Gabriel de Choiseul, duque de Praslin.\nPraslin co\u00f1\u00e9cese como destino tur\u00edstico, con moitas praias e hoteis. Tam\u00e9n ten bosques tropicais, con paxaros como o Bulbul de Seychelles e o seu end\u00e9mico papagaio negro. A fermosa Reserva Natural Val de Mai \"(Val\u00e9e de Mai Nature Preserve)\" patrimonio da humanidade, \u00e9 co\u00f1ecida polo \"Coco de Mer\" ou Coco Dobre e as orqu\u00eddeas de vainilla. Dise que o xeneral Charles George Gordon de Khartoum (1833-1885) estaba convencido de que o Val de Mai era o \"xard\u00edn do Eden\".\nEn Praslin at\u00f3pase o Aeroporto da illa de Praslin. As illas circundantes son Curieuse, La Digue, Cousin, Cousine e Aride. Ten tam\u00e9n alg\u00fans illotes pr\u00f3ximos como Round Island (0'193\u00a0km\u00b2) e Chauve Souris (0.007\u00a0km\u00b2) ambos con hoteis."}
{"id": "119243", "revid": "56817", "url": "https://gl.wikipedia.org/wiki?curid=119243", "title": "Minamisatsuma", "text": "Minamisatsuma (\u5357\u3055\u3064\u307e\u5e02, \u307f\u306a\u307f\u3055\u3064\u307e\u3057, \"Minamisatsuma-shi\") \u00e9 un concello da prefectura de Kagoshima no Xap\u00f3n. Est\u00e1 situada \u00f3 sur da rexi\u00f3n de Ky\u016bsh\u016b e \u00f3 suroeste da prefectura, e \u00f3 sur da pen\u00ednsula de Satsuma, na zona de provincia hist\u00f3rica de Satsuma, a illa de Ky\u016bsh\u016b. A s\u00faa superficie \u00e9 de 283,37\u00a0km\u00b2 e a poboaci\u00f3n de 39.243 habitantes (2009) e ten unha densidade de poboaci\u00f3n de 138 h/km\u00b2.\nO concello de Minamisatsuma limita cos concellos de Makurazaki, de Minamiky\u016bsh\u016b, de Kagoshima e de Hioki.\nHistoria.\nA cidade de Minamisatsuma foi fundada pola fusi\u00f3n do concello de cidade de \"Kaseda\" e de 3 concellos de vila do distrito de Kawanabe (\"Kasasa\", \"\u014cura\" e \"B\u014dnotsu\") e dun concello de vila do distrito de Hioki (\"Kinp\u014d\") no ano 2005."}
{"id": "119245", "revid": "89787", "url": "https://gl.wikipedia.org/wiki?curid=119245", "title": "Makurazaki", "text": "Makurazaki (\u6795\u5d0e\u5e02, \u307e\u304f\u3089\u3056\u304d\u3057, \"Makurazaki-shi\") \u00e9 un concello da prefectura de Kagoshima no Xap\u00f3n. Est\u00e1 situada \u00f3 sur da rexi\u00f3n de Ky\u016bsh\u016b e \u00f3 suroeste da prefectura, e \u00f3 sur da pen\u00ednsula de Satsuma, na zona de provincia hist\u00f3rica de Satsuma, na illa de Ky\u016bsh\u016b. A s\u00faa superficie \u00e9 de 74,88\u00a0km\u00b2 e a poboaci\u00f3n de 23.888 habitantes (2009) e ten unha densidade de poboaci\u00f3n de 319 h/km\u00b2.\nO concello de Makurazaki limita cos concellos de Minamisatsuma e de Minamiky\u016bsh\u016b."}
{"id": "119248", "revid": "89787", "url": "https://gl.wikipedia.org/wiki?curid=119248", "title": "Hioki", "text": "Hioki (\u65e5\u7f6e\u5e02, \u3072\u304a\u304d\u3057, \"Hioki-shi\") \u00e9 un concello da prefectura de Kagoshima no Xap\u00f3n. Est\u00e1 situado \u00f3 sur da rexi\u00f3n de Ky\u016bsh\u016b e \u00f3 oeste da prefectura, e \u00f3 oeste da pen\u00ednsula de Satsuma, na zona de provincia hist\u00f3rica de Satsuma, a illa de Ky\u016bsh\u016b. A s\u00faa superficie \u00e9 de 253,06\u00a0km\u00b2 e a poboaci\u00f3n de 51.005 habitantes (2009) e ten unha densidade de poboaci\u00f3n de 202 h/km\u00b2.\nO concello de Hioki limita cos concellos de Ichikikushikino, de Satsumasendai, de Kagoshima e de Minamisatsuma.\nHistoria.\nA cidade de Hioki foi fundada pola fusi\u00f3n de 4 concellos de vila do distrito de Hioki en 1 de maio de 2005."}
{"id": "119252", "revid": "5312", "url": "https://gl.wikipedia.org/wiki?curid=119252", "title": "Tatebayashi", "text": "Tatebayashi (\u9928\u6797\u5e02, \u305f\u3066\u3070\u3084\u3057\u3057, \"Tatebayashi-shi\") \u00e9 un concello da prefectura de Gunma no Xap\u00f3n. Est\u00e1 situado no centro da rexi\u00f3n de Kant\u014d e \u00f3 sueste da prefectura, na parte leste da illa de Honsh\u016b. A s\u00faa superficie \u00e9 de 60,98\u00a0km\u00b2, a poboaci\u00f3n \u00e9 de 78.765 habitantes (2009) e ten unha densidade de poboaci\u00f3n de 1.290 h/km\u00b2.\nO concello de Tatebayashi limita cos concellos de \u014cra, Chiyoda, Meiwa, Itakura (que son da prefectura de Gunma); de Ashikaga e Sano (que son da prefectura de Tochigi)."}
{"id": "119254", "revid": "89787", "url": "https://gl.wikipedia.org/wiki?curid=119254", "title": "Annaka", "text": "Annaka (\u5b89\u4e2d\u5e02, \u3042\u3093\u306a\u304b\u3057, \"Annaka-shi\") \u00e9 un concello da prefectura de Gunma no Xap\u00f3n. Est\u00e1 situada \u00f3 noroeste da rexi\u00f3n de Kant\u014d e \u00f3 oeste da prefectura, na parte leste da illa de Honsh\u016b. A s\u00faa superficie \u00e9 de 276,34\u00a0km\u00b2 e a poboaci\u00f3n de 61.521 habitantes (2009) e ten unha densidade de poboaci\u00f3n de 223 h/km\u00b2.\nO concello de Annaka limita cos concellos de Shimonita, de Tomioka, de Takasaki (son da prefectura de Gunma); e de Karuizawa (da prefectura de Nagano)."}
{"id": "119255", "revid": "1131", "url": "https://gl.wikipedia.org/wiki?curid=119255", "title": "Tomioka, Gunma", "text": "Tomioka (\u5bcc\u5ca1\u5e02, \u3068\u307f\u304a\u304b\u3057, \"Tomioka-shi\") \u00e9 un concello da prefectura de Gunma no Xap\u00f3n. Est\u00e1 situada \u00f3 noroeste da rexi\u00f3n de Kant\u014d e \u00f3 sur da prefectura, na parte leste da illa de Honsh\u016b. A s\u00faa superficie \u00e9 de 122,90\u00a0km\u00b2 e a poboaci\u00f3n de 52.724 habitantes (2009) cunha densidade de poboaci\u00f3n de 429 hab./km\u00b2.\nO concello de Tomioka limita cos concellos de Shimonita, de Kanra, de Takasaki e de Annaka."}
{"id": "119257", "revid": "89787", "url": "https://gl.wikipedia.org/wiki?curid=119257", "title": "Tibur\u00f3n (barco)", "text": "O Tibur\u00f3n foi un petroleiro liberiano de tripulaci\u00f3n galega que foi afundido en augas do golfo P\u00e9rsico en 1984.\nCaracter\u00edsticas do barco.\nO \"Tibur\u00f3n\" era un buque petroleiro, propiedade da empresa su\u00edza Suisse Outre Mer, pero con bandeira liberiana que, naquela \u00e9poca, era a principal bandeira de comenencia para o transporte mar\u00edtimo de mercador\u00edas. O barco fac\u00eda a ruta de Al Fujairah, nos Emiratos \u00c1rabes Unidos, a Europa, pasando pola illa de Jarq, en Ir\u00e1n, onde cargaba o petr\u00f3leo.\nA s\u00faa tripulaci\u00f3n estaba composta por 32 homes, na s\u00faa maior\u00eda galegos, a\u00ednda que tam\u00e9n hab\u00eda alem\u00e1ns e outros espa\u00f1ois. O seu capit\u00e1n era o alem\u00e1n Schponagel. Ti\u00f1a unha capacidade para 260.000 toneladas de petr\u00f3leo.\nO ataque.\nO 28 de xu\u00f1o de 1984, mentres navegaba polo golfo P\u00e9rsico, o \"Tibur\u00f3n\" foi alcanzado por un m\u00edsil iraqu\u00ed, no marco da guerra Ir\u00e1n - Iraq, que tivo lugar a comezos dos anos oitenta. O buque atop\u00e1base \u00e1 1 da tarde a 33 millas da costa iraniana, a 25\u00ba18'N e 50\u00ba45'E, cando recibiu o impacto dun m\u00edsil Exocet por popa que foi estourar na sala de m\u00e1quinas. Nela atop\u00e1banse boa parte dos mari\u00f1eiros que logo falecer\u00edan.\nFaleceron nove persoas, dos cales seis eran galegos, m\u00e1is un vasco e dous alem\u00e1ns. Estes son os falecidos galegos:\nOutros dezaseis tripulantes galegos salvaron a vida. Os mari\u00f1eiros galegos foran recrutados pola navieira L\u00edneas Mar\u00edtimas Meino Von Eitzen, con sede en Vigo."}
{"id": "119259", "revid": "98629", "url": "https://gl.wikipedia.org/wiki?curid=119259", "title": "Inuyama", "text": "Inuyama (\u72ac\u5c71\u5e02, \u3044\u306c\u3084\u307e\u3057, \"Inuyama-shi\") \u00e9 un concello da prefectura de Aichi no Xap\u00f3n. Est\u00e1 situado na parte T\u014dkai da rexi\u00f3n de Ch\u016bbu, e \u00f3 noroeste da prefectura, na zona da provincia hist\u00f3rica de Owari, no centro da illa de Honsh\u016b. A s\u00faa superficie \u00e9 de 74,97\u00a0km\u00b2 e a poboaci\u00f3n de 75.559 habitantes (2009) e ten unha densidade de poboaci\u00f3n de 1.010 h/km\u00b2.\nO concello de Inuyama limita cos concellos de Fus\u014d, de \u014cguchi, de Komaki, de Kasugai (son da prefectura de Aichi); de Kakamigahara, de Sakahogi, de Kani e de Tajimi (son da prefectura de Gifu)."}
{"id": "119261", "revid": "5312", "url": "https://gl.wikipedia.org/wiki?curid=119261", "title": "Kitanagoya", "text": "Kitanagoya (\u5317\u540d\u53e4\u5c4b\u5e02, \u304d\u305f\u306a\u3054\u3084\u3057, \"Kitanagoya-shi\") \u00e9 un concello da prefectura de Aichi no Xap\u00f3n. Est\u00e1 situado na parte de T\u014dkai da rexi\u00f3n de Ch\u016bbu, \u00f3 noroeste da prefectura, na zona da provincia hist\u00f3rica de Owari, no centro da illa de Honsh\u016b. A s\u00faa superficie \u00e9 de 18,37\u00a0km\u00b2, a poboaci\u00f3n de 80.747 habitantes (2009) e ten unha densidade de poboaci\u00f3n de 4.400 h/km\u00b2.\nO concello de Kitanagoya limita cos concellos de Haruhi, Ichinomiya, Iwakura, Komaki, Toyoyama e Nagoya.\nHistoria.\nA cidade de Kitanagoya foi fundada pola fusi\u00f3n de dous concellos de vilas do distrito de Nishikasugai (\"Shikatsu\" e \"Nishiharu\") no ano 2006."}
{"id": "119262", "revid": "56817", "url": "https://gl.wikipedia.org/wiki?curid=119262", "title": "T\u014dkai, Aichi", "text": "T\u014dkai (\u6771\u6d77\u5e02, \u3068\u3046\u304b\u3044\u3057, \"T\u014dkai-shi\") \u00e9 un concello da prefectura de Aichi no Xap\u00f3n. Est\u00e1 situado na parte T\u014dkai da rexi\u00f3n de Ch\u016bbu, e no centro-oeste da prefectura, na zona da provincia hist\u00f3rica de Owari, no centro da illa de Honsh\u016b. A s\u00faa superficie \u00e9 de 43,36\u00a0km\u00b2 e a poboaci\u00f3n de 107.926 habitantes (2009) e ten unha densidade de poboaci\u00f3n de 2.490 h/km\u00b2.\nO concello de T\u014dkai limita cos concellos de Nagoya, de \u014cbu, de Higashiura e de Chita.\nHistoria.\nA cidade de T\u014dkai foi fundada pola fusi\u00f3n de dous concellos de vila do distrito de Chita no ano 1969."}
{"id": "119264", "revid": "2074", "url": "https://gl.wikipedia.org/wiki?curid=119264", "title": "Civilizaci\u00f3n occidental", "text": ""}
{"id": "119266", "revid": "23204", "url": "https://gl.wikipedia.org/wiki?curid=119266", "title": "Brayan Angulo", "text": "Brayan Alexis Angulo Le\u00f3n, nado en Cali o 2 de novembro de 1989, \u00e9 un futbolista colombiano. Xoga de defensa e o seu actual equipo \u00e9 o Puebla FC.\nTraxectoria.\nDebutou no f\u00fatbol profesional colombiano xogando para o Am\u00e9rica de Cali na campa\u00f1a 2005\u201306, equipo no que recalar\u00eda un ano m\u00e1is para emigrar logo ao f\u00fatbol portugu\u00e9s. En 2008 xoga no Boavista FC e un ano m\u00e1is tarde \u00e9 contratado polo Leix\u00f5es SC, que o cedeu durante un ano con opci\u00f3n de compra ao Deportivo da Coru\u00f1a. En maio de 2010 anunciouse que non continuar\u00eda no club galego na campa\u00f1a 2010\u201311.\nO 9 de xullo de 2012, anunciouse a s\u00faa fichaxe polo Granada CF para a tempada 2012\u201313, tras pasar a campa\u00f1a 2011\u201312 no Atl\u00e9tico Baleares de Segunda Divisi\u00f3n B."}
{"id": "119267", "revid": "89787", "url": "https://gl.wikipedia.org/wiki?curid=119267", "title": "Silhouette", "text": "A Illa de Silhouette \u00e1chase a 20\u00a0km ao noroeste de Mah\u00e9 en Seychelles. \u00c9 a terceira illa m\u00e1is grande de Seychelles. Ten unha \u00e1rea de 20 Km\u00b2 e unha poboaci\u00f3n de 135. O asentamento principal \u00e9 La Passe, onde hai un hotel para que os visitantes. O seu nome v\u00e9nlle dado por \u00c9tienne de Silhouette (1709-1767), ministro franc\u00e9s de finanzas baixo o reinado de Lu\u00eds XV.\nCaracter\u00edsticas.\nA illa \u00e9 monta\u00f1osa, con cinco picos de m\u00e1is de 500 metros de altitude; \"Mont Dauban\" (740m), \"Mont-Pot-a-Eau\" (621m), \"Gratte Fesse\" (515m), \"Mont Corgat\" (502 m) e \"Mont Cocos Marrons\" (500 m). Isto fai que sexa a paisaxe m\u00e1is agreste das illas.\nDesde o s\u00e9culo XIX ata 1960 a illa foi posu\u00edda pola familia Dauban, de Illa Mauricio, que plantaron \u00e1rbores froiteiras e palmas de coco. A casa da plantaci\u00f3n de Dauban restaurouse recentemente.\nA Illa de Silhouette sit\u00faase dentro dun Parque Nacional Mar\u00edtimo-Terrestre, que se dedica \u00e1 protecci\u00f3n do medio. \u00c9 un dos lugares m\u00e1is ricos en biodiversidade do Oc\u00e9ano \u00cdndico occidental con moitas especies end\u00e9micas e ameazadas de plantas e do animais.\nA illa ten un grande \u00e1rea de bosque primitivo, onde cr\u00edan os morcegos das Seychelles. \u00c9, ademais, unha \u00e1rea importante para as aves e \u00e9 considerada pola Alianza para a Extinci\u00f3n Cero como un sitio importante para a supervivencia de especies en perigo. O \"Nature Protection Trust of Seychelles\", encargado da conservaci\u00f3n nas illas, ten un centro de crianza para tartarugas xigantes de Seychelles e tartarugas xigantes de Arnold. En decembro de 2006, esta \u00faltima especie foi reintroducida no medio natural.\nNa illa circulan distintas historias e lendas, como a de conter antigos sepulcros medievais de mari\u00f1eiros \u00e1rabes (a\u00ednda que se dataron en tan s\u00f3 uns 200 anos), ou a de ter enterrado o tesouro do pirata Jean-Fran\u00e7ois Hodoul."}
{"id": "119268", "revid": "109703", "url": "https://gl.wikipedia.org/wiki?curid=119268", "title": "Am\u00e9rica precolombiana", "text": "Am\u00e9rica precolombiana, era precolombiana e culturas precolombianas son termos que incl\u00faen os per\u00edodos da historia e da prehistoria de Am\u00e9rica antes da aparici\u00f3n da influencia europea no continente, unha \u00e9poca que abrangue dende o poboamento orixinal no Paleol\u00edtico superior at\u00e9 a colonizaci\u00f3n europea durante a Idade Moderna.\nMalia que o termo se refire literalmente \u00f3 tempo precedente \u00e1 chegada de Cristovo Col\u00f3n en 1492, na pr\u00e1ctica empr\u00e9gase a expresi\u00f3n para facer referencia \u00e1 historia das culturas ind\u00edxenas de Am\u00e9rica at\u00e9 que estas culturas foron exterminadas, menosprezadas ou alteradas polos europeos, mesmo se isto ocorreu d\u00e9cadas ou s\u00e9culos despois da primeira chegada de Col\u00f3n. Por este motivo os termos Am\u00e9rica precontacto, Am\u00e9rica precolonial ou Am\u00e9rica prehist\u00f3rica tam\u00e9n te\u00f1en certo uso. En \u00e1reas de Am\u00e9rica Latina, o termo m\u00e1is com\u00fan \u00e9 prehisp\u00e1nico.\nMoitas civilizaci\u00f3ns precolombianas conseguiron crear asentamentos permanentes e cidades, desenvolver a agricultura, xerar arquitectura c\u00edvica e monumental e desevolver unha complexa sociedade xer\u00e1rquica. Algunhas destas civilizaci\u00f3ns desapareceron durante a \u00e9poca das primeiras colonias europeas permanentes e da chegada dos africanos escravos (c. finais do s\u00e9culo XVI e comezos do XVII), e s\u00f3 se co\u00f1ecen a trav\u00e9s das investigaci\u00f3ns arqueol\u00f3xicas e a historia oral. Outras civilizaci\u00f3n foron contempor\u00e1neas co per\u00edodo colonial e puideron ser descritas polos historiadores europeos da \u00e9poca. Unhas poucas, como a civilizaci\u00f3n maia, ti\u00f1an os seus propios rexistros escritos. Por mor de que moitos europeos criti\u00e1ns da \u00e9poca viron eses textos como herex\u00eda, persoas como Diego de Landa destrur\u00edron moitos textos en fogueiras. S\u00f3 alg\u00fans documentos ocultos sobreviviron nas s\u00faas linguas orixinais, mentres que outros foron transcritos ou ditados \u00f3 castel\u00e1n, dando aos historiadores modernos visi\u00f3ns da cultura e do co\u00f1ecemento antigos.\nAs culturas ind\u00edxenas americanas contin\u00faan a evolucionar despois da era precolombiana. Moitos destes pobos e os seus descendentes contin\u00faan as pr\u00e1cticas tradicionais \u00f3 evolucionalas e adaptalas as novas pr\u00e1cticas e tecnolox\u00edas culturais.\nXen\u00e9tica.\nO haplogrupo m\u00e1is comunmente asociado coa xen\u00e9tica ind\u00edxena americana \u00e9 o haplogrupo Q-M3. O cromosoma Y, como o ADN mitocondrial, difire doutros cromosomas nucleares en que a maior\u00eda do cromosoma Y \u00e9 \u00fanico e non se recombina durante a meiose. Isto ten o efecto de que os padr\u00f3ns hist\u00f3ricos de mutaci\u00f3ns poden ser estudados facilmente. Este padr\u00f3n sinala que os ind\u00edxenas americanos experimentaron dous episodios xen\u00e9ticos significativos; o primeiro durante o poboamente orixinal de Am\u00e9rica, e o segundo durante a colonizaci\u00f3n europea de Am\u00e9ricas. O primeiro \u00e9 o factor determinante para o n\u00famero de li\u00f1axes xen\u00e9ticas e os haplotipos presentes nas poboaci\u00f3ns ind\u00edxenas americanas.\nO asentamento humano no continente produciuse por etapas dende a costa do mar de Bering, cunha escala de hai 20\u00a0000 anos en Berinxia pola poboaci\u00f3n fundadora. A diversidade e distribuci\u00f3n de microsat\u00e9lites da li\u00f1axe Y de Am\u00e9rica do Sur indica que certas poboaci\u00f3ns amerindias quedaron illadas dende o comezo da colonizaci\u00f3n da rexi\u00f3n. As poboaci\u00f3ns na-den\u00e9, inuit e os ind\u00edxenas de Alasca presentan mutaci\u00f3ns do haplogrupo Q-M242, por\u00e9n son distintas doutros ind\u00edxenas americanos con varias mutaci\u00f3ns de ADN mitocondrial. Isto suxire que as primeiras migraci\u00f3ns nos extremos de Am\u00e9rica do Norte e Groenlandia prove\u00f1en de poboaci\u00f3ns posteriores."}
{"id": "119269", "revid": "88628", "url": "https://gl.wikipedia.org/wiki?curid=119269", "title": "Decadencia do Imperio Romano", "text": "A decadencia e ca\u00edda do Imperio romano \u00e9 un concepto historiogr\u00e1fico que fai referencia \u00e1s transformaci\u00f3ns operadas durante a Anarqu\u00eda Militar e o Baixo Imperio Romano, que a partir de 395 conduciron a unha r\u00e1pida deterioraci\u00f3n do poder romano, e ao afundimento do Imperio de Occidente, cuxo derradeiro emperador efectivo, R\u00f3mulo Aug\u00fastulo, foi deposto polo caudillo h\u00e9rulo Odoacro, empregado ao servizo de Roma.\nDebate.\nA decadencia e ca\u00edda do Imperio Romano \u00e9 unha das cuesti\u00f3ns m\u00e1is debatidas e estudadas da Historia. \u00c9 considerada por alg\u00fans como \"o maior enigma de todos\", e foi un dos eixos do discurso hist\u00f3rico cl\u00e1sico dende Santo Agosti\u00f1o de Hipona. A ru\u00edna da -Roma eterna- perdurou como o paradigma por excelencia do esgotamento e morte das civilizaci\u00f3ns, unha caducidade mundana interpretada como o precedente e anuncio da fin do mundo ou, polo menos, da civilizaci\u00f3n occidental. Os s\u00e9culos XX e XXI viron multiplicarse o interese por este problema hist\u00f3rico, debido probablemente ao feito de que a civilizaci\u00f3n contempor\u00e1nea ten moitos trazos com\u00fans coa da antig\u00fcidade tard\u00eda, e a que a cultura occidental est\u00e1 nun per\u00edodo de transici\u00f3n, como a Roma dos ss. III e IV.\nA historiograf\u00eda oscilou entre unha interpretaci\u00f3n minimalista (a interrupci\u00f3n da serie de emperadores na parte occidental do Imperio) e unha maximalista (o afundimento dunha civilizaci\u00f3n e a creba dunha historia do mundo dividida en d\u00faas etapas: unha antiga-pag\u00e1 e outra moderna-cristi\u00e1. De igual xeito, dun extremo ao outro do espectro de teor\u00edas propostas, considerouse o proceso como unha longa transformaci\u00f3n debida a fen\u00f3menos end\u00f3xenos (a \"decadencia\") ou unha derruba de s\u00fapeto por causas fundamentalmente es\u00f3xenas (a \"ca\u00edda\").\nNa actualidade, predominan as teor\u00edas es\u00f3xenas menos dram\u00e1ticas, a\u00ednda que sen restaren importancia aos problemas internos e \u00e1s consecuencias que produciu a irrupci\u00f3n dos xermanos no Imperio. Esta concepci\u00f3n continu\u00edsta defende a pervivencia ata \u00e9poca carolinxia -malia as invasi\u00f3ns e violencias- das estruturas pol\u00edtico-econ\u00f3micas fundamentais e da concepci\u00f3n do poder do mundo tardorromano. Xa suxerida polo sobranceiro historiador belga Henri Pirenne, esta corrente continu\u00edsta ter\u00eda o seu maior expo\u00f1ente en Walter Goffart, da Universidade de Toronto, ata certo punto en autores como o brit\u00e1nico Peter Heather, e no seu caso m\u00e1is extremo, na moi criticada corrente fiscalista do franc\u00e9s Jean Durliat. Un exemplo ser\u00edan as palabras do profesor Gonzalo Fern\u00e1ndez Hern\u00e1ndez, da Universidade de Zaragoza:\nPor outra banda, segue habendo quen defenden unha visi\u00f3n m\u00e1is \"catastrofista\" e acorde \u00e1 concepci\u00f3n tradicional deste problema hist\u00f3rico, tal \u00e9 o caso do arque\u00f3logo brit\u00e1nico Bryan Ward-Perkins. De igual modo, hai diferenzas entre os que po\u00f1en o acento no car\u00e1cter \"romanista\" end\u00f3xeno das transformaci\u00f3ns (como Goffart), e quen pola contra apuntan cara ao car\u00e1cter \"xermanista\" es\u00f3xeno (como o austr\u00edaco Walter Pohl)."}
{"id": "119270", "revid": "23204", "url": "https://gl.wikipedia.org/wiki?curid=119270", "title": "Club Xadrez Fontecarmoa", "text": "O Club Xadrez Fontecarmoa (CXF), \u00e9 un club de xadrez da localidade arous\u00e1 de Vilagarc\u00eda de Arousa, federado na Federaci\u00f3n Galega de Xadrez. Adestra e xoga as partidas da Liga Galega de Xadrez na Casa da Xuventude de Vilagarc\u00eda de Arousa. O seu nome prov\u00e9n dunha das parroquias da vila, Fontecarmoa, na que est\u00e1 o instituto de educaci\u00f3n secundaria e formaci\u00f3n profesional no que se formou.\n\u00c9 co\u00f1ecido por ter a mellor canteira de xogadores da comunidade, e conta con varios Mestres Internacionais. Na tempada 2013-2014, contou con 15 equipos e unhas 150 licenzas federativas, copando a clasificaci\u00f3n galega en \u00e1mbalas d\u00faas categor\u00edas. As\u00ed mesmo, \u00e9 o club con maior n\u00famero de licenzas femininas do pa\u00eds, cun 25%.\nHistoria.\nO club formouse a mediados dos anos 80 no I.F.P Fontecarmoa, dada a afecci\u00f3n xadrecista por parte dalg\u00fans estudantes e profesores do centro, e por iniciativa dun hist\u00f3rico do xadrez vilagarci\u00e1n, Adolfo Pedrido. Nos seus primeiros anos estivo \u00e1 sombra da outra entidade da vila, a secci\u00f3n de xadrez do Liceo Mar\u00edtimo de Vilagarc\u00eda de Arousa. A ra\u00edz da desaparici\u00f3n deste \u00faltimo club no ano 200, alg\u00fans dos seus compo\u00f1entes comezaron a migrar cara outros galegos, pero tam\u00e9n ao CXF. Xunto cun bo traballo da directiva co deporte de base, o club medrou de forma espectacular na primeira d\u00e9cada do s\u00e9culo XXI ata chegar a ser o club de xadrez galego con m\u00e1is equipos inscritos na Liga Galega de Xadrez e o que conta cun maior n\u00famero de licenzas federativas.\nTorneos.\nA competici\u00f3n na que participan a meirande parte dos xogadores \u00e9 a Liga Galega de Xadrez, que se disputa dende xaneiro ata abril; a\u00ednda que dado o car\u00e1cter eminentemente xuvenil da entidade destaca a participaci\u00f3n nos campionatos zonais, as\u00ed coma nos campionatos galegos, no circu\u00edto escolar e no prestixioso torneo Pe\u00f3n de Oro. Os mellores xogadores tam\u00e9n te\u00f1en disputado os campionatos de Espa\u00f1a e incluso os campionatos europeos.\nO club organiza as\u00ed mesmo numerosos torneos, coma os amigables nas noites de ver\u00e1n.\nPatrocinio.\nA entidade conta con numerosos patrocinadores privados: McDonald's, Porto de Vilagarc\u00eda, Sold Out, Empresa Pereira, Caixanova, Caixa Galicia, Deportes Rodas, Valdumia, Limpiezas All Cleaning, Restaurante A Pedra, Ba\u00f1os Print, Yupi ya, Cafeter\u00eda La Marina..."}
{"id": "119271", "revid": "22570", "url": "https://gl.wikipedia.org/wiki?curid=119271", "title": "La Digue", "text": "La Digue \u00e9 a cuarta illa habitada m\u00e1is grande de Seychelles. Ten un superficie de 10 km\u00b2. Est\u00e1 situada ao Leste de Praslin e ao oeste de Illa Felicit\u00e9. Ten unha poboaci\u00f3n de preto de 2.000 persoas que vive, sobre todo, nas aldeas da costa oeste: La Passe (enlazada por transbordador con Praslin e Mah\u00e9) e La Reuni\u00f3n.\nLa Digue debe o seu nome a unha nave da frota do explorador franc\u00e9s Marc-Joseph Marion du Fresne, que visitou as Seychelles en 1768.\nO turismo \u00e9 a principal actividade econ\u00f3mica da illa, co\u00f1ecida polas s\u00faas praias, especialmente Anse Source d'Argent. En \u00e9pocas anteriores a produci\u00f3n de copra e de vainilla foi a principal actividade econ\u00f3mica local, que se poden co\u00f1ecer no museo da illa.\nNo interior da illa h\u00e1xase a Reserva Natural de Veuve, fogar do raro atrapamoscas negro do para\u00edso, cunha reducida poboaci\u00f3n de preto de 100 exemplares.\nO pico m\u00e1is alto da Digue est\u00e1 tam\u00e9n na parte central da illa, o Belle Vue (\"Eagle's Nest Mtn\") con 300 metros de altura."}
{"id": "119275", "revid": "1308", "url": "https://gl.wikipedia.org/wiki?curid=119275", "title": "Belas artes", "text": ""}
{"id": "119276", "revid": "1987", "url": "https://gl.wikipedia.org/wiki?curid=119276", "title": "Artes visuais", "text": "As artes visuais son formas de arte que se enfocan na creaci\u00f3n de traballos que son principalmente visuais por natureza, como a pintura, e m\u00e1is tarde, fotograf\u00eda, impresi\u00f3n e o cine. \nAquelas que implican obxectos tridimensionais, como a escultura e a arquitectura, son chamadas artes pl\u00e1sticas.\nMoitas disciplinas consideradas art\u00edsticas como as artes esc\u00e9nicas, presentan aspectos das artes visuais, polo que estas definici\u00f3ns non son estritas."}
{"id": "119277", "revid": "98629", "url": "https://gl.wikipedia.org/wiki?curid=119277", "title": "T\u00e9cnica", "text": "Unha t\u00e9cnica (do grego, \"\u03c4\u03ad\u03c7\u03bd\u03b7\" (\"t\u00e9chne\"), arte) \u00e9 un procedemento ou conxunto destes, (regras, normas ou protocolos), que te\u00f1en como obxectivo obter un resultado determinado, xa sexa no campo da ciencia, da tecnolox\u00eda, da arte, da educaci\u00f3n ou en calquera outra actividade.\nSup\u00f3n o razoamento indutivo e anal\u00f3xico de que en situaci\u00f3ns semellantes unha mesma conduta ou procedemento produce o mesmo efecto, cando este \u00e9 satisfactorio. \u00c9 xa que logo o ordenamento da conduta ou determinadas formas de actuar e usar ferramentas como medio para acadar un fin determinado.\nA t\u00e9cnica require tanto destrezas manuais como intelectuais, frecuentemente o uso de ferramentas e sempre de saberes moi variados. A t\u00e9cnica non \u00e9 privativa do home, pois tam\u00e9n se manifesta na actividade doutros animais e responde \u00e1 s\u00faa necesidade de supervivencia. Nos animais as t\u00e9cnicas son caracter\u00edsticas de cada especie. No ser humano, a t\u00e9cnica xorde da s\u00faa necesidade de modificar o medio e caracter\u00edzase por ser transmisible, a\u00ednda que non sempre \u00e9 consciente ou reflexiva. Cada individuo xeralmente apr\u00e9ndea doutros (\u00e1s veces a inventa) e eventualmente modif\u00edcaa. \u00c9 xeneralizada a crenza de que s\u00f3 as persoas son capaces de constru\u00edr coa imaxinaci\u00f3n algo que logo poden concretar na realidade, pero alg\u00fans primates superiores, \u00e1 parte do home, poden fabricar ferramentas. A t\u00e9cnica, \u00e1s veces dif\u00edcil de diferenciar da tecnolox\u00eda, xorde da necesidade de transformar a contorna para adaptala mellor \u00e1s s\u00faas necesidades.\nNon son conceptualmente diferentes as t\u00e9cnicas invocadas en:\nA elecci\u00f3n das t\u00e9cnicas varia de acordo ao obxectivo, as caracter\u00edsticas dos participantes e do curso e da din\u00e1mica grupal."}
{"id": "119278", "revid": "1131", "url": "https://gl.wikipedia.org/wiki?curid=119278", "title": "Pante\u00f3n de Agripa", "text": ""}
{"id": "119279", "revid": "23204", "url": "https://gl.wikipedia.org/wiki?curid=119279", "title": "Curieuse", "text": "A Illa Curieuse \u00e9 unha pequena illa de orixe gran\u00edtico das Seychelles ao norte da Illa de Praslin.\nEn 1979 Curieuse e as s\u00faas augas circundantes foron declaradas Parque Nacional Mari\u00f1o de Curieuse co fin de protexer a fauna nativa. Actualmente \u00e9 o fogar de aproximadamente 300 tartarugas xigantes de Aldabra. Durante os anos 70 promoveuse un proxecto conservacionista para levar as tartarugas desde Aldabra a Curieuse. Na parte meridional da illa hai un mangleiral atravesado por unha calzada para os visitantes do parque. A illa tam\u00e9n \u00e9 co\u00f1ecida polo coco do mar as palmas, as \u00e1rbores xigantes takamaka, a tartaruga Hawksbill e varias especies do paxaro inclu\u00edndo o papagaio negro de Seychelles, que se atopa soamente aqu\u00ed e en Praslin.\nEn 1768 Francia reclama a posesi\u00f3n da illa e chamouna ent\u00f3n igual que a goleta \"La Curieuse\" que estaba baixo o mando do explorador Marc-Joseph Marion du Fresne.\nEn 1771 os mari\u00f1eiros prenderon lume \u00e1 illa, coa intenci\u00f3n de facer a colleita de cocos do mar e noces m\u00e1is doada. O incendio destru\u00edu moitos dos bosques da illa, e as s\u00faas \u00e1rbores nativas e na actualidade as indicaci\u00f3ns dos bombeiros a\u00ednda se pode ver case 250 anos despois.\nComo en moitas das illas de Seychelles, hab\u00eda unha poboaci\u00f3n orixinal de tartarugas xigantes, pero foron rapidamente extinguidas. En 1833 Curieuse acolleu a unha colonia de leprosos, que non cesou das s\u00faas operaci\u00f3ns ata 1965. As ru\u00ednas desta leproser\u00eda permanecen a\u00ednda, do mesmo xeito que a residencia do m\u00e9dico anterior en Anse St. Joseph que agora son un centro e un museo educativos."}
{"id": "119280", "revid": "47401", "url": "https://gl.wikipedia.org/wiki?curid=119280", "title": "Pen\u00edscola", "text": "Pen\u00edscola (en castel\u00e1n e tam\u00e9n oficial: \"Pe\u00f1\u00edscola\") \u00e9 un municipio da Comunidade Valenciana, situado na costa norte da provincia de Castell\u00f3, na comarca do Baix Maestrat. Conta cunha poboaci\u00f3n de 7.560 habitantes (INE 2008).\nXeograf\u00eda.\nA cidade sit\u00faase nunha pen\u00ednsula rochosa, en orixe unida a terra soamente por un istmo de area, que fac\u00eda f\u00e1cil a s\u00faa defensa e, que en tempos antigos, unha semana ao ano se alagaba e o istmo quedaba sepultado baixo a auga do mar. Actualmente, debido \u00e1 construci\u00f3n do porto e dos edificios no istmo, este feito desapareceu. Sobre a pena lev\u00e1ntase a s\u00faa zona vella, da que sobresae o castelo do Papa Luna, dividindo a costa de Pen\u00edscola en d\u00faas metades absolutamente diferentes. Disp\u00f3n de amplas praias tanto ao norte como ao sur da pen\u00ednsula do castelo e conta tam\u00e9n con lugares para practicar submarinismo, destacando Torre Badum, lugar no que emerxen do fondo do mar numerosos mananciais de auga doce.\nLocalidades lim\u00edtrofes.\nPen\u00edscola limita cos municipios de Benicarl\u00f3, C\u00e0lig, Cervera del Maestre, Santa Magdalena de Pulpis e Alcal\u00e0 de Xivert.\nDemograf\u00eda.\nPen\u00edscola ten 7.560 habitantes (INE 2008)."}
{"id": "119281", "revid": "10599", "url": "https://gl.wikipedia.org/wiki?curid=119281", "title": "Pe\u00f1\u00edscola", "text": ""}
{"id": "119283", "revid": "1131", "url": "https://gl.wikipedia.org/wiki?curid=119283", "title": "Ponterriza", "text": "O top\u00f3nimo Ponterriza ref\u00edrese a unha ponte sobre o r\u00edo Arenteiro, que lles d\u00e1 nome a:"}
{"id": "119285", "revid": "98629", "url": "https://gl.wikipedia.org/wiki?curid=119285", "title": "Vinalesa", "text": "Vinalesa \u00e9 un concello da Comunidade Valenciana, situado na zona noroeste da \u00e1rea metropolitana de Valencia, na comarca da Horta Nord. Ten 2.970 habitantes (2008).\nXeograf\u00eda.\nO escaso termo municipal de Vinalesa est\u00e1 situado na Horta de Valencia, por iso os accidentes xeogr\u00e1ficos son m\u00ednimos sendo todo el practicamente chairo estando situado o centro urbano a unha altitude de 14 msnm. A \u00fanica excepci\u00f3n \u00e9 o barranco do Carraixet, que bordea o termo municipal de norte a sur. A pesar de que normalmente se atopa seco o gran tama\u00f1o da s\u00faa conca abarca gran cantidade de auga cando se producen episodios de gota fr\u00eda no outono. O seu \u00faltimo desbordamento foi no ano 1957, cando se desbordou o r\u00edo Turia. Dende ent\u00f3n vi\u00f1\u00e9ronse realizado obras de ampliaci\u00f3n e actualmente non existe perigo de desbordamento. A \u00faltima vez que este barranco se encheu de auga foi no ano 2000, permanecendo seco dende esa data.\nLocalidades lim\u00edtrofes.\nO termo municipal de Vinalesa limita coas localidades de Alfara del Patriarca, Bonrep\u00f2s i Mirambell, Foios e coa cidade de Valencia, todas elas da provincia de Valencia.\nHistoria.\nVinalesa foi unha alquer\u00eda dependente da parroquia da veci\u00f1a localidade de Foios at\u00e9 que se segregou desta.\nDemograf\u00eda.\nVinalesa conta cunha poboaci\u00f3n de 2.970 habitantes en 2008.\nEconom\u00eda.\nA s\u00faa econom\u00eda est\u00e1 baseada na agricultura xa que o 85% do termo municipal est\u00e1 cultivado, sendo todo o de regad\u00edo."}
{"id": "119287", "revid": "1131", "url": "https://gl.wikipedia.org/wiki?curid=119287", "title": "Penouta", "text": "O top\u00f3nimo galego Penouta pode referirse a:"}
{"id": "119290", "revid": "89787", "url": "https://gl.wikipedia.org/wiki?curid=119290", "title": "Montcada", "text": "Montcada (en lingua castel\u00e1 e oficialmente: \"Moncada\", popularmente co\u00f1ecida como \"Munc\u00e0\" ou \"Monc\u00e0\") \u00e9 un concello da Comunidade Valenciana, situado na zona noroeste da \u00e1rea metropolitana de Valencia, na comarca da Horta Nord. Ten 3.132 habitantes (2008).\nXeograf\u00eda.\nO relevo do termo municipal est\u00e1 formado por unha chaira cuaternaria sobre a que se elevan suavemente en p\u00e1rtelas norte e oeste do termo algunhas lombas terciarias, prolongaci\u00f3n da Serra Calderona, e que alcanzan a s\u00faa m\u00e1xima altura no \"Tos Pelat\" (92 m), cerro situado no l\u00edmite entre os termos de B\u00e9tera, Valencia e Montcada. As lombas prol\u00f3nganse at\u00e9 o mesmo centro urbano que xa empezou a ocupar a lomba de Santa B\u00e1rbara. O barranco de Carraixet penetra pola s\u00faa banda noroeste e atravesa transversalmente o termo para sa\u00edr pola s\u00faa banda sueste, xunto a Alfara del Patriarca.\nO termo municipal de Montcada limita coas localidades de Albalat dels Sorells, Alfara del Patriarca, B\u00e9tera, Foios, Museros, N\u00e0quera e Valencia, todas elas da provincia de Valencia. Os n\u00facleos de poboaci\u00f3n do concello son a cidade de Montcada, Masies e Sant Isidre de Benaixeve. P\u00f3dese acceder a esta localidade a trav\u00e9s da li\u00f1a 1 de Metro Valencia.\nHistoria.\nO territorio do termo municipal de Montcada foi obxecto dunha intensa ocupaci\u00f3n humana a partir dos primeiros tempos da romanizaci\u00f3n. Anteriormente son poucos os datos que se pos\u00faen. Tam\u00e9n de tempos anteriores \u00e1 romanizaci\u00f3n \u00e9 o poboado ib\u00e9rico de \"Tos Pelat\", do que quedaban partes do seu recinto amurallado e v\u00edanse tramos das paredes das habitaci\u00f3ns.\nCo\u00f1\u00e9cese a existencia de d\u00faas grandes vilas r\u00fasticas de \u00e9poca romana, unha na partida do \"Pou\" ou do \"Pousaig\" e a outra na partida do \"Bordellet\". Polas caracter\u00edsticas dos materiais recolleitos, ambas as vilas deberon florecer durante o s\u00e9culo II e comezos do s\u00e9culo III da nosa era. A orixe da poboaci\u00f3n \u00e9 atribu\u00eddo ao per\u00edodo ib\u00e9rico ou romano, dados os materiais arqueol\u00f3xicos atopados no seu termo.\nO Rei Xaime I no ano 1239 fixo concesi\u00f3n aos poboadores das terras de Valencia conquistadas de todas as augas e caldeir\u00f3ns maiores, medianas e menores, pero literal, e expresamente reservouse a caldeir\u00f3n que se denominaba Real, aquela que \u00eda at\u00e9 Pu\u00e7ol, m\u00e1is co\u00f1ecida como \"Caldeir\u00f3n Real de Montcada\", que rega a maior parte da beira esquerda do r\u00edo Turia, dende Paterna at\u00e9 a propia Pu\u00e7ol.\nDurante a Guerra de Sucesi\u00f3n, en 1706, Montcada foi ocupada polo ex\u00e9rcito borb\u00f3nico. Tal ocupaci\u00f3n durou curto tempo pois Basset, xeral austracista, obrigoulle a levantar os seus reais. Ao termo da guerra civil, con Salvador Rodrigo Rosal\u00e9n na alcald\u00eda, acomet\u00e9ronse as tarefas de reforma, pois a cidade sufrira unha gran destruci\u00f3n durante o conflito.\nDemograf\u00eda.\nMontcada contaba cunha poboaci\u00f3n de 21.651 habitantes en 2008."}
{"id": "119293", "revid": "1888", "url": "https://gl.wikipedia.org/wiki?curid=119293", "title": "Punxeiro", "text": "Co top\u00f3nimo Punxeiro pod\u00e9monos referir a:"}
{"id": "119296", "revid": "1131", "url": "https://gl.wikipedia.org/wiki?curid=119296", "title": "Michael Joseph Jackson", "text": ""}
{"id": "119298", "revid": "98629", "url": "https://gl.wikipedia.org/wiki?curid=119298", "title": "Despotismo hidr\u00e1ulico", "text": "O despotismo hidr\u00e1ulico \u00e9 un termo para un despotismo mantido a trav\u00e9s do control dun recurso \u00fanico e necesario. Foi creado polo te\u00f3rico alem\u00e1n Karl A. Wittfogel na s\u00faa obra \"Despotismo oriental\" en 1957. Na s\u00faa forma orixinal, controlaba literalmente a auga. No antigo Exipto e na Babilonia, e por extensi\u00f3n Wittfogel agregaba a Uni\u00f3n Sovi\u00e9tica e a Rep\u00fablica Popular Chinesa, o goberno controlaba as canles de irrigaci\u00f3n. As persoas leais recib\u00edan unha abondosa cantidade de auga para os seus cultivos, mentres que os \"menos leais\" recib\u00edan moi pouca ou ningunha e, polo tanto, os seus cultivos estrag\u00e1banse.\nSe o uso deste termo pode ser usado para un (case) monopolio, en forma algo m\u00e1is esot\u00e9rica, por exemplo na tecnolox\u00eda, \u00e9 discutido.\nModo de produci\u00f3n asi\u00e1tico.\nO concepto de despotismo oriental xa fora exposto por Karl Marx no seu caderno \"Formaci\u00f3ns econ\u00f3micas precapitalistas\" (1858), \"resultado de 15 anos de investigaci\u00f3ns\", no cal establece as formas hist\u00f3ricas diversas mediante as cales, a propiedade comunal orixinal humana, na cal non hai propiedade privada da terra, pasou ata a propiedade privada do chan e finalmente ata a separaci\u00f3n entre o produtor e a terra, distinguindo da forma \"antiga\" romana e da \"xerm\u00e1nica\", unha \"forma asi\u00e1tica\" orixinal.\nPara Marx a comunidade mesma representa a primeira gran forza produtiva. As condici\u00f3ns obxectivas impuxeron a unidade das comunidades para empresas com\u00fans como as canalizaci\u00f3ns de auga, as v\u00edas de comunicaci\u00f3n e intercambio ou a guerra para asegurar un territorio para a subsistencia. Esta unidade na medida na que se perpetuou f\u00edxose indispensable, apareceu distinta e por riba das moitas comunidades, convert\u00e9ndose como tal no verdadeiro propietario de todo. A unidade suprema rematou encarnada no \"d\u00e9spota\" (fara\u00f3n, emperador, tsar, inca, rei), gran pai de numerosas comunidades, ao que se liga dunha ou outro xeito \u00e1 divindade. Ent\u00f3n a unidade suprema sistematiza a apropiaci\u00f3n do plusproduto, que toma a forma de tributo ou de traballos colectivos para o d\u00e9spota e a elite.\nEste sistema chegou \u00e1 s\u00faa \"perfecci\u00f3n\" e expansi\u00f3n instaurado por \"centros soberanos\" tras sucesivas guerras e conquistas, tanto en Asia, como no antigo Exipto, M\u00e9xico ou o Per\u00fa. John V. Murra (1955) estudou \"a organizaci\u00f3n econ\u00f3mica do estado Inca\", como un caso desenvolvido e eficiente de despotismo comunal, anotando non soamente a relaci\u00f3n coas formas asi\u00e1ticas, sen\u00f3n coas econom\u00edas e estruturas de poder africanas ashanti, ruanda, dahomey ou yoruba e a\u00ednda coas hawaianas. Destaca por exemplo o descubrimento do parecido entre a \"dopkwe\" dahomeiana e a \"mita\" incaica (aproveitada logo polos conquistadores espa\u00f1ois).\nMaurice Godelier (1966), Jean Chesneaux (1969) e Roger Bartra, encarg\u00e1ronse de sistematizar os estudos de caso e a teor\u00eda respecto diso, dentro do concepto de modo de produci\u00f3n asi\u00e1tico, que para universalizar alg\u00fans chamaron \"despotismo comunal\". Hermes Tovar (1974) a partir do estudo da sociedade muisca desenvolveu para determinadas formaci\u00f3ns sociais ind\u00edxenas americanas o concepto de \"modo de produci\u00f3n precolombiano\".\nSistematizadamente, este sistema econ\u00f3mico, contempor\u00e1neo do escravismo europeo, consist\u00eda en que un pobo ti\u00f1a que entregar un pago ou tributo ao seu soberano ou a un pobo conquistador, tributo que era comunmente bens agr\u00edcolas, e nalg\u00fans casos menos com\u00fans, materiais de construci\u00f3n.\nO traballo e a responsabilidade eran colectivos. O labor fac\u00edase nas terras comunais, xa que a comunidade como un todo era a que entregaba o tributo.\nNos casos no que se trataba dunha conquista, o pobo vencedor non desposu\u00eda \u00e1 poboaci\u00f3n vencida do seu territorio, e os vencidos conservaban as s\u00faas mesmas tradici\u00f3ns, trazos e costumes.\nNa ficci\u00f3n.\nA novela \"Dune\" de Frank Herbert establece un universo centrado nun despotismo hidr\u00e1ulico: a especia \"melange\", esencial para, entre outras cousas, as viaxes espaciais. Dise que \"quen controla a especia controla o universo\".\nNa pel\u00edcula \"Total Recall\", o aire en Marte \u00e9 controlado por unha autoridade central, a cal act\u00faa como unha d\u00e9spota hidr\u00e1ulica.\nNa popular saga de videoxogos de rol de Squaresoft \"Final Fantasy\", m\u00e1is concretamente en Final Fantasy 7, o mundo \u00e9 gobernado por unha corporaci\u00f3n que controla a econom\u00eda e destr\u00fae o planeta."}
{"id": "119299", "revid": "1888", "url": "https://gl.wikipedia.org/wiki?curid=119299", "title": "Modo de produci\u00f3n asi\u00e1tico", "text": ""}
{"id": "119302", "revid": "98629", "url": "https://gl.wikipedia.org/wiki?curid=119302", "title": "Lista dos duques de Baviera", "text": "Na seguinte listaxe rec\u00f3llense, por orde cronol\u00f3xica, os soberanos que tivo Baviera ao correr da historia:\nDuques de Baviera.\nBaviera unida, 555-1253.\nDinast\u00eda Axilolfinga 548-788.\nEn torno ao ano 555, os reis merovinxios puxeron a rexi\u00f3n raiana baixo a administraci\u00f3n dun duque, que actuaba como gobernador, de xeito que, a\u00ednda que Baviera pertenc\u00eda ao territorio merovinxio, non pertenceu a ning\u00fan dos tres reinos merovinxios (Austrasia, Neustria e Borgo\u00f1a).\n\u00c1 morte de Garibaldo II seguiron unha serie de rexentes m\u00e1is ben desco\u00f1ecidos que gobernaron sobre 50 anos. Os m\u00e1is prob\u00e1beis son:\nNo 680 d\u00e1se inicio \u00e1 historia co\u00f1ecida de Baviera con Teod\u00f3n II:\nDinast\u00eda Carolinxia, 788-911.\nOs reis carolinxios dos francos asumiron o control do territorio. O emperador Lu\u00eds \"o Piadoso\" dividiu partes do imperio entre os seus fillos, como reis subordinados, co que Baviera pasou a ser un reino dentro do imperio ou do reino franco oriental.\nLu\u00eds investiu ao seu fillo Lotario no reino de Baviera en 815:\nEn 817, Lotario foi coroado co-emperador por primeira vez, e o imperio foi redividido. Ao seu irm\u00e1n Lu\u00eds asign\u00f3uselle o reino de Baviera:\nLu\u00eds \"o Xerm\u00e1nico\" foi rei de toda a parte oriental do imperio en 843. En 864 outorgou o control de Baviera (como \"subregulus\") ao seu fillo Carlom\u00e1n, e morreu en 876.\nDinast\u00eda Luitpoldinga, 921-947.\nLuitpoldo de Baviera, o fundador da s\u00faa dinast\u00eda, non foi duque de Baviera, sen\u00f3n margrave de Carintia, en \u00e9poca de Lu\u00eds \"o Neno\".\nBaviera baixo os Reis de Alema\u00f1a, 947-1070.\nNeste per\u00edodo, os reis de Francia Oriental (Germania) transferiron o territorio b\u00e1varo a diferentes mans, inclu\u00edndose os propios reis, non permitindo a sucesi\u00f3n de li\u00f1axes familiares.\n\u00c1 morte do duque Bertoldo, o rei Od\u00f3n I outorgou o ducado ao seu irm\u00e1n Henrique (que pola s\u00faa vez era xenro do duque Arnulfo)\nBaviera cos G\u00fcelfos e os \"Babenberg\", 1070-1180.\nEn 1070, o rei Henrique IV depuxo ao duque Od\u00f3n, investindo o ducado a G\u00fcelfo I, da rama m\u00e1is antiga da Casa de Este (dinast\u00eda g\u00fcelfa). \nCando Frederico I chegou a ser electo Rei de romanos, restaurou o ducado de Baviera aos G\u00fcelfos, isto es, a Henrique o Le\u00f3n, fillo de Henrique o Soberbio.\nDinast\u00eda Wittelsbach 1180-1253.\nEn 1180, o emperador Frederico I desposu\u00edu a Henrique XII \"o Le\u00f3n\" dos seus ducados e investiu Baviera a Od\u00f3n da Casa de Wittelsbach. Malia ser Od\u00f3n I de Wittelsbach o terceiro duque de Baviera con ese nome, o seu ordinal \u00e9 Od\u00f3n I por ser o fundador da nova dinast\u00eda.\nDivisi\u00f3ns de Baviera, 1255-1505.\nPrimeira divisi\u00f3n, 1255-1340.\nTras a morte de Od\u00f3n II, en 1255, Baviera foi dividida entre os seus fillos. Henrique chegou a ser Duque de Baixa Baviera, e Lu\u00eds de Alta Baviera.\nOs duques de Alta Baviera tam\u00e9n foron Condes Palatinos do Rin. En 1329, o emperador e duque Lu\u00eds IV renunciou ao Palatinado e un anaco de Baviera, que pasou a denominarse Alto Palatinado (\"Oberpfalz\"), aos fillos de Rodolfo I, que formar\u00edan a Rama Palatinata da familia Wittelsbach. O Alto Palatinado reunir\u00edase con Baviera en 1623, e o resto do Palatinado en 1777.\nSegunda divisi\u00f3n, 1349-1505.\nEn 1349, os seis fillos do emperador Lu\u00eds IV dividiron Baviera en Alta e Baixa, \u00e1s que seguiron m\u00e1is repartici\u00f3ns e agrupaci\u00f3ns.\nReis de Baviera, 1805-1918.\nCasa Wittelsbach"}
{"id": "119303", "revid": "98629", "url": "https://gl.wikipedia.org/wiki?curid=119303", "title": "Tempada 2008-09 da NBA", "text": "A tempada 2008-09 da NBA foi a sexaxesimoterceira da historia da competici\u00f3n norteamericana de baloncesto. Foi a primeira en 42 anos que non contou cunha franqu\u00eda na cidade de Seattle. Os Sonics traslad\u00e1ronse en xullo de 2008 a Oklahoma City, que comeza a s\u00faa andaina na NBA herdando toda a infraestrutura de Seattle, pero con diferente alcume e cores, preservando a historia dos Sonics por un hipot\u00e9tico regreso.\nOs Phoenix Suns foron os anfitri\u00f3ns do All-Star Game da NBA 2009, que se celebrou o 15 de febreiro de 2009.\nClasificaci\u00f3ns.\nPor divisi\u00f3n.\n! width=\"15%\" | Divisi\u00f3n Suroeste\n! width=\"5%\" | G\n! width=\"5%\" | P\n! width=\"5%\" | %\n! width=\"7.5%\" | PV\n! width=\"7.5%\" | Casa\n! width=\"7.5%\" | F\u00f3ra\n! width=\"7.5%\" | Divisi\u00f3n\n! width=\"5%\" | PX"}
{"id": "119305", "revid": "624", "url": "https://gl.wikipedia.org/wiki?curid=119305", "title": "Lista dos electores de Baviera", "text": ""}
{"id": "119306", "revid": "624", "url": "https://gl.wikipedia.org/wiki?curid=119306", "title": "Lista dos reis de Baviera", "text": ""}
{"id": "119307", "revid": "23204", "url": "https://gl.wikipedia.org/wiki?curid=119307", "title": "Polonia Nova", "text": " \nPolonia Nova (en polaco: \"M\u0142oda Polska\") \u00e9 un per\u00edodo modernista da arte, da literatura e da m\u00fasica polaca que cubriu dende 1890 ata 1918. Foi o resultado da forte oposici\u00f3n \u00e1s ideas do positivismo e promoveu as caracter\u00edsticas da decadencia, do neo-romanticismo, do simbolismo, do impresionismo e do Art Nouveau.\nHistoria.\nO termo foi co\u00f1ecido despois dun dos manifestos de Artur G\u00f3rski. O manifesto foi publicado no diario \"\u017bycie\" (\"A Vida\"), con sede a Cracovia, no ano 1898 e foi inmediatamente aceptado en todas as partes da Polonia dividida, como analox\u00eda a outros termos parecidos como Alema\u00f1a Nova, B\u00e9lxica Nova, Escandinavia Nova, e as\u00ed sucesivamente.\nLiteratura.\nA literatura polaca do per\u00edodo foi baseada sobre d\u00faas concepci\u00f3ns principais: \nOutros importantes escritores do per\u00edodo foron: \nM\u00fasica.\nNa m\u00fasica, o termo \"Polonia Nova\" \u00e9 aplicado a un grupo informal de compositores que incl\u00fae Karol Szymanowski, Grzegorz Fitelberg, Ludomir R\u00f3\u017cycki e probablemente tam\u00e9n Mieczys\u0142aw Kar\u0142owicz. Este grupo actuou baixo a forte influencia do neo-romanticismo da m\u00fasica, e particularmente de compositores estranxeiros como Richard Strauss e Richard Wagner. Os compositores tiveron fortes ligaz\u00f3ns co Grupo dos Cinco, un grupo de compositores rusos que inclu\u00edu a Modest Musorgskii, Aleksandr Borodin e Nikolai Rimskii-Korsakov.\nArte.\nNo per\u00edodo da Polonia Nova non hai grandes correntes art\u00edsticos na arte polaca. Os pintores e os escultores quixeron continuar coa tradici\u00f3n rom\u00e1ntica, introducindo novos modos de expresi\u00f3n xa populares no estranxeiro. A corrente m\u00e1is influ\u00ednte foi a Art Nouveau, mesmo se os artistas polacos comezaron a ir en busca tam\u00e9n de novas formas de estilo nacional. Sexan a escultura que a pintura do per\u00edodo foi gravemente influ\u00eddos por todas as formas do simbolismo."}
{"id": "119312", "revid": "5863", "url": "https://gl.wikipedia.org/wiki?curid=119312", "title": "Queiruga", "text": "Queiruga pode referirse a:"}
{"id": "119319", "revid": "10599", "url": "https://gl.wikipedia.org/wiki?curid=119319", "title": "Oropesa del Mar", "text": ""}
{"id": "119320", "revid": "98629", "url": "https://gl.wikipedia.org/wiki?curid=119320", "title": "Benic\u00e0ssim", "text": "Benic\u00e0ssim (en valenciano: \"Benic\u00e0ssim\", en castel\u00e1n: \"Benicasim\", as d\u00faas denominaci\u00f3ns cooficiais) \u00e9 un municipio da Comunidade Valenciana, situado na costa da provincia de Castell\u00f3, na comarca da Plana Alta. A s\u00faa poboaci\u00f3n residente \u00e9 de 17.267 habitantes (INE 2007), a\u00ednda que se alcanza m\u00e1is de 40.000 no per\u00edodo estival, ao estar baseada a s\u00faa econom\u00eda no turismo.\nToponimia.\nA palabra \"Benicasim\" \u00e9 chaira e acaba en m, polo que segundo as regras de acentuaci\u00f3n do castel\u00e1n deber\u00eda de escribir con acento (\"Benic\u00e1sim\"). Con todo, a forma oficial \u00e9 \"Benicasim\" en castel\u00e1n, e \"Benic\u00e0ssim\" en valenciano.\nXeograf\u00eda.\nA s\u00faa orograf\u00eda \u00e9 chaira ao estar situado xunto ao mar Mediterr\u00e1neo e conta cunhas grandes praias, a\u00ednda que no interior o terreo el\u00e9vase ata os 729 m no Monte Bartolo. \nO seu termo municipal ten 204 covas e simas destacando entre elas o Cantalar con restos prehist\u00f3ricos e a Cova de Queralt.\nAcc\u00e9dese a esta localidade desde Castell\u00f3 a trav\u00e9s da N-340, por medio da autoestrada AP-7 (sa\u00eddas 45 \u00f3 46).\nTam\u00e9n conta con acceso ferroviario (RENFE).\nBarrios e pedan\u00edas.\nNo termo municipal de Benic\u00e0ssim int\u00e9granse tam\u00e9n os seguintes n\u00facleos de poboaci\u00f3n:\nLocalidades lim\u00edtrofes.\nO termo municipal de Benic\u00e0ssim limita coas seguintes localidades: \nCastell\u00f3 de la Plana (e o seu distrito mar\u00edtimo Grau de Castell\u00f3), Borriol, La Pobla Tornesa, Cabanes e Orpesa, todas elas da provincia de Castell\u00f3.\nHistoria.\nAnteriormente \u00e1 reconquista, o Castelo de Montorn\u00e9s constitu\u00edu un dos m\u00e1is importantes feudos \u00e1rabes nestes territorios. Carecemos tam\u00e9n de noticias sobre a s\u00faa destruci\u00f3n e as causas que o motivaron. No entanto, co\u00f1\u00e9cese que o Castelo foi habitado ata finais do s\u00e9culo XV. Como se deduce polo seu nome, pertencer\u00eda \u00e1 tribo dos Beni Q\u00e1sim (\"fillos de Q\u00e1sim\") que ocupaban o castelo de Montorn\u00e9s antes da conquista cristi\u00e1, primeiro polo Cid Campeador e finalmente polo rei Xaime I de Arag\u00f3n.\nO d\u00eda 29 de novembro de 1242, Jaime I doou o Castelo de Montorn\u00e9s e estas terras \u00e1 s\u00faa escribano D. Pedro Sanz, en compensaci\u00f3n aos servizos prestados na reconquista. As Baron\u00edas de Benic\u00e0ssim e de Montorn\u00e9s foron frecuentemente obxecto de doaz\u00f3ns, herdanzas ou vendas entre os nobres da zona. Unha proba evidente t\u00e9mola na notable cantidade de propietarios que ense\u00f1orearon o lugar desde 1242 a 1603. As\u00ed, en 1249, a Baron\u00eda de Montorn\u00e9s aparece en mans de Jacchesio Sancii, ao que o rei outorgou permiso para a venda do se\u00f1or\u00edo. Posteriormente, aparece como dono da baron\u00eda Pedro Xim\u00e9n, que presumiblemente lla comprou a Jacchesio Sancii. M\u00e1is tarde, Afonso III, deu Montorn\u00e9s, a Casa de San Vicente e todos os seus dominios ao Mosteiro de Poblet. A pouca rendibilidade destas terras, por unha banda, e as avultadas d\u00e9bedas que ti\u00f1an os de Poblet, por outro, fixo que os monxes vendesen a Jaime II, en 1297 a Baron\u00eda de Montorn\u00e9s e a vila de Castell\u00f3 por 290.000 soldos. En 1333, aparece como se\u00f1or da Baron\u00eda de Montorn\u00e9s, Juan Xim\u00e9n fillo de Pedro Xim\u00e9n de Aren\u00f3s, que posiblemente lle suceder\u00eda en representaci\u00f3n do rei Xaime II. Desco\u00f1\u00e9cese exactamente cando, pero en documentos posteriores aparece mesturada a Baron\u00eda de Montorn\u00e9s con \"o lugar de Benic\u00e0ssim\". As\u00ed temos como Montorn\u00e9s, que pasou novamente a poder real, \u00e9 doado por Afonso V, en 1416, ao Bispo de Vic, Afonso de Thous. Morto Afonso de Thous en 1420, foi adquirida a baron\u00eda por Gilberto de Centelles, que era ent\u00f3n se\u00f1or de Nules. Dos Centelles pasou ao patrimonio real ata o 24 de febreiro de 1467 en que Xo\u00e1n II traspasouno ao seu Vicechanceler Juan Pag\u00e9s e durante m\u00e1is de corenta e oito anos exerceron os Pag\u00e9s a s\u00faa xurisdici\u00f3n sobre Montorn\u00e9s e terras da s\u00faa demarcaci\u00f3n.\nNicol\u00e1s de Casalduch adquire o se\u00f1or\u00edo por compra aos Pag\u00e9s. Por herdanza pasou a dona Violante de Casalduch quen o 9 de setembro de 1603 outorgou Carta Poboa a fin de repoboar esta zona, moi castigada polos continuos ataques e saqueos de corsarios e berberiscos. Tal medida non obtivo os resultados apetecidos, e tan s\u00f3 uns poucos poboadores asent\u00e1ronse na Baron\u00eda. Neste sentido, existen claros vestixios de catro n\u00facleos pequenos de poboaci\u00f3n, d\u00faas deles buscando o refuxio das monta\u00f1as, un nas terras f\u00e9rtiles, moi preto do actual centro urbano, e finalmente un pequeno n\u00facleo mari\u00f1eiro, fronte \u00e1 Torre de Sant Vicent.\nA decisi\u00f3n de Francisco P\u00e9rez Bayer en 1769 de fundar unha igrexa neste lugar, constitu\u00edu o impulso definitivo \u00e1 configuraci\u00f3n de Benic\u00e0ssim como pobo. A P\u00e9rez Bayer cualif\u00edcaselle frecuentemente como fundador de Benic\u00e0ssim e realmente, non nacera a\u00ednda cando Benic\u00e0ssim foi fundado por Dona Violante de Casalduch. No entanto, P\u00e9rez Bayer tivo o m\u00e9rito de aglutinar ao redor da igrexa que fundou, a todos os veci\u00f1os de Benic\u00e0ssim, ata ent\u00f3n diseminados en pequenos n\u00facleos de poboaci\u00f3n, e en mas\u00edas.\nO progreso foi lento en principio, pero espectacular a partir de 1850. Benic\u00e0ssim foi unha das poboaci\u00f3ns pioneiras en Espa\u00f1a como centro tur\u00edstico. As\u00ed temos como en 1887 constr\u00faese a primeira vila de ver\u00e1n. O grande auxe que tomou Benic\u00e0ssim a principios de s\u00e9culo, valeulle posteriormente o cualificativo do Biarritz de Levante. Desde a primeira construci\u00f3n ata hoxe, Benic\u00e0ssim sufriu unha profunda transformaci\u00f3n baseada exclusivamente no turismo. Actualmente Benic\u00e0ssim ofrece unha capacidade receptora de 100.000 turistas.\nDemograf\u00eda.\nO desenvolvemento do sector tur\u00edstico deulle un forte impulso demogr\u00e1fico durante os \u00faltimos anos. Tam\u00e9n se incrementou a inmigraci\u00f3n estranxeira.\nEconom\u00eda.\nO sector turismo predomina sobre os demais."}
{"id": "119322", "revid": "1131", "url": "https://gl.wikipedia.org/wiki?curid=119322", "title": "Orpesa", "text": "Orpesa (en castel\u00e1n e tam\u00e9n oficial: \"Oropesa del Mar\") \u00e9 un municipio da Comunidade Valenciana, situado na costa da provincia de Castell\u00f3, na comarca da Plana Alta. En 2019 ti\u00f1a 9076 habitantes (INE).\nXeograf\u00eda.\nSituada xunto ao mar Mediterr\u00e1neo conta cunhas excelentes praias e pequenas calas naturais. Polos carreiros pr\u00f3ximos \u00e1 Serra de Orpesa, p\u00f3dese gozar do panorama dos campos de naranjos nun primeiro plano, enmarcados polo mar. Na serra at\u00f3panse paraxes naturais que contrastar\u00e1n coa paisaxe mari\u00f1a.\nIgualmente no Monte do Bobalar, que cae sobre o mar e o porto deportivo, pode gozarse de lugares como \"El Mirador\" que en d\u00edas despexados deixa entrever a silueta do Parque natural das Illas Columbretes no horizonte. \u00c9 caracter\u00edstica a vexetaci\u00f3n aut\u00f3ctona destes arredores.\nAcc\u00e9dese a esta localidade desde Castell\u00f3 a trav\u00e9s da N-340 e a AP-7 (sa\u00edda 45). Tam\u00e9n conta con acceso ferroviario (Renfe).\nBarrios e pedan\u00edas.\nNo termo municipal de Orpesa int\u00e9granse tam\u00e9n os seguintes n\u00facleos de poboaci\u00f3n:\nLocalidades lim\u00edtrofes.\nO termo municipal de Orpesa limita coas localidades de Cabanes e Benic\u00e0ssim, as dous pertencentes \u00e1 provincia de Castell\u00f3.\nHistoria.\nAo longo da s\u00faa historia, Orpesa coa s\u00faa situaci\u00f3n estrat\u00e9xica, foi foco de atracci\u00f3n de moitas culturas. Existen vestixios do paleol\u00edtico e iberos.\nAntes da conquista, en 1149, foi entregada en doaz\u00f3n \u00e1 Orde de San Xo\u00e1n do Hospital. En 1233, Xaime I de Arag\u00f3n conquistou o seu castelo que coroa a parte alta da pintoresca poboaci\u00f3n. En 1259 pasou a mans da Fernando P\u00e9rez de Pina, en cuxa familia manter ata finais de s\u00e9culo. En 1296 pasa a pertencer a Berenguer Dalmau, de quen a herda o seu fillo Guillem. Cara a 1330 pasou a Guillem J\u00e0ver, e en 1350 era o seu se\u00f1or Pere de Tous, permanecendo nesta familia ata finais do s\u00e9culo XV. En 1497 foi comprada por Joan de Cervell\u00f3 e herd\u00e1rona os seus fillos. En 1589, conced\u00e9uselle carta poboa para mellorar a situaci\u00f3n dos veci\u00f1os, e outra nova en 1609. En 1654, Filipe IV crea o t\u00edtulo de conde de Gerard de Cervell\u00f3, t\u00edtulo que obtivo grandeza de Espa\u00f1a en 1727. Por matrimonio, pasou en 1821 aos condes de Fern\u00e1n-N\u00fa\u00f1ez. Poboaci\u00f3n de cristi\u00e1ns, foi lugar de frecuentes ataques de piratas berberiscos; por isto no s\u00e9culo XVI constru\u00edr a Torre do Rei con obxecto de vixiar a costa. Nesta poboaci\u00f3n, durante a guerra das German\u00edas, foi derrotado o ex\u00e9rcito de Estell\u00e9s a mans do duque de Segorbe. En outubro de 1811 mantivo unha forte resistencia contra a conquista do lugar polo ex\u00e9rcito franc\u00e9s do Mariscal Suchet, sendo destru\u00eddo o castelo no curso de devandito ataque.\nDemograf\u00eda.\nDurante os s\u00e9culos XIX e XX a s\u00faa poboaci\u00f3n experimentou un continuo crecemento: 856 habitantes en 1900 e 2671 en 1994.\nO desenvolvemento do sector tur\u00edstico deulle un forte impulso demogr\u00e1fico durante os \u00faltimos anos, especialmente coa construci\u00f3n do macrocomplexo tur\u00edstico Marina d'Or. Tam\u00e9n se incrementou a inmigraci\u00f3n estranxeira. No 2007 Orpesa ti\u00f1a 9613 habitantes.\nEconom\u00eda.\nEntre a serra e o litoral \u00e1brese unha franxa de terras cultivadas ocupadas por laranxeiras e hortalizas. Nas zonas de seca\u00f1o abunda a amendoeira, a oliveira e a vide, cuxas uvas se utilizan para elaborar o co\u00f1ecido vi\u00f1o moscatel.\nO sector turismo predomina sobre os demais. Destaca o macrocomplexo tur\u00edstico Marina d'Or - Cidade de Vacaci\u00f3ns, que se atopa na li\u00f1a costeira do seu municipio, en direcci\u00f3n a Cabanes.\nGastronom\u00eda.\nOrpesa ten un rica gastronom\u00eda que une aos produtos do mar os da s\u00faa extensa horta. \nDos pratos t\u00edpicos da poboaci\u00f3n destacan: o arroz en todas as s\u00faas variedades como paella,arroz negro, arroz caldoso, \"arrosejat\", arroz ao forno, o fideu\u00e1, os \"caracois\" (caragolada), e a oropesina que consiste nunha sobremesa de am\u00e9ndoas."}
{"id": "119323", "revid": "10599", "url": "https://gl.wikipedia.org/wiki?curid=119323", "title": "Benicasim", "text": ""}
{"id": "119326", "revid": "15490", "url": "https://gl.wikipedia.org/wiki?curid=119326", "title": "Aisai", "text": "Aisai (\u611b\u897f\u5e02, \u3042\u3044\u3055\u3044\u3057, \"Aisai-shi\") \u00e9 un concello da prefectura de Aichi no Xap\u00f3n. Est\u00e1 situado na parte de T\u014dkai da rexi\u00f3n de Ch\u016bbu, \u00f3 oeste da prefectura, na zona da provincia hist\u00f3rica de Owari, no centro da illa de Honsh\u016b. A s\u00faa superficie \u00e9 de 66,63\u00a0km\u00b2, a poboaci\u00f3n \u00e9 de 65.371 habitantes (2009) e ten unha densidade de poboaci\u00f3n de 981 h/km\u00b2.\nO concello de Aisai limita cos concellos de Inazawa, Miwa, Tsushima, Kanie, Yatomi (que son da prefectura de Aichi); Kaizu (que \u00e9 da prefectura de Gifu); e Kuwana (este \u00faltimo \u00e9 da prefectura de Mie).\nHistoria.\nA cidade de Aisai foi fundada pola fusi\u00f3n de dous concellos de vilas (\"Saya\" e \"Saori\") e de dous concellos de aldeas (\"Tatsuta\" e \"Hachikai\") do distrito de Ama no ano 2005."}
{"id": "119327", "revid": "25871", "url": "https://gl.wikipedia.org/wiki?curid=119327", "title": "Formaci\u00f3n econ\u00f3mico social", "text": "A Formaci\u00f3n econ\u00f3mico social \u00e9 un termo propio do vocabulario do materialismo hist\u00f3rico, que \u00e1s veces se denomina tam\u00e9n como formaci\u00f3n social hist\u00f3rica.\nCaracter\u00edsticas.\nUnha formaci\u00f3n econ\u00f3mico social \u00e9 a combinaci\u00f3n senlleira de modos de produci\u00f3n e relaci\u00f3ns sociais nun eido espazo-temporal m\u00e1is ou menos amplo (por exemplo: o Antigo R\u00e9xime europeo, ou o Exipto dos fara\u00f3ns). Mant\u00e9n unha tensi\u00f3n bidireccional coa superestrutura pol\u00edtico-ideol\u00f3xico-cultural que precisa para o seu funcionamento (\u00e9 dicir, condici\u00f3naa, non a determina, e \u00e9 influ\u00eddo por ela). Xustif\u00edcase e lexitima pola s\u00faa correspondente ideolox\u00eda dominante (\u00e1s veces imposta, pero sempre asumida como referente do consenso social) que act\u00faa de lubricante das relaci\u00f3ns sociais.\nO concepto foi empregado orixinalmente por Marx n\u00b4\"O Capital\". M\u00e1is tarde foi recuperado por historiadores de orientaci\u00f3n marxista de mediados do s\u00e9culo XX, conscientes da imposibilidade de aplicar \u00e1 realidade hist\u00f3rica o funcionamento ideal e puro dos principais modos de produci\u00f3n definidos conceptualmente como escravismo, feudalismo, capitalismo, comunismo. Tam\u00e9n se intenta contrarrestar o determinismo econ\u00f3mico presente na maior\u00eda das correntes marxistas onde a superestrutura at\u00f3pase subordinada \u00e1 \"base econ\u00f3mica\".\nPara estes historiadores, se o marxismo \u00e9 a \"filosof\u00eda da praxis\" (tal como a defin\u00eda o italiano Antonio Gramsci), non ti\u00f1a sentido ning\u00fan aplicar sen m\u00e1is as s\u00faas receitas sen sustento na realidade. Para outros, o intento de actualizar as teor\u00edas de Marx non \u00e9 sen\u00f3n unha demostraci\u00f3n da resistencia ao abandono dos paradigmas cient\u00edficos cando chegan a esgotar a s\u00faa capacidade explicativa, tal como aconteceu en Astronom\u00eda coa teor\u00eda dos epiciclos, que salvaba as aparencias para que o Sistema Xeoc\u00e9ntrico seguise explicando os movementos dos astros no canto de optar polo Sistema Helioc\u00e9ntrico, m\u00e1is sinxelo e xa que logo, aplicando a Navalla de Occam, con tendencia a ser m\u00e1is certo.\nOutros marxistas pensan que o determinismo econ\u00f3mico que se lle adoita asignar ao marxismo \u00e9 m\u00e1is responsabilidade dalg\u00fans dos seguidores de Marx m\u00e1is que do propio Marx. Segundo o fatalismo econ\u00f3mico \"marxista\" a superestrutura \u00e9 determinada unilateralmente pola base econ\u00f3mica. Segundo o propio Marx, a superestrutura \u00e9 determinada \"na derradeira instancia\" pola formaci\u00f3n econ\u00f3mico social. O termo formaci\u00f3n, ademais, suxire que o factor econ\u00f3mico social non \u00e9 algo que xa v\u00e9n dado sen\u00f3n que \u00e9 produto do accionar dos individuos.\nO amigo e colaborador pr\u00f3ximo de Marx, Friedrich Engels, na s\u00faa Carta a Jos\u00e9 Bloch de 1890 explica:"}
{"id": "119328", "revid": "12452", "url": "https://gl.wikipedia.org/wiki?curid=119328", "title": "Sistema Helioc\u00e9ntrico", "text": ""}
{"id": "119329", "revid": "1308", "url": "https://gl.wikipedia.org/wiki?curid=119329", "title": "Sistema xeoc\u00e9ntrico", "text": ""}
{"id": "119330", "revid": "1308", "url": "https://gl.wikipedia.org/wiki?curid=119330", "title": "Botticelli", "text": ""}
{"id": "119331", "revid": "5312", "url": "https://gl.wikipedia.org/wiki?curid=119331", "title": "\u014cbu", "text": "\u014cbu (\u5927\u5e9c\u5e02, \u304a\u304a\u3076\u3057, \"\u014cbu-shi\") \u00e9 un concello da prefectura de Aichi no Xap\u00f3n. Est\u00e1 situado na parte de T\u014dkai da rexi\u00f3n de Ch\u016bbu, e no centro-oeste da prefectura, na zona da provincia hist\u00f3rica de Owari, no centro da illa de Honsh\u016b. A s\u00faa superficie \u00e9 de 33,68\u00a0km\u00b2, a poboaci\u00f3n \u00e9 de 84.294 habitantes (2009) e ten unha densidade de poboaci\u00f3n de 2.500 h/km\u00b2.\nO concello de \u014cbu limita cos concellos de T\u014dkai, Nagoya, Toyoake, Kariya e Higashiura."}
{"id": "119333", "revid": "15490", "url": "https://gl.wikipedia.org/wiki?curid=119333", "title": "Yatomi", "text": "Yatomi (\u5f25\u5bcc\u5e02, \u3084\u3068\u307f\u3057, \"Yatomi-shi\") \u00e9 un concello da prefectura de Aichi no Xap\u00f3n. Est\u00e1 situado na parte T\u014dkai da rexi\u00f3n de Ch\u016bbu, e \u00f3 oeste da prefectura, na zona da provincia hist\u00f3rica de Owari, no centro da illa de Honsh\u016b. A s\u00faa superficie \u00e9 de 48,92\u00a0km\u00b2 e a poboaci\u00f3n de 43.258 habitantes (2009) e ten unha densidade de poboaci\u00f3n de 884 h/km\u00b2.\nO concello de Aisai limita cos concellos de Aisai, de Kanie, de Tobishima (son da prefectura de Aichi); de Kuwana e de Kisosaki (son da prefectura de Mie)."}
{"id": "119334", "revid": "89787", "url": "https://gl.wikipedia.org/wiki?curid=119334", "title": "Toyoake", "text": "Toyoake (\u8c4a\u660e\u5e02, \u3068\u3088\u3042\u3051\u3057, \"Toyoake-shi\") \u00e9 un concello da prefectura de Aichi no Xap\u00f3n. Est\u00e1 situado na parte T\u014dkai da rexi\u00f3n de Ch\u016bbu, e no centro-oeste da prefectura, na zona da provincia hist\u00f3rica de Owari, no centro da illa de Honsh\u016b. A s\u00faa superficie \u00e9 de 23,18\u00a0km\u00b2 e a poboaci\u00f3n de 69.533 habitantes (2009) e ten unha densidade de poboaci\u00f3n de 3.000 h/km\u00b2.\nO concello de Toyoake limita cos concellos de \u014cbu, de Nagoya, de T\u014dg\u014d e de Kariya."}
{"id": "119335", "revid": "22570", "url": "https://gl.wikipedia.org/wiki?curid=119335", "title": "Planador", "text": "Un planador \u00e9 unha aeronave non motorizada que se mant\u00e9n en voo no aire ao tirar proveito das correntes atmosf\u00e9ricas. As s\u00faas forzas de sustentaci\u00f3n e translaci\u00f3n prove\u00f1en unicamente do resultante xeral aerodin\u00e1mico. A meirande parte das veces son remolcados por avi\u00f3ns, que levan o planador a unha altura prudente onde este \u00e9 liberado do arn\u00e9s que o une ao avi\u00f3n, emprendendo o voo; tam\u00e9n poden ser remolcados por outros m\u00e9todos como mediante tornos. \u00c1s veces logran ascender grazas \u00e1s correntes t\u00e9rmicas de aire que fan que o veleiro ga\u00f1e altura. Hainos tripulados e non tripulados ou radiocontrolados as\u00ed como de estruturas r\u00edxidas ou semiflex\u00edbeis (un veleiro planador \u00e9 a \u00e1 delta)."}
{"id": "119336", "revid": "89787", "url": "https://gl.wikipedia.org/wiki?curid=119336", "title": "Shinshiro", "text": "Shinshiro (\u65b0\u57ce\u5e02, \u3057\u3093\u3057\u308d\u3057, \"Shinshiro-shi\") \u00e9 un concello da prefectura de Aichi no Xap\u00f3n. Est\u00e1 situado na parte T\u014dkai da rexi\u00f3n de Ch\u016bbu, e ao leste da prefectura, na zona leste da provincia hist\u00f3rica de Mikawa, no centro da illa de Honsh\u016b. A s\u00faa superficie \u00e9 de 499,00\u00a0km\u00b2 e a poboaci\u00f3n de 50.750 habitantes (2009) e ten unha densidade de poboaci\u00f3n de 102 h/km\u00b2.\nO concello de Shinshiro limita cos concellos de Toyohashi, de Toyokawa, de Okazaki, de Toyota, de Shitara, de T\u014dei (son da prefectura de Aichi); e de Hamamatsu (da prefectura de Shizuoka)."}
{"id": "119338", "revid": "25871", "url": "https://gl.wikipedia.org/wiki?curid=119338", "title": "Margaret Mitchell", "text": "Margaret Mitchell, nada en Atlanta o 8 de novembro de 1900 e finada na mesma cidade o 16 de agosto de 1949, foi unha escritora estadounidense dunha \u00fanica obra, \"Gone with the Wind\", que Victor Fleming inmortalizar\u00eda no cinema en 1939.\nTraxectoria.\nMitchell estudou no Smith College e m\u00e1is tarde traballou como columnista e redactora do \"Journal of Atlanta\", durante 4 anos, de 1922 a 1926, data en que comezou a escribir a s\u00faa popular novela, que non finalizar\u00e1 at\u00e9 dez anos despois. Este retrato rom\u00e1ntico da vida no sur dos Estados Unidos durante a Guerra de Secesi\u00f3n Americana contada a trav\u00e9s da historia dunha familia xeorxiana converteuse de inmediato nun \u00e9xito de vendas e recibiu o premio Pulitzer en 1937. At\u00e9 1949 imprim\u00edranse da obra 8\u00a0000\u00a0000 de exemplares e fora traducida a 30 idiomas. Anos m\u00e1is tarde, en 1949, Margaret Mitchell faleceu xunto co seu marido atropelados por un taxi que pasaba a toda velocidade, o incidente foi comentado como unha gran traxedia."}
{"id": "119339", "revid": "75439", "url": "https://gl.wikipedia.org/wiki?curid=119339", "title": "Google Earth", "text": "Google Earth \u00e9 un programa inform\u00e1tico similar a un sistema de Informaci\u00f3n xeogr\u00e1fica creado pola empresa Keyhole, Inc., inicialmente baixo o nome de \"EarthViewer 3D\". Permite visualizar imaxes en tres dimensi\u00f3ns do planeta, combinando fotos de sat\u00e9lite, mapas e o motor de procura de Google que permite ver imaxes a escala dun lugar espec\u00edfico do planeta. En 2013 converteuse no programa m\u00e1is popular para visualizar cartograf\u00eda, con m\u00e1is de mil mill\u00f3ns de descargas."}
{"id": "119341", "revid": "1131", "url": "https://gl.wikipedia.org/wiki?curid=119341", "title": "Taxi", "text": "O taxi \u00e9 un autom\u00f3bil privado, conducido por un chofer e destinado ao transporte de pasaxeiros e mais das equipaxes destes. O transbordo faise de porta a porta, \u00e1 elecci\u00f3n do pasaxeiro, contrariamente aos transportes en com\u00fan que circulan entre puntos predeterminados (paradas de autob\u00fas, estaci\u00f3ns ferroviarias).\nA palabra \"taxi\" prov\u00e9n de tax\u00edmetro, aparato destinado a medir o tempo e a distancia dun traxecto para estabelecer o montante a pagar polo pasaxeiro. Este tax\u00edmetro \u00e9 chamado igualmente contador quilom\u00e9trico."}
{"id": "119342", "revid": "25871", "url": "https://gl.wikipedia.org/wiki?curid=119342", "title": "Carmen Delia Dipin\u00ed", "text": "Carmen Delia Dipin\u00ed, nada en Naguabo o 18 de novembro de 1927 e finada o 4 de agosto de 1998, foi unha cantante portorrique\u00f1a, int\u00e9rprete de boleros latinoamericanos. A s\u00faa \u00e9poca dourada foi con Johnny Rodr\u00edguez e coa Sonora Matancera.\nTraxectoria.\nComezou a cantar en 1937, afoutada pola profesora Amparo Brenes, da Escuela Elemental Eugenio Brac de Naguabo. En 1941 debutou profesionalmente nun programa que Rafael Qui\u00f1ones Vidal animaba pola emisora WNAM. Axudada pola s\u00faa amiga Ruth Fern\u00e1ndez, trasladouse a Nova York en 1947, onde deveu cantante profesional. Iso aconteceu logo de participar no programa de afeccionados de Willy Chevalier no Teatro Triboro, onde ga\u00f1ou o primeiro premio e a casa de discos Verne contratouna para gravar con Johnny Albino e o Tr\u00edo San Juan as canci\u00f3ns \"El d\u00eda que yo nac\u00ed\", \"Perdida\" e \"Du\u00e9rmete mi Junior\"."}
{"id": "119344", "revid": "98629", "url": "https://gl.wikipedia.org/wiki?curid=119344", "title": "Johnny Albino", "text": "Johnny Albino, nado en Yauco o 19 de decembro de 1919 e finado o 7 de maio de 2011, foi un cantante portorrique\u00f1o de boleros.\nTraxectoria.\nAlbino xogaba e cantaba cando rapaz, mais non foi at\u00e9 anos m\u00e1is tarde, cando formaba parte do Ex\u00e9rcito dos Estados Unidos, durante segunda guerra mundial, onde formou un cuarteto con outros soldados compa\u00f1eiros. En 1946, Albino actuou por vez primeira nun \"tr\u00edo\", convert\u00e9ndose tempo despois na voz do Tr\u00edo San Juan, un grupo internacionalmente aclamado, pois o Tr\u00edo San Juan daquela rivalizaba co Tr\u00edo Los Panchos, obtendo sona e popularidade. Ironicamente, Albino m\u00e1is tarde abandonou o \"Tr\u00edo San Juan\" para comezar a s\u00faa andaina con \"Los Panchos\", como a voz principal, substitu\u00edndo outro cantante de tr\u00edo lendario, Julito Rodriguez.\nO artista morou os seus \u00faltimos anos en Porto Rico e conta con m\u00e1is de 300 discos gravados no seu haber."}
{"id": "119346", "revid": "25871", "url": "https://gl.wikipedia.org/wiki?curid=119346", "title": "Julito Rodr\u00edguez", "text": "Julito Rodr\u00edguez, nado en Santurce, Porto Rico, o 5 de outubro de 1925 e finado o 27 de xullo de 2013, foi un cantante de boleros, guitarrista e compositor.\nTraxectoria.\nRodr\u00edguez interesouse pola m\u00fasica dende cativo. O seu pai animouno a estudar o viol\u00edn e pronto, entrou a formar parte da Banda Hatuey, como substituto. Despois de trasladarse dentro da illa \u00e1 localidade de Ponce, unha cidade localizada na costa meridional, montou a \"Orquesta Hatuey de Ponce\". Volveu a San Xo\u00e1n en 1946 para estudar na Universidade de Porto Rico, un\u00edndose \u00e1 banda ROTC, dirixida por Rafael Alers. Contra 1947, Rodriguez atopou unha nova paix\u00f3n musical na m\u00fasica de \"tr\u00edo\". O seu primeiro \"tr\u00edo\" foi \"Los Romanceros\". O grupo gozou dun \u00e9xito consider\u00e1bel at\u00e9 1950, cando Rodr\u00edguez decidiu unirse ao ex\u00e9rcito de Estados Unidos."}
{"id": "119352", "revid": "1131", "url": "https://gl.wikipedia.org/wiki?curid=119352", "title": "Ramilo", "text": "O top\u00f3nimo galego Ramilo pode referirse a:\nAmais, como apelido pode referirse a:"}
{"id": "119365", "revid": "1131", "url": "https://gl.wikipedia.org/wiki?curid=119365", "title": "Rubi\u00e1ns", "text": ""}
{"id": "119366", "revid": "89787", "url": "https://gl.wikipedia.org/wiki?curid=119366", "title": "Arde Lucus", "text": "O Arde Lucus (tam\u00e9n escrito como \"Arde Lvcvs\") \u00e9 unha festa celebrada en Lugo a finais do mes de xu\u00f1o que revive o pasado romano e castrexo da cidade amurallada e que xurdiu para conmemorar a declaraci\u00f3n da Muralla coma Patrimonio da Humanidade no ano 2000. Chegou a xuntar nas s\u00faas d\u00faas \u00faltimas edici\u00f3ns preto dun mill\u00f3n de participantes. En 2017 foi declarada Festa de Interese Tur\u00edstico Nacional.\nDende abril de 2011 \u00e9 Festa de Interese Tur\u00edstico Galego. A edici\u00f3n de 2013 celebrouse os d\u00edas 14, 23 e 16 de xu\u00f1o e ofreceu como novidade principal a participaci\u00f3n de Arsdimicandi, un grupo de especialistas gladiadores procedentes de B\u00e9rgamo que participaron en series de televisi\u00f3n como \"Roma\". A moeda oficial desta edici\u00f3n foi o \u00c1s.\nHistoria.\nEsta festa que, tenta evocar a antiga Lucus Augusti do s\u00e9culo III, comezouse a celebrar no ano 2000, medrando ano tras ano o n\u00famero de persoas caracterizadas coas vestimentas t\u00edpicas da \u00e9poca e visitantes, chegando no ano 2009 aos 460.000 participantes e deixando uns ingresos na cidade duns 10 mill\u00f3ns de euros.\nC\u00f3mpre destacar que ademais o concello conta coa colaboraci\u00f3n de diversas asociaci\u00f3ns para a celebraci\u00f3n e ambientaci\u00f3n do festexo, encarg\u00e1ndose elas mesmas de moitas das actividades, como Cohors III Lucensium, Terra Copora, Lugdunum, Civitas Lucensis, T\u00edr na n\u00d3g ou Caetra Lucensium.\nEn 2012 as novidades foron a creaci\u00f3n dun senado romano, as xornadas gastron\u00f3micas Ars Magirica, ciclos de conferencias a cargo de historiadores e arque\u00f3logos, venda de produtos oficiais como fibelas, vasos ou alfinetes ou a posibilidade de acu\u00f1ar de moedas no propio campamento, ese ano o sestercio. Pola s\u00faa banda, a ONCE anunciou \u00e1 posta a venda dun cup\u00f3n especial ilustrado coa imaxe oficial do Arde Lucus, coa aguia sobre o lume, e co texto: \u00abArde Lucus. Lucus Augusti renacer\u00e1 de novo\u00bb.\nActividades.\nAs actividades mesturan o pasado romano da cidade, que tam\u00e9n \"abre as portas\" \u00e1 celebraci\u00f3n dos ritos celtas dentro das murallas.\nUn mercado artesanal onde se ofrecen produtos t\u00edpicos t\u00edpicos da \u00e9poca, ademais de espect\u00e1culos de maxia, malabares e m\u00fasica. \u00c9 o principal punto de reuni\u00f3n dentro da festa, con diversos desfiles e espect\u00e1culos. Sit\u00faase na Praza Maior.\nSon unha serie de campamentos que te\u00f1en que montar os propios participantes, xa sexan grupos de particulares ou asociaci\u00f3ns, onde os residentes no mesmo deben de morar ataviados coas vestimentas e obxectos t\u00edpicos da \u00e9poca. Na s\u00faa \u00faltima edici\u00f3n os campamentos foron situados no Carril das Estantigas, no interior da muralla. Ademais cada campamento pode realizar as s\u00faas propias actividades, sempre abertas ao p\u00fablico en xeral. Sinalar que os campamentos poden ser tanto romanos coma galaicos.\nO circo romano ten lugar no Parque de Rosal\u00eda de Castro, onde se celebran actividades rememorando aos antigos circos romanos, con pelexas de gladiadores, carreiras de cuadrigas e outros espect\u00e1culos romanos.\nNesta actividade as parellas p\u00f3dense casar polo antigo rito celta, uni\u00f3n amorosa que durar\u00e1 at\u00e9 o seguinte ano, onde os namorados poden decidir se renovan ou non os seus votos (concretamente \u00e9 a muller a que decide se quere renovar a uni\u00f3n). Se o casamento se renova durante sete anos seguidos a uni\u00f3n pasa a ser definitiva. Coma proba da celebraci\u00f3n, os noivos reciben un certificado de casamento. A voda romana \u00e9 m\u00e1is \"definitiva\".\nEn numerosos puntos da cidade p\u00f3dense atopar obras de teatro de todo tipo, dende comedias a os cl\u00e1sicos dramas, nas que moitas veces os viandantes pasan a formas parte da propia obra.\nNesta actividade recr\u00e9ase o asedio a unha cidade romana, mais pese ao seu nome cel\u00e9brase no xa mencionado Parque de Rosal\u00eda e non na muralla da cidade, contando coa participaci\u00f3n de t\u00f3dalas asociaci\u00f3ns e m\u00faltiples voluntarios.\n\u00c9 un gran banquete ao aire libre, onde as mesas son colocadas ao redor da muralla romana. Na edici\u00f3n de 2009 foi substitu\u00eddo pola \"Tabernae\", un comedor localizado na praza da Soidade.\nAdemais das anteriores destacan outras moitas actividades como as bacanais, a colocaci\u00f3n de sentinelas nas portas da muralla, batallas entre galaicos (celtas) e romanos, espect\u00e1culos de maxia, desfiles coas caracterizaci\u00f3ns, xogos romanos, pelexas de gladiadores, diferentes actividades para divulgar as tradici\u00f3ns galaicas (celtas) e romanas, cabalgatas, venda de escravos, vodas romanas, instruci\u00f3n militar romana en lat\u00edn polas r\u00faas da cidade, diferentes exhibici\u00f3ns ou os diferentes concertos.\nAsociaci\u00f3ns.\nAs asociaci\u00f3ns que colaboran na realizaci\u00f3n da festa son:"}
{"id": "119369", "revid": "5132", "url": "https://gl.wikipedia.org/wiki?curid=119369", "title": "Arde Lvcvs", "text": ""}
{"id": "119370", "revid": "2074", "url": "https://gl.wikipedia.org/wiki?curid=119370", "title": "Marcadores anal\u00edticos do consumo de alcohol", "text": ""}
{"id": "119377", "revid": "43327", "url": "https://gl.wikipedia.org/wiki?curid=119377", "title": "Vilarmeao", "text": "Co top\u00f3nimo Vilarmeao pod\u00e9monos referir a:"}
{"id": "119378", "revid": "15490", "url": "https://gl.wikipedia.org/wiki?curid=119378", "title": "Comunismo primitivo", "text": "Por comunismo primitivo, comunidade primitiva, ou modo de produci\u00f3n primitivo, ent\u00e9ndese, na teor\u00eda marxista, unha etapa do desenvolvemento das formaci\u00f3ns econ\u00f3mico-sociais, caracterizadas polo baixo nivel de desenvolvemento das forzas produtivas, a propiedade colectiva dos instrumentos de produci\u00f3n (rudimentarios) e a distribuci\u00f3n igualitaria dos produtos. \u00c9 o primeiro dos modos de produci\u00f3n que Marx definiu como estadios da evoluci\u00f3n da historia econ\u00f3mica.\nOs homes organiz\u00e1banse en bandas, adicadas \u00e1 caza, pesca e recolecci\u00f3n, e a actividade laboral humana base\u00e1base na cooperaci\u00f3n sinxela. Para Marx, este tipo de produci\u00f3n colectiva ou cooperativa era, naturalmente, o resultado do desamparo no que se atopaba o individuo illado, e non da socializaci\u00f3n dos medios de produci\u00f3n. Como consecuencia, o home primitivo non concib\u00eda a posibilidade dunha propiedade privada dos instrumentos de produci\u00f3n, s\u00f3 alg\u00fans destes, que lle serv\u00edan tam\u00e9n para defenderse das feras, pertenc\u00edanlle en propiedade persoal. Traballo tan primitivo non creaba excedente alg\u00fan logo de cubrir as necesidades m\u00e1is perentorias, e esa inexistencia imped\u00eda a explotaci\u00f3n do home polo home. Nese r\u00e9xime econ\u00f3mico a produci\u00f3n estar\u00eda directamente determinada polas necesidades colectivas, e entre o acto substancial da creaci\u00f3n e o creado non hab\u00eda ningunha mediaci\u00f3n social e, xa que logo, ningunha ruptura epistemol\u00f3xica.\nEsta forma de vida corresponde ao per\u00edodo que os prehistoriadores denominaron Paleol\u00edtico, e non foi sen\u00f3n co descubrimento da agricultura e a gander\u00eda, realizado durante o Neol\u00edtico que permitiu unha primeira especializaci\u00f3n e divisi\u00f3n social do traballo, como describe o historiador Vere Gordon Childe cos seus conceptos de Revoluci\u00f3n neol\u00edtica (na que as aldeas campesi\u00f1as a\u00ednda conservaban boa parte do igualitarismo social) e a posterior Revoluci\u00f3n urbana (cando xa aparecen claramente as clases sociais e o poder pol\u00edtico e relixioso).\nNo comunismo primitivo non hab\u00eda excedentes de produci\u00f3n, polo que non exist\u00eda desigualdade de bens nin a necesidade dun Estado. Ao ser unha sociedade baseada no autoconsumo, todas as s\u00faas relaci\u00f3ns sociais eran comunitarias.\nEste modo de produci\u00f3n foi substitu\u00eddo, dependendo do lugar ou a \u00e9poca, ben polo modo de produci\u00f3n escravista ou ben polo modo de produci\u00f3n feudal."}
{"id": "119379", "revid": "1308", "url": "https://gl.wikipedia.org/wiki?curid=119379", "title": "Modo de produci\u00f3n primitivo", "text": ""}
{"id": "119382", "revid": "75439", "url": "https://gl.wikipedia.org/wiki?curid=119382", "title": "Venus Anadi\u00f3mena", "text": "Venus Anadi\u00f3mena ou \"Venus sa\u00edndo do mar\" \u00e9 unha representaci\u00f3n iconogr\u00e1fica da deusa Afrodita sa\u00edndo do mar feita famosa polo pintor Apeles. A representaci\u00f3n orixinal de Apeles desapareceu pero se atopa descrita na Naturalis Histori\u00e6 de Plinio onde se menciona como an\u00e9cdota que o pintor usou a Kampaspe, concubina de Alexandre Magno, coma a s\u00faa modelo. De acordo a Ateneo a idea de Venus sa\u00edndo do mar inspirouse en Frin\u00e9, a cal durante os festivais Eleusinos e os dedicados a Poseid\u00f3n nadaba espida libremente polo mar.\nAntig\u00fcidade.\nA imaxe representa o nacemento de Afrodita, deusa do amor, mentres emerxe das augas do mar. De acordo \u00e1 mitolox\u00eda grega Afrodita naceu xa adulta do mar, o cal renova a s\u00faa virxindade. Este tema foi bastante repetido na antig\u00fcidade, e en repetidas ocasi\u00f3ns am\u00f3sase \u00e1 deusa escorrendo o pelo. Unha representaci\u00f3n escult\u00f3rica de s\u00e9culo IV atopada nunha vila galo-romana en Aquitania (mostrada no museo do Louvre) d\u00e1 testemu\u00f1o da representaci\u00f3n continua da deusa sa\u00edndo do mar durante a antig\u00fcidade tard\u00eda.\nA pintura orixinal de Apeles foi levada a Roma pero xa se atopaba moi deteriorada nos tempos nos que Plinio a describe.\nRepresentaci\u00f3ns a partir do Renacemento.\nO tema da \"Venus Anadi\u00f3mena\" ret\u00f3mas co desexo, dos artistas do Renacemento que l\u00edan a Plinio, de emular, e ata superar se fose posible, a Apeles. No s\u00e9culo XV Sandro Botticelli pinta a s\u00faa famosa obra \"O nacemento de Venus\". Outra \"Venus Anadi\u00f3mena\" temper\u00e1 \u00e9 o baixorelevo de Antonio Lombardo que se atopa no \"Victoria and Albert Museum\" de Londres. A \"Venus Anadi\u00f3mena\" de Tiziano (1525), que pertenc\u00eda ao Duque de Sutherland, foi adquirida pola National Gallery of Scotland de Edimburgo no 2003.\nA \"Venus Anadi\u00f3mena\" ofrece un motivo natural para unha fonte: a Galer\u00eda Nacional de Arte de Washington DC ten unha estatua a tama\u00f1o real de bronce na que a auga cae desde o pelo de Venus. Esta estatua foi modelada por un disc\u00edpulo de Xo\u00e1n de Bolonia a finais do s\u00e9culo XVI. Durante o Rococ\u00f3 Th\u00e9odore Chass\u00e9riau volve executar o tema en 1838 e a \"Venus Anadi\u00f3mena\" de Jean Auguste Dominique Ingres, completada tras moitos anos en 1848, \u00e9 unha das obras m\u00e1is celebradas do pintor. At\u00f3pase no Museo Cond\u00e9 no Castelo de Chantilly, Chantilly, Francia. \"O nacemento de Venus\" de Alexandre Cabanel de 1863 bas\u00e9ase no fresco de Pompeia (ilustraci\u00f3n arriba \u00e1 dereita da p\u00e1xina) que fora descuberto recentemente.\n\"O nacemento de Venus\" de Alexandre Cabanel (1823-1889), foi amosado no Sal\u00f3n de Par\u00eds en 1863 e foi mercado por Napole\u00f3n III para a s\u00faa colecci\u00f3n persoal. O famoso historiador da arte estadounidense, Robert Rosenblum, comentaba sobre esta obra: \"Esta Venus frota entre unha antiga deidade e un sono moderno (...) e a ambig\u00fcidade dos seus ollos, que parecen pechados mais que, mirando de preto, deixan ver que ela est\u00e1 esperta. (...) Un espido que poder\u00eda estar durmido ou esperto \u00e9 especialmente imponente para un espectador masculino.\"\nA pintura de 1879 de William-Adolphe Bouguereau chamada tam\u00e9n \"O nacemento de Venus\", que refai a composici\u00f3n de Botticelli, \u00e9 outro testemu\u00f1o da popularidade continua do tema entre os pintores academicistas de finais do s\u00e9culo XIX.\nEn 1870 Arthur Rimbaud evocou a imaxe dunha \"Clara Venus\" (\"Venus famosa\") corpulenta con todas as imperfecci\u00f3ns (\"d\u00e9ficits\") humanas nun poema sarc\u00e1stico que introduce a celulite dentro da literatura de alto nivel: \"A graisse sous la peau para\u00eet en feuilles plates\".\nPablo Picasso volve plasmar a imaxe da \"Venus anadi\u00f3mena\" na figura central de As se\u00f1oritas de Avignon de 1907, un dos incunables do cubismo."}
{"id": "119397", "revid": "98629", "url": "https://gl.wikipedia.org/wiki?curid=119397", "title": "Ruth Pfau", "text": "Ruth Pfau, nada o 9 de setembro de 1929 en Leipzig (Alema\u00f1a) e finada o 10 de agosto de 2017 en Karachi (Paquist\u00e1n), foi unha monxa paquistan\u00ed-alem\u00e1, membro da Sociedade de Irm\u00e1s do Coraz\u00f3n de Mar\u00eda que traballou na atenci\u00f3n e no coidado de pacentes de lepra en Paquist\u00e1n.\nTraxectoria.\nRuth Pfau naceu en Leipzig, Alema\u00f1a en 1929. Ruth Pfau \u00e9 unha activista a favor dos dereitos humanos paquistan\u00ed nacida en Alema\u00f1a. Logo da segunda guerra mundial, cando os rusos ocuparon o leste de Alema\u00f1a escapou a Alema\u00f1a Occidental coa s\u00faa familia e elixiu farmacia como a s\u00faa futura carreira. Estudou farmacia en 1949 en Maguncia. Non esta satisfeita coa s\u00faa vida e quer\u00eda facer algo con ela. En 1962 dirix\u00edase a India logo de unirse a unha orde relixiosa pero debido a problemas de visado quedou en Paquist\u00e1n. Foi a Karachi, onde visitou unha colonia de leprosos chamada McLeod Rd, situada detr\u00e1s da estaci\u00f3n de ferrocarril. Al\u00ed decidiu que a s\u00faa vida estar\u00eda dedicada ao coidado dos seus pacientes.\nEst\u00e1 reco\u00f1ecida en Paquist\u00e1n e no estranxeiro e foi galardoada con numerosos premios e medallas."}
{"id": "119400", "revid": "2338", "url": "https://gl.wikipedia.org/wiki?curid=119400", "title": "IA", "text": ""}
{"id": "119411", "revid": "5863", "url": "https://gl.wikipedia.org/wiki?curid=119411", "title": "Filae", "text": "Filae (en textos latinos: \"Phil\u00e6\", \"Philae\") era o nome dunha illa situada no r\u00edo Nilo, a once quil\u00f3metros ao sur de Asu\u00e1n, no Exipto. Foi soado polos templos erixidos durante os per\u00edodos tolemaico e romano dedicados ao culto \u00e1 deusa Isis que se espallou por todo o Mediterr\u00e1neo, mant\u00e9ndose a s\u00faa veneraci\u00f3n no templo de File ata que foi prohibido en tempos de Xustiniano I, no ano 535\nA illa de Filae ficou mergullada no s\u00e9culo XX baixo as augas encoradas polo encoro de Asu\u00e1n, a\u00ednda que baixo patrocinio da Unesco os templos foron desmontados, trasladados e reconstru\u00eddos no pr\u00f3ximo illote de Agilkia.\nHistoria.\nIsis foi unha das deusas principais do pante\u00f3n exipcio, mais s\u00f3 a partir de Nectanebo I, fara\u00f3n da dinast\u00eda XXX, comezaron a erixirse edificaci\u00f3ns sacras de certa importancia na illa. Os tolemaicos continuaron ampliando o complexo e, posteriormente, alg\u00fans emperadores romanos como Augusto, Tiberio, Traxano e Hadriano, ordenaron constru\u00edr m\u00e1is edificaci\u00f3ns.\nO culto \u00e1 deusa perdurou ata o s\u00e9culo VI, cando o emperador romano de oriente, Xustiniano I, o prohibiu. O conxunto reconverteuse ent\u00f3n en igrexa cristi\u00e1 dedicada \u00e1 advocaci\u00f3n de Santo Estevo, ata o s\u00e9culo XII, \u00e9poca na que o credo islamita xa se impuxera como relixi\u00f3n maioritaria da poboaci\u00f3n exipcia.\nPatrimonio da Humanidade.\nO conxunto de templos de Filae forma parte do Museo ao aire libre de Nubia e Asu\u00e1n, declarado Patrimonio da Humanidade pola Unesco en 1979 co nome de Monumentos de Nubia de Ab\u00fa Simbel a Filae.\nO sistema templario en Filae; a gram\u00e1tica do templo.\nO conxunto de templos da illa de Filae non constit\u00fae un sistema illado. As\u00ed a todo, est\u00e1 estreitamente vencellado a outros templos pr\u00f3ximos (Abat\u00f3n) e \u00e1 serie de templos nubios que, dende Filae, fican nas beiras da Baixa Nubia. C\u00f3mpre lembrar que o gobernante exipcio (case de xeito continuado en cada reinado) regaloulle \"os campos\" (o \"Dodekaschoenos\") \u00e1 deusa (o que \u00e9 o mesmo que dicir aos seus sacerdotes).\nNa illa, existe unha clara gradaci\u00f3n nos templos. O templo principal \u00e9, naturalmente, o de Isis, e ocupa a posici\u00f3n axial, estando os outros templos (Arensnufis, Imhotep etc.) subordinados ao da deusa, atop\u00e1ndose transversalmente ao eixe principal.\nA decoraci\u00f3n dos muros dos templos que constit\u00faen o conxunto de Filae realizouse conforme a un sistema descrito por Eleni Vassilika (\"Ptolemaic Philae\"), segundo o cal os artistas, seguindo as directrices dos te\u00f3logos, elaborar\u00edan unha serie de cart\u00f3ns decorativos a partir dos cales f\u00f3ronse erguendo as decoraci\u00f3ns murais, mantendo estritas normas regradas.\nOs templos ergueitos na illa de Filae.\nO conxunto do templo de Isis disp\u00f3n de varias edificaci\u00f3ns: \nEstancias anexas.\nEntre as principais estancias que abrangue o conxunto, cabe destacar:\nDerradeiros vestixios da antiga escritura exipcia.\nA derradeira inscrici\u00f3n xerogl\u00edfica da que se ten evidencias foi gravada nos muros da porta ergueita en tempos do emperador Hadriano, situada no recinto do templo do Isis; gravouse o d\u00eda 24 de agosto de 394, e consist\u00eda nunha invocaci\u00f3n ao deus kushita Mandulis.\nO derradeiro texto escrito en exipcio dem\u00f3tico datouse no d\u00eda 11 de decembro do ano 452; tr\u00e1tase dunha frase pintada nos muros do templo do Isis, en Filae."}
{"id": "119414", "revid": "1308", "url": "https://gl.wikipedia.org/wiki?curid=119414", "title": "Philae", "text": ""}
{"id": "119415", "revid": "7592", "url": "https://gl.wikipedia.org/wiki?curid=119415", "title": "Xerogl\u00edfica", "text": ""}
{"id": "119417", "revid": "54334", "url": "https://gl.wikipedia.org/wiki?curid=119417", "title": "Fr\u00e9gate", "text": "A Illa de Fr\u00e9gate, tam\u00e9n chamada Illa de Frigate \u00e9 a m\u00e1is occidental da Illas Interiores (\"Inner Islands\") gran\u00edticas de Seychelles (a 55\u00a0km ao Leste de Mah\u00e9). Ten tan s\u00f3 2,19\u00a0km\u00b2 e \u00e9 co\u00f1ecida, sobre todo, como destino tur\u00edstico de luxo, illado e privado.\nO seu nome d\u00e9bese a Lazare Picault que llo puxo debido \u00e1 abundancia de fragatas que observou na illa.\nO punto m\u00e1is alto da illa ch\u00e1mase Mount Signal con 125 metros.\nA illa est\u00e1 cuberta de takamakas, anacardos, amendoeiras malabares e o raro merlo de Seychelles, as\u00ed como algunhas reintroducidas tartarugas xigantes de Aldabra. Tam\u00e9n ten o escaravello tenebrionido xigante (\"Polposipus herculeanus\") que \u00e9 end\u00e9mico da Illa de Fr\u00e9gate."}
{"id": "119419", "revid": "15490", "url": "https://gl.wikipedia.org/wiki?curid=119419", "title": "Umanit\u00e0 Nova", "text": "Umanit\u00e0 Nova (Nova Humanidade) \u00e9 un peri\u00f3dico anarquista italiano fundado no ano 1920 en Mil\u00e1n e, en 2022, \u00e9 o medio escrito da Federaci\u00f3n Anarquista Italiana. Entre os seus colaboradores m\u00e1is destacados estiveron Errico Malatesta, Antonio Ceri (os fundadores) e Camillo Berneri.\nTraxectoria.\nPublic\u00e1base diariamente e nalgunhas zonas italianas a s\u00faa circulaci\u00f3n, que foi duns 30.000 exemplares primeiro e logo duns 60.000, superou \u00e1 do Avanti!, o xornal do Partido Socialista Italiano, ata 1922 en que foi pechado polo r\u00e9xime fascista. Nunha carta de Anna Kuliscioff a Filippo Turati, a primeira estimaba a tiraxe do xornal en 100.000 exemplares, mentres que no mesmo per\u00edodo a tirada de Avanti! eran 70.000 exemplares. Posteriormente, ata 1926, mantivo unha pequena tiraxe espor\u00e1dica e clandestina e, entre 1943 e 1945, houbo unha reaparici\u00f3n notable con 14 n\u00fameros de 8.000 exemplares impresos en Florencia, Roma e X\u00e9nova.\nDespois da ca\u00edda do r\u00e9xime en 1945 e dun congreso anarquista en Carrara, a publicaci\u00f3n comezou a sa\u00edr de novo dunha forma estable, esta vez nun formato semanal. O peri\u00f3dico contin\u00faa sendo publicado a d\u00eda de hoxe, sendo impreso en Carrara, e dende 1974 \u00e9 redactado por un equipo colexiado. "}
{"id": "119420", "revid": "51526", "url": "https://gl.wikipedia.org/wiki?curid=119420", "title": "Atol de Cosmoledo", "text": "Cosmoledo \u00e9 un atol do Grupo de Aldabra das Seychelles. O atol ten 14,5\u00a0km de leste para oeste, e 11,5\u00a0km de norte ao sur. Ten unha superficie de terra de 5,2\u00a0km\u00b2, e a lagoa 145\u00a0km\u00b2, sumando en total 152\u00a0km\u00b2.\nA Cosmoledo e a illa Astove (situada a 38\u00a0km ao sur), xuntas, co\u00f1\u00e9cenas como o Grupo de Cosmoledo, que \u00e1 s\u00faa vez pertencen ao Grupo de Aldabra.\nO atol est\u00e1 formado por uns vinte illotes individuais: "}
{"id": "119422", "revid": "98629", "url": "https://gl.wikipedia.org/wiki?curid=119422", "title": "Erik Spoelstra", "text": "Erik Celino Spoelstra, nado en Evanston (Illinois) o 1 de novembro de 1970, \u00e9 o actual adestrador de Miami Heat. \u00c9 o primeiro t\u00e9cnico filipino-estadounidense na NBA. Dende 2001 ata 2008 foi adestrador asistente e director de scouting dos Heat.\nTraxectoria.\nSpoelstra medrou en Portland (Oreg\u00f3n), onde se graduou no Instituto Xesu\u00edta en 1988, e na Universidade de Portland en 1992. No Instituto Xesu\u00edta, Spoelstra \u00e9 terceiro na historia en asistencias (488), terceiro tam\u00e9n en triplas (156) e sexto na porcentaxe de triplas (38.4%) e tiros libres (82.4%). Spoelstra foi o base titular da Universidade de Portland durante 3 anos e foi nomeado Freshman do Ano da West Coast Conference en 1989. Forma parte do selecto grupo que superou 1.000 puntos en Portland. Despois da universidade pasou 2 anos coma adestrador-xogador en TuS Herten, un equipo alem\u00e1n.\nO seu pai, Jon Spoelstra, traballou coma executivo dos Portland Trail Blazers, Denver Nuggets e dos New Jersey Nets. Spoelstra ten unha orixe neerlandesa-irlandesa por parte do seu pai, e unha orixe filipina por parte da s\u00faa nai, Elisa Celino, nada en San Pablo, Laguna.\nMiami Heat.\nO 28 de abril de 2008, Spoelstra (co\u00f1ecido polos xogadores coma \"Coach Spo\"), foi nomeado sucesor de Pat Riley coma adestrador de Miami Heat. A dimisi\u00f3n de Riley produciuse despois de protagonizar a peor tempada que tivera coma t\u00e9cnico dende que chegara \u00e1 NBA. Riley seguir\u00e1 coma presidente do equipo, e a s\u00faa primeira decisi\u00f3n foi que o seu relevo fose Erik Spoelstra, asistente baixo a s\u00faa direcci\u00f3n pero que nunca tivera experiencia na NBA coma adestrador. Con 37 anos, Spoelstra converteuse no t\u00e9cnico m\u00e1is novo da liga, 69 d\u00edas m\u00e1is novo que Lawrence Frank, adestrador dos New Jersey Nets.\nErik Spoelstra estivera traballando para Miami Heat durante 13 tempadas, pero nunca, coa excepci\u00f3n das ligas de ver\u00e1n, desempe\u00f1ara a\u00ednda o cargo de adestrador xefe. O seu primeiro traballo en Miami foi de director de scouting, no ano 1995, e logo foi ascendido a adestrador asistente, seguindo a\u00ednda coas s\u00faas funci\u00f3ns de scouting. Dende fai tempo se lle v\u00eda como a persoa \u00e1 que Pat Riley acabar\u00eda promocionando para substitu\u00edlo no banco dos Heat.\nSpoelstra adestrou aos Heat que chegaron \u00e1s Finais da NBA de 2011, perdendo por 4-2 contra os Dallas Mavericks. Ao remate desa tempada, o 16 de decembro, recibiu a extensi\u00f3n do seu contrato."}
{"id": "119426", "revid": "56817", "url": "https://gl.wikipedia.org/wiki?curid=119426", "title": "Illa de Astove", "text": "A illa de Astove \u00e9 un atol de Seychelles situado no oc\u00e9ano \u00cdndico. \u00c1chase a 38\u00a0km SSE de Cosmoledo e as s\u00faas coordenadas son ().\nCaracter\u00edsticas.\nTr\u00e1tase dun atol con forma de anel case pechado. A s\u00faa lagoa interior ten unha profundidade m\u00e1xima de 3 metros e est\u00e1 comunicada co mar polo suroeste. O atol mide 4,5\u00a0km de Norte a Sur e 2\u00a0km de Leste a Oeste, cunha superficie de 4\u00b496\u00a0km\u00b2; e a s\u00faa \u00e1rea total, inclu\u00edndo a lagoa \u00e9 de 9\u00b45\u00a0km\u00b2. O seu \u00fanico asentamento, na costa occidental, foi abandonado nos anos 80. Existe tam\u00e9n unha pista de aterraxe de herba. Declarada reserva natural, actualmente est\u00e1 pechada ao p\u00fablico e proh\u00edbese todo acceso.\nA illa de Astove e o atol de Cosmoledo, conforman o Grupo de Cosmoledo. Grupo que \u00e1 s\u00faa vez, xunto ao atol de Aldabra e a illa de Asunci\u00f3n constit\u00faen o Grupo de Aldabra."}
{"id": "119427", "revid": "98629", "url": "https://gl.wikipedia.org/wiki?curid=119427", "title": "Paestum", "text": "Paestum (antiga Poseidonia) \u00e9 o nome romano cl\u00e1sico dunha importante cidade greco-romana situada no litoral do Mar Tirreno na Magna Grecia, na rexi\u00f3n italiana de Campania. At\u00f3pase ao sueste na provincia de Salerno, a 40 km ao sur da capital provincial e 92 de N\u00e1poles. \u00c9 un dos barrios do concello de Capaccio-Paestum.\nAs ru\u00ednas de Paestum son famosas polos seus tres templos gregos de orde d\u00f3rica, que datan do 600 ao 450 a.C., e que est\u00e1n nun moi bo estado de conservaci\u00f3n. As murallas da cidade e o anfiteatro est\u00e1n en gran parte intactas e permanece a parte inferior das paredes de moitas outras estruturas, as\u00ed como as estradas pavimentadas. O sitio est\u00e1 aberto ao p\u00fablico e hai un moderno museo nacional que cont\u00e9n tam\u00e9n os descubrimentos do sitio grego asociado de Foce del Sele.\nTrala s\u00faa fundaci\u00f3n por colonos gregos baixo o nome de \"Poseidonia\" () foi finalmente conquistada polos Lucanos e posteriormente polos romanos. Os lucanos renome\u00e1rono como \"Paistos\" e os romanos deron \u00e1 cidade o seu nome actual. Como \"Pesto\" ou Paestum, a cidade converteuse nun obispado (agora s\u00f3 s\u00e9 titular), pero foi abandonada no inicio da Idade Media, e quedou inalterado e en gran parte esquecido ata o s\u00e9culo XVIII.\nHoxe en d\u00eda os restos da cidade at\u00f3panse na moderna \"frazione\" de Paestum, que forma parte da \"comune\" de Capaccio na Provincia de Salerno, Campania, Italia. O asentamento moderno, directamente ao sur do xacemento arqueol\u00f3xico, \u00e9 unha popular localidade costeira, con longas praias de area.\nRestos antigos.\nMoitas das caracter\u00edsticas m\u00e1is famosas do sitio hoxe en d\u00eda son os tres grandes templos da versi\u00f3n arcaica da orde d\u00f3rica grega, que datan de aproximadamente do 550 ao 450 a.C. Todos son t\u00edpicos do per\u00edodo, con columnatas masivas que te\u00f1en unha pronunciada \u00e9ntase (que se ensanchan mentres baixan) e capiteis moi anchos semellantes a cogumelos virados. Por encima das columnas, s\u00f3 o segundo Templo de Hera conserva a maior parte do seu entaboamento, e os outros dous te\u00f1en s\u00f3 o arquitrabe.\nEstes foron dedicados a Hera, Athena e Poseid\u00f3n (Xuno, Minerva e Neptuno para os romanos), a\u00ednda que anteriormente identific\u00e1ronse a mi\u00fado doutro xeito, por exemplo, como unha bas\u00edlica e un templo de Ceres (a Dem\u00e9ter grega), segundo argumentos do s\u00e9culo XVIII. Os dous templos de Hera est\u00e1n xuntos un \u00e1 beira do outro, mentres que o Templo de Atenea est\u00e1 ao outro lado do centro da cidade. Houbo outros templos, tanto gregos como romanos, que est\u00e1n moito menos ben preservados. Paestum est\u00e1 lonxe de ser unha boa fonte de m\u00e1rmore. Os tres templos principais ti\u00f1an poucos relevos de pedra, quizais usaban pinturas no seu lugar. Usaron terracota pintada para alg\u00fans detalles de parte da estrutura. Os grandes anacos de terracota que sobreviviron est\u00e1n no museo.\nToda a antiga cidade de Paestum ten unha superficie aproximada de 120 hect\u00e1reas. S\u00f3 se escavaron as 25 hect\u00e1reas que conte\u00f1en os tres templos principais e os outros edificios principais. As outras 95 hect\u00e1reas permanecen en terreos privados e non foron estudados. A cidade est\u00e1 rodeada de muros defensivos que a\u00ednda est\u00e1n en p\u00e9. As murallas te\u00f1en aproximadamente 4750 m de longo, 5 a 7 m de espesor e 15 m de alto. Situadas ao longo da muralla hai 24 torres cadradas e redondas. Pode haber ata 28, pero algunhas delas foron destru\u00eddos durante a construci\u00f3n dunha estrada durante o s\u00e9culo XVIII que efectivamente cortou o sitio en dous.\nA zona central est\u00e1 completamente libre de edificios modernos e sempre o estivo en gran medida desde a Idade Media. A\u00ednda que se retiraron moitas pedras do sitio, un gran n\u00famero de edificios seguen sendo detectables polas s\u00faas bases ou polas partes inferiores das s\u00faas paredes, e as estradas principais permanecen pavimentadas. Un pequeno santuario memorial ou Heroon constru\u00eddo para un heroe local desco\u00f1ecido sobreviviu intacto; os contidos est\u00e1n no museo. Escav\u00e1ronse numerosas tumbas f\u00f3ra das murallas.\nOs tres templos gregos.\nO primeiro templo de Hera, constru\u00eddo ao redor do ano 550 a.C. polos colonos gregos, \u00e9 o templo m\u00e1is antigo sobrevivente de Paestum. Os arque\u00f3logos do s\u00e9culo XVIII denomin\u00e1rono \"A Bas\u00edlica\" porque alg\u00fans pensaban que era un edificio romano. (A bas\u00edlica romana orixinal) era esencialmente unha forma c\u00edvica de construci\u00f3n, antes de que o primeiro plano da bas\u00edlica fose adoptado polos primeiros cristi\u00e1ns para as igrexas.)\nAs inscrici\u00f3ns e as estatu\u00ed\u00f1as de terracota revelaron que a deusa aqu\u00ed venerada era Hera. M\u00e1is tarde, desenterrouse un altar diante do templo, no lugar ao aire libre, habitual para un altar grego. Os fieis pod\u00edan asistir a ritos e sacrificios sen entrar na \"cella\" ou santuario interior.\nAs columnas te\u00f1en unha forte \u00e9ntase ou curvatura ao longo da s\u00faa lonxitude, indicaci\u00f3n dunha temper\u00e1 data de construci\u00f3n. Alg\u00fans dos capiteis a\u00ednda conservan restos visibles da s\u00faa pintura orixinal. O templo \u00e9 m\u00e1is ancho que a maior\u00eda dos templos gregos, probablemente porque ten d\u00faas portas e unha fila de sete columnas no centro da cella, unha rara caracter\u00edstica. Isto pode reflectir unha dobre dedicaci\u00f3n do templo. Ter un n\u00famero impar de columnas, aqu\u00ed nove, nos lados m\u00e1is curtos tam\u00e9n \u00e9 moi raro, hai dezaoito columnas ao longo dos lados m\u00e1is longos. Isto foi posible ou necesario debido \u00e1s d\u00faas portas, polo que ningunha ten unha vista bloqueada por unha columna.\nO segundo Templo de Hera constru\u00eduse ao redor do 460-450 a.C., xusto ao norte do primeiro templo de Hera. Pensouse erroneamente que se dedicou a Poseid\u00f3n. As columnas non te\u00f1en as t\u00edpicas 20 estr\u00edas en cada columna sen\u00f3n que te\u00f1en 24 estr\u00edas. O Templo de Hera II ten un tama\u00f1o de columna m\u00e1is amplo e intervalos menores entre columnas. O templo tam\u00e9n foi usado para adorar a Zeus e outra deidade, cuxa identidade \u00e9 desco\u00f1ecida. No lado leste est\u00e1n visibles os restos de dous altares, un grande e outro m\u00e1is pequeno. O m\u00e1is pequeno \u00e9 unha adici\u00f3n romana, constru\u00eddo cando un cami\u00f1o que leva a un foro romano foi cortado polo m\u00e1is grande. Tam\u00e9n \u00e9 posible que o templo orixinalmente estivese dedicado tanto a Hera como a Poseid\u00f3n, algunhas estatuas de ofrenda atopadas ao redor do altar maior est\u00e1n pensadas para demostrar esta identificaci\u00f3n.\nNo punto m\u00e1is alto da cidade, a certa distancia dos templos de Hera e ao norte do centro do antigo poboado, at\u00f3pase o templo de Atenea. Constru\u00eduse ao redor do ano 500 a. C., e durante alg\u00fan tempo pens\u00e1base que estaba dedicado a Ceres. A arquitectura \u00e9 de transici\u00f3n, estando en parte no estilo x\u00f3nico e en parte d\u00f3rico. Tres tumbas cristi\u00e1s medievais no chan demostran que o templo foi usado nalg\u00fan momento como unha igrexa cristi\u00e1.\nOutras caracter\u00edsticas arqueol\u00f3xicas.\nNa parte central do complexo at\u00f3pase o foro romano, pensado para constru\u00edrse no sitio da anterior \u00e1gora. No lado norte do foro hai un pequeno templo romano, datado no ano 200 a.C. dedicado \u00e1 Tr\u00edade Capitolina, a Xuno, X\u00fapiter, e Minerva.\nAo nord\u00e9s do foro at\u00f3pase o anfiteatro. Que ten un patr\u00f3n romano normal, a\u00ednda que moito m\u00e1is pequeno que os exemplos posteriores. S\u00f3 a metade occidental \u00e9 visible, en 1930, constru\u00eduse unha estrada a trav\u00e9s do sitio, sepultando a metade oriental. Segundo afirman os habitantes locais, o enxe\u00f1eiro civil responsable foi xulgado, condenado e recibiu unha pena de prisi\u00f3n polo que se describiu como destruci\u00f3n indebida dun sitio hist\u00f3rico. Hai tam\u00e9n un pequeno concello circular (\"bouleuterion\") ou espazo de reuni\u00f3n (\"ekklesiasterion\"), con asentos en niveis. Probablemente nunca estivo cuberto, pero ti\u00f1a un muro ao seu redor, quizais cunha pequena arcada ao redor do interior. Isto deixou de ter un papel nos tempos romanos e foi cuberto.\nO heroon, pr\u00f3ximo ao foro e ao templo de Atenea, constru\u00eduse probablemente como homenaxe ao fundador da cidade, a\u00ednda que se constru\u00edu ao redor dun s\u00e9culo despois da morte desta figura an\u00f3nima. Era un t\u00famulo baixo cun recinto rectangular amurallado e con grandes pedras ao seu redor. Cando escavouse en 1954, descubriuse no centro unha c\u00e1mara baixa de pedra cun tellado inclinado, a metade por debaixo do chan de terra circundante e a metade enriba. Este conti\u00f1a varios vasos de bronce grandes, raros e espl\u00e9ndidos, quizais non feitos na localidade, e unha gran anfora de cer\u00e1mica ateniense de ao redor do 520-500 a.C. Os vasos de bronce ti\u00f1an trazos de mel dentro. Estes est\u00e1n agora no museo.\nXusto ao sur das murallas da cidade, nun sitio a\u00ednda chamado Santa Venera, atop\u00e1ronse nun santuario unha serie de ofertorios, pequenas estatu\u00ed\u00f1as de mulleres espidas moldeadas en terracota vestindo un \"polo\" o tocado das deusas de Anatolia e Siria, datadas na primeira metade do s\u00e9culo VI a.C. Escavaci\u00f3ns similares realiz\u00e1ronse noutros santuarios de Paestum durante as escavaci\u00f3ns dos anos 80. estas figuras son moi raras no Mediterr\u00e1neo Occidental. O t\u00e9menos ao aire libre estableceuse no inicio da ocupaci\u00f3n grega: non constru\u00eduse un templo no sitio ata o inicio do s\u00e9culo V a.C. Unha deusa espida era unha figura allea \u00e1 cultura grega antes da famosa Afrodita Cnida de Prax\u00edteles no s\u00e9culo IV. as an\u00e1lises iconogr\u00e1ficas deben buscarse na Astarte fenicia e na Afrodita chipriota. \"En lugares onde os gregos e os fenicios entraron en contacto uns cos outros, a mi\u00fado hai unha superposici\u00f3n na personalidade das d\u00faas deidades\", explicou Rebecca Miller Ammerman (Ammerman 1991) ao identificar o culto no lugar como o da Astarte fenicia ou a Afrodita chipriota.\nAs inscrici\u00f3ns deixan claro que durante a \u00e9poca romana, o culto estaba reservado a Venus.\nTumbas pintadas.\nPaestum tam\u00e9n \u00e9 reco\u00f1ecido polas s\u00faas tumbas pintadas, principalmente pertencentes ao per\u00edodo de goberno lucano, mentres que s\u00f3 unha delas data do per\u00edodo grego. Non obstante, esta \u00e9 a Tumba do nadador (italiano: Tomba del tuffatore), que \u00e9 a m\u00e1is famosa. \u00c9 o nome da enigm\u00e1tica escena, representada na parte inferior da lousa da cuberta, dun mozo que se mergulla na auga. Data da primeira metade do s\u00e9culo V a.C. (ao redor do 470 a.C.), a idade de ouro da cidade grega. Foi atopada o 3 de xu\u00f1o de 1968, nunha pequena necr\u00f3pole a aproximadamente 1,5 quil\u00f3metros ao sur das antigas murallas. A tumba est\u00e1 pintada coa t\u00e9cnica do fresco e a s\u00faa importancia radica en ser \"\"o \u00fanico exemplo de pintura grega con escenas figuradas que datan dos per\u00edodos orientalizantes, arcaico ou cl\u00e1sicos en sobrevivir na s\u00faa totalidade, entre os miles de tumbas gregas desta \u00e9poca (aproximadamente entre o 700 e o 400 a.C.), este \u00e9 a \u00fanica decorada con frescos de suxeitos humanos\".\"\nAs catro paredes restantes da tumba est\u00e1n ocupadas por escenas relacionadas co simposio, unha iconograf\u00eda moito m\u00e1is co\u00f1ecida na cer\u00e1mica grega que a escena de mergullo. Os cinco frescos exp\u00f3\u00f1ense no museo arqueol\u00f3xico, xunto con outros ciclos de tumbas pintadas polos Lucanos. En contraste coas pinturas de tumbas gregas anteriores, estas escenas posteriores te\u00f1en moitas figuras e unha alta proporci\u00f3n de escenas con cabalos e deportes ecuestres.\nComplexo do Sele.\nA poucos quil\u00f3metros de Paestum hab\u00eda un complexo de templos na desembocadura do r\u00edo Sele (Foce del Sele en italiano) dedicado a Hera. O templo est\u00e1 agora case destru\u00eddo e quedan poucos restos doutros edificios. Non obstante, recuper\u00e1ronse ao redor de 70 m\u00e9topas arcaicas do relevo do templo e doutro edificio do s\u00e9culo VI a.C. Estes div\u00eddense en dous grupos, o primeiro mostra a historia da vida de Heracles en 38 relevos sobreviventes, o outro grupo, aproximadamente do 510 a.C, mostra a parellas de mulleres correndo. O primeiro ciclo constit\u00fae a peza central do museo Paestum, colocadas ao redor de paredes \u00e1 altura orixinal. No sitio hai un \"museo narrante\" con pantallas de v\u00eddeo, pero non hai obxectos orixinais.\nHistoria.\nFundaci\u00f3n.\nSegundo Estrab\u00f3n, a cidade fundouse como \"Poseidonia\" (nomeada as\u00ed pola deidade grega do mar) por Aqueos gregos de Sibaris. Os colonos constru\u00edron fortificaci\u00f3ns pr\u00f3ximas ao mar, pero logo decidiron fundar a cidade m\u00e1is no interior nunha elevaci\u00f3n m\u00e1is alta. As fortificaci\u00f3ns puideron constru\u00edrse ao sur de Poseidonia no promontorio onde est\u00e1 agora Agropoli. Segundo a tradici\u00f3n hist\u00f3rica o santuario de Poseid\u00f3n estaba situado al\u00ed, debido ao cal a cidade ser\u00eda nomeada as\u00ed. A data da fundaci\u00f3n de Poseidonia non \u00e9 dada por fontes antigas, pero a evidencia arqueol\u00f3xica d\u00e1 unha data de aproximadamente o 600 a.C. \nAlternativamente, de feito, os sibaritas poden ser trecenos. Arist\u00f3teles escribiu que un grupo de Trecenios foi expulsado de Sibaris polos aqueos logo da fundaci\u00f3n conxunta desa cidade. Gaius Julius Solinus chama a Paestum colonia Doria e Estrab\u00f3n menciona que unha vez Trec\u00e9n chamouse Poseidonia. Como consecuencia, argumentouse que Paestum foi fundado polos trecenos referidos por Arist\u00f3teles. Outra hip\u00f3tese \u00e9 que os sibaritas foron axudados polos dorios na s\u00faa fundaci\u00f3n de Poseidonia. \nPer\u00edodo grego.\nAs evidencias arqueol\u00f3xicas dos primeiros s\u00e9culos de Paestum indican a construci\u00f3n de estradas, templos e outras caracter\u00edsticas dunha cidade en crecemento. As moedas, a arquitectura e as estampas votivas testemu\u00f1an as estreitas relaci\u00f3ns mantidas con Metaponto nos s\u00e9culos VI e V.\nPres\u00famese que Poseidonia albergou refuxiados da s\u00faa cidade nai, Sibaris, cando a cidade foi conquistada por Crot\u00f3n no 510 a.C. A principios do s\u00e9culo V, as moedas de Poseidonia adoptaron o est\u00e1ndar de peso Aquea e o touro visto nas moedas sibaritas. AJ Graham cre que foi plausible que o n\u00famero de refuxiados fose o suficientemente grande como para que ocorrese alg\u00fan tipo de sinecismo entre os Poseidonios e os Sibaritas, posiblemente en forma de simpolidade de Sympoliteia.\nPoseidonia puido ter unha parte importante nunha nova fundaci\u00f3n de Sibaris, que durou desde o 452/1 a.C ata o 446/5 a.C. Isto o suxire a gran semellanza das moedas de Sibaris coas de Poseidonia durante este per\u00edodo. Posiblemente un tratado de amizade entre Sibaris, os seus aliados e os Serdaioi (un pobo desco\u00f1ecido) se remonta a esta nova fundaci\u00f3n, porque Poseidonia era o garante deste tratado. \n \nPer\u00edodo Lucano.\nNon \u00e9 ata o final do s\u00e9culo V a.C que \u00e9 mencionada a cidade, cando segundo Estrab\u00f3n a cidade foi conquistada polos lucanos. Das evidencias arqueol\u00f3xicas parece que as d\u00faas culturas, grega e osca, foron capaces de prosperar xunto a outras.\nMoitas pinturas de tumbas mostran cabalos e carreiras de cabalos, unha obsesi\u00f3n das elites lucanas.\nPer\u00edodo romano e abandono.\nConverteuse na cidade romana de Paestum no 273 a.C., como consecuencia das guerras p\u00edrricas, na que os greco-italianos Poseidonios se uniron ao rei Pirro de Epiro contra a Rep\u00fablica romana.\nDurante a invasi\u00f3n cartaxinesa de Italia por An\u00edbal, a cidade permaneceu fiel a Roma e despois f\u00f3ronlle concedidos favores especiais como a cu\u00f1axe da s\u00faa propia moeda. A cidade continuou prosperando durante o per\u00edodo imperial romano e converteuse nun bispado como a diocese cat\u00f3lica de Pesto ao redor do 400 d.C.\nComezou a declinar entre os s\u00e9culos IV e VII d.C, e foi abandonada durante a Idade Media. O bispado suprimiuse en 1100. Como N\u00e1poles e a maior parte da rexi\u00f3n circundante, os habitantes probablemente falaron un dialecto grego ao longo da s\u00faa historia. O descenso e o abandono foron probablemente debido a cambios nos patr\u00f3ns de drenaxe das terras locais, provocando condici\u00f3ns pantanosas e de malaria. Os ataques dos escravistas e piratas sarracenos tam\u00e9n puideron ser un factor decisivo. A poboaci\u00f3n restante parece que se trasladou ao asentamento m\u00e1is alto do cantil en Agropoli (\u00e9 dicir, \"acr\u00f3pole\" en grego), a poucos quil\u00f3metros de distancia, a\u00ednda que este asentamento converteuse nunha base para os invasores musulm\u00e1ns durante un per\u00edodo. O sitio de Paestum quedou descoidado e en gran parte esquecido, a\u00ednda que colleuse algunha pedra \"spolia\" para utilizala na construci\u00f3n da catedral de Salerno de Robert Guiscard (1085).\nRedescubrimento.\nA pesar dalgunhas menci\u00f3ns como a da historia de Pietro Summonte en 1524, que identificou correctamente os tres templos d\u00f3ricos como tales, as s\u00faas ru\u00ednas s\u00f3 volveron a ter notoriedade no s\u00e9culo XVIII, tras a redescuberta das cidades romanas de Pompeia e Herculano, e durante a construci\u00f3n dunha nova estrada costeira ao sur de N\u00e1poles. O moderno asentamento comezara a revivir polo menos no s\u00e9culo XVI, ao lado das antigas ru\u00ednas. Despois dun comezo complicado, o redescubrimento dos tres antigos templos gregos e facilmente accesibles crearon un enorme interese en toda Europa. Difund\u00edronse as obras de arte de Giovanni Battista Piranesi (1778) e outras m\u00e1is. A forma completa e relativamente sinxela dos templos converteuse en influente na arquitectura do renacemento grego.\nEn 1740 f\u00edxose unha proposta, pero non executada, para aproveitar as columnas para o novo Palacio de Capodimonte en N\u00e1poles. Inicialmente, os sabios do s\u00e9culo XVIII dubidaban de que as estruturas fosen templos, e suxer\u00edronse diversas posibilidades que inclu\u00edan un ximnasio, unha bas\u00edlica p\u00fablica ou sal\u00f3n ou un \"p\u00f3rtico\". Tam\u00e9n houbo controversias e malentendidos sobre o seu contexto cultural. Alessio Simmaco Mazzocchi, cl\u00e9rigo e antiquario, \"o fundador do estudo moderno da Magna Graecia\" (os antigos gregos en Italia), pensaba que eran etruscos, de acordo coas s\u00faas teor\u00edas de que os colonos gregos s\u00f3 se xuntaron \u00e1s culturas existentes en Italia, fundadas por pobos do leste. Derivou a [[etimolox\u00eda] de \"Poseidonia\" dunha deidade do mar fenicia inventada.\nA primeira publicaci\u00f3n moderna das ru\u00ednas foi \"Les Ruines de Paestum\" en 1764, por GPM Dumont, que fora levado al\u00ed en 1750 xunto co arquitecto [[Jacques-Germain Soufflot]] polo conde Gazzola, un enxe\u00f1eiro do goberno de N\u00e1poles. Gazzola debuxara ou encargara debuxos medidos, aos que Dumont engadiu as s\u00faas fotos, ademais de l\u00e1minas m\u00e1is art\u00edsticas. Houbo unha edici\u00f3n ampliada en 1769, o mesmo ano en que o ingl\u00e9s Thomas Major publicou un relato a\u00ednda m\u00e1is extenso. En 1774 hab\u00eda nove diferentes publicaci\u00f3ns ilustradas no sitio.\n[[Ficheiro:\"A company of men has set up its office between the columns (Doric) of an ancient Greek temple of Neptune, built about 7 - NARA - 531170.jpg|thumb|left|upright| Unha compa\u00f1\u00eda de soldados montou a s\u00faa oficina entre as columnas d\u00f3ricas do Templo de Hera II, c. 1943]]\nSegunda guerra mundial.\nO 9 de setembro de 1943, Paestum foi a localizaci\u00f3n das praias de desembarco da [[36\u00aa Divisi\u00f3n de Infanter\u00eda dos Estados Unidos]] durante a [[Operaci\u00f3n Avalanche|invasi\u00f3n de Italia]] polos [[Aliados da segunda guerra mundial | Aliados]]. As forzas de [[Alema\u00f1a]] resistiron os desembarcos desde o principio, provocando grandes combates dentro e arredor da cidade. O combate persistiu ao redor da cidade durante nove d\u00edas antes de que os alem\u00e1ns se retirasen ao norte. As forzas aliadas estableceron os seus hospitais de campa\u00f1a da Cruz Vermella nos templos, e ao redor deles, xa que os templos estaban \"f\u00f3ra dos l\u00edmites\" dos bombardeos por ambos lados.\n[[Ficheiro: SNGANS 606.jpg | thumb | [[Nomisma | Nomos]] de Poseidonia, c. 530\u2013500 a.C. Poseid\u00f3n manexando un [[tridente]] cunha [[cl\u00e1mide]] envolta nos seus brazos.]]\nMoedas.\nAs moedas de Paestum comezan ao redor do 550 a.C. Adoitan representar a Poseid\u00f3n cun tridente ascendente. As emisi\u00f3ns contin\u00faan ata o reinado de [[Tiberio]]. Por raz\u00f3ns desco\u00f1ecidas, Paestum \u00e9 a \u00fanica de todas as pequenas [[ceca]]s italianas, autorizada a seguir acu\u00f1ando moedas de bronce mediante un decreto senatorial de aproximadamente o 89 a.C., despois de que esta fose centralizada. As moedas posteriores levan \"PSSC\", que significa \"Paesti Signatum Senatus Consulto\" para reflectir isto.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Patrimonio da Humanidade en Italia]]\n[[Categor\u00eda:Antigas cidades gregas]]"}
{"id": "119443", "revid": "89787", "url": "https://gl.wikipedia.org/wiki?curid=119443", "title": "Mike Woodson", "text": "Michael Dean Woodson (nado o 24 de marzo de 1958 en Indianapolis, Indiana) \u00e9 un antigo xogador e actual adestrador de baloncesto profesional.\nTraxectoria.\nXogador.\nWoodson xogou ao baloncesto universitario nos Indiana Hoosiers, sendo un protexido de Bobby Knight. Foi seleccionado na 12\u00aa posici\u00f3n do Draft da NBA de 1980 polos New York Knicks, e xogou na liga entre 1980 e 1991.\nAdestrador.\nWoodson substitu\u00edu a Terry Stotts coma adestrador dos Hawks antes da tempada 2004-05. Chegou ao equipo tras un per\u00edodo coma asistente de Larry Brown nos Detroit Pistons campi\u00f3ns do ano 2004."}
{"id": "119459", "revid": "22570", "url": "https://gl.wikipedia.org/wiki?curid=119459", "title": "Lei de Pinault", "text": "A lei de Pinault \u00e9 unha regra fonol\u00f3xica protoindoeuropea que recibe o seu nome do indoeurope\u00edsta franc\u00e9s Georges-Jean Pinault, que foi o seu descubridor.\nSegundo esta regra, as laringais protoindoeuropeas desaparecen ante *y. Comparemos:"}
{"id": "119473", "revid": "22570", "url": "https://gl.wikipedia.org/wiki?curid=119473", "title": "Lei de Siebs", "text": "A lei de Siebs \u00e9 unha regra fonol\u00f3xica protoindoeuropea que recibe os eu nome do ling\u00fcista alem\u00e1n Theodor Siebs.\nSegundo esta lei se un s m\u00f3bil se engade a unha ra\u00edz que comece cunha oclusiva sonora ou aspirada, esa oclusiva enxordece. Siebs propuxo esta lei en \"Zeitschrift f\u00fcr vergleichende Sprachforschung auf dem Gebiete der indogermanischen Sprachen\", como \"Anlautstudien\" (Berl\u00edn 1904: 37.277-324).\nOswald Szemerenyi rexeitou esta regra, explicando que \u00e9 insost\u00edbel e cita a contradici\u00f3n presente no av\u00e9stico \"zd\u012b\" do protoindoeuropeo *s-d\u02b0i \"se!\" como contraexemplo (Szemerenyi 1999: 144). Con todo, a forma protoindoeuropea reconstr\u00faese m\u00e1is precisamente como *h\u2081s-d\u02b0\u00ed e as\u00ed a lei de Siebs semella demandar que a sibilante e a oclusiva aspirada sexan adxacentes e tautosil\u00e1bicos, algo que se sabe que s\u00f3 ocorre en posici\u00f3n inicial de palabra en protoindoeuropeo de todas formas.\nComp\u00e1rese:"}
{"id": "119477", "revid": "23204", "url": "https://gl.wikipedia.org/wiki?curid=119477", "title": "Daniel Santos", "text": "Daniel Doroteo de los Santos Betancourt, nado en Santurce o 5 de febreiro de 1916 e finado en Florida, Estados Unidos, o 27 de novembro de 1992, \u00e9 un m\u00fasico portorrique\u00f1o considerado como un dos grandes int\u00e9rpretes de bolero e guaracha. Tivo por sobrenomes art\u00edsticos \"El Jefe\" e \"El Inquieto Anacobero\".\nCaracterizouse pola s\u00faa actitude nacionalista con respecto \u00e1 s\u00faa patria Porto Rico, como se demostra no disco \"Yankee, go home\", xunto ao cantante Ortiz D\u00e1vila \"Davilita\". Exhibiu unha vida desordenada e, sendo cantante da Sonora Matancera en Cuba, foi detido varias veces por posesi\u00f3n de marihuana."}
{"id": "119492", "revid": "15490", "url": "https://gl.wikipedia.org/wiki?curid=119492", "title": "Sefard\u00ed", "text": "Os sefard\u00eds (hebreo: \u05e1\u05e4\u05e8\u05d3\u05d9\u05dd, \"sfaradim)\" son os descendentes dos xudeus que viviron nos distintos territorios da Pen\u00ednsula Ib\u00e9rica at\u00e9 1492, e que est\u00e1n ligados \u00e1 cultura hisp\u00e1nica mediante a lingua xudeoespa\u00f1ola e a tradici\u00f3n. Calc\u00falase que na actualidade a comunidade sefard\u00ed acada os dous mill\u00f3ns de integrantes, sendo a meirande parte deles residentes en Israel, Francia, Estados Unidos e Turqu\u00eda. As\u00ed mesmo, tam\u00e9n existen comunidades sefard\u00eds en Cuba, M\u00e9xico e ao longo de Suram\u00e9rica, principalmente na Arxentina, o Brasil, Venezuela, Chile, Paraguai e o Per\u00fa onde chegaron os xudeus sefard\u00eds fuxindo das persecuci\u00f3ns das autoridades espa\u00f1olas."}
{"id": "119497", "revid": "109216", "url": "https://gl.wikipedia.org/wiki?curid=119497", "title": "Praestamarcos", "text": "Os praestamarcos (lat\u00edn: \"Celtici Praestamarici\") foron un pobo galaico, situado no convento xur\u00eddico lucense. A s\u00faa situaci\u00f3n corresponde aproximadamente \u00e1 actual comarca do Barbanza, entre as r\u00edas de Arousa, Muros e Noia.\nFontes.\nPomponio Mela precisa que polas terras destes decorren os r\u00edos Tambre e Sar (de feito \u00e9 o r\u00edo Tambre o que lles d\u00e1 o nome):\nPlinio o Vello aclara tam\u00e9n:\nNo Parroquial suevo aparecen mencionados os \"praestamarcos\", mais xa non como tribo, sen\u00f3n como unha divisi\u00f3n eclesi\u00e1stica dependente da de Iria."}
{"id": "119499", "revid": "59345", "url": "https://gl.wikipedia.org/wiki?curid=119499", "title": "Uni\u00f3n Internacional de Ciencias Xeol\u00f3xicas", "text": "A Uni\u00f3n Internacional de Ciencias Xeol\u00f3xicas (en ingl\u00e9s:\"International Union of Geological Sciences\" ou IUGS) \u00e9 unha organizaci\u00f3n privada internacional dedicada \u00e1 cooperaci\u00f3n no eido da xeolox\u00eda. A IUGS fundouse en 1961 e \u00e9 un membro do Consello Internacional para a Ciencia, \u00f3rgano de coordinaci\u00f3n para a organizaci\u00f3n internacional da ciencia. Actualmente, os xe\u00f3logos de 117 pa\u00edses est\u00e1n representados a trav\u00e9s das organizaci\u00f3ns nacionais e rexionais. A IUGS promove e alenta o estudo de problemas xeol\u00f3xicos, en especial aqueles de importancia global.\nA Secretar\u00eda da Uni\u00f3n at\u00f3pase actualmente no Servizo Xeol\u00f3xico de Noruega (UNG) en Trondheim, Noruega."}
{"id": "119501", "revid": "25871", "url": "https://gl.wikipedia.org/wiki?curid=119501", "title": "Lucho Gatica", "text": "Luis Enrique Gatica Silva, co\u00f1ecido artisticamente como Lucho Gatica, nado en Rancagua o 11 de agosto de 1928 e finado na Cidade de M\u00e9xico o 13 de novembro de 2018, foi un afamado cantante chileno de boleros. Est\u00edmase que Gatica gravou ao redor de 90 produci\u00f3ns e vendeu 22 mill\u00f3ns de discos en todo o mundo."}
{"id": "119502", "revid": "72012", "url": "https://gl.wikipedia.org/wiki?curid=119502", "title": "Marcelino Champagnat", "text": "Marcellin Joseph Beno\u00eet Champagnat, co\u00f1ecido como Marcellin Champagnat ou mesmo, en Espa\u00f1a, como Marcelino Champagnat, nado o 20 de maio de 1789 en Marlhes (Loira) e finado o 6 de xu\u00f1o de 1840 en Saint-Chamond, foi un sacerdote e pedagogo franc\u00e9s e o fundador da \"Soci\u00e9t\u00e9 des Petits Fr\u00e8res de Marie\", co\u00f1ecidos como \u00ab\"Irm\u00e1ns Maristas das Escolas\"\u00bb, coa vocaci\u00f3n de promover o ensino primario mediante campa\u00f1as. En 1999 foi canonizado santo da Igrexa Cat\u00f3lica."}
{"id": "119504", "revid": "1131", "url": "https://gl.wikipedia.org/wiki?curid=119504", "title": "Fat\u00f3n", "text": "Un fat\u00f3n \u00e9 un tipo de ameixa alongada e amarela, a\u00ednda que segundo as zonas tam\u00e9n se lle chama as\u00ed a outras variedades deste froito. Amais, como top\u00f3nimo pode referirse a:"}
{"id": "119505", "revid": "2074", "url": "https://gl.wikipedia.org/wiki?curid=119505", "title": "Ameixa, molusco", "text": ""}
{"id": "119507", "revid": "113870", "url": "https://gl.wikipedia.org/wiki?curid=119507", "title": "Tsuruga", "text": "Tsuruga (\u6566\u8cc0\u5e02, \u3064\u308b\u304c\u3057, \"Tsuruga-shi\") \u00e9 un concello da prefectura de Fukui no Xap\u00f3n. Est\u00e1 situada ao oeste da zona Hokuriku na rexi\u00f3n de Ch\u016bbu e no centro-sur da prefectura, no centro da illa de Honsh\u016b. A s\u00faa superficie \u00e9 de 250,98\u00a0km\u00b2 e a poboaci\u00f3n de 67\u00a0959 habitantes (2009) e ten unha densidade de poboaci\u00f3n de 271 hab./km\u00b2.\nO concello de Tsuruga limita cos concellos de Mihama, Minamiechizen (son da prefectura de Fukui); Takashima, Nishiazai e Yogo (son da prefectura de Shiga).\nNa cidade est\u00e1 Central nuclear de Tsuruga."}
{"id": "119508", "revid": "5312", "url": "https://gl.wikipedia.org/wiki?curid=119508", "title": "Katsuyama", "text": "Katsuyama (\u52dd\u5c71\u5e02, \u304b\u3064\u3084\u307e\u3057, \"Katsuyama-shi\") \u00e9 un concello da prefectura de Fukui no Xap\u00f3n. Est\u00e1 situado \u00f3 oeste da zona de Hokuriku na rexi\u00f3n de Ch\u016bbu e \u00f3 norte da prefectura, no centro da illa de Honsh\u016b. A s\u00faa superficie \u00e9 de 253,68\u00a0km\u00b2, a poboaci\u00f3n \u00e9 de 25.808 habitantes (2009) e ten unha densidade de poboaci\u00f3n de 102 h/km\u00b2.\nO concello de Katsuyama limita cos concellos de Sakai, Eiheiji, Fukui, \u014cno (que son da prefectura de Fukui); Kaga, Komatsu e Hakusan (que son da prefectura de Ishikawa)."}
{"id": "119509", "revid": "5312", "url": "https://gl.wikipedia.org/wiki?curid=119509", "title": "\u014cno, Fukui", "text": "\u014cno (\u5927\u91ce\u5e02, \u304a\u304a\u306e\u3057, \"\u014cno-shi\") \u00e9 un concello da prefectura de Fukui no Xap\u00f3n. Est\u00e1 situado ao oeste da zona de Hokuriku na rexi\u00f3n de Ch\u016bbu e ao nordeste da prefectura, no centro da illa de Honsh\u016b. A s\u00faa superficie \u00e9 de 872,30\u00a0km\u00b2, a poboaci\u00f3n \u00e9 de 35.996 habitantes (2009) e ten unha densidade de poboaci\u00f3n de 41,3 h/km\u00b2.\nO concello de \u014cno limita cos concellos de Katsuyama, Fukui, Ikeda (que son da prefectura de Fukui); Takayama, Guj\u014d, Seki, Motosu, Ibigawa (que son da prefectura de Gifu); e Hakusan (este \u00faltimo \u00e9 da prefectura de Ishikawa)."}
{"id": "119511", "revid": "23204", "url": "https://gl.wikipedia.org/wiki?curid=119511", "title": "Pers\u00e9pole", "text": "Pers\u00e9pole (do grego \u03a0\u03b5\u03c1\u03c3\u03ad\u03c0\u03bf\u03bb\u03b9\u03c2, \"Pers\u00e9polis\", literalmente \u00aba cidade persa\u00bb), en antigo persa: \"Pars\", en persa moderno: \u062a\u062e\u062a \u062c\u0645\u0634\u06cc\u062f, \"Tajt-e Yamshid\" \u00abo trono de Yamshid\u00bb, foi a capital do Imperio Persa durante a \u00e9poca aquem\u00e9nida (550-330 a.C.). At\u00f3pase a uns 70\u00a0km da cidade de Shiraz, provincia de Fars, Ir\u00e1n, preto do lugar no que o r\u00edo Pulwar desemboca no Kur (Kyrus).\nA s\u00faa construci\u00f3n, comezada por Dar\u00edo I, continuou ao longo de m\u00e1is de dous s\u00e9culos, ata a conquista do Imperio Persa por Alexandre Magno. As ru\u00ednas de Pers\u00e9pole foron declaradas Patrimonio da Humanidade pola Unesco no ano 1979.\nNome.\nA palabra \"Pers\u00e9pole\" deriva do grego \" Pers\u00e9polis \" ( ), un composto de \"P\u00e9rs\u0113s\" () e \"p\u00f3lis\" (), que significa \"a cidade persa\" ou \"a cidade dos persas\". Para os antigos persas, a cidade era co\u00f1ecida como P\u0101rsa (persa antigo: \ud800\udfb1\ud800\udfa0\ud800\udfbc\ud800\udfbf), que tam\u00e9n \u00e9 a palabra para a rexi\u00f3n de Persia.\nUnha inscrici\u00f3n deixada polo pr\u00edncipe sasaniano Shapur Sakanshah, fillo de Hormizd II, ref\u00edrese ao sitio como , que significa \"Cen Piares\". Porque os persas medievais atribu\u00edron o sitio a Jamshid, un rei mitol\u00f3xico iraniano, co\u00f1ecido como \"Takht-e-Jamshid\" (, Taxt e Jam\u0161\u012bd), literalmente significa \"Trono de Jamshid\". Outro nome dado ao sitio no per\u00edodo medieval foi , literalmente significa \"Corenta Minaretes\".\nXeograf\u00eda.\nPers\u00e9pole est\u00e1 preto do pequeno r\u00edo Pulvar, que fl\u00fae cara ao r\u00edo Kor.\nO sitio incl\u00fae un socalco de 125.000 metros cadrados, parcialmente constru\u00edda artificialmente e parcialmente no corte dunha monta\u00f1a, co seu lado oriental apoi\u00e1ndose na Monta\u00f1a Rahmat. Os outros tres lados est\u00e1n formados por muros de retenci\u00f3n, que var\u00edan en altura coa inclinaci\u00f3n do chan. Subindo dos 5 a 13 metros no lado oeste grazas a unha escaleira dobre. A partir de a\u00ed, sobe suavemente ao cumio. Para crear o nivel do socalco, as depresi\u00f3ns ench\u00e9ronse de terra e pesadas rochas, que se un\u00edan con clips de metal.\nHistoria.\nA evidencia arqueol\u00f3xica demostra que os primeiros restos de Pers\u00e9pole rem\u00f3ntanse ao 515 a.C.. Andr\u00e9 Godard, o arque\u00f3logo franc\u00e9s que escavou Pers\u00e9pole a principios dos anos trinta, creu que foi Ciro o Grande quen elixiu o sitio de Pers\u00e9pole, pero que foi Dar\u00edo I quen constru\u00edu o socalco e os palacios. As inscrici\u00f3ns sobre estes edificios apoian a crenza de que os constru\u00edu Dar\u00edo.\nCon Dar\u00edo I, o cetro pasou a unha nova rama da casa real. Pers\u00e9pole converteuse probablemente na capital de Persia durante o seu reinado. Non obstante, a situaci\u00f3n da cidade nunha rexi\u00f3n remota e monta\u00f1osa converteuna nunha residencia inc\u00f3moda para os gobernantes do imperio. As verdadeiras capitais do pa\u00eds eran Susa, Babilonia e Ecbatana. Isto pode ser porque os gregos non co\u00f1ec\u00edan a cidade ata que o Alexandre o Grande conquistouna e saqueouna.\nA construci\u00f3n de Pers\u00e9pole por Dar\u00edo I levouse a cabo de forma paralela \u00e1s do Palacio de Susa. Segundo Gene R. Garthwaite, o Palacio de Susa serviu como modelo a Dar\u00edo para Pers\u00e9pole. Dar\u00edo ordenou a construci\u00f3n da Apadana e o Sal\u00f3n do Consello (\"Tripylon\" ou \"Porta Tripla\"), as\u00ed como a sala do tesouro imperial e os seus arredores. Estes foron completados durante o reinado do seu fillo, Xerxes I. A construci\u00f3n posterior de edificios no socalco continuou ata a ca\u00edda do Imperio Aquem\u00e9nida. Segundo a Encyclop\u00e6dia Britannica, o historiador grego Ctesias mencionou que a tumba de Dar\u00edo estaba nunha fachada \u00e1 que pod\u00eda chegarse cun aparello de cordas.\nAo redor do 519 a. C., comezouse a construci\u00f3n dunha ampla escaleira. A escaleira planeouse inicialmente como a entrada principal \u00f3 socalco 20 metros por riba do chan. A escaleira dobre, co\u00f1ecida como a Escaleira Persepoletana, constru\u00eduse simetricamente no lado occidental da Gran Muralla. Os 111 pasos med\u00edan 6\u00b49 metros de largo, con treitos de 31\u00a0cm de ancho e 10\u00a0cm. de alto. Orixinariamente, creuse que os pasos constru\u00edranse para permitir que os nobres e a realeza subiran a cabalo. Non obstante, novas teor\u00edas suxiren que os chanzos baixos permit\u00edan que os dignatarios visitantes puidesen manter unha aparencia real ao ascender. A parte superior das escaleiras levaba a un pequeno xard\u00edn no lado nord\u00e9s do socalco, fronte a Porta de todas as naci\u00f3ns.\nA calcaria gris foi o principal material de construci\u00f3n utilizado en Pers\u00e9pole. Despois de que a rocha natural fora nivelada e as depresi\u00f3ns recheadas, preparouse o socalco. Escav\u00e1ronse grandes t\u00faneles para sumidoiros no subsolo a trav\u00e9s da rocha. Esculpiuse un gran dep\u00f3sito de almacenamento de auga elevado no p\u00e9 oriental da monta\u00f1a. O profesor Olmstead suxeriu que a cisterna constru\u00eduse ao mesmo tempo que comezou a construci\u00f3n das torres.\nO plano desigual do socalco, inclu\u00edndo a cimentaci\u00f3n, actuou como un castelo, cuxos muros en \u00e1ngulo permit\u00edan aos seus defensores apuntar a calquera punto da fronte externa. Diodoro S\u00edculo escribe que Pers\u00e9pole ti\u00f1a tres muros con baluartes, que ti\u00f1an torres para proporcionar un espazo protexido para o persoal de defensa. O primeiro muro ti\u00f1a 7 metros de alto, o segundo, 14 metros e o terceiro muro, que cubr\u00eda os catro lados, ti\u00f1a 27 metros de altura, a\u00ednda que non queda rastro do muro nos tempos modernos.\nFunci\u00f3n.\nA funci\u00f3n de Pers\u00e9pole non est\u00e1 clara. Non era unha das cidades m\u00e1is grandes de Persia, e moito menos do resto do imperio, pero parece ser un gran complexo cerimonial que s\u00f3 ocup\u00e1base estacionalmente; a\u00ednda non est\u00e1 totalmente claro onde estaban realmente os apousentos privados do rei. Ata os descubrimentos recentes, a maior\u00eda dos arque\u00f3logos sosti\u00f1an que se usou especialmente para celebrar o Nowruz, o Ano Novo persa, realizado no equinoccio, e a\u00ednda segue sendo unha importante festa anual no Ir\u00e1n moderno. A nobreza iraniana e as partes tributarias do imperio presentaban agasallos ao rei, representados nos relevos da escaleira.\nDestruci\u00f3n.\nDespois da vitoria sobre os aquem\u00e9nidas no 330 a. C., Alexandre o Grande enviou a forza principal do seu ex\u00e9rcito a Pers\u00e9pole polo cami\u00f1o real persa. El asaltou \u00e1s \"Portas Persas\", un paso polas actuais Monta\u00f1as de Zagros. Al\u00ed Ariobarzanes emboscou con \u00e9xito ao ex\u00e9rcito de Alexandre o Grande, caus\u00e1ndolle grandes baixas. Tras deterse durante 30 d\u00edas, Alexandre o Grande rodeou e destru\u00edu aos defensores. O mesmo Ariobarzanes morreu durante a batalla ou durante a retirada de Pers\u00e9polis. Algunhas fontes indican que os persas foron traizoados por un xefe tribal capturado que mostrou aos macedonios un cami\u00f1o alternativo que lles permitiu rodear a Ariobarzanes nunha reversi\u00f3n das Term\u00f3pilas. Logo de varios meses, Alexandre permitiu \u00e1s s\u00faas tropas saquear Pers\u00e9pole.\nAo redor dese tempo, un incendio queimou \"os palacios\" ou \"o palacio\". Os estudosos coinciden en que este evento, descrito en fontes hist\u00f3ricas, ocorreu nas ru\u00ednas que agora se identificaron como Pers\u00e9pole. A partir das investigaci\u00f3ns de Stolze, parece que polo menos un destes, o castelo constru\u00eddo por Xerxes I, ten restos de ser destru\u00eddo por incendio. A localidade descrita por Diodoro S\u00edculo despois de Clitarco corresponde en particularidades importantes coa Pers\u00e9pole hist\u00f3rica, por exemplo, est\u00e1 apoiada nunha monta\u00f1a ao leste.\nCrese que o lume que destru\u00edu Pers\u00e9pole comezou no palacio de Hadish, que era a residencia de Xerxes I e se estendeu ao resto da cidade. Non est\u00e1 claro se o lume foi accidental ou un acto deliberado de vinganza pola queima da Acr\u00f3pole de Atenas durante a segunda guerra M\u00e9dica . Moitos historiadores soste\u00f1en que, mentres o ex\u00e9rcito de Alexandre celebraba cun simposio, decidiron vingarse contra os persas. Se iso \u00e9 as\u00ed, a destruci\u00f3n de Pers\u00e9pole poder\u00eda ser tanto un accidente como unha vinganza.\nLogo da ca\u00edda do Imperio Aquem\u00e9nida.\nNo 316 a. C., Pers\u00e9pole a\u00ednda era a capital de Persia como unha provincia do grande Imperio Macedonio (ver D\u00edcio xix, 21 seq., 46; probablemente despois de Xerome de Cardia), que viv\u00ed sobre o 326). A cidade debeu diminu\u00edr paulatinamente ao longo do tempo. A cidade baixa ao p\u00e9 da cidade imperial puido sobrevivir por un longo tempo, pero as ru\u00ednas dos aquem\u00e9nidos quedaron como testemu\u00f1a da s\u00faa antiga gloria. \u00c9 probable que a cidade principal do pa\u00eds, ou polo menos o distrito, estivese sempre nesta zona.\nAo redor do 200 a.C., a cidade de Estakhr, a cinco quil\u00f3metros ao norte de Pers\u00e9pole, foi a sede dos gobernadores locais. A partir de a\u00ed coloc\u00e1ronse os cimentos do segundo grande imperio persa, e Estakhr adquiriu especial importancia como centro de sabedor\u00eda sacerdotal e a ortodoxia. Os reis sas\u00e1nidas cubriron a fachada das rochas nesta zona e, en parte, ata as ru\u00ednas aquem\u00e9nidas, coas s\u00faas esculturas e inscrici\u00f3ns. Constru\u00edron al\u00ed en gran parte, a\u00ednda que nunca na mesma escala de magnificencia que os seus antigos predecesores. Os romanos sab\u00edan pouco de Estakhr como os gregos co\u00f1ec\u00edan pouco sobre Pers\u00e9pole, a pesar de que os sas\u00e1nidas mantiveron relaci\u00f3ns durante catrocentos anos, amigables ou host\u00eds co imperio.\nNo momento da invasi\u00f3n musulm\u00e1 de Persia, Estakhr ofreceu unha resistencia desesperada. A\u00ednda era un lugar de grande importancia no primeiro s\u00e9culo do islam, a\u00ednda que a s\u00faa grandeza foi rapidamente eclipsada pola nova metr\u00f3pole de Xiraz. No s\u00e9culo X, Estakhr diminu\u00edu ata a insignificancia, como se pode ver nas descrici\u00f3ns de Estakhri, un nativo (c. 950) e de Al-Muqaddasi (c. 985). Durante os s\u00e9culos seguintes, Estakhr declinou gradualmente, ata que deixou de existir como cidade.\nInvestigaci\u00f3n arqueol\u00f3xica.\nOdoric de Pordenone pasou por Pers\u00e9pole no seu cami\u00f1o cara a China en 1320. En 1474, Giosafat Barbaro visitou as ru\u00ednas de Pers\u00e9pole, o cal pensou incorrectamente que eran de orixe xud\u00eda. Ant\u00f3nio de Gouveia de Portugal escribiu sobre Inscrici\u00f3ns cuneiformes logo da s\u00faa visita en 1602. O seu primeiro informe escrito sobre Persia, a Jornada, publicouse en 1606.\nEn 1618, Garc\u00eda de Silva Figueroa, o embaixador do rei Filipe III de Espa\u00f1a na corte de Abbas I, o monarca Saf\u00e1vida, foi o primeiro viaxeiro occidental en identificar correctamente as ru\u00ednas de Pers\u00e9pole como a localizaci\u00f3n correcta de Pers\u00e9pole.\nPietro Della Valle visitou Pers\u00e9pole en 1621, e notou que s\u00f3 25 das 72 columnas orixinais a\u00ednda estaban en p\u00e9, debido ao vandalismo ou a procesos naturais. O viaxeiro holand\u00e9s Cornelis de Bruijn visitou Pers\u00e9pole en 1704.\nA frut\u00edfera rexi\u00f3n estaba cuberta de aldeas ata a terrible devastaci\u00f3n do s\u00e9culo XVIII, e incluso agora esta, comparativamente falando, ben cultivada. O Castelo de Estakhr desempe\u00f1ou un papel notable como unha forte fortaleza, varias veces, durante o per\u00edodo musulm\u00e1. Era o punto medio e o m\u00e1is alto dos tres penedos escarpados que se elevan no val do Kur, a certa distancia ao oeste ou ao noroeste da necr\u00f3pole de Naqsh-e Rustam.\nOs viaxeiros franceses Eug\u00e8ne Flandin e Pascal Coste est\u00e1n entre os primeiros en prover non s\u00f3 unha revisi\u00f3n literaria da estrutura de Pers\u00e9pole, sen\u00f3n tam\u00e9n en crear algunhas das mellores e primeiras representaci\u00f3ns visuais da s\u00faa estrutura. Nas s\u00faas publicaci\u00f3ns en Par\u00eds, en 1881 e 1882, tituladas 'Voyages en Perse de MM. Eugene Flanin peintre et Pascal Coste architecte\", os autores proporcionaron unhas 350 ilustraci\u00f3ns de Pers\u00e9pole. A influencia francesa e os xacementos arqueol\u00f3xicos de Persia non acabaran ata o mandato de Reza Shah, cando figuras tan destacadas como Andr\u00e9 Godard axudaron a crear o primeiro museo do patrimonio de Ir\u00e1n.\"\nAo longo dos anos 1800 e principios de 1900, realiz\u00e1ronse gran variedade de escavaci\u00f3ns por afeccionadas no sitio, nalg\u00fans casos a grande escala.\nAs primeiras escavaci\u00f3ns cient\u00edficas en Pers\u00e9pole foron realizadas por Ernst Herzfeld e Erich Schmidt representando ao Instituto Oriental da Universidade de Chicago. Realizaron escavaci\u00f3ns durante oito tempadas, a partir de 1930 e inclu\u00edron outros sitios pr\u00f3ximos.\nHerzfeld cr\u00eda que os motivos da construci\u00f3n de Pers\u00e9pole eran a necesidade dunha atmosfera maxestosa, un s\u00edmbolo para o imperio e para celebrar eventos especiais, especialmente o \"Nowruz\". Por motivos hist\u00f3ricos, constru\u00eduse Pers\u00e9pole onde se fundou a dinast\u00eda Aquem\u00e9nida, a\u00ednda que non era o centro do imperio nese momento.\nAs escavaci\u00f3ns de fragmentos de placas insin\u00faan nunha escena cunha loita entre H\u00e9rcules e Apolo, chamado \"Unha pintura grega en Pers\u00e9pole\".\nArquitectura.\nA arquitectura de Pers\u00e9pole \u00e9 co\u00f1ecida polo uso da columna persa, baseada probablemente en columnas anteriores de madeira. Os arquitectos recorreron \u00e1 pedra s\u00f3 cando os cedros m\u00e1is grandes do L\u00edbano ou as \u00e1rbores de teca da India non cumpriron cos tama\u00f1os requiridos. As bases das columnas e capiteis foron feitas de pedra, mesmo en \u00e1rbores de madeira, pero \u00e9 probable a existencia de capiteis de madeira.\nOs edificios de Pers\u00e9pole incl\u00faen tres agrupaci\u00f3ns xerais: cuarteis militares, tesouro e salas de recepci\u00f3n e casas ocasionais para o rei. Estruturas notables son a Grande Escaleira, a Porta de todas as naci\u00f3ns, a Apadana, o Sal\u00f3n das Cen Columnas, a sala Tripylon e a Tachara, o Palacio de Hadish, o Palacio de Artaxerxes III, o tesouro imperial, as cortes reais e a casa do carro.\nRu\u00ednas e restos.\nExisten ru\u00ednas de varios edificios colosais no socalco. Todos est\u00e1n constru\u00eddos de m\u00e1rmore gris escuro. Quince dos seus piares permanecen intactos. Tres piares m\u00e1is volv\u00e9ronse a erixir desde 1970. Varios edificios nunca foron rematados. F. Stolze demostrou que alg\u00fans permanecen restos de albaneler\u00eda.\nDesde a \u00e9poca de Pietro Della Valle, \u00e9 indiscutible que estas ru\u00ednas representan a Pers\u00e9pole capturada e parcialmente destru\u00edda por Alexandre o Grande.\nDetr\u00e1s do complexo en Pers\u00e9pole, hai tres sepulcros tallados na rocha na aba do outeiro. As fachadas, unha delas incompleta, est\u00e1n ricamente decoradas con relevos. Ao redor de 13 km ao NNE, no lado oposto do r\u00edo Pulvar, lev\u00e1ntase unha parede perpendicular de rocha, na que se cortan catro tumbas semellantes a unha altura considerable desde o fondo do val. Os iranianos de hoxe en d\u00eda chaman a este lugar \"Naqsh-e Rustam\" (\"Relevo Rustam\"), os relevos Sasanianos debaixo da apertura, son unha representaci\u00f3n do m\u00edtico heroe Rostam. P\u00f3dese deducir das esculturas que os ocupantes destas sete tumbas eran reis. Unha inscrici\u00f3n nunha das tumbas decl\u00e1rase a de Dar\u00edo I, respecto de quen Ctesias relata que a s\u00faa tumba estaba fronte a unha rocha, e s\u00f3 se pod\u00eda alcanzar co uso de cordas. Ctesias menciona a\u00ednda m\u00e1is, en relaci\u00f3n a varios reis persas, que os seus restos foron tra\u00eddos \"aos persas\", ou que morreron al\u00ed.\nPorta de todas as naci\u00f3ns.\nA Porta de todas as naci\u00f3ns, refer\u00edndose aos asuntos do imperio, consist\u00eda nun gran sal\u00f3n que era un cadrado de aproximadamente 25 m. de lonxitude, con catro columnas e a s\u00faa entrada no Muro occidental. Hab\u00eda d\u00faas portas m\u00e1is, unha ao sur que se abr\u00eda cara ao xard\u00edn de Apadana e a outra abr\u00eda cara a un longo cami\u00f1o cara ao leste. Os dispositivos de pivote atopados nas esquinas internas de todas as portas indican que eran portas de d\u00faas follas, probablemente feitas de madeira e cubertas con l\u00e1minas de metal adornado.\nUn par de lamassus, touros coa cabeza de home barbudo, permanecen no limiar occidental. Outro par, con \u00e1s e unha \"Cabeza Persa\" (\"Gop\u00e4t-Sh\u00e4h\"), at\u00f3panse na entrada oriental, para reflectir o poder do imperio.\nO nome de Xerxes I escribiuse en tres idiomas e esculpido nas entradas, informando a todos quen ordenou a s\u00faa construci\u00f3n.\nO Palacio Apadana.\nDar\u00edo I constru\u00edu o maior palacio de Pers\u00e9pole no lado oeste da plataforma. Este palacio chamouse \"Apadana\". O Rei de Reis utilizouno para audiencias oficiais. Os traballos comezaron no 518 aC e o seu fillo, Xerxes I, completouno 30 anos m\u00e1is tarde.\nO palacio ten unha planta cadrada de 60,5 de lado. Consta de 36 columnas das cales 13 a\u00ednda est\u00e1n en p\u00e9. As columnas, de 19 m de altura, foron probablemente erguidas mediante ramplas de terra que lles permitiu ser transportadas despois de colocar as pedras na altura requirida. As ramplas deb\u00edan ser levantadas mentres avanzaban as columnas, a continuaci\u00f3n, a terra era evacuada. Testemu\u00f1an a influencia X\u00f4nia: as columnas da Apadana presentan o mesmo di\u00e1metro e altura similares aos templos de Hera en Samos tam\u00e9n presentan sucos similares.\nOs planos iniciais do palacio eran m\u00e1is simples: constru\u00eddo trala escaleira de Pers\u00e9pole e a porta de todas as naci\u00f3ns, foi necesario un acceso ao palacio polo norte. Isto explica a adici\u00f3n dunha escaleira no lado norte do palacio. A parte central, unha gran sala hip\u00f3stila cadrada, constaba de 36 columnas dispostas en seis filas. Estaba rodeada ao oeste, ao norte e ao leste, por tres p\u00f3rticos rectangulares con doce columnas cada unha, dispostas en d\u00faas filas. A parte sur constaba dunha serie de cuartos pequenos e abr\u00edase sobre o palacio de Dar\u00edo, o Tachara. As esquinas estaban ocupadas por catro torres.\nO teito estaba sostido por vigas que descansaban sobre os protomes de touros e le\u00f3ns. Opostos, os pr\u00f3tomes formaban un banco sobre o que se colocou unha viga principal. As d\u00faas cabeza formaban as\u00ed unha protrusi\u00f3n, lateralmente, dun metro. As vigas transversais coloc\u00e1ronse directamente sobre as cabezas, estabilizadas polas orellas ou cornos do animal esculpido. Estes elementos animais fix\u00e1ronse con chumbo. As vigas transversais un\u00edronse \u00e1s columnas das filas veci\u00f1as. Os espazos restantes foron cubertos por vigas secundarias. O conxunto calafateouse e cubriuse por unha capa de morteiro de barro seco. As vigas eran de carballo, de \u00e9bano, e de cedro do L\u00edbano. O uso de tellados lixeiros de cedro xunto coas t\u00e9cnicas de columnas Xonias, permit\u00edan a liberaci\u00f3n dun espazo importante: .. a separaci\u00f3n das filas de columnas da Apadana \u00e9 de 8\u00b49 m., para unha relaci\u00f3n entre o di\u00e1metro das columnas e a distancia entre os fustes de apenas 1 por 3\u00b46. En comparaci\u00f3n, a da sala hip\u00f3stila do templo de Karnak \u00e9 de 1 por 1\u00b42.\nO conxunto estaba pintado ricamente como evidencian os moitos trazos de pigmentos atopados na base dalgunhas columnas, paredes e baixos-relevos das escaleiras. O interior da garganta dun le\u00f3n esculpido a\u00ednda pos\u00fae distintos restos de cor vermella. Cubertos cunha capa de estuco, do que se atoparon fragmentos, os muros estaban adornados con colgaduras bordadas de ouros, baldosas de cer\u00e1mica e decorados con pinturas que describen le\u00f3ns, touros, flores e plantas. As portas e vigas de madeira levaban placas de ouro, incrustaci\u00f3ns de marfil e metais preciosos. Os adornos dos capiteis das columnas difiren segundo a s\u00faa posici\u00f3n: touros para as columnas do vest\u00edbulo central e do p\u00f3rtico norte, e outras figuras de animais para os p\u00f3rticos leste e oeste.,\nMuseos (f\u00f3ra de Ir\u00e1n) que mostran material de Pers\u00e9pole.\nUn n\u00famero de baixorrelevos de Pers\u00e9pole son conservados no Fitzwilliam Museum en Cambridge, Inglaterra. Hai tam\u00e9n unha colecci\u00f3n de Pers\u00e9pole no British Museum. O touro de Pers\u00e9pole no Instituto Oriental \u00e9 un dos tesouros m\u00e1is prezados da universidade, pero \u00e9 s\u00f3 un dos varios obxectos de Pers\u00e9pole que se exhiben na Universidade de Chicago. O Museo Metropolitano de Arte Metropolitano de Nova York alberga obxectos de Pers\u00e9pole, do mesmo xeito que o Museo de Arqueolox\u00eda e Antropolox\u00eda da Universidade de Pensilvania. O Museo de Belas Artes de Li\u00f3n e o Louvre de Par\u00eds tam\u00e9n te\u00f1en obxectos de Pers\u00e9pole."}
{"id": "119512", "revid": "1131", "url": "https://gl.wikipedia.org/wiki?curid=119512", "title": "Pers\u00e9polis", "text": ""}
{"id": "119513", "revid": "65337", "url": "https://gl.wikipedia.org/wiki?curid=119513", "title": "Damnatio memoriae", "text": "Damnatio memoriae \u00e9 unha locuci\u00f3n latina que significa literalmente \"condena da memoria\". Era unha pr\u00e1ctica habitual na antiga Roma, consistente, coma o seu propio nome indica, en condenar a lembranza dun inimigo do Estado trala s\u00faa morte. \nCando o Senado Romano decretaba oficialmente a \"damnatio memoriae\", proced\u00edase a eliminar todo canto lembrase ao condenado: imaxes, monumentos, inscrici\u00f3ns, e incluso cheg\u00e1base \u00e1 prohibici\u00f3n de usar o seu nome. Moitos emperadores v\u00edronse tam\u00e9n afectados por esta pr\u00e1ctica, como se amosa a continuaci\u00f3n."}
{"id": "119566", "revid": "56817", "url": "https://gl.wikipedia.org/wiki?curid=119566", "title": "Radicalidade", "text": "A radicalidade ou radicalismo \u00e9 a conformidade con principios e puntos de vista radicais en pol\u00edtica. O significado do termo \"radical\" (do Lat\u00edn \"radix\", ra\u00edz) nun contexto pol\u00edtico cambiou dende a s\u00faa primeira aparici\u00f3n a finais do s\u00e9culo XVIII. Por\u00e9n, conserva o seu sentido dunha orientaci\u00f3n pol\u00edtica a favor de cambios fundamentais, dr\u00e1sticos ou revolucionarios na sociedade, significando literalmente \"cambio de ra\u00edz\"."}
{"id": "119585", "revid": "1308", "url": "https://gl.wikipedia.org/wiki?curid=119585", "title": "Publius Septimius Xeta", "text": ""}
{"id": "119591", "revid": "5467", "url": "https://gl.wikipedia.org/wiki?curid=119591", "title": "Pre-Cambriano", "text": ""}
{"id": "119621", "revid": "89787", "url": "https://gl.wikipedia.org/wiki?curid=119621", "title": "Elemento arquitect\u00f3nico", "text": "Elemento arquitect\u00f3nico \u00e9 cada unha das partes funcionais ou decorativas dunha obra arquitect\u00f3nica, de xeito que cada un deles funcionar\u00eda como unha \"palabra\" da linguaxe arquitect\u00f3nica da que a arquitectura ser\u00eda a \"sintaxe\".\nHistoria e caracter\u00edsticas.\nO obxecto da arquitectura \u00e9 a creaci\u00f3n de espazos arquitect\u00f3nicos, habitualmente mediante o cubrimento do espazo. Os elementos arquitect\u00f3nicos poden clasificarse pola s\u00faa funci\u00f3n estrutural en:\nTam\u00e9n se atopan elementos que cumpren funci\u00f3ns de relaci\u00f3n entre espazos arquitect\u00f3nicos, con espazos urbanos ou coa natureza, como son as escaleiras e todo tipo de p\u00f3rticos, balc\u00f3ns, miradoiros, fiestras, portas etc., as\u00ed como elementos con funci\u00f3ns de compartimentaci\u00f3n de espazos, como son os tabiques, os muros non portantes, muros \"cortina\" acristalados, celos\u00edas, follas de portas, fiestras etc."}
{"id": "119622", "revid": "1308", "url": "https://gl.wikipedia.org/wiki?curid=119622", "title": "Elementos arquitect\u00f3nicos", "text": ""}
{"id": "119641", "revid": "98629", "url": "https://gl.wikipedia.org/wiki?curid=119641", "title": "Naqsh-e Rostam", "text": "Naqsh-e Rostam ou Nakhsh-i-Rostam ou Naqs-i-Rustam (persa \u0646\u0642\u0634 \u0631\u0633\u062a\u0645, Naq\u0161-e Rostam) \u00e9 un sitio arqueol\u00f3xico situado a uns 3\u00a0km ao noroeste de Pers\u00e9pole, na provincia de Fars en Ir\u00e1n. Este lugar \u00e9 chamado \"N\u00e6q\u0161-e Rost\u00e6m\" \"o retrato de Rostam\", porque os persas pensaban que os baixorrelevos sas\u00e1nidas baixo as tumbas representaban a Rostam, un heroe mitol\u00f3xico persa.\n\u00c9 unha parede rochosa que cont\u00e9n catro tumbas reais aquem\u00e9nidas rupestres, cruciformes e con baixorrelevos. Unha destas, segundo as inscrici\u00f3ns que presenta, ser\u00eda a tumba de Dar\u00edo I. As outras tres tumbas que se atopan a rentes da de Dar\u00edo I, ser\u00edan as de Xerxes I, Artaxerxes I e Dar\u00edo II mais non levan ningunha inscrici\u00f3n que permita identificalas con certeza. At\u00f3pase na monta\u00f1a de detr\u00e1s de Pers\u00e9pole outras d\u00faas tumbas semellantes, pertencentes probablemente a Artaxerxes II e Artaxerxes III, o mesmo que unha tumba inacabada que poder\u00eda ser a de Ars\u00e9s, ou m\u00e1is seguramente de Dar\u00edo III, o derradeiro rei da dinast\u00eda aquem\u00e9nida, que foi derrocado por Alexandre Magno.\nA tumba de Dar\u00edo \u00e9 un dos dous modelos de tumbas que existiron na arte persa do per\u00edodo aquem\u00e9nida. Tr\u00e1tase dunha tumba escavada na rocha como os hipoxeos exipcios. O outro modelo \u00e9 o da tumba de Ciro en Pasargadas,\nHai tam\u00e9n sete grandes baixorrelevos na rocha de Naqsh-e Rustam, baixo as tumbas, esculturas mandadas polos reis sas\u00e1nidas.\nFronte \u00e1 rocha at\u00f3pase Ka'ba-i-Zartosht, un monumento zoro\u00e1strico. Na extremidade do sitio at\u00f3panse dous pequenos altares de lume.\nInscrici\u00f3n de Dar\u00edo o Grande.\n1. Ahura Mazda \u00e9 un gran deus, que creou a nosa terra, que creou no ceo, que creou \u00f3 home, que creou a felicidade para el, que nomeou a Dar\u00edo rei, un dos numerosos reis, un se\u00f1or para moitos.\n2. Eu son Dar\u00edo gran rei, rei de reis, rei de pa\u00edses que conte\u00f1en todo tipo de homes, rei de grandes territorios desta gran Terra, fillo de Histaspes, un aquem\u00e9nida, un persa, fillo dun persa, un ario, que que ten unha li\u00f1axe aria.\n3. Dar\u00edo o Grande di: Polo favor de Ahura Mazda, estes son os pa\u00edses que tomei f\u00f3ra de Persia; reinei sobre estes, pag\u00e1ronme un tributo; a mi\u00f1a lei someteuse firmemente sobre eles: Media, Elam, Partia, Aria, Bactriana, Sogdiana, Corasmia, Drangiana, Aracosia, Satagidia, Gandhara, Sind, Amirgia, escitas, escitas de gorros puntiagudos, Babilonia, Asiria, Arabia, Exipto, Armenia, Capadocia, Sardes, xonia, os escitas do outro lado do mar, Skudra, os Xonios que levan P\u00e9tasos, Libia, Etiop\u00eda, os homes de Maka, Caria.\n4. Dar\u00edo o Grande di: Ahura Mazda, cando viu a terra con emoci\u00f3n, outorgouma, f\u00edxome rei; son rei. polo favor de Ahura Mazda, som\u00e9toa \u00f3 seu lugar; o que os digo, o que fixeron, tal e como foi o meu desexo. se pensades \"cantos pa\u00edses conquistou o rei Dar\u00edo I o grande?\" Mirade as esculturas daqueles que est\u00e1n sobre o trono, enseguida dar\u00e9desvos de conta, enseguida ser\u00e1 co\u00f1ecido por vosoutros: a lanza do home persa viaxou moi lonxe; enseguida ser\u00e1 co\u00f1ecido por vosoutros: un home persa que librou batallas moi lonxe da magna Persia.\n5. Dar\u00edo o grande di: o que foi feito, o que fixen pola doutrina e polo desexo de Ahura Mazda. Ahura Mazda prestoume axuda at\u00e9 que rematase o traballo. Que Ahura Mazda me protexa a min da morte e protexa a mi\u00f1a casa real e a esta terra: rogo a Ahura Mazda, que Ahura Mazda mo dea!\n6. Oh home!, o que \u00e9 o mandato de Ahura Mazda, que non vos repela ou vos repugne, que non vos aparte do bo cami\u00f1o; non vos levantedes en rebeli\u00f3n!"}
{"id": "119642", "revid": "2248", "url": "https://gl.wikipedia.org/wiki?curid=119642", "title": "Xur\u00e9s", "text": ""}
{"id": "119644", "revid": "1131", "url": "https://gl.wikipedia.org/wiki?curid=119644", "title": "San Froil\u00e1n", "text": ""}
{"id": "119645", "revid": "120053", "url": "https://gl.wikipedia.org/wiki?curid=119645", "title": "T\u014dno", "text": "T\u014dno (\u9060\u91ce\u5e02, \u3068\u304a\u306e\u3057, \"T\u014dno-shi\") \u00e9 un concello da prefectura de Iwate no Xap\u00f3n. Est\u00e1 situado na rexi\u00f3n de T\u014dhoku e ao sueste da prefectura, nordeste da illa de Honsh\u016b. A s\u00faa superficie \u00e9 de 825,62\u00a0km\u00b2 e a poboaci\u00f3n de 29.861 habitantes (2009) e ten unha densidade de poboaci\u00f3n de 36,2 h/km\u00b2.\nO concello de T\u014dno limita cos concellos de \u014csh\u016b, de Hanamaki, de Kawai, de \u014ctsuchi, de Kamaishi e de Sumita."}
{"id": "119646", "revid": "109331", "url": "https://gl.wikipedia.org/wiki?curid=119646", "title": "Parochiale suevorum", "text": "O Parrochiale suevum, Parochiale suevorum (Parroquial suevo) ou Divisio Theodemiri \u00e9 un importante manuscrito da segunda metade do s\u00e9culo VI e redactado inequivocamente entre os anos 572 e 589.\n\u00c9 considerado un documento \u00fanico e excepcional en todo o occidente Latino, m\u00f3stranos como a rexi\u00f3n comprendida entre o Mi\u00f1o e o Douro, a Gallaecia meridional ser\u00eda a m\u00e1is desenvolvida e a mellor organizada para todo o conxunto territorial.\nNo prefacio do devandito documento af\u00edrmase que tal organizaci\u00f3n acordouse nun concilio reunido en Lugo en xu\u00f1o do 569 por mandato do rei Teodomiro co fin primordial de \"\u00abconfirmar a Fe cat\u00f3lica\u00bb,\" tam\u00e9n se decidiu elevar a s\u00e9 de Lugo \u00e1 dignidade metropolitana. As\u00ed o rei Teodomiro explica a escaseza de bispos debido \u00e1 extensi\u00f3n do territorio e a dificultade que a existencia dunha soa metr\u00f3pole produce para t\u00f3dalas s\u00e9s afastadas de Braga.\nNeste documento refl\u00edctese a organizaci\u00f3n administrativa e (maiormente) eclesi\u00e1stica do Reino suevo da Gallaecia, contendo unha relaci\u00f3n de 134 parroquias agrupadas en trece dioceses: as oito tradicionais reflectidas no Primeiro Concilio de Braga de 561, as\u00ed como as catro dioceses formadas \u00f3 sur do Douro, que son as de Con\u00edmbriga, Idanha, Lamego e Viseu. \nO Parroquial Suevo non recolle as igrexas mon\u00e1sticas ou de fundaci\u00f3n privada, sen\u00f3n que enumera soamente aquelas igrexas cunha funci\u00f3n diocesana, e que por tanto pod\u00edan administrar bautismo e funcionar como cemiterio da comunidade (D\u00edaz Mart\u00ednez 1998: 37; D\u00edaz e D\u00edaz 2002: 17), este manuscrito amosa como o poder do bispo exerc\u00edase dunha maneira directa sobre o territorio m\u00e1is pr\u00f3ximo a s\u00faa residencia, enumerando pormenorizadamente \u00e1s igrexas dependentes \"qui in vicino sunt.\"\nAdemais menci\u00f3nase a diocese, non territorial sen\u00f3n \u00e9tnica, de \"Britoniarum\" (Breto\u00f1a, norte da actual provincia de Lugo), que tam\u00e9n aparece mencionada canda \u00f3 seu bispo Mailoc no Segundo Concilio de Braga,de 572. O manuscrito indica ademais a existencia de \"pagus\" (distritos) especificamente suevos. A s\u00faa importancia reside en non existir equivalente na \u00e9poca en ningunha outra provincia eclesi\u00e1stica. Constit\u00fae por tanto unha das referencias historiogr\u00e1ficas m\u00e1is importantes para a localizaci\u00f3n de pobos e poboaci\u00f3ns na Gallaecia pos-romana, especialmente durante o Reino suevo.\nEn definitiva, para L\u00f3pez Quiroga o \u00abParroquial Suevo\u00bb foi m\u00e1is un punto de partida, ao reflectir unha organizaci\u00f3n ancestral do territorio que afunde as s\u00faas ra\u00edces en \u00e9poca prerromana e romana, que un punto de chegada, posto que a rede parroquial non tomar\u00e1 a s\u00faa forma case definitiva ata o s\u00e9culo XII, no marco da reforma gregoriana. Deberiamos, por tanto e para a segunda metade do s\u00e9culo VI, falar de \u00abpre-parroquias\u00bb e non de \u00abparroquias\u00bb en sentido estrito.\nDioceses.\nO documento recolle as seguintes dioceses:"}
{"id": "119647", "revid": "736", "url": "https://gl.wikipedia.org/wiki?curid=119647", "title": "Parrochiale suevum", "text": ""}
{"id": "119648", "revid": "736", "url": "https://gl.wikipedia.org/wiki?curid=119648", "title": "Parroquial suevo", "text": ""}
{"id": "119649", "revid": "23204", "url": "https://gl.wikipedia.org/wiki?curid=119649", "title": "\u014csh\u016b", "text": "\u014csh\u016b (\u5965\u5dde\u5e02, \u304a\u3046\u3057\u3085\u3046\u3057, \"\u014csh\u016b-shi\") \u00e9 un concello da prefectura de Iwate no Xap\u00f3n. Est\u00e1 situado no centro da rexi\u00f3n de T\u014dhoku e \u00f3 suroeste da prefectura, nordeste da illa de Honsh\u016b. A s\u00faa superficie \u00e9 de 993,35\u00a0km\u00b2 e a poboaci\u00f3n de 126.606 habitantes (2009) e ten unha densidade de poboaci\u00f3n de 127 hab./km\u00b2.\nO concello de \u014csh\u016b limita cos concellos de Ichinoseki, de Hiraizumi, de Sumita, de T\u014dno, de Hanamaki, de Kitakami, de Kanegasaki, de Nishiwaga (son da prefectura de Iwate); e de Higashinaruse (da prefectura de Akita)."}
{"id": "119651", "revid": "98629", "url": "https://gl.wikipedia.org/wiki?curid=119651", "title": "Kuji", "text": "Kuji (\u4e45\u6148\u5e02, \u304f\u3058\u3057, \"Kuji-shi\") \u00e9 un concello da prefectura de Iwate no Xap\u00f3n. Est\u00e1 situado \u00f3 nord\u00e9s darexi\u00f3n de T\u014dhoku e \u00f3 norte da prefectura, nord\u00e9s da illa de Honsh\u016b. A s\u00faa superficie \u00e9 de 623,14\u00a0km\u00b2 e a poboaci\u00f3n de 37.061 habitantes (2009) e ten unha densidade de poboaci\u00f3n de 59,5 h/km\u00b2.\nO concello de Kuji limita cos concellos de Ichinoseki, de Karumai, de Kunohe, de Hirono, de Kuzumaki, de Iwaizumi e de Noda."}
{"id": "119679", "revid": "56817", "url": "https://gl.wikipedia.org/wiki?curid=119679", "title": "Denis, Seychelles", "text": "Illa Denis \u00e9 a segunda illa m\u00e1is setentrional nas Seychelles. Est\u00e1 60 millas ao norte de Mah\u00e9 e at\u00f3pase no extremo norte das illas Seychelles, xunto coa pr\u00f3xima Illa Bird, que \u00e9 a m\u00e1is setentrional das illas Seychelles. Os 1,31\u00a0km\u00b2 da illa de coral foron bautizados co nome do explorador franc\u00e9s Denis de Trobriand, quen a visitou en 1773. Denis \u00e9 unha illa privada de vacaci\u00f3ns resort (complexo tur\u00edstico) con 25 chal\u00e9s de h\u00f3spedes.\nUn faro constru\u00eddo en 1910 segue en p\u00e9 no extremo norte da illa. Tam\u00e9n hai unha capela chamada Capela de Saint Denis."}
{"id": "119688", "revid": "1822", "url": "https://gl.wikipedia.org/wiki?curid=119688", "title": "Bromazepam", "text": ""}
{"id": "119689", "revid": "7592", "url": "https://gl.wikipedia.org/wiki?curid=119689", "title": "Bromazepan", "text": ""}
{"id": "119690", "revid": "1131", "url": "https://gl.wikipedia.org/wiki?curid=119690", "title": "Galer\u00eda de imaxes de gaster\u00f3podos de Galicia", "text": "Gaster\u00f3podos. Caracois e lesmas de Galicia."}
{"id": "119691", "revid": "22570", "url": "https://gl.wikipedia.org/wiki?curid=119691", "title": "Olga Guillot", "text": "Olga Guillot, nada en Santiago de Cuba o 9 de outubro de 1922 e finada en Miami (Florida) o 12 de xullo de 2010, foi unha cantante cubana de boleros. Era co\u00f1ecida co alcume de La reina del bolero.\nTraxectoria.\nDe nova mudouse coa s\u00faa familia \u00e1 Habana, onde formou coa s\u00faa irm\u00e1 Ana Luisa o d\u00fao Hermanitas Guillot, presentado con \u00e9xito no programa de radio \"La Corte Suprema del Arte\". En 1938 iniciou a s\u00faa formaci\u00f3n musical coa soprano Hortensia Cohalla e o cantante Mariano Mel\u00e9ndez.\nA comezos da d\u00e9cada de 1940 formou parte como segunda voz do cuarteto Siboney, dirixido pola compositora Isolina Carrillo. O pianista Facundo Rivero, que tam\u00e9n formou parte do cuarteto, descubriu as posibilidades de Olga como solista e a fixo debutar no Zombie Club da Habana en 1945. En 1946 gravou a versi\u00f3n en castel\u00e1n de \"Stormy weather\", popularizada por personalidades como Billie Holiday, coa que acadou grande \u00e9xito. Ese mesmo ano foi seleccionada pola Asociaci\u00f3n de Cr\u00edticos como a cantante m\u00e1is destacada de Cuba, o que lle serviu para que Miguelito Vald\u00e9s a levase a Nova York a gravar para o selo Decca Records.\nEn 1948 o tenor Ren\u00e9 Cabell levouna a M\u00e9xico, onde filmou a s\u00faa primeira pel\u00edcula: \"La venus de fuego\", xunto a Meche Barba. Tam\u00e9n gravou algunhas pezas musicais acompa\u00f1ada da orquestra de Gonzalo Curiel.\nEn 1952 e 1953 percorreu case toda Latinoam\u00e9rica e gravou co apoio do pianista e compositor Juan Bruno Terraza. En 1954 firmou contrato de exclusividade co selo Puchito e gravou \"Mi\u00e9nteme\", do mexicano Chamaco Dom\u00ednguez. En 1957 regresou a M\u00e9xico, acadando sona co bolero \"T\u00fa me acostumbraste\", de Frank Dom\u00ednguez. Tam\u00e9n gravou para Musart, acompa\u00f1ada por Jos\u00e9 Sabre Marroqu\u00edn. En 1958 viaxou a Europa e actuou no Palm Beach Casino de Cannes.\nEn 1961, por mor da s\u00faa oposici\u00f3n \u00e1 revoluci\u00f3n cubana, abandonou a illa e trasladouse a Venezuela, para posteriormente asentarse en M\u00e9xico de forma definitiva. Ese mesmo ano recibiu o disco de brillante polas s\u00faas altas vendas, as maiores en Cuba de 1954 a 1960. En 1963 a Academia de Artes John F. Kennedy de Hollywood concedeulle o premio Palmas de Ouro como a mellor bolerista latinoamericana.\nReco\u00f1ecida xa como unha gran figura, o 31 de outubro de 1964 realizou o seu primeiro e hist\u00f3rico concerto no Carnegie Hall de Nova York, sendo a primeira artista de fala hispana en actuar nese prestixioso teatro. Ese mesmo ano o compositor mexicano Luis Demetrio compuxo para a s\u00faa voz o bolero \"Voy\".\nCantou tam\u00e9n xunto a Los Panchos e triunfou en Espa\u00f1a. Levou \"Adoro\", de Armando Manzanero, \u00e1 fama mundial. Gravou o tema \"Me muero, me muero\", da mexicana Lolita de la Colina, coa que foi considerada \"pioneira da canci\u00f3n er\u00f3tica\"."}
{"id": "119692", "revid": "23204", "url": "https://gl.wikipedia.org/wiki?curid=119692", "title": "Bola de Nieve", "text": "Ignacio Jacinto Villa Fern\u00e1ndez, co\u00f1ecido polo seu nome art\u00edstico Bola de Nieve, nado en Guanabacoa o 11 de setembro de 1911 e finado na Cidade de M\u00e9xico o 2 de outubro de 1971, foi un cantante, compositor e pianista cubano. Tr\u00e1tase dun dos m\u00fasicos de referencia que deu a illa caribe\u00f1a amais dunha xenu\u00edna icona da idiosincrasia cubana."}
{"id": "119693", "revid": "1308", "url": "https://gl.wikipedia.org/wiki?curid=119693", "title": "Parrochiale Suevum", "text": ""}
{"id": "119694", "revid": "1822", "url": "https://gl.wikipedia.org/wiki?curid=119694", "title": "Chlordiazepoxide", "text": ""}
{"id": "119695", "revid": "98629", "url": "https://gl.wikipedia.org/wiki?curid=119695", "title": "Esther Borja", "text": "Esther Borja, nada na Habana o 5 de decembro de 1913 e finada o 28 de decembro de 2013, \u00e9 unha reco\u00f1ecida int\u00e9rprete vocal cubana.\nTraxectoria.\nEst\u00e1 considerada unha das principais int\u00e9rpretes da m\u00fasica de Gonzalo Roig, Rodrigo Prats e, fundamentalmente, de Ernesto Lecuona."}
{"id": "119696", "revid": "1822", "url": "https://gl.wikipedia.org/wiki?curid=119696", "title": "Cinolazepam", "text": ""}
{"id": "119697", "revid": "1131", "url": "https://gl.wikipedia.org/wiki?curid=119697", "title": "Galer\u00eda de imaxes de abellas de Galicia", "text": "Galer\u00eda de imaxes de abellas de Galicia."}
{"id": "119698", "revid": "1822", "url": "https://gl.wikipedia.org/wiki?curid=119698", "title": "Clonazepam", "text": ""}
{"id": "119700", "revid": "88215", "url": "https://gl.wikipedia.org/wiki?curid=119700", "title": "Ernesto Lecuona", "text": "Ernesto Lecuona Casado, nado en Guanabacoa o 6 de agosto de 1895 e finado o 29 de novembro de 1963, en Santa Cruz de Tenerife, foi un int\u00e9rprete e compositor de m\u00fasica cubano.\n\u00c9 considerado o m\u00fasico cubano m\u00e1is destacado, e a s\u00faa obra pian\u00edstica comp\u00e1rase coa de Manuel de Falla ou a de Ravel.\nCanda Gonzalo Roig e Rodrigo Prats, forma o tr\u00edo m\u00e1is importante de compositores do teatro l\u00edrico cubano e en especial da zarzuela. A achega m\u00e1is importante de Lecuona ao x\u00e9nero teatral \u00e9 a romanza cubana.\nEntre as s\u00faas obras destacan as zarzuelas \"Canto Siboney\", que est\u00e1 integrada na s\u00faa obra \"La tierra de Venus\"; \"Damisela Encantadora\", inclu\u00edda na zarzuela \"Lola Cruz\"; \"Diablos y Fantas\u00edas\", \"El Amor del Guarachero\", \"El Batey\" (1929), \"El Cafetal\", \"El Calesero\", \"El Maizal\", \"La Flor del Sitio\", \"Tierra de Venus\" (1927), \"Mar\u00eda la O\" (1930) ou \"Rosa la China\" (1932). Tam\u00e9n destacar as canci\u00f3ns \"Canto Carabal\u00ed\", \"La Comparsa\" e \"Malague\u00f1a\" (1933), pertencente \u00e1 suite \"Andaluc\u00eda\"; as s\u00faas obras para danza, \"Danza de los \u00d1\u00e1\u00f1igos\" e \"Danza Lucum\u00ed\" ; a \u00f3pera \"El Sombrero de Yarey\" (de paradeiro desco\u00f1ecido), a \"Rapsodia Negra\" para piano e orquestra, as\u00ed como a \"Suite Espa\u00f1ola\".\nCoas s\u00faas zarzuelas, deulle unha forma clasicamente definida \u00e1 zarzuela cubana en canto a x\u00e9nero e estilo se refire, e, polos seus logros dram\u00e1ticos e musicais, fican pr\u00f3ximas \u00e1 \u00f3pera. En 1942, a s\u00faa composici\u00f3n \"Siempre en mi coraz\u00f3n\", foi candidata para o Oscar como canci\u00f3n; mais no seu lugar ga\u00f1ou \"White Christmas\".\nBiograf\u00eda.\nFillo do xornalista espa\u00f1ol Ernesto Lecuona Ramos, que era orixinario das Illas Canarias, que se estableceu en Cuba, comezou a estudar piano baixo a tutela da s\u00faa irm\u00e1 Ernestina. Foi un neno prodixio. Deu o seu primeiro recital aos 5 anos, e aos 13 realizou a s\u00faa primeira composici\u00f3n, a marcha titulada \"Cuba y Am\u00e9rica\" para banda de concerto.\nEstudou no Peyrellade Conservatoire con Antonio Saavedra e Joaqu\u00edn Nin. Graduouse no Conservatorio Nacional da Habana cunha medalla de ouro en interpretaci\u00f3n cando ti\u00f1a 16 anos. F\u00f3ra de Cuba comezou a s\u00faa carreira no Aeolian Hall (Nova York) e continuou os seus estudos en Francia con Maurice Ravel. Introduciu a orquestra latina nos Estados Unidos, os Lecuona Cuban Boys.\nEn 1960 trasladouse a Tampa. A difusi\u00f3n da s\u00faa obra musical correu a cargo de moitos m\u00fasicos e directores de orquestra, como por exemplo o director Xavier Cugat, de orixe catal\u00e1. \u00c9 preciso reco\u00f1ecer que \u00e1 difusi\u00f3n da s\u00faa obra lle dedicaron importantes esforzos o seu amigo e colaborador art\u00edstico Orlando Mart\u00ednez, as\u00ed como o tam\u00e9n pianista e music\u00f3logo cubano Odilio Urf\u00e9. Tam\u00e9n destacar que a prensa e a cr\u00edtica \u2014tanto for\u00e1nea como do patio\u2014 f\u00f3ronlle sempre favorables a Lecuona.\nTres anos m\u00e1is tarde morreu en Santa Cruz de Tenerife, Illas Canarias, durante unhas vacaci\u00f3ns para co\u00f1ecer a terra natal dos seus pais. Os seus restos descansan no cemiterio de Gate of Heaven, en Hawthorne, Nova York."}
{"id": "119701", "revid": "1822", "url": "https://gl.wikipedia.org/wiki?curid=119701", "title": "Diazepam", "text": ""}
{"id": "119703", "revid": "1505", "url": "https://gl.wikipedia.org/wiki?curid=119703", "title": "Galer\u00eda de imaxes de bolboretas de Galicia", "text": "Galer\u00eda de imaxes de bolboretas de Galicia."}
{"id": "119704", "revid": "1987", "url": "https://gl.wikipedia.org/wiki?curid=119704", "title": "Baltasar Porcel", "text": "Baltasar Porcel i Pujol, nado en Andratx, Mallorca, en 1937 e finado en Barcelona o 1 de xullo de 2009, foi un escritor, periodista e cr\u00edtico literario balear, considerado o novelista m\u00e1is importante das letras catal\u00e1s da segunda metade do s\u00e9culo XX.\nTraxectoria.\nNaceu o 14 de marzo de 1937 na localidade de Andratx (Mallorca), situada na comarca mallorquina de Serra de Tramuntana.\nComo escritor publicou unha extensa obra en catal\u00e1n en todos os x\u00e9neros, que se traduciron ao castel\u00e1n, ingl\u00e9s, franc\u00e9s, italiano, alem\u00e1n e vietnamita.\nComo periodista, colaborou en diversos medios: La Vanguardia, \u00daltima Hora e Catalunya R\u00e0dio. Presidiu o Institut Catal\u00e0 de la Mediterr\u00e0nia at\u00e9 o ano 2000, organismo fundado por el a instancias da Generalitat de Catalu\u00f1a. No 2002 obtivo o Premio Nacional de Literatura de Catalu\u00f1a e no 2007 o Premio de Honra das Letras Catal\u00e1s, entre outros premios.\nDende 1989 at\u00e9 a s\u00faa morte foi o presidente do xurado do Premio Internacional Catalunya.\nMorre o 1 de xullo de 2009 en Barcelona, con 72 anos, a consecuencia dun tumor cerebral do que se operara tres anos antes."}
{"id": "119747", "revid": "1131", "url": "https://gl.wikipedia.org/wiki?curid=119747", "title": "Galer\u00eda de imaxes de chinches de Galicia", "text": "Esta p\u00e1xina recolle unha galer\u00eda con imaxes de chinches fotografadas en Galicia."}
{"id": "119794", "revid": "1987", "url": "https://gl.wikipedia.org/wiki?curid=119794", "title": "Necrose", "text": "A necrose \u00e9 a morte celular traum\u00e1tica. Prod\u00facese cando os danos causados nunha c\u00e9lula son moi graves. Os primeiros indicios de lesi\u00f3n son alteraci\u00f3ns no Ret\u00edculo Endopl\u00e1smico, Mitocondria, Membrana plasm\u00e1tica e N\u00facleo. Cando se tinxen estas c\u00e9lulas aparece un citoplasma m\u00e1is eosin\u00f3filo do habitual e alteraci\u00f3ns xen\u00f3micas irreversibles. A cromatina pode condensarse (picnose), romper (cariorrexe) e disolverse (cari\u00f3lise).\nExisten varios tipos de necroses en funci\u00f3n do tecido e axente causal:\nTras o proceso necr\u00f3tico lib\u00e9ranse unha serie de substancias pro-inflamatorias, que xeran un proceso inflamatorio secundario \u00e1 necrose. Os restos celulares son fagocitados polo sistema inmune. Tam\u00e9n se incrementar\u00e1n os niveis sangu\u00edneos de GOT e LH, as\u00ed como doutras substancias (TNF...)"}
{"id": "119795", "revid": "5312", "url": "https://gl.wikipedia.org/wiki?curid=119795", "title": "Imizu", "text": "Imizu (\u5c04\u6c34\u5e02, \u3044\u307f\u305a\u3057, \"Imizu-shi\") \u00e9 un concello da prefectura de Toyama no Xap\u00f3n. Est\u00e1 situado na rexi\u00f3n de Hokuriku, dentro da rexi\u00f3n de Ch\u016bbu e ao noroeste da prefectura, no centro da illa de Honsh\u016b. A s\u00faa superficie \u00e9 de 109,18\u00a0km\u00b2, a poboaci\u00f3n \u00e9 de 94.359 habitantes (2009) e ten unha densidade de poboaci\u00f3n de 864 h/km\u00b2.\nO concello de Imizu limita cos concellos de Takaoka, Tonami e Toyama.\nHistoria.\nA cidade de Imizu foi fundada ap\u00f3s a fusi\u00f3n do concello da cidade de \"Shinminato\" e 4 concellos do distrito de Imizu (\"Kosugi\", \"Daimon\", \"\u014cshima\" e \"Shimo\") no ano 2005."}
{"id": "119796", "revid": "5312", "url": "https://gl.wikipedia.org/wiki?curid=119796", "title": "Oyabe", "text": "Oyabe (\u5c0f\u77e2\u90e8\u5e02, \u304a\u3084\u3079\u3057, \"Oyabe-shi\") \u00e9 un concello da prefectura de Toyama no Xap\u00f3n. Est\u00e1 situado na rexi\u00f3n de Hokuriku, dentro da rexi\u00f3n de Ch\u016bbu e ao noroeste da prefectura, no centro da illa de Honsh\u016b. A s\u00faa superficie \u00e9 de 134,11\u00a0km\u00b2, a poboaci\u00f3n \u00e9 de 32.215 habitantes (2009) e ten unha densidade de poboaci\u00f3n de 240 h/km\u00b2.\nO concello de Oyabe limita cos concellos de Nanto, Tonami, Takaoka (que son da prefectura de Toyama); Tsubata e Kanazawa (que son da prefectura de Ishikawa)."}
{"id": "119797", "revid": "5312", "url": "https://gl.wikipedia.org/wiki?curid=119797", "title": "Nanto, Xap\u00f3n", "text": "Nanto (\u5357\u783a\u5e02, \u306a\u3093\u3068\u3057, \"Nanto-shi\") \u00e9 un concello da prefectura de Toyama no Xap\u00f3n. Est\u00e1 situado na rexi\u00f3n de Hokuriku, dentro da rexi\u00f3n de Ch\u016bbu e ao noroeste da prefectura, no centro da illa de Honsh\u016b. A s\u00faa superficie \u00e9 de 668,86\u00a0km\u00b2, a poboaci\u00f3n \u00e9 de 56.050 habitantes (2009) e ten unha densidade de poboaci\u00f3n de 83,8 h/km\u00b2.\nO concello de Nanto limita cos concellos de Oyabe, Tonami, Toyama (que son da prefectura de Toyama); de Kanazawa, Hakusan (que son da prefectura de Ishikawa); e de Hida e Shirakawa (que son da prefectura de Gifu)."}
{"id": "119798", "revid": "15490", "url": "https://gl.wikipedia.org/wiki?curid=119798", "title": "El Coloso", "text": "El Coloso, pintado entre 1808 e 1812, \u00e9 un cadro tradicionalmente atribu\u00eddo a Francisco de Goya no que un xigante de tama\u00f1o colosal se ergue por tras duns montes, que lle ocultan as pernas at\u00e9 as coxas, ocupando a figura o centro da imaxe, estando arrodeada de nubes e cos pu\u00f1os en alto. O terzo inferior do lenzo oc\u00fapao un sombr\u00edo val onde unha multitude de xente e gando se dispersa caoticamente en todas direcci\u00f3ns."}
{"id": "119799", "revid": "25871", "url": "https://gl.wikipedia.org/wiki?curid=119799", "title": "Al\u00e9rxeno", "text": "Un al\u00e9rxeno \u00e9 unha substancia que pode inducir unha reacci\u00f3n de hipersensibilidade al\u00e9rxica en persoas suscept\u00edbeis que te\u00f1an estado en contacto previamente co al\u00e9rxeno. Esta reacci\u00f3n de hipersensibilidade involucra o reco\u00f1ecemento do al\u00e9rxeno como substancia \"estra\u00f1a\" e allea ao organismo no primeiro contacto. En exposici\u00f3ns posteriores, o sistema inmunol\u00f3xico reacciona \u00e1 exposici\u00f3n de forma excesiva, coa liberaci\u00f3n de substancias que alteran a homeostase do organismo, o que d\u00e1 lugar aos s\u00edntomas propios da alerxia. Xeralmente esta hipersensibilidade est\u00e1 predisposta xeneticamente nalg\u00fans individuos ou familias."}
{"id": "119800", "revid": "1131", "url": "https://gl.wikipedia.org/wiki?curid=119800", "title": "Ana Mar\u00eda Polvorosa", "text": "Ana Mar\u00eda Ruiz Polvorosa, nada en Madrid o 14 de decembro de 1987, \u00e9 unha actriz espa\u00f1ola. Ten participado en varias series de televisi\u00f3n, sendo moi co\u00f1ecida polo seu papel de Lorena en \"A\u00edda\"."}
{"id": "119801", "revid": "1505", "url": "https://gl.wikipedia.org/wiki?curid=119801", "title": "Tumba", "text": "Unha tumba, ou sepultura, \u00e9 un lugar onde se enterran os finados, que se escava na terra ou se constr\u00fae sobre ela. As tumbas poden estar parcial ou totalmente soterradas (ag\u00e1s a s\u00faa entrada) nun cemiterio, ou no interior dunha igrexa ou na s\u00faa cripta. As tumbas individuais adoitan estar seladas, mentres que as familiares, ou para grupos, te\u00f1en portas para acceder a elas cada vez que fose necesario."}
{"id": "119802", "revid": "89787", "url": "https://gl.wikipedia.org/wiki?curid=119802", "title": "Jacetania", "text": "A Jacetania (\"Chazetania\" en aragon\u00e9s) \u00e9 a comarca m\u00e1is noroccidental de Arag\u00f3n, repartida entre as provincias de Huesca e Zaragoza, en Espa\u00f1a.\nCaracter\u00edsticas.\nA s\u00faa capital \u00e9 a cidade de Jaca. Ten unha superficie de 1.857,9 km\u00b2, cunha poboaci\u00f3n, en 2010, de 18.664 habitantes (10,05 hab/km\u00b2).\nIncl\u00fae os concellos de A\u00edsa, Ans\u00f3, Arag\u00fc\u00e9s del Puerto, Artieda, Bailo, Borau, Canal de Berd\u00fan, Canfranc, Castiello de Jaca, Fago, Jaca, Jasa, Mianos, Puente la Reina de Jaca, Salvatierra de Esca, Santa Cilia, Santa Cruz de la Ser\u00f3s, Sig\u00fc\u00e9s, Valle de Hecho e Villan\u00faa.\nLimita con Francia (departamento de Pireneos Atl\u00e1nticos) polo norte, Navarra (Val de Roncal) polo oeste, e polo sur e o leste coas comarcas aragonesas das Cinco Villas, Hoya de Huesca e Alto G\u00e1llego.\nLinguas.\nA lingua oficial e m\u00e1is utilizada na Jacetania \u00e9 o castel\u00e1n. Non obstante, a s\u00faa lingua propia \u00e9 o aragon\u00e9s, e as falas da comarca est\u00e1n inclu\u00eddas na s\u00faa variedade occidental. Os dialectos que se falan son o ansotano, o cheso, o arag\u00fcesino, o aisino e o jaqu\u00e9s. Destacan entre os seus escritores Domingo Miral ou Emilio Gast\u00f3n."}
{"id": "119803", "revid": "98629", "url": "https://gl.wikipedia.org/wiki?curid=119803", "title": "Disco celeste de Nebra", "text": " \nO disco celeste de Nebra \u00e9, ata o presente, a representaci\u00f3n m\u00e1is antiga que se co\u00f1ece da b\u00f3veda celeste e dos fen\u00f3menos astron\u00f3micos. Tr\u00e1tase dun achado arqueol\u00f3xico descuberto no ano 1999 no monte Mittelberg, preto de Nebra (estado de Saxonia-Anhalt, Alema\u00f1a). \u00c9 unha placa de bronce, case redonda, que pesa preto de 2\u00a0kg e ten aproximadamente un di\u00e1metro de 32\u00a0cm. Pertence a unha cultura de hai 3.600 anos cuxos co\u00f1ecementos en astronom\u00eda provi\u00f1an de Alema\u00f1a. Os expertos din que representa o firmamento, con representaci\u00f3ns de elementos abstractos.\nAt\u00f3pase hoxe no museo de Prehistoria do estado de Saxonia-Anhalt na cidade de Halle (Saale).\nHistoria do descubrimento.\nNo ver\u00e1n de 1999, Harry W. e Mario R. dedic\u00e1banse a buscar munici\u00f3ns e armas militares no bosque de Ziegelroda (a parte forestal do monte Mittelberg, de 252 metros de altura), coa axuda de detectores de metais. Foi as\u00ed como bateron, sen sospeitar a s\u00faa importancia, cos restos dunha civilizaci\u00f3n prehist\u00f3rica que m\u00e1is tarde se datar\u00eda en 1.600 anos a.C. Os achados foron os seguintes: un disco cravado verticalmente no chan, canda d\u00faas espadas, d\u00faas machetas, uns brazaletes e un escoupro; todo iso rodeado por grandes pedras que protex\u00edan o dep\u00f3sito. Tralo achado non deron importancia ningunha ao disco, mais o resto vend\u00e9rono no mercado negro por 31.000 marcos (16.000 euros do ano 2000).\nHoubo un comprador, que ofreceu aos museos de prehistoria de Berl\u00edn e M\u00fanic os obxectos atopados. Foi ent\u00f3n cando o director do museo de Berl\u00edn, Wilfried Menghin recibiu unhas fotos nas que se v\u00eda o disco celeste bastante sucio e algunhas pezas m\u00e1is. Por todo iso, o mercador an\u00f3nimo ped\u00eda un mill\u00f3n de marcos alem\u00e1ns. Menghin contestou que o propietario lex\u00edtimo do tesouro prehist\u00f3rico era o patrimonio nacional e que, xa que logo, deb\u00edan dirixirse ao Museo de Prehistoria de M\u00fanic. Logo desta conversa, o achado desapareceu por un tempo.\nNo ano 2002 outras persoas acoden a Menghin con propostas de venda, pero nesta ocasi\u00f3n o director do museo non quixo perder de novo a pista e acodiu ao Ministerio de Cultura de Saxonia-Anhalt, que \u00e1 s\u00faa vez deu parte do suceso \u00e1 polic\u00eda. Trala investigaci\u00f3n policial logrouse po\u00f1er a salvo o disco celeste e unha das espadas. M\u00e1is tarde atoparon todo o demais tras un rexistro en casas particulares de Alema\u00f1a. En setembro dese mesmo ano, os implicados foron detidos e condenados a unha multa ou arresto menor. Foi neste intre cando os descubridores do tesouro fixeron unha confesi\u00f3n en regra, revelando o lugar e as circunstancias do achado.\nLugar do descubrimento.\nO asentamento atopouse, segundo confesi\u00f3n dos implicados, no bosque de Ziegelrodaer. Fix\u00e9ronse an\u00e1lises qu\u00edmicas do chan que coincidiron cos feitos na terra que estaba adherida no disco celeste; deste xeito os arque\u00f3logos puideron confirmar que os descubridores dixeran a verdade. O monte Mittelberg \u00e9 tradicionalmente rico en sitios arqueol\u00f3xicos de varias etapas da humanidade e ofrece un dos recintos europeos con maior densidade de soterramentos da Idade de bronce; calc\u00falanse uns 800 t\u00famulos.\nA partir dese intre, a oficina federal de Saxonia-Anhalt impulsou unha campa\u00f1a para a escavaci\u00f3n do lugar que obtivo moi bos resultados. Descubriuse que non se trataba de ning\u00fan soterramento sen\u00f3n dun dep\u00f3sito onde se abandonaron as pezas dentro dunha cista (vaso met\u00e1lico con tapa que se empregaba para gardar obxectos preciosos), sen ningunha orde. Este tipo de dep\u00f3sito adoita ser bastante com\u00fan entre os homes da Idade de Bronce e co\u00f1\u00e9cense bastantes exemplos. Crese que poidan ser ofrendas aos deuses.\nAo redor da cista hab\u00eda unha muralla circular e lisa, de 160 m de di\u00e1metro. O seu estudo amosou que fora ergueita un milenio logo da fabricaci\u00f3n do disco, na Idade de Ferro, quizais no intre do dep\u00f3sito. Descubriuse tam\u00e9n que non hab\u00eda pegadas de asentamento de ning\u00fan pobo e que o lugar non ti\u00f1a sinal de ser unha fortificaci\u00f3n. As conclusi\u00f3ns finais foron que se trataba dun punto escollido para culto relixioso, pola s\u00faa extraordinaria localizaci\u00f3n e as s\u00faas relaci\u00f3ns astron\u00f3micas.\nDescrici\u00f3n do disco celeste.\nTen un di\u00e1metro de 31 por 32\u00a0cm e un grosor que medra dende o exterior ata o interior, desde 1,5\u00a0mm a 4,5\u00a0mm. Est\u00e1 arqueado e \u00e9 lixeiramente c\u00f3ncavo. Pesa 2.050 g. Non se sabe cal era a s\u00faa cor orixinal pois ao cabo de 3.600 anos de estar soterrado adquiriu unha coloraci\u00f3n verdosa por mor do revestimento do carbonato de cobre. Atopouse no chan, en posici\u00f3n vertical e co seu anverso orientado cara ao norte.\nO estudo feito sobre o disco celeste atopado veu demostrar que non era exactamente o orixinario, sen\u00f3n que sobre este se fixeron unha serie de modificaci\u00f3ns ao longo dos anos segundo os co\u00f1ecementos e quizais tam\u00e9n ao seu uso. Puid\u00e9ronse constatar ata 4 fases: \nOs arcos do horizonte que foron engadidos e nalg\u00fan punto ata taparon algunhas estrelas das fases anteriores, son caracter\u00edsticos da \u00e9poca do neol\u00edtico e puid\u00e9ronse ver en bastantes sitios arqueol\u00f3xicos. Amosan o co\u00f1ecemento avanzado daquelas xentes no eido da astronom\u00eda. Un dos arcos representa a sa\u00edda do sol e o outro o solpor. O \u00e1ngulo que abranguen, oitenta e dous graos, equivale ao \u00e1ngulo que forman o orto e o solpor solar entre o solsticio de inverno e o de ver\u00e1n na latitude no que foi atopado.\nA barca solar (da que existen versi\u00f3ns para o deus grego Helios ou para o exipcio Ra) ten m\u00e1is relaci\u00f3n coa relixi\u00f3n que coa astronom\u00eda. At\u00f3pase como s\u00edmbolo en toda Europa, en asentamentos que corresponden \u00e1 Idade de Bronce e adoita ser frecuente nas pinturas rupestres de Escandinavia. Est\u00e1 representada como un arco dourado e plumeado.\nAs estrelas tam\u00e9n foron obxecto de estudo e de especulaci\u00f3n. As Pl\u00e9iades son visibles dende Centro Europa dende a Idade de bronce e aparecen citadas como tales estrelas nos calendarios de varias culturas en todo o mundo. Mais canda esta interpretaci\u00f3n xurdiron controversias e opini\u00f3ns dispares. Os arqueoastr\u00f3nomos saben que dende Centroeuropa e xa dende a Idade de Bronce pod\u00edan verse tres grupos de estrelas: Pl\u00e9iades, Presebe e Delf\u00edn. Conforme a estes tres grupos, alg\u00fans astr\u00f3nomos supuxeron que a constelaci\u00f3n representada no disco deb\u00eda atoparse preto da ecl\u00edptica, xa que logo queda descartado o Delf\u00edn; mais as outras d\u00faas, Pl\u00e9iades e Presebe, son suficientemente pr\u00f3ximas \u00e1 ecl\u00edptica. Wolfhard Schlosser, catedr\u00e1tico de Astronom\u00eda, decantouse pola interpretaci\u00f3n das Pl\u00e9iades, constelaci\u00f3n que se sabe que, polo menos na Grecia arcaica, serv\u00eda de marcador para a confecci\u00f3n do calendario agrario. O tema de devandita interpretaci\u00f3n bas\u00e9ase pois en suposici\u00f3ns e especulaci\u00f3ns coas que moitos outros astr\u00f3nomos e profesores non est\u00e1n de acordo. No que si est\u00e1n todos de acordo \u00e9 en sinalar que o disco de Nebra \u00e9 un obxecto precioso que debeu ter un gran valor decorativo e ritual.\nAs espadas.\nAs espadas aparecidas xunto ao disco celeste son dunha gran calidade. As empu\u00f1aduras e as follas est\u00e1n traballadas con grande esmero e decoradas coa mesma t\u00e9cnica que o disco. O contraste de cores fai que o efecto decorativo sexa moi atractivo.\nV\u00e9xase tam\u00e9n.\nBibliograf\u00eda.\nDeclaraci\u00f3ns feitas \u00e1 revista \"Investigaci\u00f3n y Ciencia\" (Prensa Cient\u00edfica) por: "}
{"id": "119804", "revid": "1308", "url": "https://gl.wikipedia.org/wiki?curid=119804", "title": "Disco de Nebra", "text": ""}
{"id": "119807", "revid": "5863", "url": "https://gl.wikipedia.org/wiki?curid=119807", "title": "Encyclop\u00e9die anarchiste", "text": "A Encyclop\u00e9die anarchiste (en galego \"Enciclopedia anarquista\"), \u00e9 o nome dunha enciclopedia de tendencia anarquista, iniciada por S\u00e9bastien Faure entre 1925 e 1934, e publicada en 4 volumes. Existe tam\u00e9n unha traduci\u00f3n ao castel\u00e1n, con contido ampliado, publicada polo grupo \"Tierra y Libertad\" de M\u00e9xico en dous volumes (nos anos 1972 e 1984 respectivamente) baixo o t\u00edtulo de Enciclopedia anarquista.\nO proxecto inicial estaba formado por cinco partes:\nS\u00f3 a primeira parte, en catro volumes, cun total de 2.893 p\u00e1xinas, chegou a ser publicada, en 1934. Tivo centos de colaboradores."}
{"id": "119809", "revid": "89787", "url": "https://gl.wikipedia.org/wiki?curid=119809", "title": "Lugh", "text": "Lugh ou Lug \u00e9 unha das m\u00e1is senlleiras deidades da mitolox\u00eda celta. Recibe o apelativo de \"samildanach\", ou o 'm\u00faltiple artes\u00e1n'. Tal denominaci\u00f3n non \u00e9 a dun deus supremo, sen\u00f3n a dun deus sen funci\u00f3n espec\u00edfica, porque as ten todas. Xaora, tr\u00e1tase dunha divindade com\u00fan a todos os pobos celtas que se pode atopar en boa parte dos pante\u00f3ns desta cultura. O seu atributo \u00e9 a lanza.\nO seu nome \u00e9 raramente atopado en inscrici\u00f3ns, pero a s\u00faa importancia estriba en etn\u00f3nimos (como os lugones) e nomes de lugares. A s\u00faa natureza e atributos ded\u00facense da iconograf\u00eda das inscrici\u00f3ns romano-celtas adicadas a Mercurio, que \u00e9 considerado como unha identificaci\u00f3n de Lugh. Ademais, co\u00f1\u00e9cese m\u00e1is informaci\u00f3n a trav\u00e9s das narrativas cuasi-mitol\u00f3xicas de conatos posteriores, o irland\u00e9s Lugh L\u00e1mhfhada (Lugh do longo brazo) e o gal\u00e9s Lleu Llaw Gyffes (Lleu da man h\u00e1bil).\n\u00c9 posible que Lugh fose unha deidade tripla, inclu\u00edndo a Esus, Teutates e Taranis, as tres grandes deidades mencionadas por Lucano.\nA \"morte tripla\" nos sacrificios humanos dos celtas \u00e9 posible que reflectise a tr\u00edade divina.\nEtimolox\u00eda.\nA etimolox\u00eda exacta de Lugh \u00e9 desco\u00f1ecida e debatida. A ra\u00edz protocelta do nome, \"*lug-\", crese que deriva dunha das diferentes ra\u00edces protoindoeuropeas que se co\u00f1ecen, como \"*leug-\" \"negro\", \"*leu\u01f5-\" \"romper\", ou \"*leug\u02b0-\" \"facer un xuramento\",\nOutrora pensouse que a ra\u00edz pod\u00eda derivar de \"*leuk-\" \"brillar\", pero esta etimolox\u00eda presenta dificultades e poucos estudosos a aceptan como posible (principalmente porque o protoindoueropeo \"*-k-\" nunca produce o protocelta \"*-g-\").\nInscrici\u00f3ns.\nO deus Lugh menci\u00f3nase na inscrici\u00f3n celtib\u00e9rica de Pe\u00f1alba de Villastar, que di:\nA interpretaci\u00f3n exacta desta inscrici\u00f3n non est\u00e1 clara, pero a frase \"to Luguei\" (onde o te\u00f3nimo aparece en dativo singular ap\u00f3s a preposici\u00f3n \"to\" \"a, para\") indica claramente unha dedicaci\u00f3n \u00f3 deus Lugh.\nPor outra banda, o nome aparece en numerosas ocasi\u00f3ns en plural, por exemplo: nominativo plural \"Lugoues\" nunha inscrici\u00f3n (potencialmente gala) dunha soa palabra en Avenches, Su\u00edza, e en dativo plural nunha inscrici\u00f3n latina de Uxama (Osma):\nA forma en plural do te\u00f3nimo tam\u00e9n foi atopado nas seguintes inscrici\u00f3ns:\nLugo:\nOuteiro de Rei, Lugo:\nSober, Lugo:\nNemausus (Nimes), Francia:\nA maior\u00eda das inscrici\u00f3ns dedicadas a Lugh prove\u00f1en da Pen\u00ednsula Ib\u00e9rica, indicando quizais a particular importancia da deidade entre os pobos celtas da pen\u00ednsula.\nDeus panc\u00e9ltico.\nA importancia de \"Lugus\" en galo \u00e9 especialmente testemu\u00f1ada por unha cantidade de top\u00f3nimos dos cales o m\u00e1is co\u00f1ecido \u00e9 \"Lugdunum\" (fortaleza de Lugus), a cidade de Li\u00f3n. Tam\u00e9n dentro de Galicia hai teor\u00edas de que o nome latino da cidade de Lugo, Lucus Augusti, poder\u00eda provir desta divindade. O seu equivalente no pa\u00eds de Gales denom\u00ednase \"Lleu Llaw Gyffes\" (\"o da man destra\"), aparece na literatura nos relatos dos \"Mabinogion\" e nas fontes irlandesas, onde foi tratado con maior amplitude, en particular no \"Cath Maighe Tuireadh\" (a \"Batalla de Mag Tured\").\nNos nosos d\u00edas, Lugh esta presente na festa do 1 de agosto: \"Lugnasad\" (L\u00fbnasa en graf\u00eda moderna).\nMitolox\u00eda irlandesa.\nOs Tuatha D\u00e9 Danann.\nSegundo as fontes irlandesas, a sociedade divina est\u00e1 estruturada da mesma maneira que a sociedade humana, e a organizaci\u00f3n dos Tuatha D\u00e9 Danann (as xentes da tribo de Dana) est\u00e1 xerarquizada en tres clases funcionais:\nEste esquema retoma a ideolox\u00eda tripartia dos indoeuropeos como foi estudado por Georges Dum\u00e9zil. Lug non pertence a ningunha clase en particular, m\u00e1is ben a todas; el est\u00e1 por encima debido a que pode asumir todas as funci\u00f3ns. Un dos seus sobrenomes \u00e9 \"Samildanach\", o \"polit\u00e9cnico\" no sentido de que domina todas as artes e todas as ciencias.\nX\u00e9nese e iniciaci\u00f3n.\nLug \u00e9 o fillo de Cian e Eithne, tam\u00e9n est\u00e1 emparentado cos Fomor\u00e9 polo seu av\u00f3 materno Balor, a quen mata coa s\u00faa tirafonda, de conformidade cunha profec\u00eda.\nAo presentarse na residencia do rei Nuada, na ocasi\u00f3n dunha festa, o porteiro n\u00e9galle a entrada. Lugh afirma que el pode ser \u00fatil, ao que lle responden cunha negativa. Deste xeito proponse servirlles para ser aceptado, polo que se declara sucesivamente carpinteiro, ferreiro, guerreiro, poeta, meigo, pousadeiro e broncista sen conseguir entrar. Por \u00faltimo, declara que pos\u00fae todas as capacidades e por fin adm\u00edteno no castelo. O rei Nuada desaf\u00edao a unha partida de xadrez, disp\u00fatana xa que logo, e acaba coa vitoria de Lugh. Esta partida \u00e9 puramente simb\u00f3lica, xa que se trata dunha xusta intelectual a trav\u00e9s da cal Lugh toma o poder do mundo.\nEn posteriores relatos, volve figurar combatendo \u00e1 beira do seu fillo C\u00fachulainn, na invasi\u00f3n do Ulster pola ra\u00ed\u00f1a Medb.\nCristianizaci\u00f3n.\nSegundo alg\u00fans estudosos, a historia de san Lourenzo serviu para a cristianizaci\u00f3n do deus Lugh. O festival pag\u00e1n realiz\u00e1base a principios do mes de agosto (Lughnasa, pronunciado \"lunasa\" \u00e9 o nome do mes de agosto en Irlanda).\nEn Li\u00f3n (Francia) realiz\u00e1base unha gran festa de tres noites para Lugh, que foi substitu\u00edda polo festival de Saint Laurent, tam\u00e9n de tres d\u00edas (dende o 10 de agosto)."}
{"id": "119812", "revid": "5132", "url": "https://gl.wikipedia.org/wiki?curid=119812", "title": "Lug", "text": ""}
{"id": "119819", "revid": "23204", "url": "https://gl.wikipedia.org/wiki?curid=119819", "title": "Lugano", "text": "Lugano (en lombardo: \"L\u00fcgan\") \u00e9 unha cidade ao sur de Su\u00edza, no cant\u00f3n italiano-falante de Tesino, que fai fronteira con Italia. A cidade fica \u00e1s beiras do Lago Lugano. Os seus c\u00e1lidos ver\u00e1ns e o incremento do n\u00famero de celebridades que son atra\u00eddas pola vila lev\u00e1ronlle a recibir o nome de \"Monte Carlo de Su\u00edza\". Con 55.060 habitantes, 130.000 na s\u00faa aglomeraci\u00f3n urbana, \u00e9 a novena cidade de Su\u00edza por poboaci\u00f3n.\nA orixe do nome probablemente prove\u00f1a do lat\u00edn \"Lucus\", que significa bosque sagrado, ao igual que a cidade galega de Lugo.\nXeograf\u00eda.\nLugano est\u00e1 situado na ribeira oeste do lago hom\u00f3nimo, situado \u00e1 s\u00faa vez entre os lagos Maggiore e di Como, ao sur dos Alpes. Pola cidade transcorre o r\u00edo Cassarate, que desauga no propio lago.\nO clima de Lugano \u00e9 dos m\u00e1is benignos de Su\u00edza, con ver\u00e1ns c\u00e1lidos e invernos m\u00e1is suaves que no resto do pa\u00eds. O mes m\u00e1is fr\u00edo, xaneiro, ten unha temperatura m\u00e1xima media de 6,1\u00a0\u00b0C e de 0,1\u00a0\u00b0C a m\u00ednima. O m\u00e1is c\u00e1lido \u00e9 xullo, cunhas temperaturas medias m\u00e1xima e m\u00ednima de 25,8\u00a0\u00b0C e 16,7\u00a0\u00b0C, respectivamente. As chuvias son abondosas, rexistr\u00e1ndose uns 1.545 l/m2 de media ao ano.\nHistoria.\nAs ribeiras do Lago de Lugano foron habitadas dende a Idade de Pedra. Posteriormente, etruscos, celtas e romanos deixaron vestixios do seu paso pola zona. O primeiro documento que fala da existencia dunha cidade na s\u00faa actual localizaci\u00f3n \u00e9 de 724, a\u00ednda que a s\u00faa autenticidade est\u00e1 hoxe discutida. Hai que agardar ata o 1189 para atopar un escrito no que a vila se nomee coa s\u00faa denominaci\u00f3n actual. Durante os s\u00e9culos XIV e XV foi obxecto de disputa entre os ducados de Como e Mil\u00e1n, non sendo ata o 1513 cando pasou a formar parte da Antiga Confederaci\u00f3n Su\u00edza.\nEn 1798 entrou a formar parte da Rep\u00fablica Helv\u00e9tica, baixo o control de Napole\u00f3n, chegando a ser o centro do cant\u00f3n de Lugano. Unha revolta acontecida catro anos m\u00e1is tarde declarou a independencia do cant\u00f3n da Rep\u00fablica Helv\u00e9tica. Coa sinatura da Acta de Mediaci\u00f3n ao ano seguinte, na que, baixo o auspicio de Napole\u00f3n, se creou a Confederaci\u00f3n Su\u00edza monicreque do Primeiro Imperio Franc\u00e9s e que perdurar\u00eda ata o 1815, o cant\u00f3n de Lugano uniuse ao de Bellinzona dando lugar ao actual cant\u00f3n de Tesino, do que Lugano \u00e9 a principal cidade, a\u00ednda que non a capital.\nLogo da segunda guerra mundial a cidade experimentou un importante fluxo de capital da veci\u00f1a Italia, propiciando un crecemento exponencial das actividades bancarias, convert\u00e9ndoa no terceiro centro financeiro de Su\u00edza.\nCultura.\nA Catedral de San Lourenzo, cat\u00f3lica, \u00e9 a principal mostra de arte arquitect\u00f3nica da cidade. Erguida no 818 como unha pequena igrexa, logo feita colexiata no 1078, foi ampliada no s\u00e9culo XV, polo que combina elementos rom\u00e1nicos con outros renacentistas.\nO \"Museo delle Culture\", emprazado nunha mansi\u00f3n \u00e1 beira do lago, \u00e9 un dos m\u00e1is importantes de Lugano, xunto co Museo de Arte e o Museo Cantonal. Mais, sen d\u00fabida, o maior atractivo \u00e9 o propio lago, principal elemento dunha contorna natural de grande valor paisax\u00edstico e onde \u00e9 posible a pr\u00e1ctica de diversos deportes.\nNa cidade f\u00e1lase tradicionalmente unha variedade da lingua lombarda co\u00f1ecida como dialecto de Lugano."}
{"id": "119822", "revid": "5467", "url": "https://gl.wikipedia.org/wiki?curid=119822", "title": "Illa Astove", "text": ""}
{"id": "119831", "revid": "1308", "url": "https://gl.wikipedia.org/wiki?curid=119831", "title": "Monumentos megal\u00edticos", "text": ""}
{"id": "119832", "revid": "346", "url": "https://gl.wikipedia.org/wiki?curid=119832", "title": "Observatorio astron\u00f3mico", "text": "Un observatorio astron\u00f3mico \u00e9 unha construci\u00f3n ou lugar destinado ao estudo dos corpos celestes e do ceo en xeral.\nCaracter\u00edsticas.\nHistoricamente os observatorios contiveron sextantes como ferramentas ou pedras ali\u00f1adas con certos fen\u00f3menos astron\u00f3micos, como \u00e9 o caso de Stonehenge. A comezos da d\u00e9cada de 1940 comez\u00e1ronse a constru\u00edr radiotelescopios para detectar e estudar radiofontes no Universo. O maior radiotelescopio do mundo at\u00f3pase en Porto Rico, tr\u00e1tase do Radiotelescopio de Arecibo. O maior centro de Radiotelescopios est\u00e1 en Chajnantor, Chile.\nOs modernos observatorios astron\u00f3micos conte\u00f1en enormes telescopios (con espellos de varios metros de di\u00e1metro) e ordenadores para o procesamento dos datos obtidos. Exemplos de observatorios deste tipo son o Mauna Kea en Haw\u00e1i, Observatorio del Roque de los Muchachos e Observatorio do Teide nas Illas Canarias, Cerro Tololo e Cerro Pach\u00f3n en Chile.\nCos derradeiros adiantos cient\u00edficos foi posible enviar telescopios e instrumentos de observaci\u00f3n celeste f\u00f3ra do planeta Terra, como o Telescopio Espacial Hubble.\nEn Galiza existen catro observatorios astron\u00f3micos. O primeiro foi o Observatorio astron\u00f3mico de Lal\u00edn, inaugurado en 1911. O Observatorio Ram\u00f3n Mar\u00eda Aller da Universidade de Santiago de Compostela funciona desde 1943. En 2008 inaugurouse o Observatorio astron\u00f3mico de Forcarei (xa pechado), e en 2011 comezou a funcionar o Observatorio astron\u00f3mico de Cotobade. Est\u00e1 en proxecto a construci\u00f3n doutro m\u00e1is en Covelo."}
{"id": "119835", "revid": "1131", "url": "https://gl.wikipedia.org/wiki?curid=119835", "title": "Mosteiro de Moraime", "text": ""}
{"id": "119836", "revid": "1131", "url": "https://gl.wikipedia.org/wiki?curid=119836", "title": "O \u00c9zaro", "text": "O top\u00f3nimo galego O \u00c9zaro pode referirse a:"}
{"id": "119839", "revid": "737", "url": "https://gl.wikipedia.org/wiki?curid=119839", "title": "Ana Maria Polvorosa", "text": ""}
{"id": "119840", "revid": "111586", "url": "https://gl.wikipedia.org/wiki?curid=119840", "title": "Mecanismo de Anticitera", "text": "O mecanismo de Anticitera ou Antikythera \u00e9 un obxecto que se cre \u00e9 un aparello mec\u00e1nico primitivo. Foi descuberto nos restos dun naufraxio preto da illa grega de Anticitera, entre Citera e Creta, e crese que data do ano 87 a. C..\nInvestigaci\u00f3ns.\n\u00c9 un dos primeiros mecanismos de engrenaxes co\u00f1ecido, foi dese\u00f1ado para seguir o movemento dos corpos celestes. De acordo coas reconstruci\u00f3ns realizadas, tr\u00e1tase dun mecanismo que emprega engrenaxes diferenciais, o cal \u00e9 sorprendente dado que os primeiros casos co\u00f1ecidos ata o seu descubrimento datan do s\u00e9culo XVI.\nDe acordo cos estudos iniciais levados a cabo polo historiador Derek J. de Solla Price (1922-1983), o dispositivo era unha computadora astron\u00f3mica quen de predicir as posici\u00f3ns do Sol e da L\u00faa no zod\u00edaco, a\u00ednda que estudos posteriores suxiren que o dispositivo era bastante m\u00e1is \"intelixente\".\nEmpregando t\u00e9cnicas de tomograf\u00eda lineal, Michael Wright, especialista en enxe\u00f1er\u00eda mec\u00e1nica do Museo de Ciencia de Londres, realizou un novo estudo do aparello. Wright atopou probas de que o mecanismo de Anticitera pod\u00eda reproducir os movementos do Sol e da L\u00faa con exactitude, empregando un modelo epic\u00edclico ideado por Hiparco, e de planetas como Mercurio e Venus, empregando un modelo el\u00edptico derivado de Apolonio de Perge.\nPor\u00e9n, sosp\u00e9itase que parte do mecanismo poder\u00eda ter desaparecido, e que estas engrenaxes adicionais poder\u00edan representar os movementos dos outros tres planetas co\u00f1ecidos na \u00e9poca: Marte, X\u00fapiter e Saturno. \u00c9 dicir, que ter\u00eda predito, cun grao m\u00e1is que respectable de certeza, as posici\u00f3ns de todos os corpos celestes co\u00f1ecidos na \u00e9poca.\nProxecto de investigaci\u00f3n Antikythera.\nO proxecto de investigaci\u00f3n Antikythera, un equipo internacional de cient\u00edficos con membros da Universidade de Cardiff (M. Edmunds, T. Freeth), Universidade de Atenas (X. Moussas. I. Bitsakis) e a Universidade de Tesal\u00f3nica (J. S. Seiradakis), en colaboraci\u00f3n co Museo Arqueol\u00f3xico de Atenas (E. Magkou, M. Zafeiropoulou) e a Instituci\u00f3n Cultural do Banco de Grecia (A. Tselikas), empregando t\u00e9cnicas desenvolvidas por HP (T. Malzbender) e X-tex (R. Hudland) para o estudo do mecanismo de Antikythera, desenvolveu unha fotograf\u00eda 3D base\u00e1ndose en tomograf\u00eda computerizada de alta resoluci\u00f3n.\nO resultado foi que se trata dunha calculadora astron\u00f3mica que pred\u00ed a posici\u00f3n do sol e a l\u00faa no ceo. O artefacto amosa as fases da l\u00faa en cada mes empregando o modelo de Hiparco. Ten d\u00faas escalas en espiral que cobren o ciclo Cal\u00edpico (Catro ciclos Meton, 4\u00a0\u00d7 19\u00a0anos) e o ciclo de Exeligmos (3 ciclos Saros, 3\u00a0\u00d7 18\u00a0anos), predicindo as eclipses de sol e l\u00faa. O mecanismo \u00e9 a\u00ednda m\u00e1is sofisticado do que se cr\u00eda, cun inmenso nivel de enxe\u00f1o no seu dese\u00f1o.\nBaseados na forma das letras gregas (H. Kritzas) estableceuse o ano de construci\u00f3n do aparello, entre os anos 150 e 100\u00a0a.\u00a0C., m\u00e1is antigo do que se estimaba.\nFixaci\u00f3n da datas dos Xogos Ol\u00edmpicos.\nNo ano 2008, Philip Ball e Tony Freeth, publicaron na revista \"Nature\" que o aparello serv\u00eda para fixar con exactitude a celebraci\u00f3n dos Xogos Ol\u00edmpicos na antig\u00fcidade. O interior do aparello cont\u00e9n unha inscrici\u00f3n que indica \"Nemea\" (en referencia a un dos xogos que foron m\u00e1is importantes), e \"Olimpia\". Con ditos diais fix\u00e1base con precisi\u00f3n a derradeira l\u00faa chea m\u00e1is pr\u00f3xima ao solsticio de ver\u00e1n cada catro anos, data na que se iniciaban os xogos.\nNa cultura popular.\nO mecanismo foi mencionado en numerosos artigos de divulgaci\u00f3n cient\u00edfica, documentais e audiovisuais, como a canle de internet Veritasium.\nO obxecto buscado no filme de 2023 \"Indiana Jones e a Rel\u00edquia do Destino\" \u00e9 o mecanismo de Antic\u00edtera. "}
{"id": "119841", "revid": "23204", "url": "https://gl.wikipedia.org/wiki?curid=119841", "title": "Florencia Pe\u00f1a", "text": "Mar\u00eda Florencia Pe\u00f1a, nada en Buenos Aires o 7 de novembro de 1974, \u00e9 unha actriz, comediante e presentadora de televisi\u00f3n arxentina. Comezou aos 4 anos co programa \"Festilindo\". Est\u00e1 casada co m\u00fasico Mariano Otero e te\u00f1en dous fillos.\nTeatro.\n\"Los mon\u00f3logos de la vagina\", \"Grease\", \"Blancanieves\", \"Confesiones de mujeres de 30\", \"Mam\u00e1 es una estrella\", \"Shakespereando\", \"De carne somos\", \"Desangradas en glamour\", \"Sweet Charity\" etc\u2026"}
{"id": "119842", "revid": "737", "url": "https://gl.wikipedia.org/wiki?curid=119842", "title": "Florencia Pena", "text": ""}
{"id": "119850", "revid": "5863", "url": "https://gl.wikipedia.org/wiki?curid=119850", "title": "Miren Ibarguren", "text": "Miren Ibarguren, nada en Donostia o 10 de decembro de 1980, \u00e9 unha actriz vasca.\nComezou co programa \"Goenkale\" de Euskal Telebista. Participou en varias series de televisi\u00f3n e \u00e9 moi co\u00f1ecida polo seu papel de \"Sonia\" en \"Escenas de Matrimonio\"."}
{"id": "119852", "revid": "5863", "url": "https://gl.wikipedia.org/wiki?curid=119852", "title": "Castrelos", "text": "O top\u00f3nimo Castrelos pode referirse a:\nNa parroquia viguesa de Castrelos at\u00f3pase o seguinte patrimonio:"}
{"id": "119855", "revid": "23204", "url": "https://gl.wikipedia.org/wiki?curid=119855", "title": "San Basilio de Palenque", "text": "Palenque de San Basilio ou San Basilio de Palenque \u00e9 unha corrixidor\u00eda do municipio de Mahates, departamento de Bol\u00edvar, Colombia; sito nas faldras dos Montes de Mar\u00eda a 50\u00a0km da cidade de Cartaxena de Indias. Ten unha poboaci\u00f3n de aproximadamente 3.500 persoas e limita cos municipios de Malagana, San Cayetano, San Pablo, Palenquito.\nPalenque foi fundado por escravos fuxidos principalmente de Cartaxena de Indias no s\u00e9culo XV e liderados por Benkos Bioh\u00f3; o seu illamento permitiulles manter a maior\u00eda das tradici\u00f3ns culturais africanas en Colombia (m\u00fasica, pr\u00e1cticas m\u00e9dicas, organizaci\u00f3n social, ritos f\u00fanebres etc) e incluso desenvolveron unha lingua crioula, mestura do espa\u00f1ol con linguas africanas orixinarias, denominada palenquero. Debido \u00e1s s\u00faas caracter\u00edsticas na s\u00faa historia, formaci\u00f3n, cultura e lingua, no 2005 Palenque foi declarado pola Unesco como \"Patrimonio Intanxible da Humanidade\",\nEst\u00e1 considerado o primeiro pobo libre de Am\u00e9rica trala chegada espa\u00f1ola."}
{"id": "119856", "revid": "1215294", "url": "https://gl.wikipedia.org/wiki?curid=119856", "title": "Palenque de San Basilio", "text": ""}
{"id": "119857", "revid": "2074", "url": "https://gl.wikipedia.org/wiki?curid=119857", "title": "Toxicolox\u00eda do mon\u00f3xido de carbono", "text": ""}
{"id": "119858", "revid": "1215335", "url": "https://gl.wikipedia.org/wiki?curid=119858", "title": "R\u00edo Japur\u00e1", "text": ""}
{"id": "119859", "revid": "22570", "url": "https://gl.wikipedia.org/wiki?curid=119859", "title": "R\u00edo Solim\u00f5es", "text": "O r\u00edo Solim\u00f5es \u00e9 un r\u00edo do Brasil, duns 1700\u00a0km de lonxitude, cuxo curso transcorre enteiramente polo estado de Amazonas, que a\u00ednda que comeza no Per\u00fa, toma o seu nome ao pasar a tripla fronteira do Brasil-Colombia-Per\u00fa, en Tabatinga. Percorre as cidades de S\u00e3o Paulo de Oliven\u00e7a, Amatur\u00e1, Santo Ant\u00f4nio do I\u00e7\u00e1, Tonantins, Juta\u00ed, Fonte Boa, Tef\u00e9, Coari, Codaj\u00e1s, Anam\u00e3, Anor\u00ed, Manacapuru, at\u00e9 chegar a preto de Manaus, onde se encontra co r\u00edo Negro, recibindo despois o nome de r\u00edo Amazonas. Este punto de encontro, no que os r\u00edos se xunta sen mazclarse, co\u00f1\u00e9cese como Encontro das Augas.\nOrixe do nome.\nO r\u00edo Solim\u00f5es recibe este nome debido aos pobos que habitaron as s\u00faas marxes, descritos polos cronistas espa\u00f1ois e portugueses no s\u00e9culo XVI. Nas marxes do r\u00edo, entre os actuais municipios de Coari e Anam\u00e3, estaban as tribos do Yurim\u00e1guas. Estes pobos recibiron diversos nomes ao longo dos s\u00e9culos e diferentes cronistas cham\u00e1ronos de distinto xeito: Joriman, Sorim\u00f5es e Sorim\u00e3o .\nAs derivaci\u00f3ns de Sorim\u00e3o, Sorim\u00f5es e Solim\u00f5es ve\u00f1en do lat\u00edn Solimum, en referencia ao veleno utilizado nas puntas das frechas e dardos daquelas tribos, que era unha das sociedades m\u00e1is belicosas do territorio, dando orixe ao nome do r\u00edo.\nAfluentes do r\u00edo Solim\u00f5es.\nTen como afluentes importantes pola marxe dereita o R\u00edo Javari, Juta\u00ed,Juru\u00e1 e Purus e os r\u00edos I\u00e7\u00e1 e Japur\u00e1 pola marxe esquerda.\nNesta t\u00e1boa est\u00e1n os principais afluentes do r\u00edo Solim\u00f5es, sendo do sentido oeste para leste, desde a cidade de Tabatinga at\u00e9 Manaus."}
{"id": "119860", "revid": "12452", "url": "https://gl.wikipedia.org/wiki?curid=119860", "title": "Pir\u00e1mides de Xiza", "text": ""}
{"id": "119863", "revid": "1822", "url": "https://gl.wikipedia.org/wiki?curid=119863", "title": "Holoceno", "text": "O Holoceno (do grego \u1f45\u03bb\u03bf\u03c2 \"h\u00f3los\", \"todo\", \"enteiro\" e \u03ba\u03b1\u03b9\u03bd\u03cc\u03c2 \"kain\u00f3s\", \"novo\", \"recente\", isto \u00e9, \"a era totalmente recente\"), \u00e9 unha \u00e9poca da escala temporal xeol\u00f3xica, a \u00faltima e actual \u00e9poca xeol\u00f3xica do per\u00edodo cuaternario. Comprende os \u00faltimos 11 700 anos da historia do noso planeta, desde a fin da \u00faltima glaciaci\u00f3n (a glaciaci\u00f3n de W\u00fcrm).\n\u00c9 un per\u00edodo interglaciar no que a temperatura se fixo m\u00e1is suave e a capa de xeo fundiu, o que provocou un ascenso do nivel do mar, que fixo que, por exemplo, Indonesia, Xap\u00f3n e Taiw\u00e1n se separasen de Asia; Gran Breta\u00f1a, da Europa continental e Nova Guinea e Tasmania, de Australia. Ademais, produciu a formaci\u00f3n do estreito de Bering.\nDentro do cadro da escala dos tempos xeol\u00f3xicos sit\u00faase no per\u00edodo cuaternario da era cenozoica, do e\u00f3n fanerozoico, sucedendo a \u00e9poca do plistoceno. O l\u00edmite con esta \u00e9poca (o plistoceno) definiuse sobre a base da desintegraci\u00f3n do 14C (un is\u00f3topo radioactivo do carbono) e coincide aproximadamente co final da \u00faltima glaciaci\u00f3n. Por convenci\u00f3n, o l\u00edmite p\u00faxose 10 000 anos antes do 1950 (a s\u00faa duraci\u00f3n, expresada en mill\u00f3ns de anos, \u00e9 de 0,01143 \u00b1 0,00013 Ma.\nA \u00fanica especie humana que viviu nesta \u00e9poca foi o \"Homo sapiens\", que durante estes \u00faltimos milenios desenvolveu a agricultura e a civilizaci\u00f3n, ocasionando importantes cambios nos ecosistemas.\nPaleoxeograf\u00eda.\nA deriva continental ao longo destes case 12 000 anos foi de menos de 1\u00a0km, o que \u00e9 case irrelevante. Por\u00e9n, o xeo fundiuse causando que o nivel do mar ascendese uns 35 m durante esta \u00e9poca e 120 m desde o \u00faltimo m\u00e1ximo glaciar, hai ao redor de 20 000 anos. O aumento do nivel non se produciu de forma uniforme ao longo deste tempo, sen\u00f3n que houbo varios per\u00edodos de r\u00e1pido desxeo, alternados por outros de desxeo progresivo. A maior parte do aumento do nivel do mar produciuse antes de 6 000 anos atr\u00e1s.\nDesde hai 3 000 anos at\u00e9 o comezo do s\u00e9culo XIX, o nivel do mar tivo un aumento case constante de 0,1 a 0,2 m/ano. Desde 1900, o nivel do mar aumentou de 1 a 2 m/ano; desde 1993, as medidas de altimetr\u00eda por sat\u00e9lite TOPEX/Poseidon indican unha taxa de aumento de 3,1 \u00b1 0,7 m/ano.\nEntre as terras que estaban conectadas cando o nivel do mar era m\u00e1is baixo est\u00e1n:\nEn moitas zonas por riba dos 40\u00ba de latitude N, o terreo fora deprimido polo peso dos glaciares, polo que ao producirse o desxeo do plistoceno tard\u00edo subiron at\u00e9 180 m, elevaci\u00f3n que contin\u00faa increment\u00e1ndose na actualidade. A elevaci\u00f3n do nivel do mar e a depresi\u00f3n temporal da Terra permitiu a incursi\u00f3n temporal do mar en zonas que agora est\u00e1n lonxe da costa. Do holoceno mari\u00f1o co\u00f1\u00e9cense f\u00f3siles de Vermont, Quebec, Ontario e M\u00edchigan. Os dep\u00f3sitos mari\u00f1os en costas de latitudes m\u00e1is baixas son raros porque o aumento do nivel do mar foi superior a calquera prob\u00e1bel elevaci\u00f3n de orixe non glaciar. Na rexi\u00f3n de Escandinavia deu lugar \u00e1 formaci\u00f3n do mar B\u00e1ltico. A rexi\u00f3n segue elev\u00e1ndose a unha taxa de 1\u00a0cm ao ano, causando d\u00e9biles terremotos no norte de Europa estim\u00e1ndose que a\u00ednda subir\u00e1 outros 100 m. O equivalente norteamericano \u00e9 a ba\u00eda de Hudson que, ao elevarse, reduciu a s\u00faa extensi\u00f3n desde o m\u00e1ximo da \u00faltima fase posglaciar at\u00e9 os seus l\u00edmites actuais.\nClima.\nO holoceno comezou despois de que finalizase o episodio de arrefriamento do \"Dryas Recente\", a partir do cal as temperaturas se fixeron m\u00e1is suaves. O \"\u00d3ptimo clim\u00e1tico do holoceno\" foi un per\u00edodo c\u00e1lido que se produciu durante o intervalo comprendido aproximadamente entre 9 000 e 5 000 anos atr\u00e1s. O clima mundial era moi probabelmente entre 0,5 e 3\u00a0\u00b0C m\u00e1is c\u00e1lido do que \u00e9 actualmente. Por\u00e9n, o quecemento probabelmente non foi uniforme en todo o mundo. Este per\u00edodo terminou hai ao redor de 5 500 anos, cando as primeiras civilizaci\u00f3ns humanas en Asia e \u00c1frica empezaron a florecer. A continuaci\u00f3n, comezou o Neoglacial, no cal as temperaturas diminu\u00edron progresivamente at\u00e9 a actualidade (en per\u00edodos c\u00edclicos de quentamento/arrefriamento), con prob\u00e1beis excepci\u00f3ns como o \"\u00d3ptimo clim\u00e1tico romano\" (s\u00e9culos I a IV) ou o \"\u00d3ptimo clim\u00e1tico medieval\" (s\u00e9culos X a XIV). O punto culminante do arrefriamento foi a Pequena Idade de Xeo, con tres m\u00e1ximos: sobre 1650, 1770 e 1850.\nO holoceno \u00e9 un per\u00edodo interglaciar e non hai ningunha raz\u00f3n para crer que represente o fin dos ciclos de glaciaci\u00f3ns. Por\u00e9n, o actual quentamento global pode facer que a Terra se quente m\u00e1is que no anterior per\u00edodo interglaciar, Riss-W\u00fcrm, que chegou ao m\u00e1ximo hai aproximadamente 125 000 anos con temperaturas m\u00e1is c\u00e1lidas que na actualidade. Este fen\u00f3meno denom\u00ednase \u00e1s veces un \"s\u00faper-interglaciar\". En comparaci\u00f3n coas condici\u00f3ns glaciares no interglaciar as zonas habit\u00e1beis expand\u00edronse cara ao norte, alcanzando o seu punto m\u00e1is setentrional durante o \"\u00d3ptimo clim\u00e1tico do holoceno\". A maior humidade nas rexi\u00f3ns polares causou a desaparici\u00f3n das prader\u00edas boreais.\nPaleobiolox\u00eda.\nA vida animal e vexetal non evolucionou moito durante o curto holoceno, pero se produciron importantes cambios na distribuci\u00f3n dos seres vivos. Un gran n\u00famero de animais, inclu\u00eddos os mamuts, mastodontes, \"Smilodon\" e \"Homotherium\", os chamados \"dentes de sable\", e os \"Megatherium\" (preguiceiros xigantes) desapareceron en Norteam\u00e9rica. Neste continente tam\u00e9n se extinguiron animais que sobreviviron noutras partes, inclu\u00edndo cabalos e camelos. Esta extinci\u00f3n da megafauna americana coincide coa chegada do ser humano hai 12 000 anos, ao igual que as extinci\u00f3ns anteriores de grandes marsupiais en Australia hai 40 000 (como o \"Diprotodon\") ou as posteriores de aves non voadoras en Nova Zelandia contra o ano 1300 d. C. (como os moas).\nAs extinci\u00f3ns de plantas e animais contin\u00faan hoxe en d\u00eda. A taxa de extinci\u00f3n acelerouse de maneira espectacular nos \u00faltimos 50 anos. En xeral, o evento de extinci\u00f3n do Holoceno caracter\u00edzase por deberse a factores relacionados coa presenza humana e por producirse nun tempo xeol\u00f3xico moi curto (decenas de miles de anos) en comparaci\u00f3n coa maior\u00eda dos outros eventos de extinci\u00f3n. \u00c1s veces denom\u00ednase a \"sexta extinci\u00f3n\", pois anteriormente houbo cinco grandes episodios de extinci\u00f3n masiva.\nEntre as especies not\u00e1beis extinguidas pola acci\u00f3n humana nos \u00faltimos mil anos c\u00f3ntanse:\nA seguinte t\u00e1boa recolle o n\u00famero de especies extintas desde o ano 1500 e as que se encontran en perigo de extinci\u00f3n segundo a Lista Vermella da IUCN (Uni\u00f3n Internacional para a Conservaci\u00f3n da Natureza).\nDesenvolvemento humano.\nOs cambios no ambiente provocaron unha serie de alteraci\u00f3ns na econom\u00eda dos cazadores-recolectores, que desembocar\u00edan no mesol\u00edtico, ao desaparecer a megafauna do plistoceno. Domesticouse o lobo, convertendo o can nun auxiliar fundamental para a caza menor. Adopt\u00e1ronse tam\u00e9n o arco e as frechas, e os arp\u00f3ns, as\u00ed como a machada, o coitelo e o lanzador de venabres.\nDaquela os humanos viv\u00edan en pequenas tribos que se albergaban en cavernas ou pequenas choupanas de madeira ou de terra; normalmente exist\u00edan edificios ou paraxes naturais con uso exclusivamente relixioso, nos cales suced\u00edan danzas m\u00e1xicas, enterramentos colectivos e dedic\u00e1baselle culto aos mortos. En pleno mesol\u00edtico desenvolv\u00e9ranse instrumentos m\u00e1is evolucionados, como aparellos de pesca, aixolas ou piraguas. Co paso ao neol\u00edtico, a poboaci\u00f3n humana sufriu un poderoso cambio, desenvolv\u00e9ndose lentamente unha alta variabilidade cultural. Parece ser que a cultura neol\u00edtica xurdiu en Oriente Pr\u00f3ximo, e chegou \u00e1 illa de Creta, ao Delta do Nilo, ao Danubio, ao mar Caspio e a Macedonia aproximadamente contra o 5000 a. C.\nBreve historia.\nAo longo de m\u00e1is do 90 % da s\u00faa historia, o \"Homo sapiens\" viviu en pequenos grupos n\u00f3mades de cazadores-recolectores. Cando a s\u00faa linguaxe adquiriu m\u00e1is complexidade, a capacidade de recordar e transmitir a informaci\u00f3n deu lugar a unha nova clase de replicador: o meme. As ideas pod\u00edan intercambiarse rapidamente e pasaron de xeraci\u00f3n en xeraci\u00f3n. A evoluci\u00f3n cultural superou rapidamente \u00e1 evoluci\u00f3n biol\u00f3xica.\nEntre 8500 e 7000 a. C., os seres humanos do Oriente Medio f\u00e9rtil comezaron de maneira sistem\u00e1tica a cr\u00eda de animais e o cultivo de plantas: gandar\u00eda e agricultura. Estas pr\u00e1cticas estend\u00e9ronse \u00e1s rexi\u00f3ns veci\u00f1as \u2014a\u00ednda que tam\u00e9n se desenvolveron independentemente noutros lugares\u2014, at\u00e9 que a maior\u00eda dos \"Homo sapiens\" adoptaron a vida sedentaria en asentamentos permanentes, como agricultores.\nNon todas as sociedades abandonaron o nomadismo, en especial as que estaban en zonas illadas do planeta pobres en especies de plantas cultiv\u00e1beis, tales como Australia. Por\u00e9n, entre estas civilizaci\u00f3ns que adoptaron a agricultura, a seguridade e a produtividade crecente proporcionada cultivando permitiu que a poboaci\u00f3n aumentase.\nA agricultura ti\u00f1a un impacto importante; os seres humanos comezaron a modificar os ecosistemas terrestres e mari\u00f1os como nunca antes o fixeran. Os excedentes de alimentos e a crecente divisi\u00f3n do traballo permitiron que xurdisen as castas gobernantes e as sacerdotais. Isto conduciu \u00e1s primeiras grandes civilizaci\u00f3ns, como a Sumeria en Oriente Medio, entre 4000 e 3000 a. C., a do Antigo Exipto no val do Nilo ou a do val do r\u00edo Indo.\nContra 3000 a. C., o hindu\u00edsmo, unha das relixi\u00f3ns m\u00e1is antigas, que a\u00ednda se practica hoxe en d\u00eda, comezou a tomar forma. Xurdiron m\u00e1is relixi\u00f3ns e varias foron perseguidas ou prohibidas, como a do Antigo Exipto.\nA invenci\u00f3n da escritura permitiu organizarse mellor a sociedades cada vez m\u00e1is complexas: o mantemento de rexistros e os seus arquivos serviron como almac\u00e9n de informaci\u00f3n incrementando a transmisi\u00f3n da s\u00faa cultura, co\u00f1ecementos e o seu control. Os seres humanos xa non ti\u00f1an que utilizar todo o seu tempo en velar pola s\u00faa supervivencia, e a educaci\u00f3n propiciou a busca do co\u00f1ecemento e a sabedor\u00eda. Xurdiron diversas disciplinas, inclu\u00edndo as ciencias, a\u00ednda que en forma incipiente. Novas civilizaci\u00f3ns apareceron, comerciando pacificamente entre elas ou participando en guerras pola conquista de territorios e recursos. Xurdiron os primeiros imperios no Medio Oriente, Exipto, a India e a China. Posteriormente en Grecia, Roma e Bizancio.\nEn Europa, tras a escuridade da Idade Media, xurdiu o Renacemento en Italia (s\u00e9culo XIV) achegando grandes avances \u00e1 arte e \u00e1 ciencia. Houbo importantes cambios relixiosos (Reforma protestante).\nA comezos da d\u00e9cada dos anos 1500, a civilizaci\u00f3n europea comezou a experimentar os cambios que conduciron \u00e1 revoluci\u00f3n cient\u00edfica e \u00e1 industrial: os europeos comezaron a exercer unha dominaci\u00f3n pol\u00edtica e cultural sobre as sociedades humanas de todo o planeta.\nDe 1914 a 1918 e de 1939 a 1945 a maior\u00eda das naci\u00f3ns do mundo estiveron envoltas nas guerras mundiais. Creada despois da primeira guerra mundial, a Sociedade de Naci\u00f3ns foi un primeiro paso cara a un goberno mundial; despois da segunda guerra mundial foi substitu\u00edda pola ONU. En 1992, varios pa\u00edses europeos asoci\u00e1ronse para formaren a Uni\u00f3n Europea.\nCoa mellora do transporte e as telecomunicaci\u00f3ns, a econom\u00eda e os asuntos pol\u00edticos das naci\u00f3ns de todo o mundo fix\u00e9ronse cada vez m\u00e1is interdependentes. Esta globalizaci\u00f3n produciu con frecuencia a discordia ou peri\u00f3dicas crises econ\u00f3micas multinacionais, a\u00ednda que tam\u00e9n un maior intento de colaboraci\u00f3n internacional."}
{"id": "119867", "revid": "26137", "url": "https://gl.wikipedia.org/wiki?curid=119867", "title": "Que\u00f3ps", "text": ""}
{"id": "119870", "revid": "6939", "url": "https://gl.wikipedia.org/wiki?curid=119870", "title": "Bote polbeiro de Bueu", "text": "O bote polbeiro de Bueu \u00e9 unha embarcaci\u00f3n tradicional das r\u00edas Baixas, caracter\u00edstica da vila de Bueu. Destaca pola s\u00faa solidez e amplitude: a manga chega a ser a metade da eslora. Caracter\u00edzase pola construci\u00f3n a tope. Segundo o antrop\u00f3logo sueco Staffan M\u00f6rling as s\u00faas formas est\u00e1n baseadas na lancha de relinga.\nCaracter\u00edsticas.\nAs medidas habituais eran de 4 metros de eslora por 2 de manga, chegando a constru\u00edrse de 5,5 metros de eslora no caso dos m\u00e1is grandes e 3,5 no dos m\u00e1is pequenos. Empr\u00e9gase na s\u00faa construci\u00f3n madeiras de carballo (para a quilla, a roda, o codaste e as cadernas); e de pi\u00f1eiro para o resto dos elementos. Os remos cruzados (ao igual que o das dornas) est\u00e1n constru\u00eddos en d\u00faas pezas. A vela guaira apareceu a principios do s\u00e9culo XX, anteriormente empreg\u00e1base vela de relinga e a vela latina.\nA s\u00faa ocupaci\u00f3n dominante era a pesca do polbo con ra\u00f1a, ao que se adaptaba moi ben, a\u00ednda que tam\u00e9n se utilizaba para outro tipo de capturas. O feito de ter \"dobre proa\" fixo que non se adaptara ben a motorizaci\u00f3n levando a s\u00faa desaparici\u00f3n nos anos 60. A Asociaci\u00f3n de Embarcaci\u00f3ns Tradicionais Os Galos de Bueu (membro da Federaci\u00f3n Galega pola Cultura Mar\u00edtima e Fluvial) est\u00e1 a recuperar esta embarcaci\u00f3n e pos\u00fae exemplares da mesma. Existe outro en activo no pantal\u00e1n de embarcaci\u00f3ns tradicionais de Bouzas. As\u00ed mesmo, hai un exemplar exposto no Museo Mass\u00f3 de Bueu."}
{"id": "119877", "revid": "89787", "url": "https://gl.wikipedia.org/wiki?curid=119877", "title": "Tsuchiura", "text": "Tsuchiura (\u571f\u6d66\u5e02, \u3064\u3061\u3046\u3089\u3057, \"Tsuchiura-shi\") \u00e9 un concello da prefectura de Ibaraki no Xap\u00f3n. Est\u00e1 situado ao leste da rexi\u00f3n de Kant\u014d e no centro-sur da prefectura, na parte leste da illa de Honsh\u016b. A s\u00faa superficie \u00e9 de 122,99\u00a0km\u00b2 e a poboaci\u00f3n de 144.236 habitantes (2009) e ten unha densidade de poboaci\u00f3n de 1.170 h/km\u00b2.\nO concello de Tsuchiura limita cos concellos de Ami, de Ushiku, de Tsukuba, de Ishioka e de Kasumigaura."}
{"id": "119878", "revid": "56817", "url": "https://gl.wikipedia.org/wiki?curid=119878", "title": "Koga, Ibaraki", "text": "Koga (\u53e4\u6cb3\u5e02, \u3053\u304c\u3057, \"Koga-shi\") \u00e9 un concello da prefectura de Ibaraki no Xap\u00f3n. Est\u00e1 situada no centro da rexi\u00f3n de Kant\u014d e ao extremo oeste da prefectura, na parte leste da illa de Honsh\u016b. A s\u00faa superficie \u00e9 de 123,58\u00a0km\u00b2 e a poboaci\u00f3n de 143.962 habitantes (2009) e ten unha densidade de poboaci\u00f3n de 1.160 h/km\u00b2.\nO concello de Koga limita cos concellos de Goka, Sakai, Band\u014d, Yachiyo, Y\u016bki (son da prefectura de Ibaraki); Oyama, Nogi, Fujioka (son da prefectura de Tochigi); Kitakawabe, \u014ctone e Kurihashi (son da prefectura de Saitama)."}
{"id": "119879", "revid": "56817", "url": "https://gl.wikipedia.org/wiki?curid=119879", "title": "Y\u016bki", "text": "Y\u016bki (\u7d50\u57ce\u5e02, \u3086\u3046\u304d\u3057, \"Y\u016bki-shi\") \u00e9 un concello da prefectura de Ibaraki no Xap\u00f3n. Est\u00e1 situada no centro da rexi\u00f3n de Kant\u014d e ao extremo oeste da prefectura, na parte leste da illa de Honsh\u016b. A s\u00faa superficie \u00e9 de 65,84\u00a0km\u00b2 e a poboaci\u00f3n de 52.166 habitantes (2009) e ten unha densidade de poboaci\u00f3n de 792 h/km\u00b2.\nO concello de Y\u016bki limita cos concellos de Koga, de Yachiyo, de Chikusei (son da prefectura de Ibaraki); e de Oyama (da prefectura de Tochigi)."}
{"id": "119881", "revid": "1131", "url": "https://gl.wikipedia.org/wiki?curid=119881", "title": "Marihuana", "text": ""}
{"id": "119886", "revid": "25871", "url": "https://gl.wikipedia.org/wiki?curid=119886", "title": "Douglas Engelbart", "text": "Douglas C. Engelbart, nado en Portland, Oreg\u00f3n o 30 de xaneiro de 1925 e finado o 2 de xullo de 2013 en Atherton, California, foi un inventor estadounidense, descendente de noruegueses. \u00c9 co\u00f1ecido por inventar o rato, e \u00e9 un pioneiro da interacci\u00f3n humana coas computadoras, inclu\u00edndo o hipertexto e as computadoras en rede."}
{"id": "119887", "revid": "5863", "url": "https://gl.wikipedia.org/wiki?curid=119887", "title": "Marvin Minsky", "text": "Marvin Lee Minsky, nado en Nova York o 9 de agosto de 1927 e finado en Boston o 24 de xaneiro de 2016, foi un cient\u00edfico estadounidense considerado un dos pais das ciencias da computaci\u00f3n e cofundador do laboratorio de intelixencia artificial do Instituto de Tecnolox\u00eda de Massachusetts ou MIT."}
{"id": "119888", "revid": "89787", "url": "https://gl.wikipedia.org/wiki?curid=119888", "title": "James Van Allen", "text": "James Alfred Van Allen, nado o 7 de setembro de 1914 e finado o 9 de agosto de 2006, foi un f\u00edsico estadounidense.\nTraxectoria.\nProfesor e director do Instituto de F\u00edsica da Universidade de Iowa dende 1951, levou a cabo pescudas sobre f\u00edsica nuclear, sobre os raios c\u00f3smicos e sobre a f\u00edsica atmosf\u00e9rica. Descubriu a existencia de d\u00faas zonas de radiaci\u00f3n de alta enerx\u00eda que circundan a Terra, chamadas na s\u00faa honra cintos de Van Allen, cuxa orixe se acha probabelmente nas interacci\u00f3ns do vento solar e dos raios c\u00f3smicos cos \u00e1tomos constitu\u00edntes da atmosfera."}
{"id": "119889", "revid": "23204", "url": "https://gl.wikipedia.org/wiki?curid=119889", "title": "Urbain Le Verrier", "text": "Urbain Jean Joseph Le Verrier, nado en Saint-L\u00f4 o 11 de marzo de 1811 e finado en Par\u00eds o 23 de setembro de 1877, foi un matem\u00e1tico franc\u00e9s que se especializou en mec\u00e1nica celeste. O seu logro m\u00e1is importante foi a s\u00faa colaboraci\u00f3n no descubrimento de Neptuno usando s\u00f3 matem\u00e1ticas, \u00e9 dicir, con lapis e papel e os datos das observaci\u00f3ns astron\u00f3micas previas.\nRemarcou o movemento an\u00f3malo de Mercurio na s\u00faa \u00f3rbita no 1859."}
{"id": "119891", "revid": "114292", "url": "https://gl.wikipedia.org/wiki?curid=119891", "title": "Mercantilismo", "text": "O mercantilismo \u00e9 o conxunto de pol\u00edticas ou ideas econ\u00f3micas que se desenvolveron durante os s\u00e9culos XVI, XVII e m\u00e1is durante a primeira metade do XVIII en Europa. Caracterizouse por unha forte inxerencia do Estado na econom\u00eda. Consistiu nunha serie de medidas proclives \u00e1 unificaci\u00f3n do mercado interno e tivo como finalidade a formaci\u00f3n de \"Estados-naci\u00f3n\" o m\u00e1is s\u00f3lidos pos\u00edbel.\nIntroduci\u00f3n.\nO mercantilismo \u00e9 un conxunto de ideas econ\u00f3micas que considera que a prosperidade dunha naci\u00f3n ou estado depende do capital que poida ter, e que o volume global de comercio mundial \u00e9 inalterable. O capital, que est\u00e1 representado polos metais preciosos que o estado ten no seu poder, increm\u00e9ntase sobre todo mediante unha balanza comercial positiva con outras naci\u00f3ns (ou, o que \u00e9 o mesmo, que as exportaci\u00f3ns sexan superiores \u00e1s importaci\u00f3ns). O mercantilismo suxire que o goberno dirixente dunha naci\u00f3n deber\u00eda buscar a consecuci\u00f3n deses obxectivos mediante unha pol\u00edtica proteccionista sobre a s\u00faa econom\u00eda, favorecendo a exportaci\u00f3n e desfavorecendo a importaci\u00f3n, sobre todo mediante a imposici\u00f3n de aranceles. A pol\u00edtica econ\u00f3mica baseada nestas ideas \u00e1s veces recibe o nome de \"sistema mercantilista\".\nOs pensadores mercantilistas preconizan o desenvolvemento econ\u00f3mico por medio do enriquecemento das naci\u00f3ns grazas ao comercio exterior, o que permite atopar sa\u00edda aos excedentes da produci\u00f3n. O Estado adquire un papel primordial no desenvolvemento da riqueza nacional, ao adoptar pol\u00edticas proteccionistas, e en particular establecendo barreiras arancelarias e medidas de apoio \u00e1 exportaci\u00f3n.\nO mercantilismo como tal non \u00e9 unha corrente de pensamento. Marca o final da preeminencia da ideolox\u00eda econ\u00f3mica do cristianismo (a cremat\u00edstica), inspirada en Arist\u00f3teles e Plat\u00f3n, que rexeitaba a acumulaci\u00f3n de riquezas e os pr\u00e9stamos con xuros (vinculados ao pecado de usura). Esta nova corrente econ\u00f3mica xorde nunha \u00e9poca na que os reis desexan posu\u00edr o m\u00e1ximo de ouro posible. As teor\u00edas mercantilistas buscan ese obxectivo e desenvolven unha problem\u00e1tica baseada no enriquecemento. Esta corrente bas\u00e9ase nun sistema de an\u00e1lise dos fluxos econ\u00f3micos moi simplificado no que, por exemplo, non se ten en conta o papel que desempe\u00f1a o sistema social.\nFoi a teor\u00eda predominante ao longo de toda a Idade Moderna (desde o s\u00e9culo XVI ata o XVIII), \u00e9poca que aproximadamente indica o xurdimento da idea do Estado naci\u00f3n e a formaci\u00f3n econ\u00f3mico social co\u00f1ecida como Antigo R\u00e9xime en Europa Occidental. No \u00e1mbito nacional, o mercantilismo levou aos primeiros casos de intervenci\u00f3n e significativo control gobernativo sobre a econom\u00eda, e foi neste per\u00edodo no que se foi establecendo gran parte do sistema capitalista moderno. Internacionalmente, o mercantilismo serviu indirectamente para impulsar moitas das guerras europeas do per\u00edodo, e serviu como causa e fundamento do imperialismo europeo, dado que as grandes potencias de Europa loitaban polo control dos mercados dispo\u00f1ibles no mundo.\nComo axente unificador tendente \u00e1 creaci\u00f3n dun estado nacional soberano, o mercantilismo tivo en contra d\u00faas forzas: Unha, m\u00e1is espiritual-xur\u00eddica que pol\u00edtica-econ\u00f3mica, foron os \"poderes universais\": a Igrexa e o Imperio, a outra, de car\u00e1cter predominantemente econ\u00f3mico foi o particularismo local, coa dificultade que produce \u00e1s comunicaci\u00f3ns e a pervivencia da econom\u00eda natural (en determinadas zonas os ingresos do estado eran en especie e non en di\u00f1eiro); mentres que a pretensi\u00f3n mercantilista \u00e9 que o mercado pechado sexa substitu\u00eddo polo mercado nacional e as mercanc\u00edas como medida de valor e medio de cambio sexan substitu\u00eddas polo ouro. O mercantilismo ve a intervenci\u00f3n do estado como o medio m\u00e1is eficaz para o desenvolvemento econ\u00f3mico.\nOutra tendencia do mercantilismo era robustecer cara ao exterior o poder do Estado, subordinando a actividade econ\u00f3mica cara a ese obxectivo, e interes\u00e1ndose pola riqueza en canto sirva de base para ela. O liberalismo considerar\u00e1 \u00e1 riqueza como preciosa para o individuo, e polo tanto, digna de ser alcanzada como fin en si mesma: se o particular non debe pensar m\u00e1is que enriquecerse, \u00e9 un feito puramente natural e involuntario que a riqueza dos cidad\u00e1ns contrib\u00faa a aumentar a riqueza do estado. En cambio, para os mercantilistas, a riqueza privada \u00e9 simplemente un medio, e como tal subord\u00ednase ao estado e aos seus fins de dominio.\nAo longo deste per\u00edodo durante o cal as hip\u00f3teses evolucionaron, aparece unha \"literatura complexa\", que d\u00e1 idea de que existe unha corrente vagamente unificada. No S\u00e9culo XIX, estenderase pola maior\u00eda das naci\u00f3ns europeas, adapt\u00e1ndose \u00e1s caracter\u00edsticas nacionais. Entre as escolas mercantilistas dist\u00ednguese: o bullionismo (ou \"mercantilismo espa\u00f1ol\") que propugna a acumulaci\u00f3n de metais preciosos; o colbertismo (ou \"mercantilismo franc\u00e9s\") que pola s\u00faa banda inclinase cara \u00e1 industrializaci\u00f3n; e o comercialismo (ou \"mercantilismo brit\u00e1nico\") que ve no comercio exterior a fonte da riqueza dun pa\u00eds.\nA partir desa \u00e9poca, as cuesti\u00f3ns econ\u00f3micas deixan de pertencer aos te\u00f3logos. A Idade Moderna marca un xiro coa progresiva autonom\u00eda da econom\u00eda fronte \u00e1 moral e a relixi\u00f3n as\u00ed como fronte \u00e1 pol\u00edtica. Esta enorme ruptura realizarase por medio de conselleiros dos gobernantes e polos comerciantes. Esta nova disciplina chegar\u00e1 a ser unha verdadeira ciencia econ\u00f3mica coa fisiocracia. Entre os moitos autores mercantilistas, hai que destacar a Mart\u00edn de Azpilicueta (1492-1586), Tom\u00e1s de Mercado (1525-1575), Jean Bodin (1530?1596), Antoine de Montchr\u00e9tien (1576?1621), ou William Petty (1623?1687).\nA confianza no mercantilismo comezou a decaer a finais do s\u00e9culo XVIII, momento no que as teor\u00edas de Adam Smith e doutros economistas cl\u00e1sicos foron ga\u00f1ando favor no Imperio Brit\u00e1nico, e en menor grao no resto de Europa (coa excepci\u00f3n de Alema\u00f1a, onde a Escola Hist\u00f3rica de Econom\u00eda foi a m\u00e1is importante durante todo o s\u00e9culo XIX e comezos do XX). Adam Smith, que o critica con dureza na s\u00faa obra titulada \"Unha investigaci\u00f3n sobre a natureza e as causas da riqueza das naci\u00f3ns\" (co\u00f1ecida comunmente como \"A riqueza das naci\u00f3ns\"), cualifica o mercantilismo como unha \"econom\u00eda ao servizo do Pr\u00edncipe\".\nCuriosamente, e a\u00ednda que fora unha antiga colonia brit\u00e1nica, os Estados Unidos de Am\u00e9rica non se adheriron \u00e1 econom\u00eda cl\u00e1sica, sen\u00f3n ao r\u00e9xime econ\u00f3mico que foi chamado \"sistema americano\" (unha forma de neo-mercantilismo) a trav\u00e9s das pol\u00edticas de Alexander Hamilton, Henry Clay, Abraham Lincoln e polo que m\u00e1is tarde ser\u00edan as pr\u00e1cticas econ\u00f3micas do Partido Republicano, que \u00e1 s\u00faa vez se reflectiron nas pol\u00edticas dos historicistas alem\u00e1ns e economistas como Friedrich List. Isto durou ata o xurdimento do New Deal tras a crise de 1929.\nHoxe en d\u00eda a teor\u00eda do mercantilismo \u00e9 rexeitada pola maior\u00eda dos economistas, a\u00ednda que alg\u00fans dos seus elementos en ocasi\u00f3ns son vistos de forma positiva por alg\u00fans, entre os cales cabe citar a Ravi Batra, Pat Choate, Eammon Fingleton, ou Michael Lind.\nDoutrina econ\u00f3mica mercantilista.\nO mercantilismo como conxunto de ideas econ\u00f3micas.\nCase todos os economistas europeos de entre 1500 e 1750 consid\u00e9ranse hoxe en d\u00eda como mercantilistas. Con todo, estes autores non se v\u00edan a si mesmos como part\u00edcipes dunha soa ideolox\u00eda econ\u00f3mica, sen\u00f3n que o termo foi acu\u00f1ado por Victor Riquetti, Marqu\u00e9s de Mirabeau en 1763, e foi popularizado por Adam Smith en 1776. De feito, Adam Smith foi a primeira persoa en organizar formalmente moitas das contribuci\u00f3ns dos mercantilistas no seu libro \"A Riqueza das Naci\u00f3ns\". A palabra procede da palabra latina \"mercari\", que ten o sentido igual ao galego \"mercantil\", no sentido de levar a cabo un negocio, e que procede da ra\u00edz \"merx\" que significa mercanc\u00eda. Foi utilizada inicialmente s\u00f3 polos cr\u00edticos a esta teor\u00eda, tales como Mirabeau e Smith, pero pronto foi adoptada polos historiadores.\nO mercantilismo en si non pode ser considerado como unha teor\u00eda unificada de econom\u00eda. En realidade non houbo escritores mercantilistas que presentasen un esquema xeral do que ser\u00eda unha econom\u00eda ideal, tal e como Adam Smith far\u00eda m\u00e1is adiante para a econom\u00eda cl\u00e1sica. No seu lugar, o escritor mercantilista tend\u00eda a enfocar a s\u00faa atenci\u00f3n nunha \u00e1rea espec\u00edfica da econom\u00eda. Ser\u00eda despois do per\u00edodo mercantilista cando os estudosos que vi\u00f1eron posteriormente integrar\u00edan as diversas ideas no que chamar\u00edan \"mercantilismo\", por exemplo Eli F. Heckscher que ve nos escritos da \u00e9poca \u00e1 vez un sistema de poder pol\u00edtico, un sistema de regulamentaci\u00f3n da actividade econ\u00f3mica, un sistema proteccionista e tam\u00e9n un sistema monetario coa teor\u00eda da balanza comercial. Con todo, alg\u00fans te\u00f3ricos rexeitan completamente a idea mesma dunha teor\u00eda mercantilista, argumentando que d\u00e1 \"unha falsa unidade a feitos dispares\". O historiador do pensamento econ\u00f3mico Mark Blaug fai notar que o mercantilismo foi cualificado co paso do tempo como \"molesta equipaxe\", \"diversi\u00f3n de historiograf\u00eda\", e de \"xigantesco globo te\u00f3rico\".\nAta certo punto, a doutrina mercantilista en si mesma fac\u00eda imposible que existise unha teor\u00eda xeral econ\u00f3mica. Os mercantilistas v\u00edan o sistema econ\u00f3mico como un xogo de suma cero, onde a ganancia dunha das partes supu\u00f1a a perda doutra, ou seguindo a famosa m\u00e1xima de Jean Bodin \"non hai nada que algu\u00e9n ga\u00f1e que outro non perda\" (\"Os Seis libros da Rep\u00fablica\"). Xa que logo, calquera sistema de pol\u00edticas que beneficiasen a un grupo por definici\u00f3n tam\u00e9n far\u00edan dano a outro ou outros, e non exist\u00eda a posibilidade de que a econom\u00eda fose empregada para maximizar a riqueza com\u00fan, ou o ben com\u00fan. Parece que os escritos dos mercantilistas fix\u00e9ronse para xustificar \"a posteriori\" unha serie de pr\u00e1cticas, m\u00e1is que para avaliar o seu impacto e determinar as\u00ed o mellor modo de levalas a termo.\nO mercantilismo \u00e9, xa que logo, unha doutrina ou pol\u00edtica econ\u00f3mica que aparece nun per\u00edodo intervencionista e \"describe un credo econ\u00f3mico que prevaleceu na \u00e9poca de nacemento do capitalismo, antes da Revoluci\u00f3n industrial\".\nAs primeiras teor\u00edas mercantilistas desenvolvidas a principios do S\u00e9culo XVI estiveron marcadas polo bullionismo (do ingl\u00e9s \"bullion\": ouro en lingotes). A ese respecto, Adam Smith escrib\u00eda:\nDurante ese per\u00edodo, importantes cantidades de ouro e prata flu\u00edan desde as colonias espa\u00f1olas do Novo Mundo cara a Europa. Para os escritores bulionistas, como Jean Bodin ou Thomas Gresham, a riqueza e o poder do Estado m\u00eddense pola cantidade de ouro que pos\u00faen. Cada naci\u00f3n debe pois acrecentar as s\u00faas reservas de ouro a expensas das demais naci\u00f3ns para facer crecer o seu poder. A prosperidade dun Estado m\u00eddese, segundo os bulionistas, pola riqueza acumulada polo goberno, sen mencionar a Renda nacional. Este interese cara \u00e1s reservas de ouro e prata expl\u00edcase en parte pola importancia desas materias primas en tempos de guerra. Os ex\u00e9rcitos, que contaban con moitos mercenarios, eran pagados con ouro e quitando aos poucos pa\u00edses europeos que controlaban as minas de ouro e prata, o principal xeito de obter esas materias primas era o comercio internacional. Se un Estado exportaba m\u00e1is do que importaba, a s\u00faa \"balanza do comercio\" (o que corresponde nos nosos d\u00edas \u00e1 balanza comercial) era excedentaria, o que se traduc\u00eda nunha entrada neta de di\u00f1eiro.\nIsto levou aos mercantilistas a propor como obxectivo econ\u00f3mico o ter un excedente comercial. Prohib\u00edase estritamente a exportaci\u00f3n de ouro. Os bulionistas tam\u00e9n eran partidarios de p\u00f3r en marcha altas taxas de interese para animar aos investidores a investir o seu di\u00f1eiro no pa\u00eds.\nNo S\u00e9culo XVIII desenvolveuse unha versi\u00f3n m\u00e1is elaborada das ideas mercantilistas, e que rexeitaba a visi\u00f3n simplista do bulionismo. Eses escritores, como Thomas Mun, situaban como principal obxectivo o crecemento da riqueza nacional, e a\u00ednda que segu\u00eda considerando que o ouro era a riqueza principal, admit\u00edan que exist\u00edan outras fontes de riqueza, como as mercanc\u00edas.\nO obxectivo dunha balanza comercial excedentaria segu\u00eda persegu\u00edndose pero desde ese momento v\u00edase interesante importar mercanc\u00edas de Asia por medio de ouro para revender logo eses bens no mercado europeo con importantes beneficios.\nEsta nova visi\u00f3n rexeitaba a partir dese momento a exportaci\u00f3n de materias primas, que unha vez transformadas en bens finais constitu\u00edan unha importante fonte de riqueza. Mentres o bulionismo favorecera a exportaci\u00f3n en masa de la de Gran Breta\u00f1a, a nova xeraci\u00f3n de mercantilistas apoiaba a prohibici\u00f3n total de exportar materias primas e propugnaba o desenvolvemento de industrias manufactureiras dom\u00e9sticas. Ao necesitar as industrias importantes capitais, no S\u00e9culo XVIII viuse unha reduci\u00f3n das limitaci\u00f3ns contra a usura. Como moi ben demostrou William Petty, a taxa de interese vese como unha compensaci\u00f3n polas molestias ocasionadas ao prestador ao quedar sen liquidez. Un resultado desas teor\u00edas foi a posta en marcha das \"Navigation Acts\" a partir de 1651, que deron aos barcos ingleses a exclusiva nas relaci\u00f3ns entre Gran Breta\u00f1a e as s\u00faas colonias, prohibindo aos holandeses o acceso a certos portos para restrinxir a expansi\u00f3n dos Pa\u00edses Baixos.\nAs consecuencias en materia de pol\u00edtica interior das teor\u00edas mercantilistas estaban moito m\u00e1is fragmentadas que os seus aspectos de pol\u00edtica comercial. Mentres Adam Smith dic\u00eda que o mercantilismo apelaba a controis moi estritos da econom\u00eda, os mercantilistas non estaban de acordo entre si. Alg\u00fans propugnaban a creaci\u00f3n de monopolios e outras cartas patentes. Pero outros criticaban o risco de corrupci\u00f3n e de ineficacia de tales sistemas. Moitos mercantilistas tam\u00e9n reco\u00f1ec\u00edan que a instauraci\u00f3n de cotas e de control de prezos propiciaba o mercado negro.\nEn cambio, a maior parte dos te\u00f3ricos mercantilistas estaban de acordo na opresi\u00f3n econ\u00f3mica dos traballadores e agricultores que deb\u00edan vivir cuns ingresos pr\u00f3ximos ao nivel de supervivencia, para maximizar a produci\u00f3n. Uns maiores ingresos, tempo libre suplementario ou unha mellor educaci\u00f3n desas poboaci\u00f3ns contribuir\u00edan a favorecer a folgazaner\u00eda e prexudicar\u00edan a econom\u00eda. Eses pensadores v\u00edan unha dobre vantaxe no feito de dispor de abundante man de obra: as industrias que se desenvolv\u00edan nesa \u00e9poca precisaban de moita man de obra e ademais iso reforzaba o potencial militar do pa\u00eds. Os salarios mant\u00e9\u00f1ense pois a un baixo nivel para \"incitar a traballar\". As leis de pobres (\"Poor Laws\") en Inglaterra perseguen aos vagabundos e fan obrigatorio o traballo. O ministro Colbert far\u00e1 traballar a nenos con seis anos en manufact\u00faralas de Estado.\nA reflexi\u00f3n sobre a pobreza e o seu papel social na Idade Moderna cobrou importancia sobre todo tras a Reforma protestante e os diferentes papeis que \u00e1 predestinaci\u00f3n e o triunfo persoal daban a teolox\u00eda de Lutero, Calvino ou a Contrarreforma. A opini\u00f3n cat\u00f3lica tradicional asoci\u00e1base ao mantemento do Antigo R\u00e9xime, sancionando o lecer dos privilexiados e considerando a condena do traballo como un castigo divino, mentres que as sociedades onde triunfou o protestantismo parec\u00edan adecuarse m\u00e1is aos novos valores burgueses. A valoraci\u00f3n tradicional dos pobres v\u00edaos como m\u00e1is pr\u00f3ximos a Deus, e as instituci\u00f3ns de caridade non se v\u00edan como medios de erradicar a pobreza, sen\u00f3n de paliar os seus efectos. Por\u00e9n, entre os cat\u00f3licos tam\u00e9n se incl\u00fae a obra de Juan Lu\u00eds Vives, que trata o problema da mendicidade buscando soluci\u00f3ns nas instituci\u00f3ns p\u00fablicas, que deben socorrer aos verdadeiros pobres e facer traballar aos que s\u00f3 son vagos; para iso consideraba preciso unha organizaci\u00f3n da beneficencia e unha reforma do sistema sanitario, de asilo. Seguindo as s\u00faas ideas organizouse a actuaci\u00f3n contra a pobreza na cidade de Bruxas.\nInterpretaci\u00f3n hist\u00f3rica do mercantilismo.\nEn efecto, non se pode falar dunha escola mercantilista, pois, para poder falar dunha escola deben existir unha serie de caracter\u00edsticas que englobe este termo. Unha delas \u00e9 a presenza dun mestre que cre un pensamento o cal sexa seguido polos membros da escola, ademais de homoxeneidade no pensamento. As\u00ed, por exemplo, podemos falar da Escola Cl\u00e1sica con Adam Smith como epicentro do pensamento, \u00e9 dicir , como mestre, e a afinidade entre os distintos autores da mesma. Con todo, no que se refire ao pensamento chamado mercantilista non atopamos ning\u00fan dos atributos necesarios para identificalo cunha escola de pensamento.\nO mercantilismo tivo diversas interpretaci\u00f3ns ao longo do tempo. Desde Adam Smith ata a actualidade suc\u00e9dense explicaci\u00f3ns do que foron e significaron todos estes autores chamados mercantilistas. John Maynard Keynes, Gustav von Schmoller, William Cunningham e o xa mencionado Adam Smith, entre moitos outros, achegaron a s\u00faa perspectiva do mercantilismo. Sinalaremos particularmente a Eli Heckscher que, influ\u00eddo polos tres \u00faltimos autores mencionados, unifica as interpretaci\u00f3ns destes para logo engadir a s\u00faa. Fala do mercantilismo desde o punto de vista da s\u00faa pol\u00edtica proteccionista e as s\u00faas actitudes monetarias (como xa refire Smith), como unha doutrina na construci\u00f3n do estado (recollido de Schmoller), como un sistema de poder (propugnado por Cunningham) e engade a s\u00faa tese a estas catro: describe o mercantilismo como unha concepci\u00f3n social que rompeu cos moldes tanto morais como relixiosos que determinaban o comportamento dos axentes econ\u00f3micos.\nA partir dos anos corenta disgreganse as interpretaci\u00f3ns, desde unha perspectiva xeral, en catro direcci\u00f3ns diferentes. Por unha banda, historiadores que falan dun per\u00edodo preanal\u00edtico do pensamento econ\u00f3mico.Por outra banda, os que argumentan a anticipaci\u00f3n da doutrina cl\u00e1sica en moitos aspectos (mecanismos dos prezos etc.). Un terceiro grupo de historiadores fan fincap\u00e9 na pol\u00edtica, xa non exterior e proteccionista, sen\u00f3n na local e nacional. Para rematar, e como achega argumentativa \u00e1 afirmaci\u00f3n da inexistencia dunha escola mercantilista, un cuarto grupo de historiadores avoga que o mercantilismo \u00e9 unha invenci\u00f3n dos investigadores, pois, non hai homoxeneidade nin coherencia na s\u00faa doutrina sen\u00f3n disparidade nos asuntos tratados segundo que pa\u00edses, e que, xa que logo, o debate que gradualmente se centra nunha visi\u00f3n homox\u00e9nea \u00e9 err\u00f3nea.\nFacendo referencia a aqueles autores que cren que o mercantilismo \u00e9 a anticipaci\u00f3n \u00e1 doutrina cl\u00e1sica, podemos destacar a Richard Cantillon. Este autor, que se percibe entre o pensamento mercantilista e cl\u00e1sico, perfecciona o concepto de balanza de comercio en termos de traballo. Desde esta \u00f3ptica tense en conta o aumento do emprego como termo positivo nas ganancias da balanza comercial. As\u00ed, pois, Cantillon, avoga por medidas para a estabilidade dos prezos e impedir a s\u00faa subida (pola acumulaci\u00f3n do di\u00f1eiro) e en consecuencia a pervivencia dun nivel alto de emprego.\nA \u00e9poca mercantilista.\nO concepto de mercantilismo def\u00ednese a partir dos grandes descubrimentos xeogr\u00e1ficos, consecuencia da apertura das rutas comerciais mar\u00edtimas polos portugueses entre o s\u00e9culo XV e 1500 (data do descubrimento do Brasil) e a consolidada corrente inesgotable do metal precioso (ouro e prata principalmente) levado desde os territorios novos a Europa, en particular despois do establecemento dos vicerreinos de Nova Espa\u00f1a e do Per\u00fa, polos castel\u00e1ns.\nOs espa\u00f1ois do s\u00e9culo XVII, chegaron a considerar ao mercantilismo como o sentido mesmo da riqueza mediante a teor\u00eda do enriquecemento das naci\u00f3ns a trav\u00e9s da acumulaci\u00f3n de metal precioso. O ouro e a prata constit\u00faen o obxectivo do comerciante e polo tanto p\u00f3dense considerar como o impulso ao intercambio de mercanc\u00edas. O ouro e a prata por si mesmos non xeraron os acontecementos econ\u00f3micos da \u00e9poca, sen\u00f3n que conxuntamente con outras causas foron moldeando a econom\u00eda europea deses tempos. Algunhas destas causas foron: os grandes descubrimentos xeogr\u00e1ficos, o Renacemento, a Reforma relixiosa, a aparici\u00f3n do estado moderno e o r\u00e9xime colonial, ou sexa a primeira globalizaci\u00f3n ou o \"primeiro sistema-mundo\", segundo a expresi\u00f3n de Fernand Braudel.\nIntimamente conectado \u00e1 urxencia do Estado-naci\u00f3n moderno e baseado na existencia do binomio \"metr\u00f3pole - colonias\", o mercantilismo asumiu formas nacionais, das cales poden citarse, en orde cronol\u00f3xica: Portugal, Espa\u00f1a, Inglaterra, Holanda, Francia, Dinamarca e Suecia durante os s\u00e9culos XVI, XVII e XVIII. Nesta \u00e9poca, o mercantilismo evoluciona de tal xeito que xera un estudo apropiado e trad\u00facese como unha actividade econ\u00f3mica, a tal grao que se fala de pol\u00edticas econ\u00f3micas e normas econ\u00f3micas. Ao mercantilismo emp\u00e9zaselle a co\u00f1ecer con outras denominaci\u00f3ns, as mesmas que dan sentido ao seu concepto, estas son: sistema mercantil, sistema restritivo, sistema comercial, Colbertismo en Francia e Cameralismo en Alema\u00f1a.\nDerivado da expansi\u00f3n militar europea e do incipiente desenvolvemento manufactureiro, como complemento da produci\u00f3n cl\u00e1sica da agricultura, o mercantilismo incrementou notablemente o comercio internacional. Os mercantilistas foron os primeiros en identificar a importancia monetaria e pol\u00edtica deste.\nO mercantilismo desenvolveuse nunha \u00e9poca na que a econom\u00eda europea estaba en transici\u00f3n do feudalismo ao capitalismo. As monarqu\u00edas feudais medievais estaban sendo substitu\u00eddas polas novas naci\u00f3ns estado centralizadas, en forma de monarqu\u00edas absolutas ou (en Inglaterra e Holanda) parlamentarias. Os cambios tecnol\u00f3xicos na navegaci\u00f3n e o crecemento dos n\u00facleos urbanos tam\u00e9n contribu\u00edron decisivamente ao r\u00e1pido incremento do comercio internacional. O mercantilismo enfoc\u00e1base en como este comercio pod\u00eda axudar mellor aos estados.\nOutro cambio importante foi a introduci\u00f3n da contabilidade moderna e as t\u00e9cnicas de dobre entrada. A nova contabilidade permit\u00eda levar un claro seguimento do comercio, contribu\u00edndo \u00e1 posibilidade de fiscalizar a balanza de comercio. E por suposto, tampouco se pode ignorar o impacto que supuxo o descubrimento de Am\u00e9rica. Os novos mercados e minas descubertas impulsaron o comercio exterior ata cifras que ata ent\u00f3n non se pod\u00edan nin concibir. Isto \u00faltimo levo a un grande incremento dos prezos e a un incremento na propia actividade comercial. Curiosamente, a relaci\u00f3n entre a chegada de metais preciosos americanos e a inflaci\u00f3n europea do s\u00e9culo XVI (un fen\u00f3meno a unha escala ata ent\u00f3n desco\u00f1ecida) non foi plenamente establecido ata as investigaci\u00f3ns de Earl J. Hamilton nunha data tan tard\u00eda como 1934 (\"O tesouro americano e a revoluci\u00f3n dos prezos en Espa\u00f1a, 1501-1650\").\nAntes do mercantilismo, os estudos econ\u00f3micos m\u00e1is importantes que se realizaron en Europa foron as teor\u00edas da Escol\u00e1stica medieval. O obxectivo destes pensadores era atopar un sistema econ\u00f3mico que fose compatible coas doutrinas cristi\u00e1s acerca da piedade e a xustiza. Enfoc\u00e1banse principalmente nas cuesti\u00f3ns microecon\u00f3micas e aos intercambios locais entre individuos. O mercantilismo, pola s\u00faa banda, estaba ali\u00f1ado coas outras teor\u00edas e ideas que estaban substitu\u00edndo o punto de vista medieval.\nNesta \u00e9poca f\u00f3ronse adoptando tam\u00e9n as teor\u00edas da Realpolitik (\u00abpol\u00edtica da realidade\u00bb en alem\u00e1n) impulsadas por Nicol\u00e1s Maquiavelo e a primac\u00eda do interese nacional nas relaci\u00f3ns internacionais. A idea mercantilista de que o comercio era unha suma cero nas que as partes fac\u00edan o posible para ga\u00f1ar ao outro nunha dura competencia, integr\u00e1base dentro das teor\u00edas filos\u00f3ficas de Thomas Hobbes. Os xogos de suma cero como o dilema do prisioneiro poden ser consistentes cun punto de vista mercantilista. No mencionado dilema os xogadores son premiados por traizoar aos seus compa\u00f1eiros/opo\u00f1entes, a\u00ednda que todo o mundo estar\u00eda mellor se todos cooperasen.\nEse punto de vista pesimista sobre a natureza humana tam\u00e9n encaixa coa mentalidade do puritanismo na s\u00faa concepci\u00f3n do mundo, que inspirou parte da lexislaci\u00f3n mercantilista m\u00e1is dura, como as Actas de Navegaci\u00f3n (\"Navigation Acts\") introducidas polo goberno de Oliver Cromwell.\nAs ideas mercantilistas.\nO pensamento mercantilista p\u00f3dese sintetizar a trav\u00e9s das nove regras de Von Hornick:\nCon todo, a pol\u00edtica econ\u00f3mica interna que defende o mercantilismo estaba a\u00ednda m\u00e1is fragmentada que a internacional. Mentres que Adam Smith presentaba un mercantilismo que apoiaba o control estrito da econom\u00eda, moitos mercantilistas non se identificaban con tales ideas. Durante os comezos de era moderna estaba \u00e1 orde do d\u00eda o uso das patentes reais e a imposici\u00f3n gobernamental de monopolios. Alg\u00fans mercantilistas apoi\u00e1banos, pero outros v\u00edan a corrupci\u00f3n e ineficiencia deses sistemas.\nUn dos elementos nos que os mercantilistas estaban de acordo era a opresi\u00f3n econ\u00f3mica dos traballadores. Os asalariados e os granxeiros deb\u00edan vivir nas \"marxes de subsistencia\". O obxectivo era maximizar a produci\u00f3n, sen ning\u00fan tipo de atenci\u00f3n sobre o consumo. O feito de que as clases m\u00e1is baixas tivesen m\u00e1is di\u00f1eiro, tempo libre, ou educaci\u00f3n v\u00edase como un problema que dexenerar\u00eda en poucas ganas de traballar, danando a econom\u00eda do pa\u00eds.\nPor outra banda, os estudosos non se pon de acordo no motivo polo cal o mercantilismo foi a ideolox\u00eda ou teor\u00eda econ\u00f3mica dominante durante dous s\u00e9culos e medio. Un grupo, representado por Jacob Viner, argumenta que o mercantilismo foi simplemente un sistema moi directo e que contaba con bastante sentido com\u00fan. Con todo, sustent\u00e1base sobre unha serie de falacias l\u00f3xicas que non pod\u00edan ser descubertas pola xente da \u00e9poca, dado que non ti\u00f1an as ferramentas anal\u00edticas necesarias. Outra escola, apoiada por economistas como Robert B. Ekelund, entende que o mercantilismo non era un erro, sen\u00f3n o mellor sistema posible para aqueles que o desenvolveron. Esta escola argumenta que as pol\u00edticas mercantilistas foron desenvolvidas e postas en pr\u00e1ctica por comerciantes e gobernos, cuxo obxectivo era incrementar ao m\u00e1ximo os beneficios empresariais. Os empresarios benefici\u00e1banse enormemente, e sen que iso lles supuxese un esforzo, pola imposici\u00f3n de monopolios, as prohibici\u00f3ns \u00e1s importaci\u00f3ns e a pobreza dos traballadores. Os gobernos, pola s\u00faa banda, benefici\u00e1banse do cobro dos dereitos de aduanas os pagos dos mercadores. A\u00ednda que as ideas econ\u00f3micas m\u00e1is tard\u00edas foron desenvolvidas a mi\u00fado por acad\u00e9micos e fil\u00f3sofos, case todos os escritores mercantilistas eran comerciantes ou persoas con cargos no goberno.\nO mercantilismo como proceso econ\u00f3mico.\nDentro da doutrina econ\u00f3mica mercantilista emerxeron, de xeito natural, tres cuesti\u00f3ns fundamentais que xeraba esta lucrativa actividade comercial:\nNa obra \"The Circle of Commerce\" (O c\u00edrculo do comercio, 1623), Edward Misselden desenvolveu un concepto de balanza comercial expresado en termos de d\u00e9bitos e cr\u00e9ditos, presentando o c\u00e1lculo da balanza comercial para Inglaterra desde o d\u00eda de Nadal do ano 1621 ata a de 1622.\nA idea mercantilista de \"balanza de comercio multilateral\" corresponde \u00e1 actual noci\u00f3n de \"balanza de pagamentos\" e componse de cinco contas:\nPol\u00edticas mercantilistas.\nAs ideas mercantilistas foron a ideolox\u00eda econ\u00f3mica dominante en toda Europa ao principio da Idade Moderna. Con todo, como conxunto de ideas non sistematizadas, a s\u00faa aplicaci\u00f3n concreta diferiu na pr\u00e1ctica de cada pa\u00eds.\nEn Francia.\nEn Francia, o mercantilismo nace a principios do S\u00e9culo XVI, pouco tempo despois do reforzamento da monarqu\u00eda. En 1539, un real decreto prohibe a importaci\u00f3n de mercanc\u00edas t\u00e9xtiles de la provenientes de Espa\u00f1a e dunha parte de Flandres. O ano seguinte imponse restrici\u00f3ns \u00e1 exportaci\u00f3n de ouro.Hermann Kellenbenz, \"The Rise of the European Economy\", p.\u00a029 Multipl\u00edcanse as medidas proteccionistas ao longo do s\u00e9culo. Jean-Baptiste Colbert, ministro de finanzas durante 22 anos, foi o principal impulsor das ideas mercantilistas en Francia, o que fixo que alg\u00fans falasen de colbertismo para designar o mercantilismo franc\u00e9s. Con Colbert, o goberno franc\u00e9s implicouse moito na econom\u00eda para acrecentar as exportaci\u00f3ns. Colbert eliminou os obst\u00e1culos ao comercio ao reducir as taxas aduaneiras interiores e ao constru\u00edr unha importante rede de estradas e canles. As pol\u00edticas desenvolvidas por Colbert en conxunto resultaron eficaces, e permitiron que a industria e a econom\u00eda francesas crecesen considerablemente durante ese per\u00edodo, convertendo a Francia nunha das maiores potencias europeas. Non tivo tanto \u00e9xito \u00e1 hora de converter Francia nunha gran potencia comercial equiparable a Inglaterra e a Holanda.E.N. Williams, \"The Ancien Regime in Europe\", p.\u00a0177-83.\nTam\u00e9n \u00e9 caracter\u00edstico do colbertismo emprender unha decidida pol\u00edtica de creaci\u00f3n de Manufacturas Reais que fabricaban produtos estrat\u00e9xicos ou de luxo (os Gobelinos, para tapices e cristais), en ambos os casos consumibles en primeiro lugar pola demanda da propia monarqu\u00eda, \u00e1 vez que produc\u00edan a emulaci\u00f3n do seu consumo tanto dentro como fose do reino. Dita emulaci\u00f3n tam\u00e9n se viu na creaci\u00f3n de manufacturas similares noutros pa\u00edses europeos, entre os que destacaron as Reais F\u00e1bricas espa\u00f1olas de produtos de luxo (Porcelana del Buen Retiro, Real F\u00e1brica de Cristales de La Granja, Real F\u00e1brica de Tapices), de armas (Real F\u00e1brica de Artiller\u00eda de La Cavada), e de artigos de gran consumo que se monopolizaban polo estado como regal\u00edas: tabaco (a Real F\u00e1brica de Tabacos de Sevilla e a de Madrid), augardente, naipes.\nEn Inglaterra.\nEn Inglaterra, o mercantilismo alcanza o seu apoxeo durante o per\u00edodo chamado do \"Long Parliament\" (1640-1660). As pol\u00edticas mercantilistas tam\u00e9n se aplicaron durante os per\u00edodos Tudor e Estuardo, especialmente con Robert Walpole como principal partidario. O control do goberno sobre a econom\u00eda dom\u00e9stica era menor que no resto de Europa, debido \u00e1 tradici\u00f3n da \"Common law\" (Dereito anglosax\u00f3n ) e o progresivo poder do parlamento.\nOs monopolios controlados polo estado estend\u00e9ronse, especialmente antes da primeira revoluci\u00f3n inglesa, a pesar de que a mi\u00fado eran cuestionados. Os autores mercantilistas ingleses estaban divididos acerca da necesidade de control da econom\u00eda interior. O mercantilismo ingl\u00e9s adoptou sobre todo formas de control do comercio internacional. P\u00faxose en marcha un amplo abanico de medidas destinadas a favorecer a exportaci\u00f3n e penalizar a importaci\u00f3n. Instaur\u00e1ronse taxas aduaneiras sobre as importaci\u00f3ns e subvenci\u00f3ns \u00e1 exportaci\u00f3n. Prohibiuse a exportaci\u00f3n dalgunhas materias primas. As \"Navigation Acts\" (Actas de Navegaci\u00f3n) prohib\u00edan aos comerciantes estranxeiros facer comercio interior en Inglaterra. Inglaterra aumentou o n\u00famero de colonias e, unha vez estaban baixo control, instaur\u00e1banse regras para autorizar a producir s\u00f3 materias primas e a comerciar unicamente con Inglaterra. Isto conduciu a progresivas tensi\u00f3ns cos habitantes desas colonias e foi unha das principais causas da Guerra de Independencia dos Estados Unidos.\nEstas pol\u00edticas contribu\u00edron en gran medida a que Inglaterra se convertese na maior potencia comercial do mundo, e unha potencia econ\u00f3mica internacional. No interior, a transformaci\u00f3n de terras non cultivadas en terreo agr\u00edcola tivo un efecto duradeiro. Os mercantilistas pensaban que para facer crecer o poder\u00edo dunha naci\u00f3n, todas as terras e recursos deb\u00edan utilizarse ao m\u00e1ximo, o que lles levou a embarcarse en grandes proxectos como a drenaxe da rexi\u00f3n dos \"fens\" (\"pantanos\" da chaira de Bedford).\nEn Espa\u00f1a.\nA revoluci\u00f3n dos prezos que afectou a toda Europa desde o s\u00e9culo XVI, tivo a s\u00faa orixe na chegada a Espa\u00f1a das remesas anuais de metais preciosos que tra\u00eda a frota de Indias, co que a reflexi\u00f3n sobre as s\u00faas causas e posibles soluci\u00f3ns produciu o primeiro pensamento econ\u00f3mico digno de tal nome. A iso sum\u00e1base a tradici\u00f3n de petici\u00f3ns de orde econ\u00f3mica nas Cortes, tanto as castel\u00e1s como as dos reinos da Coroa de Arag\u00f3n. Castela, desde a Baixa Idade Media presenciara un enfrontamento entre os intereses vinculados \u00e1 exportaci\u00f3n da la (a aristocr\u00e1tica Mesta, e a alta burgues\u00eda de mercadores de Burgos, as feiras e portos conectados con Flandres) e os vinculados \u00e1 produci\u00f3n interna de panos (a baixa burgues\u00eda e o patriciado urbano das cidades centrais, como Segovia e Toledo), que se expresaron nas guerras civ\u00eds dos Trastamara e ata a das Comunidades. Ese modelo simplificado non oculta a confluencia de multitude doutros intereses, tanto persoais como din\u00e1sticos, institucionais e estamentales, como os das distintas partes do clero, e ata a presenza de minor\u00edas como xudeus e conversos e a gran maior\u00eda social que \u00e9 o campesi\u00f1ado. A mesma construci\u00f3n da monarqu\u00eda autoritaria ten moito que ver coa s\u00faa habilidade para arbitrar estes conflitos socioecon\u00f3micos e a s\u00faa dimensi\u00f3n pol\u00edtica.\nA mesma organizaci\u00f3n do monopolio do comercio americano, a trav\u00e9s da Casa de Contrataci\u00f3n de Sevilla, conxugado cos pr\u00e9stamos adiantados por banqueiros alem\u00e1ns (familia Fugger) ou xenoveses, e os mecanismos da d\u00e9beda p\u00fablica (xuros) dan unha mostra do necesario e \u00e1 vez complicado que era entender os fen\u00f3menos econ\u00f3micos e actuar politicamente sobre eles. Era vital para o funcionamento do complexo aparello militar, burocr\u00e1tico e hacend\u00edstico da Monarqu\u00eda Hisp\u00e1nica (v\u00e9xase Instituci\u00f3ns espa\u00f1olas do Antigo R\u00e9xime), no que os impostos (uns do rei, outros do reino, outros dos municipios), as m\u00faltiples exenci\u00f3ns, e os dereitos e regal\u00edas do monarca formaban un armaz\u00f3n ca\u00f3tico.\nAos economistas espa\u00f1ois, de abundante n\u00f3mina nos s\u00e9culos XVI e XVII (Tom\u00e1s de Mercado, Sancho de Moncada e Mart\u00edn de Azpilicueta, te\u00f3loxos vinculados \u00e1 Escola de Salamanca; Lu\u00eds Ortiz, contador de facenda, Mart\u00edn Gonz\u00e1lez de Cellorigo, avogado na Chanciller\u00eda de Valladolid, Pedro Fern\u00e1ndez de Navarrete, militar e gobernador de Guip\u00fascoa, Lu\u00eds Valle de la Cerda, que prop\u00f3n en 1600 a creaci\u00f3n dos Montes de Piedade co apoio das Cortes...), d\u00e1baselles o nome de arbitristas, por ser arbitrio o nome que adoitaba darse \u00e1 medida que, pola s\u00faa mera vontade, pod\u00eda o rei tomar en beneficio do reino, e que eses autores solicitaban. O seu papel foi subvalorado pola mesma historiograf\u00eda econ\u00f3mica espa\u00f1ola nos seus primeiros estudosos, como \u00e9 o caso de Manuel Colmeiro. Xa na s\u00faa propia \u00e9poca eran ridiculizados por propor medidas extravagantes, como o fixo Quevedo, que en varias ocasi\u00f3ns describe a benintencionados arbitristas (\"arcigogolantes\") causando toda clase de cat\u00e1strofes; un deles est\u00e1 tan enfrascado en escribir as s\u00faas teor\u00edas que non se d\u00e1 conta de que se sacou a si mesmo un ollo coa pluma.\nO mesmo Quevedo reflectiu maxistralmente a percepci\u00f3n de fracaso econ\u00f3mico, como parte da m\u00e1is xeral decadencia espa\u00f1ola no seu soado poema:\nDurante a crise econ\u00f3mica que afectou a Espa\u00f1a durante o s\u00e9culo XVII (de feito foi a principal afectada pola xeral crise do s\u00e9culo XVII) pux\u00e9ronse en marcha moitas pol\u00edticas econ\u00f3micas sen demasiada coherencia, inclu\u00edndo alteraci\u00f3ns monetarias e fiscais que m\u00e1is que remediar, contribu\u00edron ao seu afondamento. O estado ruinoso de finais dese s\u00e9culo, durante o reinado de Carlos II, no entanto presenciou unha reactivaci\u00f3n da econom\u00eda nas zonas perif\u00e9ricas (f\u00f3ra de Andaluc\u00eda). Tras a Guerra de Sucesi\u00f3n Espa\u00f1ola (1702-1713), supuxo un indubidable \u00e9xito econ\u00f3mico a adopci\u00f3n, polos gobernos de Filipe V, dunha serie de medidas mercantilistas de inspiraci\u00f3n colbertista importadas de Francia (ministros Jean Orry e Michael-Jean Amelot).\nNo s\u00e9culo XVIII, a herdanza do arbitrismo trasladouse ao chamado proiectismo ilustrado con maior elevaci\u00f3n intelectual. No reinado de Fernando VI as medidas asociadas ao Catastro de Ensenada, moi ambiciosas, non foron aplicadas con decisi\u00f3n. O mesmo ocorreu coas do Marqu\u00e9s de Esquilache con Carlos III (decreto de abolici\u00f3n da taxa do trigo e libre comercio de grans, 1765), que foi apartado tras o mot\u00edn que leva o seu nome (1766). O final do s\u00e9culo XVIII \u00e9 o do ascenso de pol\u00edticos con ideas econ\u00f3micas m\u00e1is pr\u00f3ximas \u00e1 fisiocracia e o liberalismo econ\u00f3mico (Campomanes e Jovellanos), destacando o proxecto de lei agraria e a liberalizaci\u00f3n do comercio americano; que tampouco conseguiron un desenvolvemento eficaz, xa na crise do Antigo R\u00e9xime.\nNoutros pa\u00edses.\nAs demais naci\u00f3ns tam\u00e9n adoptaron as teses mercantilistas en distinto grao. Os Pa\u00edses Baixos, que se converteron no centro financeiro de Europa grazas a s\u00faa moi desenvolvida actividade comercial, estaban pouco interesados en restrinxir o comercio e s\u00f3 a \u00faltima hora adoptaron algunhas pol\u00edticas mercantilistas.\nO mercantilismo desenvolveuse en Europa Central e en Escandinavia tras a Guerra dos Trinta Anos (1618-1648), cando Cristina de Suecia e Cristi\u00e1n IV de Dinamarca pasaron a preconizalo. Os emperadores Habsburgo interes\u00e1ronse bastante polas ideas mercantilistas, pero a extensi\u00f3n e a relativa descentralizaci\u00f3n deste Imperio fac\u00eda dif\u00edcil a adopci\u00f3n de tales medidas. Alg\u00fans estados do Imperio adoptaron as teses mercantilistas, especialmente Prusia, que tivo baixo o mandato de Frederico o Grande a econom\u00eda m\u00e1is r\u00edxida de Europa. Con esta base doutrinal Alema\u00f1a \u00eda xestar unha escola chamada dos cameralistas\" que ter\u00eda influencia ata o s\u00e9culo XIX.\nRusia baixo Pedro o Grande tratou de p\u00f3r en marcha o mercantilismo sen demasiado \u00e9xito debido \u00e1 ausencia dunha clase significativa de comerciantes ou dunha base industrial.\nAs ideas mercantilistas tam\u00e9n alimentaron os per\u00edodos de conflito armado nos s\u00e9culos XVII e XVIII. Ao ser a idea dominante que o stock de riqueza \u00e9 algo fixo, o \u00fanico modo de aumentar a riqueza dun pa\u00eds deb\u00eda facerse en detrimento doutro. Moitas guerras, entre as que hai que contar as guerras anglo-holandesas, franco-holandesa, e franco-inglesa foron ocasionadas polas doutrinas que preconizaban o nacionalismo econ\u00f3mico. O mercantilismo contribu\u00edu tam\u00e9n ao desenvolvemento do imperialismo, xa que todas as naci\u00f3ns que pod\u00edan facelo trataban de apoderarse de territorios para facerse con materias primas. Ao longo deste per\u00edodo, o poder das naci\u00f3ns europeas estendeuse por todo o planeta. A expensas da econom\u00eda interior, esta expansi\u00f3n creou monopolios, como as brit\u00e1nicas Compa\u00f1\u00eda das Indias ou a Compa\u00f1\u00eda da Ba\u00eda de Hudson; ou a francesa Compa\u00f1\u00eda das Indias Orientais.\nEstas compa\u00f1\u00edas privilexiadas ti\u00f1an precedentes desde o s\u00e9culo XIV nas cidades italianas de Pisa, X\u00e9nova, Florencia e Venecia; por non falar da Hansa, que responde a outra categor\u00eda funcional. En Inglaterra xurdir\u00e1n algunhas a partir de guildas medievais preexistentes, como as distintas Company of Merchant Adventurers (s\u00e9culos XV e XVI). Foi na Holanda independizada da Monarqu\u00eda Cat\u00f3lica onde apareceron as primeiras menci\u00f3ns o nome de compa\u00f1\u00edas privilexiadas: a VOC (1602) e a WIC (1621). Outras naci\u00f3ns tiveron compa\u00f1\u00edas privilexiadas, notablemente as n\u00f3rdicas (Dinamarca, Suecia...). En Espa\u00f1a (a pesar de contar con precedentes medievais, como os Consulados do Mar aragoneses ou as instituci\u00f3ns similares castel\u00e1s) a figura \u00e9 de incorporaci\u00f3n m\u00e1is tard\u00eda: no s\u00e9culo XVIII o monopolio do porto de C\u00e1diz (sucesor do de Sevilla), xa moi castigado polas consecuencias comerciais do Tratado de Utrecht, foi admitindo a presenza dalgunha compa\u00f1\u00eda similar, como a Compa\u00f1\u00eda Guipuscoana de Caracas (1728).\nCr\u00edticas.\nUn bo n\u00famero de estudosos sinalaran xa alg\u00fans erros importantes nas teor\u00edas mercantilistas bastante antes de que Adam Smith desenvolvese unha ideolox\u00eda que puidese substitu\u00edlo completamente. Houbo cr\u00edticos como Dudley North, John Locke ou David Hume que atacaron os fundamentos do mercantilismo, e ao longo do s\u00e9culo XVIII foi perdendo o favor que tivera. Os mercantilistas eran incapaces de entender noci\u00f3ns como a da vantaxe competitiva (a\u00ednda que esta idea s\u00f3 chegou a ser entendida con David Ricardo en 1817) e os beneficios do comercio. Por exemplo, Portugal era un produtor moito m\u00e1is eficiente de vi\u00f1o que Inglaterra, mentres que en Inglaterra era relativamente m\u00e1is barata a produci\u00f3n t\u00e9xtil. Polo tanto, se Portugal especializ\u00e1base en vi\u00f1o e Inglaterra en t\u00e9xtiles, ambos os estados sair\u00edan beneficiados se comerciaban. Nas teor\u00edas econ\u00f3micas modernas, o comercio non se entende como unha suma cero entre competidores, posto que ambas as partes poden verse beneficiadas, polo que se trata m\u00e1is dun xogo de suma positiva. Mediante a imposici\u00f3n das restrici\u00f3ns \u00e1 importaci\u00f3n, ambas as naci\u00f3ns terminan sendo m\u00e1is pobres que se non existisen trabas ao comercio.\nDavid Hume, pola s\u00faa banda, apuntou a imposibilidade do grande obxectivo mercantilista de lograr unha balanza comercial positiva constante. A medida que os metais preciosos entraban nun pa\u00eds, a oferta incrementar\u00edase e o valor deses bens nese estado comezar\u00eda a reducirse con respecto a outros bens de consumo. Pola contra, no estado que exportase os metais preciosos, o valor comezar\u00eda a crecer. Chegar\u00eda un momento no que non compensase exportar bens do pa\u00eds con altos prezos ao outro pa\u00eds, que agora ter\u00eda niveis de prezos menores, e a balanza comercial terminar\u00eda revert\u00e9ndose por si mesma. Os mercantilistas non entenderon este problema, e argumentaron durante moito tempo que un incremento na cantidade de di\u00f1eiro simplemente significaba que todo o mundo era m\u00e1is rico.\nOutro dos obxectivos principais \u00e1 hora de criticar as teor\u00edas do mercantilismo foi a importancia que se lle daba aos metais preciosos, ata cando alg\u00fans mercantilistas comezaran a desenfatizar a importancia do ouro e a prata. Adam Smith apuntou que os metais preciosos eran exactamente igual que calquera outro ben de consumo, e que non hab\u00eda ningunha raz\u00f3n para darlle un tratamento especial. O ouro non era m\u00e1is que un metal de cor amarela que era valioso simplemente porque non \u00e9 abundante.\nA primeira escola que rexeitou completamente o mercantilismo foi a da Fisiocracia, en Francia. Con todo, as s\u00faas teor\u00edas tam\u00e9n presentaban unha serie de importantes problemas, e a substituci\u00f3n do mercantilismo non se produciu ata que Adam Smith publicou a s\u00faa famosa obra \"Unha investigaci\u00f3n sobre a natureza e causas da riqueza das naci\u00f3ns\" en 1776. Este libro mostra as bases do que hoxe en d\u00eda se co\u00f1ece como a econom\u00eda cl\u00e1sica. Smith dedica unha parte considerable do libro a rebater os argumentos dos mercantilistas, a\u00ednda que estes son a mi\u00fado versi\u00f3ns simplistas ou esaxeradas dos seus pensamentos.\nOs acad\u00e9micos tam\u00e9n est\u00e1n divididos \u00e1 hora de establecer unha causa para o final do mercantilismo. Aqueles que cren que a teor\u00eda era simplemente un erro deducen que a s\u00faa substituci\u00f3n era inevitable desde o momento en que as ideas, moito m\u00e1is exactas, de Smith foron expostas ao p\u00fablico. Aqueles que opinan que o mercantilismo era unha procura de formas de enriquecemento para unha parte da sociedade entenden que s\u00f3 terminou cando se produciron importantes cambios na sociedade, e principalmente no sistema de poderes. No Reino Unido o mercantilismo foi desaparecendo a partir de que o Parlamento acaparou o poder que o monarca ti\u00f1a para establecer monopolios. A\u00ednda que os ricos capitalistas que controlaban a C\u00e1mara dos Com\u00fans benefici\u00e1banse deses monopolios, o Parlamento v\u00eda dif\u00edcil levalos a cabo por causa do gran custo que supu\u00f1a tomar esas decisi\u00f3ns de forma colectiva.\nAs regulaci\u00f3ns mercantilistas aos poucos foron elimin\u00e1ndose ao longo do s\u00e9culo XVIII no Reino Unido, e durante o s\u00e9culo XIX o goberno brit\u00e1nico adoptou abertamente o libre comercio e as teor\u00edas econ\u00f3micas de Smith do \"laissez faire\". No continente o proceso foi algo distinto. En Francia mantiv\u00e9ronse as prerrogativas econ\u00f3micas da monarqu\u00eda absoluta ata a Revoluci\u00f3n francesa, sendo ent\u00f3n cando terminou o mercantilismo. En Alema\u00f1a o mercantilismo continuou sendo unha importante ideolox\u00eda ata comezos do s\u00e9culo XX.\nHerdanza.\nIdeas mercantilistas sobreviventes.\nNo mundo anglosax\u00f3n p\u00f3dese dicir que as cr\u00edticas de Adam Smith ao mercantilismo foron aceptadas no Imperio Brit\u00e1nico, pero foron rexeitadas nos Estados Unidos por figuras tan importantes como Alexander Hamilton, Friedrich List, Henry Clay, Henry Charles Carey e Abraham Lincoln. No s\u00e9culo XX, a maior\u00eda dos economistas de ambos os lados do Atl\u00e1ntico chegaron a aceptar que nalgunhas \u00e1reas as teor\u00edas mercantilistas eran correctas. O m\u00e1is importante foi o economista John Maynard Keynes, que explicitamente apoiou algunhas das s\u00faas teor\u00edas.\nAdam Smith rexeitara a \u00e9nfase que ata ent\u00f3n os mercantilistas puxeran na cantidade de di\u00f1eiro argumentando que os bens, a poboaci\u00f3n e as instituci\u00f3ns eran as causas reais de prosperidade. Keynes argumentou que a cantidade de di\u00f1eiro en circulaci\u00f3n, a balanza comercial e os tipos de xuros ti\u00f1an unha grande importancia na econom\u00eda. Este punto de vista foi logo a base do monetarismo, cuxos defensores actualmente rexeitan moitas das teor\u00edas econ\u00f3micas keynesianas, pero que se desenvolveu e \u00e9 agora unha das escolas econ\u00f3micas modernas m\u00e1is importantes. Keynes tam\u00e9n fixo notar que o enfoque nos metais preciosos tam\u00e9n era razoable na \u00e9poca na que se deu (comezos de era moderna). Nunha \u00e9poca anterior ao papel moeda, un incremento dos metais preciosos e das reservas do estado era a \u00fanica forma de incrementar a cantidade de di\u00f1eiro en circulaci\u00f3n.\nAdam Smith, por outra banda, tam\u00e9n rexeitou a \u00e9nfase do mercantilismo cara \u00e1 produci\u00f3n, argumentando que a \u00fanica forma de facer crecer \u00e1 econom\u00eda era a trav\u00e9s do consumo (que, \u00e1 s\u00faa vez, impulsaba a produci\u00f3n de bens). Keynes, con todo, defendeu que a produci\u00f3n era tan importante como o consumo.\nKeynes e outros economistas do per\u00edodo tam\u00e9n retomaron a importancia que ti\u00f1a a balanza de pagamentos, e visto que desde a d\u00e9cada dos anos 30 todas as naci\u00f3ns controlaron as entradas e sa\u00eddas de capital, a maior\u00eda dos economistas est\u00e1n de acordo en que unha balanza de pagamentos positiva \u00e9 mellor que unha negativa para a econom\u00eda dun pa\u00eds. Keynes tam\u00e9n retomou a idea de que o intervencionismo gobernamental \u00e9 unha necesidade econ\u00f3mica.\nCon todo, a\u00ednda que as teor\u00edas econ\u00f3micas de Keynes tiveron un grande impacto, non tiveron tanto \u00e9xito os seus esforzos de rehabilitar a palabra \"mercantilismo\", que a d\u00eda de hoxe segue tendo connotaci\u00f3ns negativas e \u00fasase para atacar unha serie de pol\u00edticas proteccionistas. Por outra banda, as similitudes entre o keynesianismo e as ideas dos seus sucesores co mercantilismo \u00e1s veces fixeron que os seus detractores as categorizasen como neomercantilismo.\nDoutra banda, alg\u00fans sistemas econ\u00f3micos modernos copian algunhas das pol\u00edticas mercantilistas. Por exemplo, o sistema do Xap\u00f3n en ocasi\u00f3ns tam\u00e9n \u00e9 cualificado de neomercantilista.\nUnha \u00e1rea na que Smith foi rebatido antes ata que Keynes foi na do uso da informaci\u00f3n. Os mercantilistas, que eran xeralmente mercadores ou funcionarios do goberno, ti\u00f1an nas s\u00faas mans unha gran cantidade de datos de primeira man sobre o comercio, e us\u00e1banos de forma considerable nas s\u00faas investigaci\u00f3ns e escritos. William Petty, un mercantilista importante, \u00e9 a mi\u00fado considerado o primeiro economista en usar unha an\u00e1lise emp\u00edrica para estudar a econom\u00eda. Smith rexeitaba este sistema porque entend\u00eda que o razoamento dedutivo desde uns principios b\u00e1sicos era o m\u00e9todo correcto para descubrir as verdades econ\u00f3micas. Hoxe en d\u00eda, con todo, a maior\u00eda das escolas econ\u00f3micas aceptan que ambos os m\u00e9todos son importantes (a\u00ednda que a escola austr\u00edaca sup\u00f3n unha notable excepci\u00f3n).\nEn instancias espec\u00edficas, as pol\u00edticas mercantilistas proteccionistas tam\u00e9n tiveron un impacto positivo no estado que as puxo en marcha. O mesmo Adam Smith (sen importarlle a contradici\u00f3n en que incorr\u00eda ao patrocinar o libre comercio para as demais e non para a s\u00faa propia naci\u00f3n) eloxiou as Actas de Navegaci\u00f3n inglesas por servir para expandir enormemente a frota mercante brit\u00e1nica, e por xogar un papel central en converter ao Reino Unido na superpotencia naval e econ\u00f3mica que foi desde ent\u00f3n. Alg\u00fans economistas argumentaron que o proteccionismo \u00e9 bo para industrias en desenvolvemento, e que a\u00ednda que causa alg\u00fans danos a curto prazo, pode ser beneficioso a longo prazo (argumento da industria nacente recollido polo alem\u00e1n Friedrich List no seu traballo de 1841 \"O sistema nacional de econom\u00eda pol\u00edtica\").\nEn calquera caso, \"A Riqueza das Naci\u00f3ns\" tivo un profundo impacto no final do mercantilismo e a adopci\u00f3n posterior da pol\u00edtica de libre mercado. Para 1860 Inglaterra xa eliminara os \u00faltimos vestixios do mercantilismo (por exemplo, as proteccionistas leis do gran ou \"corn laws\", en gran parte grazas \u00e1 Anti-Corn Law League -(\"Liga Anti-Lei de Grans\" -). As regulaci\u00f3ns industriais, os monopolios e os aranceis foron retirados. Convertida en \"o taller do mundo\", cunha industria e unha frota mercante coa que ningu\u00e9n pod\u00eda competir, Inglaterra converteuse na gran defensora e propagandista da pol\u00edtica de libre mercado, xusto no momento en que m\u00e1is a beneficiaba, e seguiuno sendo ata a primeira guerra mundial, cando a segunda revoluci\u00f3n industrial p\u00faxolle diante competidores serios.\nHerdanza pol\u00edtica.\nA posteridade do mercantilismo foi sen d\u00fabida maior na pr\u00e1ctica pol\u00edtica que na teor\u00eda econ\u00f3mica. Se o pensamento econ\u00f3mico do S\u00e9culo XIX est\u00e1 dominado polas escolas cl\u00e1sica e neocl\u00e1sica, m\u00e1is ben favorables ao librecambismo, a pr\u00e1ctica pol\u00edtica estivo influenciada durante moito tempo por ideas mercantilistas. Como fai ver o historiador Paul Bairoch, a pesar de que \"os homes empezar\u00f3n a razoar m\u00e1is en termos de nivel de desenvolvemento, que se acada en maior ou menor tempo, que a facelo en termos de apropiaci\u00f3n dunha maior parte de riqueza\", en 1815 e en 1913, o mundo occidental \u00e9 \"un oc\u00e9ano de proteccionismo rodeando alg\u00fans illotes liberais\".\nTras o final da segunda guerra mundial, asistese a unha liberalizaci\u00f3n continua do comercio mundial baixo o impulso das grandes instituci\u00f3ns librecambistas como a Organizaci\u00f3n Mundial do Comercio (OMC), o Banco Mundial ou o Fondo Monetario Internacional (FMI). Con todo alg\u00fans economistas como Paul Krugman opinan que estas instituci\u00f3ns est\u00e1n guiadas por un \"mercantilismo ilustrado\", que non intenta favorecer os principios do librecambismo, sen\u00f3n favorecer as concesi\u00f3ns comerciais mutuamente vantaxosas. Outros economistas radicais e pensadores chegan a afirmar que esas organizaci\u00f3ns, coa escusa do librecambismo, imp\u00f3n a forma de comercio internacional que desexan as grandes potencias econ\u00f3micas que lles controlan.\nSegundo Daniel Cohen, os recentes fracasos das negociaci\u00f3ns no seo da OMC resultan reveladores dese \"mercantilismo ilustrado\". Se as negociaci\u00f3ns das anteriores etapas chegaran a ter \u00e9xito, foi grazas a compromisos, a concesi\u00f3ns rec\u00edprocas e equitativas. Os pa\u00edses ricos aceptaban por exemplo liberalizar o sector t\u00e9xtil a cambio de vantaxes en materia de servizos financeiros concedidos polos pa\u00edses en v\u00edas de desenvolvemento. En cambio, tras o cume de Canc\u00fan en 2003, as negociaci\u00f3ns entre pa\u00edses ricos e pobres cambian de natureza. Os debates se focalizan no tema agr\u00edcola no que as oportunidades dun intercambio mutuamente beneficioso apareceron imposibles. Lonxe de ser un \"xogo de suma positiva\", o comercio internacional aparece como un \"xogo de suma cero\", o reto do cume pasou a ser: \"os nosos agricultores ou os vosos\", coma se as ganancias dunha naci\u00f3n significasen perdas para outra.\nO termo neomercantilismo serve para designar, case sempre de modo pexorativo, as pol\u00edticas contempor\u00e1neas que recordan as dos mercantilistas do S\u00e9culo XVIII. Consisten case sempre en medidas proteccionistas ou en pol\u00edticas comerciais agresivas nas que o Estado impl\u00edcase para fomentar a competitividade das empresas nacionais.\nNo contexto da mundializaci\u00f3n, o neomercantilismo bas\u00e9ase no concepto de \"competencia mundial\", o que v\u00e9n ser unha \"guerra econ\u00f3mica\" entre os pa\u00edses. Dise que a protecci\u00f3n \u00e1s empresas nacionais e o apoio \u00e1 s\u00faa competitividade nos mercados mundiais \u00e9 proveitosa para a econom\u00eda nacional. As\u00ed algunhas grandes potencias son acusadas de neomercantilistas cando apoian \u00e1 s\u00faa industria nacional por medio de subvenci\u00f3ns ou de encargos estatais, \u00e1 vez que imp\u00f3n cotas, taxas ou normas \u00e1 importaci\u00f3n, para protexer o seu mercado interior. O conflito Boeing-Airbus, unido \u00e1s subvenci\u00f3ns que se atrib\u00faen a cada unha das s\u00faas empresas por parte dos gobernos estadounidense (en forma de encargos) e europeos, pode ser visto como exemplo de neomercantilismo.\nO concepto de \"guerra comercial\" alimenta as campa\u00f1as pol\u00edticas das grandes potencias econ\u00f3micas: hai que \"facer Europa para chegar ao peso\" dic\u00eda un cartel do Partido Socialista Franc\u00e9s que presentaba a Europa fronte a un loitador de sumo xapon\u00e9s e un obeso estadounidense durante a campa\u00f1a electoral para o referendo sobre o Tratado de Maastricht en 1992. Segundo alg\u00fans, esas pol\u00edticas serven de contrapeso para os efectos presuntamente negativos da globalizaci\u00f3n econ\u00f3mica sobre a xustiza social, mentres os economistas librecambistas opinan que favorecen intereses particulares dalgunhas industrias prexudicando o interese xeral. Con todo, o concepto de preferencia comunitaria non \u00e9 unha realidade xur\u00eddica, nin sequera econ\u00f3mica. Se foi sancionado polo Tribunal de Xustiza da Uni\u00f3n Europea o 13 de marzo de 1968 en materia de pol\u00edtica agraria com\u00fan (en funci\u00f3n dun dereito de aduana sobre os produtos procedentes de pa\u00edses terceiros), pronto se topou cos obxectivos do GATT. Hoxe en d\u00eda segue existindo unha tarifa exterior com\u00fan que provoca a mi\u00fado duras discusi\u00f3ns entre os pa\u00edses membros da Uni\u00f3n Europea e a Organizaci\u00f3n Mundial do Comercio."}
{"id": "119892", "revid": "90656", "url": "https://gl.wikipedia.org/wiki?curid=119892", "title": "Alexander Hamilton", "text": "Alexander Hamilton, nado na actual Saint Kitts e Nevis o 11 de xaneiro de 1757 e finado en Nova York o 12 de xullo de 1804, foi un economista, pol\u00edtico, escritor, avogado e soldado estadounidense.\nTraxectoria.\nParticipou na Guerra da Independencia dos Estados Unidos, e foi secretario e amigo \u00edntimo de George Washington. Tivo numerosos enfrontamentos con Thomas Jefferson e con James Madison ao apostar por dotar o goberno interestatal de maiores competencias, namentres que o seu rival se inclinaba por darlle maior poder aos gobernos estatais.\nMorreu nun duelo co vicepresidente Aaron Burr."}
{"id": "119893", "revid": "23204", "url": "https://gl.wikipedia.org/wiki?curid=119893", "title": "Aaron Burr", "text": "Aaron Burr, Jr, nado en Newark o 6 de febreiro de 1756 e finado en Port Richmond o 14 de setembro de 1836, foi un militar e pol\u00edtico estadounidense.\nTraxectoria.\nFoi membro fundacional do Partido Dem\u00f3crata-Republicano no estado de Nova York. Apoiou ao gobernador George Clinton. Converteuse no terceiro vicepresidente dos Estados Unidos durante a presidencia de Thomas Jefferson, a\u00ednda que \u00e9 m\u00e1is famoso polo seu duelo con Alexander Hamilton, polas s\u00faas presuntas conspiraci\u00f3ns secesionistas e mais polo seu proceso e absoluci\u00f3n final por traiz\u00f3n."}
{"id": "119895", "revid": "1822", "url": "https://gl.wikipedia.org/wiki?curid=119895", "title": "Flunitrazepam", "text": ""}
{"id": "119897", "revid": "1822", "url": "https://gl.wikipedia.org/wiki?curid=119897", "title": "Temazepam", "text": ""}
{"id": "119898", "revid": "54334", "url": "https://gl.wikipedia.org/wiki?curid=119898", "title": "Encoro de K\u00e1rahnj\u00fakar", "text": "O encoro de K\u00e1rahnj\u00fakar \u00e9 o maior encoro de auga de toda Europa. Est\u00e1 situado ao leste de Islandia. A superficie cuberta por esta presa v\u00e9n sendo do 3% da extensi\u00f3n total da illa islandesa.\nA gran pol\u00e9mica.\nA construci\u00f3n desta presa desatou unha gran pol\u00e9mica no pa\u00eds do xeo, pois o seu levantamento foi considerado por ecoloxistas de todo o planeta unha perigosa cicatriz na maior franxa natural impoluta de Europa. Era a grande empresa contra o medio ambiente. Por unha banda a empresa de aluminio estadounidense \u00e1 que a obra hidr\u00e1ulica abastece e pola outra o descontento da poboaci\u00f3n islandesa. Detr\u00e1s desta pol\u00e9mica desatada esc\u00f3ndense numerosos problemas na econom\u00eda islandesa, as\u00ed como o esgotamento dos recursos pesqueiros e agr\u00edcolas da illa.\nO proxecto foi documentado no programa da canle National Geographic \"MegaStructures\", e no de Discovery Channel \"Extreme Engineering\". Asemade aparece no documental \"Heima\" (2007), do grupo de m\u00fasica Sigur R\u00f3s, onde fan un concerto protesta contra a construci\u00f3n do encoro."}
{"id": "119899", "revid": "1822", "url": "https://gl.wikipedia.org/wiki?curid=119899", "title": "Lorazepam", "text": ""}
{"id": "119900", "revid": "98629", "url": "https://gl.wikipedia.org/wiki?curid=119900", "title": "Rey\u00f0arfj\u00f6r\u00f0ur", "text": "Rey\u00f0arfj\u00f6r\u00f0ur \u00e9 unha vila situada en Islandia. Est\u00e1 emprazada nun dos fiordes m\u00e1is grandes da costa oriental islandesa, do que toma o seu nome.\nPoboaci\u00f3n.\nTen aproximadamente uns 2.300 habitantes censados.\nClima.\nTen un clima chuvioso, con gran parte do ano cos ceos cubertos por n\u00e9boas. A\u00ednda que nos d\u00edas de ver\u00e1n danse nesta zona temperaturas das m\u00e1is altas do pa\u00eds.\nBreve historia.\nDurante gran parte do s\u00e9culo XX foi un importante porto pesqueiro da illa debido \u00e1 s\u00faa boa situaci\u00f3n e as boas condici\u00f3ns que a\u00ed se dan. Importante porto tam\u00e9n durante a segunda guerra mundial. Foi a principios do s\u00e9culo XXI cando sobre a cidade planearon ideas da construci\u00f3n dunha planta de aluminio. Esta planta foi levantada entre 2003 e 2007."}
{"id": "119901", "revid": "27155", "url": "https://gl.wikipedia.org/wiki?curid=119901", "title": "Plioceno", "text": "Na escala de tempo xeol\u00f3xico, o Plioceno \u00e9 a \u00e9poca do per\u00edodo Neoxeno da era Cenozoica do e\u00f3n Fanerozoico que est\u00e1 comprendida entre 5 mill\u00f3n e 1 mill\u00f3n e 806 mil atr\u00e1s, aproximadamente. A \u00e9poca Plioceno sucede a \u00e9poca Mioceno e precede a \u00e9poca Plistoceno, ambas do seu per\u00edodo. Dividese nas idades Zancleano, Placenciano e Xelasiano, da m\u00e1is antiga \u00e1 m\u00e1is recente."}
{"id": "119902", "revid": "1215979", "url": "https://gl.wikipedia.org/wiki?curid=119902", "title": "Pliocena", "text": ""}
{"id": "119904", "revid": "1215982", "url": "https://gl.wikipedia.org/wiki?curid=119904", "title": "Holocena", "text": ""}
{"id": "119910", "revid": "1888", "url": "https://gl.wikipedia.org/wiki?curid=119910", "title": "Candamil", "text": ""}
{"id": "119911", "revid": "2074", "url": "https://gl.wikipedia.org/wiki?curid=119911", "title": "Fiorde de Forth", "text": ""}
{"id": "119912", "revid": "2074", "url": "https://gl.wikipedia.org/wiki?curid=119912", "title": "Estuario do Forth", "text": ""}
{"id": "119914", "revid": "23204", "url": "https://gl.wikipedia.org/wiki?curid=119914", "title": "Li\u00f1as de Nazca", "text": "As li\u00f1as de Nazca, como son m\u00e1is co\u00f1ecidas, at\u00f3panse nas Pampas de Jumana, no deserto de Nazca, entre as poboaci\u00f3ns de Nazca e Palpa no Per\u00fa. Foron trazadas pola cultura Nazca. Est\u00e1n compostas por varios centos de figuras que abranguen dese\u00f1os tan sinxelos como li\u00f1as ata complexas figuras zoomorfas, fitomorfas e xeom\u00e9tricas que aparecen debuxadas na superficie.\nO abraiante \u00e9 que estas li\u00f1as soamente poden ser observadas na s\u00faa integridade dende o ar, ao sobrevoar o deserto, o cal espertou grandes cuesti\u00f3ns sobre as intenci\u00f3ns e habilidades dos seus construtores.\nAntig\u00fcidade.\nConsid\u00e9rase que estes xer\u00f3glifos foron realizados polos poboadores da cultura Nazca que habitaron esta rexi\u00f3n, entre o 200\u00a0a.\u00a0C. e o 700. Debido \u00e1 superposici\u00f3n de motivos, crese probable que se realizaron en d\u00faas etapas, primeiro as figuras, e logo as li\u00f1as. Con todo, debido \u00e1s caracter\u00edsticas do chan \u00e9 moi dif\u00edcil poder datar con certa seguridade o per\u00edodo no que foron constru\u00eddas, especialmente polas dificultades para aplicar o sistema de dataci\u00f3n por Carbono 14, que non deu resultados conclu\u00edntes. Deste xeito, os cient\u00edficos deberon valerse doutros m\u00e9todos, como a comparaci\u00f3n das figuras dos xeoglifos cos motivos atopados na oler\u00eda da cultura Nazca.\nPatrimonio da Humanidade.\nDende 1994 a Comit\u00e9 da UNESCO inscribiu as li\u00f1as e xeoglifos de Nazca e de Pampas de Jumana como Patrimonio da Humanidade.\nClima.\nAs pampas de Jumana at\u00f3panse a unha altura de 330 msnm e mante\u00f1en unha temperatura media anual de 25 graos cent\u00edgrados nunha das zonas m\u00e1is secas do planeta, o que axuda a conservar os debuxos. O aire quente act\u00faa como un \"colch\u00f3n\" que impide que as li\u00f1as b\u00f3rrense porque obriga ao vento a mudar a s\u00faa direcci\u00f3n.\nPrimeiras culturas.\nOs seus primeiros habitantes moraron na zona hai 10.000 anos. Al\u00ed se desenvolveron moito despois diversas culturas como a de Paracas, de Nazca e Tiahuanaco coste\u00f1o.\nOrixe das li\u00f1as de Nazca.\nA primeira referencia a devanditas figuras pertence ao conquistador Cieza de Le\u00f3n en 1547.\nToribio Mejia Xesspe redescubre as Li\u00f1as para o mundo cient\u00edfico a principios do s\u00e9culo XX. Mej\u00eda Xesspe conxeturaba que se trataba de \"Seques\" ou cami\u00f1os sagrados. Prosegue as s\u00faas investigaci\u00f3ns Paul Kosok, quen as considera Centros de Culto e Cerimonia.\nA matem\u00e1tica Mar\u00eda Reiche influ\u00edu en Paul Kosok aventurando a hip\u00f3tese de que ditos debuxos ti\u00f1an un significado astron\u00f3mico.\nO primeiro estudo de campo serio sobre estes debuxos d\u00e9bese, tras cinco tempadas de traballo de campo, ao equipo de Reindel e Isla. Devanditos arque\u00f3logos documentaron e escavaron m\u00e1is de 650 xacementos e conseguiron trazar a historia da cultura que xerou estes debuxos, ademais de darlles un sentido.\nO aprovisionamento de auga xogou un importante papel na rexi\u00f3n. As escavaci\u00f3ns sacaron \u00e1 luz pequenas cavidades nos xeoglifos nas que se atoparon ofrendas relixiosas de produtos agr\u00edcolas e animais, sobre todo mari\u00f1os. Os debuxos formaban unha paisaxe ritual cuxo fin debeu ser propiciar a invocaci\u00f3n da auga. Ademais atop\u00e1ronse paus, cordas e bosquexos de figuras. Destes elementos tan sinxelos serv\u00edronse os antigos poboadores de Nazca para trazar os debuxos. C\u00f3mpre lembrar que \u00e9 unha das zonas m\u00e1is secas do mundo o que favorece a conservaci\u00f3n dos debuxos.\nVistas de preto, estas li\u00f1as conv\u00e9rtense en sinxelos sucos no chan. As caracter\u00edsticas xeol\u00f3xicas da pampa propician que non sexa necesario moito m\u00e1is para obter un resultado visible. A superficie est\u00e1 composta por unha capa de pedras dunha cor avermellada escura causada pola oxidaci\u00f3n, que cobre outra dunha cor amarelento claro. os nazcas limit\u00e1ronse a retirar as pedras superiores seguindo un trazado que previamente sinalaran con paus, unidas por cordas, a partir dun modelo a escala menor e unhas doses de xeometr\u00eda. As pedras eliminadas eran amoreadas en pequenos t\u00famulos que a\u00ednda se conservan. O m\u00e9todo de traballo foi completamente reconstru\u00eddo a partir das probas recollidas polas expedici\u00f3ns arqueol\u00f3xicas.\nExtensi\u00f3n.\nEntre Palpa e Nazca, na pampa de Socos, at\u00f3panse as li\u00f1as trazadas no chan, cuxa anchura oscila entre os 4 dm e 21 dm. \u00c9 unha terra entre negruzca e avermellada que se torna viol\u00e1cea \u00e1 noiti\u00f1a. Un semic\u00edrculo de cerros ao lonxe conforma un xigantesco anfiteatro natural aberto cara ao po\u00f1ente.\nNesta rexi\u00f3n, miles de li\u00f1as esp\u00e1llanse por 520\u00a0km\u00b2, e algunhas ata se prolongan ata unha \u00e1rea de 800\u00a0km\u00b2.\nAs lonxitudes das li\u00f1as son variables, chegando a medir algunhas ata 275 m de longo.\nFiguras.\nSon numerosas as figuras que se atopan en Nazca, particularmente na Pampa de San Jos\u00e9: figuras xeom\u00e9tricas, meandros, representaci\u00f3ns animais, vexetais e humanas, labirintos, e outros debuxos xeom\u00e9tricos.\nO m\u00e1is representativo son os debuxos de animais: aves de entre 259 e 275 metros de longo (colibr\u00eds xigantes, c\u00f3ndores, garzas, a gr\u00faas, pel\u00edcanos, gaivotas, papagaios entre outras), un mono, unha ara\u00f1a, un caracol, unha lagarta pequena, unha \"balea asasina\" de 27 metros, un can con patas e cola longas, d\u00faas llamas etc. Na categor\u00eda de r\u00e9ptiles, un lagarto, que foi curtado ao constru\u00edrse a estrada Panamericana Sur, unha iguana e unha serpe. Moitos dos debuxos at\u00f3panse mesturados con li\u00f1as e espirais.\nCase todos os debuxos foron feitos na superficie ch\u00e1; s\u00f3 hai uns poucos nas ladeiras dos outeiros. Case todas as figuras que se sit\u00faan nas ladeiras representan homes. Alg\u00fans est\u00e1n coroados por tres ou catro li\u00f1as verticais que quizais representen as plumas dun toucado cerimonial (algunhas momias peruanas levaban toucados de ouro e plumas).\nAs figuras das ladeiras aparecen menos definidas c\u00e1s do deserto quizais porque as penas que rodaron pola ladeira borraron os detalles.\nM\u00e1is de trinta son os xeoglifos ata hoxe atopados nas Pampas de Nazca. Os debuxos son menores en cantidade comparados cos dese\u00f1os xeom\u00e9tricos que consisten en centos e centos de li\u00f1as, tri\u00e1ngulos e cuadr\u00e1ngulos que ocupan grandes extensi\u00f3ns de terreo. A s\u00faa t\u00e9cnica de construci\u00f3n foi coidadosa mediante a que os top\u00f3grafos do pasado levaron as li\u00f1as a cerros e cavorcos sen desviarse da s\u00faa direcci\u00f3n orixinal. \nA profundidade das li\u00f1as nunca excede 30\u00a0cm e algunhas son sinxelas rabu\u00f1aduras na superficie, mais poden ser reco\u00f1ecidas cando o sol est\u00e1 baixo e o relevo se acent\u00faa.\nXeoglifos da Pampa de San Jos\u00e9.\nOs antigos poboadores da cultura Naza legaron un monumento de gran transcendencia para o mundo, consiste no calendario das Pampas San Jos\u00e9, formado por miles de li\u00f1as, prazas, debuxos xigantes de animais plantas, dese\u00f1os, xeom\u00e9tricos, seres humanos, e outeiros.\nNon existe unha tese comprobada sobre a orixe e o desempe\u00f1o destas, algunha hip\u00f3tese sinala que son representaci\u00f3ns f\u00edsicas do zod\u00edaco dos antigos nascas (500) outra, que poden ser totems dos seus clans ou astroporto, tam\u00e9n se di que \u00e9 un observatorio astron\u00f3mico asociable cos movementos dos astros. Este conxunto de xigantescos dese\u00f1os, cobre unha extensi\u00f3n de 500 m\u00b2 . Para poder apreciar en toda a s\u00faa magnitude \u00e1s famosas li\u00f1as, con figuras de: colibr\u00ed, mono, ara\u00f1a, chaucato etc. d\u00e9bese facer dende o aire nos voos que realizan as empresas de transporte a\u00e9reo, tam\u00e9n existe un miradoiro no \"km 419\".\nTrazado.\nTecnicamente as li\u00f1as de Nazca son perfectas. As rectas agochan unha perfecci\u00f3n cunhas pequenas desviaci\u00f3ns ao longo de quil\u00f3metros. Os debuxos est\u00e1n ben proporcionados, sobre todo se se pensa nas s\u00faas dimensi\u00f3ns. Estas li\u00f1as tam\u00e9n son testemu\u00f1o dun gran co\u00f1ecemento xeom\u00e9trico dos antigos habitantes desta zona.\nApreciables s\u00f3 desde o aire.\nDende terra, estes dese\u00f1os pasan desapercibidos. \nEstas li\u00f1as soamente poden ser observadas dende o aire, ao sobrevoar o deserto a polo menos douscentos metros de altura. Isto amosa un gran co\u00f1ecemento xeom\u00e9trico dos antigos habitantes deste lugar."}
{"id": "119942", "revid": "1131", "url": "https://gl.wikipedia.org/wiki?curid=119942", "title": "Galer\u00eda de imaxes da vaca rubia", "text": ""}
{"id": "119964", "revid": "23204", "url": "https://gl.wikipedia.org/wiki?curid=119964", "title": "Xi'an", "text": ", antigamente romanizado como Sian, \u00e9 a capital e cidade m\u00e1is poboada da provincia de Shaanxi, na China. Ten preto de 3.2 mill\u00f3ns de habitantes, 8 mill\u00f3ns se se ten en conta toda a municipalidade, e \u00e9 un centro industrial, comercial e tur\u00edstico. Foi a capital da China \u00f3 longo de varias dinast\u00edas: Chin (255 a 206 AC), Han (202 AC a 25 DC) e Tang (618 a 907).\nHistoria.\nA cidade actual de Xi'an reconstru\u00edse durante a \u00e9poca Ming no lugar da antiga Chang'an, capital das dinast\u00edas Sui e Tang.\nPrehistoria.\nA cunca baixa do r\u00edo Amarelo, da que o r\u00edo Wei \u00e9 o tributario principal, foi o berce da civilizaci\u00f3n chinesa. No val do segundo, ao sueste da cidade actual, t\u00e9\u00f1ense atopado restos de \"Homo erectus\" de entre un mill\u00f3n e 500\u00a0000 anos de antig\u00fcidade (Home de Lanti\u00e1n).\nXa no neol\u00edtico, para o 4.500 a.C., houbo un asentamento de cinco a sete hect\u00e1reas no bordo leste da cidade (Banpo). Pertencente \u00e1 cultura Yangshao, estaba rodeado dun foso defensivo.\nPrimeiras capitais.\nPero a entrada do lugar na historia coma zona de asentamento de capitais das dinast\u00edas fundacionais prod\u00facese no 1046 a.C. cando os Zhou, pobo establecido no oeste do val do Wei (por iso chamados Zhou Occidentais ata 772 a.C.), derrocan a dinast\u00eda Shang e instauran a s\u00faa. Os dous primeiros reis, Wu e Cheng, implantan unha dobre capital subsidiaria nas ribeiras do Feng (afluente do Wei no bordo occidental da cidade actual). Chaman Feng \u00e1 parte oeste e Hao \u00e1 do leste (Fenghao ao conxunto). Duns dez quil\u00f3metros cadrados, os principios que rexer\u00edan a s\u00faa feitura poder\u00edan seren os marcados no cl\u00e1sico \"Ritos de Zhou\", onde se teoriza sobre os principios b\u00e1sicos da arquitectura e urbanismo chin\u00e9s que anticipa a planta das capitais imperiais posteriores.\nNo 771 a.C. os Zhou, atacados por n\u00f3mades do oeste, desprazan a s\u00faa capital ao leste (Luoyang; por iso Zhou Orientais). Fenghao debeu ser destru\u00edda ou progresivamente abandonada. Ata que no s\u00e9culo IV aC, un novo pobo, os Qin (Chin), as\u00e9ntase no val do Wei. Vasalos dos Zhou Orientais ao comezo, trala \u00e9poca dos Reinos combatentes (475-256 a.C.), acaban por unificaren China nun s\u00f3 imperio.\nO ano 350 a.C. foi o do ascenso do reino de Qin de perif\u00e9rico a dominante dos seus veci\u00f1os. O conselleiro do Duque Xiao de Qin, Shang Yang, vai revolucionar a administraci\u00f3n e o goberno do poder chin\u00e9s, sentando as bases de m\u00e1is de dous milenios do r\u00e9xime imperial. Amais, supervisou o traslado e a construci\u00f3n dunha nova capital nunha posici\u00f3n m\u00e1is estrat\u00e9xica: Xianyang (nordeste da actual cidade hom\u00f3nima), na beira norte do r\u00edo Wei. Os sucesivos gobernantes Qin ampl\u00edana constru\u00edndo novos pazos ata que Qin Shi Huangdi, o primeiro emperador chin\u00e9s, decide constru\u00edr o seu na beira sur do r\u00edo (219 aC), acorde en magnificencia co novo rango de capital imperial. Tam\u00e9n nesa beira, ao leste, sit\u00faase o achado arqueol\u00f3xico m\u00e1is importante do s\u00e9culo XX e posiblemente do XXI: os guerreiros de terracota, pertencentes ao xigantesco complexo a\u00ednda por desenterrar do mausoleo do emperador.\nChangan, capital da dinast\u00eda Han Occidental.\nNo -206 unha guerra civil terminou coa breve pero intensa dinast\u00eda Qin, queimando ata os cimentos a s\u00faa capital e pazos. A dinast\u00eda Han foi instaurada e de seguido unha nova capital imperial constru\u00edda: Changan.\nSobre as ru\u00ednas dun dos pazos Qin na beira sur do Wei, o Xingle, o fundador da dinast\u00eda dos Han Anteriores ou Occidentais, Liu Bang, reconstr\u00fae en -202 un novo que chama Changle, feito tomado coma fundaci\u00f3n de Changan. Dous anos despois erixe o pazo Weiyang (4,8 km\u00b2; suroeste da cidade). E entre 194-190 aC lev\u00e1ntanse as murallas da cidade cun per\u00edmetro de 25,7\u00a0km e 36 km\u00b2 protexidos (dos que dous terzos son pazos, situados maiormente no sur onde a topograf\u00eda era m\u00e1is elevada ).\nEsta capital palaciana dun grande imperio foi a urbe cosmopolita na que comezaba a Ruta da Seda (a partir do -130) e a igual \u00e1 Roma do tempo, no outro extremo da ruta. A\u00ednda despois dos conflitos que levaron \u00e1 disoluci\u00f3n da dinast\u00eda e a s\u00faa retoma coma Han Orientais ou Posteriores, xa con capital en Luoyang (25), Changan non deixou de manter o prestixio acadado, sendo capital ocasional durante o longo e sanguento interregno dos Tres Reinos, as Seis Dinast\u00edas e invasi\u00f3ns dos Hunos (s\u00e9culos IV a VI).\nDaxing, a nova Changan da dinast\u00eda Tang.\nNo 582, despois de restaurar a unidade imperial, o fundador da dinast\u00eda Sui, o emperador Wen, decide erixir tam\u00e9n unha nova capital, unha ducia de quil\u00f3metros ao sueste de Changan (que estaba moi arruinada tras tantos s\u00e9culos de guerras e decadencia, os acu\u00edferos salgados, e con risco sempre de ser asolagada polo Wei). Xa no soar da actual cidade moderna, ch\u00e1maa Daxing.\nO plan do mestre arquitecto Yuwen Kai segue os ditados arriba vistos dos cl\u00e1sicos de Zhou pero levados a unha escala endexamais vista (9,7\u00d78,7\u00a0km, 85\u00a0km2). A cidade div\u00eddese en tres partes ben diferenciadas por murallas: a \"cidade pacega\" cos pazos imperiais, a \"cidade imperial\" pr\u00f3xima cos edificios de goberno e administrativos, e a cidade propiamente dita de bloques residenciais, con mercados e templos . O dese\u00f1o ser\u00e1 o modelo urbano, non s\u00f3 das cidades chinesas posteriores (Pequ\u00edn, Yuan e Ming), sen\u00f3n tam\u00e9n de todo o extremo oriente (por exemplo as capitais imperiais xaponesas, Heian-Kyoto)\nA vella Changan \u00e9 demolida e reutilizados os materiais. Deseguido (582-583) o gran complexo palaciano \u00e9 constru\u00eddo no centro do muro norte co gran pazo Da Xing (Taiji despois).\nPero a nova capital vai acadar a s\u00faa m\u00e1xima expresi\u00f3n e esplendor coma maior cidade do mundo pouco despois, coa dinast\u00eda Tang (618-907). A\u00ednda que a tradici\u00f3n chinesa sinalaba que cada dinast\u00eda erixise unha capital de seu, os Tang mante\u00f1en a capital Sui pero renome\u00e1ndoa co nome de Changan.\nPronto un novo gran pazo de ver\u00e1n est\u00e9ndese polo nordeste, f\u00f3ra das murallas, o Daming (634-62). A gran pagode Da Yan (do Ganso Salvaxe) elevouse entre 652 e 704, e ao ser de ladrillo conservouse ata hoxe. Os dous mercados do leste e oeste son os m\u00e1is activos do mundo, onde chegan toda sorte de mercador\u00edas pola Ruta da Seda.\nNo 904 toda esta metr\u00f3pole foi devastada coa ca\u00edda da dinast\u00eda e a maior\u00eda dos habitantes obrigados a trasladarse a Luoyang, ao que seguiron d\u00e9cadas de divisi\u00f3ns e invasi\u00f3ns de pobos turcos. S\u00f3 unha pequena \u00e1rea continuou ocupada.\nXi'an.\nEn 1370, co comezo da dinast\u00eda Ming, o anaco habitado arrod\u00e9ase de murallas con foso (14\u00a0km, 11,5\u00a0km2) e recibe o nome de Xi'an . Aprov\u00e9itanse en parte (oeste e sur) as do recinto da cidade imperial e palaciana da \u00e9poca Tang. O conxunto \u00e9 o recinto hist\u00f3rico da metr\u00f3pole actual. Tradicional chin\u00e9s, dous grandes eixos entre as portas principais c\u00f3rtanse na praza central onde se levanta a Torre da Camp\u00e1 e a Torre da Tambor. O cuadrante nordeste res\u00e9rvase para o palacio Ming e edificios administrativos.\nInda que dende esa \u00e9poca Xi'an non foi m\u00e1is que capital provincial sen medrar significativamente ata a segunda metade do s\u00e9culo XX, o seu antigo prestixio conservouse como unha das catro grandes antigas capitais da China (con Luoyang, Beijing e Nanjing). Da man dos extraordinarios descubrimentos arqueol\u00f3xicos que inda se est\u00e1n a desvelar, o futuro da urbe coma destino tur\u00edstico de primeira orde e centro do desenvolvemento do interior do pa\u00eds est\u00e1n garantidos."}
{"id": "119968", "revid": "115016", "url": "https://gl.wikipedia.org/wiki?curid=119968", "title": "Galer\u00eda de imaxes do Parque natural das Fragas do Eume", "text": "O parque natural das Fragas do Eume abrangue 9.126 hect\u00e1reas nas beiras do r\u00edo Eume, concretamente nos concellos de Cabanas, A Capela, Monfero, Pontedeume e As Pontes de Garc\u00eda Rodr\u00edguez, todos eles da provincia da Coru\u00f1a."}
{"id": "119992", "revid": "785", "url": "https://gl.wikipedia.org/wiki?curid=119992", "title": "Li\u00f1a Monforte de Lemos - Vigo", "text": "A li\u00f1a ferroviaria Monforte de Lemos-Vigo \u00e9 unha li\u00f1a de ferrocarril de ancho ib\u00e9rico, que une as cidades de Monforte de Lemos (Lugo) e Vigo, pasando por Ourense."}
{"id": "119993", "revid": "12452", "url": "https://gl.wikipedia.org/wiki?curid=119993", "title": "Li\u00f1a A Coru\u00f1a - Palencia", "text": ""}
{"id": "119994", "revid": "1131", "url": "https://gl.wikipedia.org/wiki?curid=119994", "title": "Galer\u00eda de imaxes do Parque natural da Serra da Enci\u00f1a da Lastra", "text": "O Parque natural da Serra da Enci\u00f1a da Lastra est\u00e1 situado na zona nord\u00e9s da provincia de Ourense, no concello de Rubi\u00e1, comarca de Valdeorras."}
{"id": "120043", "revid": "47401", "url": "https://gl.wikipedia.org/wiki?curid=120043", "title": "Galer\u00eda de imaxes do Xard\u00edn de San Carlos, A Coru\u00f1a", "text": "O Xard\u00edn de San Carlos est\u00e1 na localidade galega da Coru\u00f1a"}
{"id": "120051", "revid": "98629", "url": "https://gl.wikipedia.org/wiki?curid=120051", "title": "Endemismo", "text": "Endemismo \u00e9 un termo empregado na biolox\u00eda para indicar que a distribuci\u00f3n dun tax\u00f3n est\u00e1 limitada a un \u00e1mbito xeogr\u00e1fico reducido, non se atopando de forma natural en ningunha outra parte do mundo. Por iso, cando se indica que unha especie \u00e9 end\u00e9mica de certa rexi\u00f3n, qu\u00e9rese dicir que s\u00f3 \u00e9 posible atopala de forma natural nese lugar.\nCaracter\u00edsticas.\nO endemismo pode considerarse dentro dun abano moi amplo de escalas xeogr\u00e1ficas: deste xeito, un organismo pode ser end\u00e9mico dun cumio monta\u00f1oso ou dun lago, dunha cordilleira ou un sistema fluvial, dunha illa, dun pa\u00eds ou ata dun continente. Normalmente o concepto apl\u00edcase a especies, pero tam\u00e9n pode empregarse pra outros tax\u00f3ns como subespecies, variedades, x\u00e9neros, familias etc.\nExemplos de endemismos.\nUn endemismo t\u00edpico \u00e9 o lince ib\u00e9rico, propio da Pen\u00ednsula Ib\u00e9rica, e as xirafas, que unicamente habitan nas rexi\u00f3ns semides\u00e9rticas do sur do S\u00e1hara, ou a Secuoia xigante, que s\u00f3 se atopa na Sierra Nevada californiana.\nAs illas, dado o seu illamento, son lugares cunha elevada taxa de endemismos. As\u00ed, Australia, que non tivo contacto co resto de terras emerxidas dende hai m\u00e1is de 50 mill\u00f3ns de anos, pos\u00fae unha flora e unha fauna de seu moi distinta do resto do mundo. A metade das aves de Pap\u00faa Nova Guinea e a metade dos mam\u00edferos que habitan Filipinas son end\u00e9micos.\nNeste senso destaca Madagascar; todos os seus anfibios son end\u00e9micos, o 90% dos seus r\u00e9ptiles (a metade das especies de camale\u00f3ns do planeta), o 55% dos seus mam\u00edferos (como os lemures e as fosas) e o 50% das s\u00faas aves son endemismos, e aproximadamente o 80% as s\u00faas plantas non habitan en ningunha outra rexi\u00f3n o mundo. O 95% das especies de peixes dos Grandes Lagos africanos son end\u00e9micas.\nAs illas volc\u00e1nicas, que nunca estiveron en contacto co continente son especialmente ricas en especies end\u00e9micas; as especies que as habitan son descendentes das que chegaron accidentalmente en tempos pasados e puideron adaptarse. Son excelentes exemplos as Illas Hawai ou as Illas Gal\u00e1pagos (que inspiraron a Darwin a s\u00faa famosa teor\u00eda da evoluci\u00f3n e, en Espa\u00f1a, as Illas Canarias, con 500 especies de plantas end\u00e9micas e en concreto a illa de Tenerife, que presenta a maior relaci\u00f3n de endemismos flor\u00edsticos da rexi\u00f3n macaron\u00e9sica, s\u00f3 superada por Madagascar e Australia."}
{"id": "120053", "revid": "1308", "url": "https://gl.wikipedia.org/wiki?curid=120053", "title": "Especies", "text": ""}
{"id": "120058", "revid": "2074", "url": "https://gl.wikipedia.org/wiki?curid=120058", "title": "Asemblea de Lugo de 1918", "text": ""}
{"id": "120064", "revid": "4817", "url": "https://gl.wikipedia.org/wiki?curid=120064", "title": "Fobos", "text": "Fobos ou Phobos pode referirse a:"}
{"id": "120065", "revid": "56817", "url": "https://gl.wikipedia.org/wiki?curid=120065", "title": "Deimos", "text": "Deimos p\u00f3dese referir a:"}
{"id": "120066", "revid": "8112", "url": "https://gl.wikipedia.org/wiki?curid=120066", "title": "Amaltea (sat\u00e9lite)", "text": ""}
{"id": "120068", "revid": "8112", "url": "https://gl.wikipedia.org/wiki?curid=120068", "title": "\u00cdo (sat\u00e9lite)", "text": ""}
{"id": "120069", "revid": "8112", "url": "https://gl.wikipedia.org/wiki?curid=120069", "title": "Europa (sat\u00e9lite)", "text": ""}
{"id": "120070", "revid": "8112", "url": "https://gl.wikipedia.org/wiki?curid=120070", "title": "Gan\u00edmedes (sat\u00e9lite)", "text": ""}
{"id": "120071", "revid": "8112", "url": "https://gl.wikipedia.org/wiki?curid=120071", "title": "Calisto (sat\u00e9lite)", "text": ""}
{"id": "120072", "revid": "6279", "url": "https://gl.wikipedia.org/wiki?curid=120072", "title": "Enc\u00e9lado", "text": ""}
{"id": "120074", "revid": "8112", "url": "https://gl.wikipedia.org/wiki?curid=120074", "title": "Tetis (sat\u00e9lite)", "text": ""}
{"id": "120076", "revid": "8112", "url": "https://gl.wikipedia.org/wiki?curid=120076", "title": "Tit\u00e1n (sat\u00e9lite)", "text": ""}
{"id": "120078", "revid": "17467", "url": "https://gl.wikipedia.org/wiki?curid=120078", "title": "Iapeto (sat\u00e9lite)", "text": ""}
{"id": "120080", "revid": "8112", "url": "https://gl.wikipedia.org/wiki?curid=120080", "title": "Febe (sat\u00e9lite)", "text": ""}
{"id": "120081", "revid": "8112", "url": "https://gl.wikipedia.org/wiki?curid=120081", "title": "Trit\u00f3n (sat\u00e9lite)", "text": ""}
{"id": "120083", "revid": "8112", "url": "https://gl.wikipedia.org/wiki?curid=120083", "title": "Disnomia (sat\u00e9lite)", "text": ""}
{"id": "120084", "revid": "23204", "url": "https://gl.wikipedia.org/wiki?curid=120084", "title": "Disc\u00f3bolo", "text": "O Disc\u00f3bolo (do grego antigo \u03b4\u03b9\u03c3\u03ba\u03bf\u03b2\u03cc\u03bb\u03bf\u03c2 \"diskobolos\") \u00e9 unha escultura realizada por Mir\u00f3n de Eleuteras ao redor do 455 a.C., que representa a un atleta xusto no intre de guindar un disco. Mir\u00f3n, un dos escultores importantes do primeiro clasicismo, moi co\u00f1ecido polas s\u00faas representaci\u00f3ns de atletas \u00e9, tam\u00e9n, citado por Plinio o Vello na s\u00faa \"Naturalis Historia,\" na que aparecen listadas as obras realizadas polo escultor.\nDescrici\u00f3n.\nMir\u00f3n que, como Policleto, form\u00e1rase no estilo severo, e mant\u00e9n a\u00ednda algunha das s\u00faas caracter\u00edsticas mentres vai evolucionando at\u00e9 representar formas atl\u00e9ticas masculinas cheas de forza. As\u00ed, nesta obra, representa o corpo no intre da s\u00faa m\u00e1xima tensi\u00f3n mais, con todo, ese esforzo non se reflicte totalmente no rostro, que amosa s\u00f3 unha feble concentraci\u00f3n. A torsi\u00f3n do corpo \u00e9 vigorosa, pero ao mesmo tempo harmoniosa e delicada. A beleza radica na s\u00faa composici\u00f3n xeom\u00e9trica.\nPor\u00e9n, xunto do dese\u00f1o anat\u00f3mico, tam\u00e9n est\u00e1 interesado en representar o movemento. Todo o corpo est\u00e1 botado cara a adiante, para producir co abaneo posterior o impulso necesario para poder lanzar o disco. E a\u00ednda que os brazos crean un amplo arco, unha composici\u00f3n novidosa, a estatua segue manifestando unha clara idea de frontalidade, como en per\u00edodos anteriores, non sendo at\u00e9 o seguinte s\u00e9culos que os escultores crear\u00e1n estatuas para seren vistas dende t\u00f3dolos puntos de vista.\nHai quen interpreta que a figura representa ao heroe \u00abHyakinthos\u00bb (Xacinto), amado por Apolo, o cal matouno de xeito involuntario cun disco. Despois, co seu propio sangue crear\u00eda a flor do mesmo nome. Sobre este tema existe un cadro, pintado por Giambattista Tiepolo, no Museo Thyssen-Bornemisza de Madrid, e unha \u00f3pera de Mozart\u00a0(\"Apollo et Hyacinthus,\" 1767).\nDescubrimento.\nComo con case todas as esculturas gregas, non existe o orixinal, seguramente realizado en bronce, sen\u00f3n que se co\u00f1ece a obra a partir das m\u00faltiples copias romanas en m\u00e1rmore talladas, neste caso, de \u00e9poca imperial. De entre estas copias que sobreviviron, a m\u00e1is co\u00f1ecida e valorada \u00e9 a co\u00f1ecida como \"Lancelotti,\" que apareceu na Vila Palombara propiedade da familia Massimo, en 1781. Actualmente at\u00f3pase no Museo Nazionale Romano de Roma. Exposta no mesmo museo hai outra copia, denominada o Disc\u00f3bolo \"Castelporziano\", descuberto na localizade que lle d\u00e1 o nome en 1906.\u00a0Esta copia, que aparece sen cabeza e con sen pernas resulta m\u00e1is realista no tratamento dos volumes e xa reflicte os avances t\u00e9cnicos conseguidos entre o clasicismo grego e a escultura romana imperial.\nOutra copia notable foi descuberta en 1790, e procede da Vila Adriana de T\u00edvoli. Esta escultura \u00e9 propiedade do Museo Brit\u00e1nico dende 1805, onde se atopa \u00e1 vista do p\u00fablico e como elemento cabe dicir que a cabeza fora restaurada de xeito incorrecto e mira para diante en vez de mirar cara o disco.\nInfluencia.\nEntre os autores que realizaron versi\u00f3n desta obra, unha das m\u00e1is curiosas e a da interpretaci\u00f3n surrealista de Salvador Dal\u00ed,\u00a0titulada\u00a0\"El atleta c\u00f3smico\", que foi empregada como a imaxe que representaba a Espa\u00f1a nos Xogos Ol\u00edmpicos de M\u00e9xico (1968). Ao non chegar o artista a un acordo co goberno de Franco sobre o pago da obra, esta foi mercada a xeito particular por \u00a0Anselmo L\u00f3pez Fuertes, subdelegado da Delegaci\u00f3n Nacional de Educaci\u00f3n F\u00edsica, quen a finais dos anos 1970 cedeulla en calidade de dep\u00f3sito ao rei Xo\u00e1n Carlos, que a empraza nun lugar destacado no seu despacho do Palacio da Zarzuela. En 2013 os herdeiros do propietario chegaron a un acordo con\u00a0Patrimonio Nacional\u00a0polo que percibiron 2,8 mill\u00f3ns de euros polo cadro.\nTam\u00e9n se emprega esta figura na moeda de 2 \u20ac, impresa por Grecia como conmemoraci\u00f3n dos Xogos Ol\u00edmpicos de Atenas en 2004."}
{"id": "120085", "revid": "1308", "url": "https://gl.wikipedia.org/wiki?curid=120085", "title": "British Museum", "text": ""}
{"id": "120086", "revid": "2074", "url": "https://gl.wikipedia.org/wiki?curid=120086", "title": "Disc\u00f3bolo de Mir\u00f3n", "text": ""}
{"id": "120088", "revid": "5132", "url": "https://gl.wikipedia.org/wiki?curid=120088", "title": "Reserva da Biosfera", "text": ""}
{"id": "120089", "revid": "1888", "url": "https://gl.wikipedia.org/wiki?curid=120089", "title": "Vilalonga", "text": ""}
{"id": "120128", "revid": "98629", "url": "https://gl.wikipedia.org/wiki?curid=120128", "title": "Ata\u00faro", "text": "Ata\u00faro, tam\u00e9n chamada Pulau Atauro ou Atauro, \u00e9 unha illa e tam\u00e9n un subdistrito do distrito de Dili, localizado a aproximadamente 25\u00a0km ao norte de Dili, capital de Timor Oriental. Abarca unha \u00e1rea de 105\u00a0km\u00b2 e ten unha poboaci\u00f3n aproximada de 8.000 persoas, a capital da illa \u00e9 a localidade de Vila (ou Maumeta).\nAtauro significa \"Cabra\" na lingua local, e tam\u00e9n \u00e9 co\u00f1ecida como Illa Kambing (ou Pulau Kambing) polos indonesios, (\"Kambing\" significa 'cabra' na lingua Indonesia), o seu nome d\u00e9bese \u00e1 gran cantidade de cabras que se atopan al\u00ed.\nHistoria.\nAtauro foi colonizada como o resto de Timor-Leste por Portugal, no s\u00e9culo XVI, sendo utilizada como unha illa prisi\u00f3n logo da chegada dos portugueses.\nComo parte da Colonia de Timor Portugu\u00e9s, a illa de Ata\u00faro foi organizada administrativamente, como parte do municipio de Dili, existe unha proposta para reorganizar os distritos e facer de Ata\u00faro unha \u00e1rea auton\u00f3ma, pero entre tanto contin\u00faa como un subdistrito de Dili.\nEn maio de 2002, logo de d\u00e9cadas de ocupaci\u00f3n indonesia, Atauro volveuse parte do estado independente de Timor-Leste.\nCultura.\nAta\u00faro \u00e9 unha illa cunha cultura particular dentro de Timor-Leste posto que os habitantes da parte norte da illa son cristi\u00e1ns protestantes e (non Cat\u00f3licos como no resto do pa\u00eds), isto d\u00e9bese a que foron evanxelizados por unha misi\u00f3n da igrexa Calvinista Holandesa, a\u00ednda que tam\u00e9n se poden atopar alg\u00fans protestantes ao sur da illa."}
{"id": "120131", "revid": "1131", "url": "https://gl.wikipedia.org/wiki?curid=120131", "title": "Galer\u00eda de imaxes do mosteiro de San Domingos de Ribadavia", "text": "Galer\u00eda de imaxes do mosteiro de San Domingos de Ribadavia.\nConvento de San Domingos en Ribadavia."}
{"id": "120136", "revid": "1131", "url": "https://gl.wikipedia.org/wiki?curid=120136", "title": "Galer\u00eda de imaxes do mosteiro de San Francisco de Ribadavia", "text": "Galer\u00eda de imaxes do mosteiro de San Francisco de Ribadavia.\n\"Convento de San Francisco\", Ribadavia."}
{"id": "120138", "revid": "1131", "url": "https://gl.wikipedia.org/wiki?curid=120138", "title": "Galer\u00eda de imaxes da Festa da Istoria", "text": "Festa da Istoria de Ribadavia."}
{"id": "120163", "revid": "1131", "url": "https://gl.wikipedia.org/wiki?curid=120163", "title": "Etna", "text": ""}
{"id": "120164", "revid": "1131", "url": "https://gl.wikipedia.org/wiki?curid=120164", "title": "Vesuvio", "text": ""}
{"id": "120167", "revid": "25871", "url": "https://gl.wikipedia.org/wiki?curid=120167", "title": "N\u00e9mese (estrela)", "text": "N\u00e9mese \u00e9 unha hipot\u00e9tica estrela anana vermella ou anana marr\u00f3n, orbitando \u00f3 redor do Sol a unha distancia duns 50.000 a 100.000 UA, m\u00e1is al\u00e1 da nube de Oort. A existencia desta estrela foi orixinariamente postulada coma parte dunha hip\u00f3tese que tentaba explicar o ciclo de extinci\u00f3ns en masa que est\u00e1 gravado no rexistro xeol\u00f3xico.\nO reclamo da periodicidade das extinci\u00f3ns en masa.\nNo 1984 os paleont\u00f3logos David Raup e Jack Sepkoski publicaron un documento reclamando a identificaci\u00f3n da periodicidade estat\u00edstica das extinci\u00f3n en masa datadas nos \u00faltimos 250 mill\u00f3ns de anos usando varios m\u00e9todos coma a an\u00e1lise de series temporais. Eles centr\u00e1ronse na intensidade da extinci\u00f3n nos f\u00f3siles de vertebrados mari\u00f1os, invertebrados e protozoos, identificando 12 eventos de extinci\u00f3n dentro do per\u00edodo en cuesti\u00f3n. O intervalo de media entre os eventos de extinci\u00f3n foi determinada en 26 mill\u00f3ns de anos. At\u00e9 o de agora, dous dos eventos identificados, (Cret\u00e1cea-Terciaria e o Eoceno) tard\u00edo non coinciden con eventos de grande impacto. Dicir tam\u00e9n que Raup e Sepkoski non puideron identifica-la causa da suposta periodicidade, suxerindo unha posible conexi\u00f3n non terrestre. O reto para propor un mecanismo que explicase esta periodicidade foi rapidamente requirido por varios equipos de astr\u00f3nomos.\nDesenvolvemento da hip\u00f3tese de N\u00e9mese.\nDous equipos de astr\u00f3nomos, Whitmire e Jackson, e Davis, Hut, e Muller, publicaron independentemente d\u00faas hip\u00f3teses semellantes para explica-la periodicidade da extinci\u00f3ns suxeridas por Raup e Sepkoski na mesma publicaci\u00f3n \"Nature\". Esta hip\u00f3tese propu\u00f1a que o Sol poder\u00eda ter unha estrela acompa\u00f1ante a\u00ednda sen detectar cunha orbita extremadamente el\u00edptica que periodicamente crear\u00eda perturbaci\u00f3ns nos cometas da nube de Oort, causando un grande aumento do n\u00famero de cometas que visitar\u00edan a parte interior do Sistema Solar, co seu consecuente incremento nos posibles impactos cos planetas interiores, en concreto coa Terra. Esta \u00e9 a raz\u00f3n pola cal \u00e9 chamada a hip\u00f3tese N\u00e9mese (ou m\u00e1is espectacularmente, A Estrela da Morte).\nSe existe, a natureza exacta de N\u00e9mese \u00e9 desco\u00f1ecida. Richard A. Muller suxire que o obxecto m\u00e1is concordante ser\u00eda unha anana vermella cunha magnitude de entre 7 a 12, onde Daniel P. Whitmire e Albert A. Jackson discut\u00edan e razoaban en torno a posibilidade de que fose unha anana marr\u00f3n. Se fose unha anana vermella, esta deber\u00eda estar sen ningunha d\u00fabida nalg\u00fan dos cat\u00e1logos estelares que existen, pero a s\u00faa natureza s\u00f3 pode ser detectada medindo a s\u00faa paralaxe; debido a que orbitar\u00eda \u00f3 noso Sol, esta deber\u00eda ter un movemento propio moi baixo, escapando as\u00ed das procuras de estrelas por movemento propio que atoparon estrelas coma a estrela de Barnard de magnitude 9.\nO evento de maior extinci\u00f3n foi \u00f3 redor de hai uns 5 mill\u00f3ns de anos, as\u00ed pois Muller prop\u00f3n N\u00e9mese estar\u00eda \u00f3 redor de entre un 1-1,5 anos luz, e tam\u00e9n prop\u00f3n algunhas \u00e1reas do firmamento (apoiado por Yarris, 1987) onde poder\u00eda estar N\u00e9mese, ser\u00eda preto de Hydra, base\u00e1ndose na hipot\u00e9tica orbita derivada do apoxeo orixinal dun bo n\u00famero de cometas de at\u00edpica longa periodicidade cuns arcos semellantes \u00e1s especificaci\u00f3ns da hip\u00f3tese de Muller.\n\u00c1 procura de N\u00e9mese.\nSe N\u00e9mese existe, poder\u00eda ser detectada polas procuras astron\u00f3micas planificadas tales coma a Pan-STARRS ou LSST, ou proxectos semellantes no futuro. Se N\u00e9mese \u00e9 unha anana marr\u00f3n, coma propo\u00f1en o Dr. Dan Whitmire e Albert A. Jackson IV, a pr\u00f3xima misi\u00f3n WISE (planificada para novembro do 2009) deber\u00eda atopala con relativa facilidade.\nA hip\u00f3tese do d\u00e9cimo planeta.\nEn outubro de 1999, o astr\u00f3nomo brit\u00e1nico John Murray anunciou que descubrira un d\u00e9cimo planeta, \u00f3 que chamou \"Nibiru\" (non confundir co planeta Nibiru proposto por Zecharia Sitchin) e que polas s\u00faas caracter\u00edsticas ser\u00eda semellante a N\u00e9mese, mentres estudaba uns cometas nos lindeiros do noso Sistema Solar. Segundo Murray, o novo planeta ou estrela acompa\u00f1ante xirar\u00eda \u00f3 redor do Sol a unha distancia 1.000 veces m\u00e1is distante que Plut\u00f3n, se ben tal te\u00f3rico descubrimento non puido ser finalmente verificado.\nOutra hip\u00f3tese.\nMatese e Whitman suxeriron que a suposta periodicidade das extinci\u00f3ns pod\u00eda ser debida pola oscilaci\u00f3n so sistema solar \u00f3 cruza-lo plano gal\u00e1ctico da V\u00eda L\u00e1ctea. Estas oscilaci\u00f3n provocar\u00edan as mesmas distorsi\u00f3ns gravitacionais que N\u00e9mese na nube de Oort, coas s\u00faas nefastas consecuencias. Por\u00e9n, o per\u00edodo desta oscilaci\u00f3n non est\u00e1 moi definido, co cal poder\u00eda diverxer dos necesarios 26 mill\u00f3ns de anos por m\u00e1is dun 40%.\nHip\u00f3tese controvertida.\nDende finais dos noventa at\u00e9 hoxe en d\u00eda esta hip\u00f3tese aparece e desaparece nos medios de comunicaci\u00f3n de car\u00e1cter cient\u00edfico, sendo \u00e1s veces ridiculizada e outras veces apoiada. A meirande parte dos cient\u00edficos m\u00f3vese entre o escepticismo e un pequeno interese, a\u00ednda que existe alg\u00fan grupo que a apoia dun xeito m\u00e1is ou menos discreto. Por\u00e9n segue a ser unha hip\u00f3tese \"pouco reco\u00f1ecida\".\nAs\u00ed pois, N\u00e9mese segue a ser un obxecto hipot\u00e9tico dentro do noso sistema solar."}
{"id": "120172", "revid": "2074", "url": "https://gl.wikipedia.org/wiki?curid=120172", "title": "Arquitecto", "text": ""}
{"id": "120177", "revid": "10599", "url": "https://gl.wikipedia.org/wiki?curid=120177", "title": "Li\u00f1a de alta velocidade Madrid - Segovia - Valladolid", "text": ""}
{"id": "120187", "revid": "10599", "url": "https://gl.wikipedia.org/wiki?curid=120187", "title": "L.A.V. Madrid-Toledo", "text": ""}
{"id": "120192", "revid": "98629", "url": "https://gl.wikipedia.org/wiki?curid=120192", "title": "Foca com\u00fan", "text": "A foca com\u00fan, \"Phoca vitulina\", \u00e9 unha especie de mam\u00edfero carn\u00edvoro pinn\u00edpede da familia dos f\u00f3cidos que habita ao longo do litoral dos mares temperados e fr\u00edos do hemisferio norte.\n\u00c1chase nas augas costeiras do norte dos oc\u00e9anos Atl\u00e1ntico e do Pac\u00edfico, como tam\u00e9n no mar B\u00e1ltico e mais no mar do Norte, chegando, polo sur, at\u00e9 as costas de Portugal, o que a converte na especie m\u00e1is amplamente distribu\u00edda da superfamila dos pinn\u00edpedes.\nA poboaci\u00f3n mundial est\u00edmase que est\u00e1 entre os 400 000 e os 500 000 individuos, estando ameazadas algunhas das s\u00faas subespecies en certos h\u00e1bitats.\nA caza de focas, unha pr\u00e1ctica com\u00fan no pasado, \u00e9 agora considerada ilegal en moitos pa\u00edses con poboaci\u00f3ns de foca com\u00fan dentro dos seus territorios, pero nalg\u00fans deles a\u00ednda se contin\u00faa practicando.\nTaxonom\u00eda.\nA especie foi descrita en 1758 por Linneo na 10\u00aa edici\u00f3n do seu \"Systema Naturae\", que a integrou dentro do x\u00e9nero \"Phoca\" por el creado para inclu\u00edr varios mam\u00edferos mari\u00f1os co\u00f1ecidos na s\u00faa \u00e9poca e que non clasificara canda os cet\u00e1ceos.\nSubespecies.\nSegundo os autores, reco\u00f1\u00e9cense tres, catro ou at\u00e9 cinco subespecies:\nDistribuci\u00f3n e poboaci\u00f3n.\nA foca com\u00fan enc\u00f3ntrase exclusivamente no hemisferio norte. Cunha estimaci\u00f3n de 400 000 a 500 000 individuos, a poboaci\u00f3n non periga a nivel global, e a maior parte das subespecies non se encontran ameazadas, exceptuando as de Groenlandia, Hokkaido e o mar B\u00e1ltico. Por\u00e9n, moitas das poboaci\u00f3ns locais foron reducidas ou mesmo eliminadas debido \u00e1s enfermidades e a conflitos cos humanos, con e sen intenci\u00f3n.\nDe todas as s\u00faas subespecies, \"Phoca vitulina vitulina\" \u00e9 a \u00fanica que se encontra nas costas europeas do Atl\u00e1ntico, mar do Norte e mar B\u00e1ltico (con exclusi\u00f3n do golfo de Botnia).\nA s\u00faa \u00e1rea de dispersi\u00f3n se estende desde Islandia e a pen\u00ednsula Escandinava, ao norte, at\u00e9 Portugal, ao sur, pero presenta not\u00e1beis variaci\u00f3ns de densidade de poboaci\u00f3n.\nO conxunto destas comprend\u00eda, nos anos 1980, da orde duns 50 000 individuos, dos que de 12 000 a 28 000 se encontraban en augas de Islandia; uns 4 000 en Noruega; m\u00e1is de 3 800 nas costas de Suecia, Dinamarca, Alema\u00f1a e os Pa\u00edses Baixos, e de 13 000 a 16 000 nas das illas Brit\u00e1nicas. \nPor\u00e9n, a din\u00e1mica das poboaci\u00f3ns nesta zona variaron profundamente desde aqueles tempos, con ca\u00eddas recentes a grande escala nas subpoboaci\u00f3ns do norte do Reino Unido, e aumentos r\u00e1pidos da poboaci\u00f3n, interrompidos por descensos importantes debido \u00e1s enfermidades no mar de Wadden, as do sur de Inglaterra, Kattegat e Skagerrak, e un aumento gradual despois da case extinci\u00f3n na d\u00e9cada de 1970 no B\u00e1ltico. En xeral, a poboaci\u00f3n de \"P. v. vitulina\" aumentou desde a d\u00e9cada de 1970.\nNa zona sur da \u00e1rea de distribuci\u00f3n, desde hai m\u00e1is ou menos tempo, rex\u00edstrase unha regresi\u00f3n continua da poboaci\u00f3n. D\u00faas das colonias situadas no canal da Mancha, a da illa de Wight e da ba\u00eda de Somme, desapareceron na actualidade. Esta \u00faltima contaba con moitos centos de animais a principios do s\u00e9culo XIX e s\u00f3 con algunhas decenas a finais do mesmo. A s\u00faa caza, e as molestias continuas que sufr\u00eda, fixeron que deixase de reproducirse contra 1930. As\u00ed mesmo, constatouse que se produciu unha diminuci\u00f3n alarmante nas costas do mar do Norte. No delta do Rin o n\u00famero de focas decaeu de 800 en 1959 a menos de 50 en 1971, e no mar de Wasdden nese mesmo ano non se contaban m\u00e1is de 233 animais, mentres que eran m\u00e1is de 1 000 alg\u00fans anos antes. O principal factor desta regresi\u00f3n parece ser que foi a acci\u00f3n dos contaminantes sobre a fecundidade.\nA\u00ednda que a \u00e1rea de distribuci\u00f3n se estende at\u00e9 Portugal, parece que nunca existiu unha colonia de reproduci\u00f3n m\u00e1is meridional que a citada do Somme. As observaci\u00f3ns feitas nas costas francesas da Mancha e o Atl\u00e1ntico, ou m\u00e1is ao sur (Espa\u00f1a, Portugal), mostran que se trata con frecuencia de individuos xuven\u00eds e, raramente, adultos err\u00e1ticos.\nDescrici\u00f3n.\nAs principais caracter\u00edsticas da foca com\u00fan son as seguintes:\nBiolox\u00eda.\nH\u00e1bitat e comportamento.\nAs focas com\u00fans caracter\u00edzanse por mostraren un forte grao de fidelidade a un sitio na elecci\u00f3n de lugares para descansar. O seu sedentarismo habitual fai que a composici\u00f3n dos grupos, que non presentan unha organizaci\u00f3n social xerarquizada, sexa m\u00e1is ou menos igual durante todo o ano. Os lugares de descanso poden ser costas \u00e1speras e rochosas, como as das H\u00e9bridas ou as de Nova Inglaterra pero, m\u00e1is frecuentemente, prefiren os anchos estuarios que ofrecen numerosos bancos de area descubertos na marea baixa e separados por canles bastante profundas; o mellor exemplo deles \u00e9 \"The Wash\". \u00c9 en tales bi\u00f3topos onde se observan os grupos m\u00e1is importantes pero, en todos os puntos do seu h\u00e1bitat, a especie \u00e9 gregaria.\nEstas focas poden pasar varios d\u00edas no mar, e viaxar at\u00e9 50\u00a0km en busca de lugares onde alimentarse, e tam\u00e9n poden internarse nos r\u00edos. \u00c1s veces poden tam\u00e9n remontar consider\u00e1beis distancias nos r\u00edos, e tam\u00e9n entrar en portos perseguindo as s\u00faas presas (de a\u00ed, un dos seus nomes en ingl\u00e9s, \"harbor seal\").\nAlimentaci\u00f3n.\nOs h\u00e1bitos alimenticios foron ben estudados, e son moi amplos e variados: desde camar\u00f3ns e outros crust\u00e1ceos litorais, a peixes como anchoas, robalizas, arenques, bacallaus e pleuronectiformes, at\u00e9 luras e outros cefal\u00f3podos, que consomen conforme \u00e1 s\u00faa dispo\u00f1ibilidade segundo as estaci\u00f3ns do ano.\nPara alimentarse son capaces de somerxerse durante dez minutos, alcanzando profundidades de 457 m ou m\u00e1is, pero o m\u00e1is usual \u00e9 que duren uns tres minutos a profundidades de ao redor de 20 m.\nReproduci\u00f3n.\nAs focas com\u00fans alcanzan a madurez sexual entre os 3 e os 6 anos de idade. A \u00e9poca de celo \u00e9 entre febreiro e outubro, despois da muda da pelaxe. As femias poden ser cubertas por varios machos, e as c\u00f3pulas fanse sempre na auga. Nesta especie existe o fen\u00f3meno da xestaci\u00f3n diferida: a implantaci\u00f3n do \u00f3vulo fecundado prod\u00facese 2 meses e medio despois da c\u00f3pula.\nA xestaci\u00f3n \"real\" dura ao redor de 7 meses, e os nacementos ocorren entre finais de maio e mediados de xullo, con lixeiras variaci\u00f3ns segundo a latitude. O parto efect\u00faase con frecuencia nos bancos de area que quedan descubertos entre d\u00faas mareas e, m\u00e1is raramente, en augas pouco profundas.\nAs cr\u00edas acabadas de nacer te\u00f1en xa unha pelaxe an\u00e1loga \u00e1 dos adultos, xa que a pelaxe branca embrionaria (tan apreciada polos cazadores de focas e os tratantes en peles) efect\u00faase \"in utero\" ou pouco despois do parto. Desde o nacemento, as pequenas focas \u2014que miden aproximadamente 1 m e pesan 15\u00a0kg\u2014 xa son capaces de nadar. A lactaci\u00f3n faise na auga ou en terra firme e dura de 3 a 4 semanas, cando as cr\u00edas te\u00f1en xa todos os seus dentes.\nAs focas com\u00fans femias te\u00f1en unha esperanza de vida de entre 30 e 35 anos, mentres que nos machos adoita ser de 20 a 25. Alg\u00fans cient\u00edficos suxeriron que esta diferenza se debe ao estr\u00e9s ao que os machos est\u00e1n expostos durante o per\u00edodo de reproduci\u00f3n.\nEstado actual.\nAmeazas.\nOs principais depredadores das focas com\u00fans son a candorca, o tibur\u00f3n branco, o tibur\u00f3n de Groenlandia e posibelmente outras especies de tibur\u00f3ns, o le\u00f3n mari\u00f1o de Steller e a morsa, ademais de aves como gaivotas, corvos e aguias. Non hai informaci\u00f3n sobre a depredaci\u00f3n do oso polar e o oso pardo, pero ambos os dous son pos\u00edbeis depredadores de focas.\nMedidas de protecci\u00f3n.\nMentres que \u00e9 legal matar focas incidentalmente como parte da explotaci\u00f3n pesqueira no Reino Unido, Noruega e o Canad\u00e1, a caza comercial \u00e9 ilegal. Por\u00e9n, as focas tam\u00e9n son capturadas legalmente como caza de subsistencia por algunhas poboaci\u00f3ns norte\u00f1as.\nNos Estados Unidos apl\u00edcase unha estrita protecci\u00f3n, e \u00e9 ilegal matar focas ou calquera outro mam\u00edfero mari\u00f1o, segundo a \"Lei de protecci\u00f3n de mam\u00edferos mari\u00f1os.\nStatus.\nNo ano2008, a UICN, tendo en conta o nivel global da poboaci\u00f3n de \"Phoca vitulina\", cualificou a situaci\u00f3n da especie como \"LC\" (\"pouco preocupante\"), cualificaci\u00f3n que mant\u00e9n a d\u00eda de hoxe (2013).\nEn Galicia.\nNomes galegos.\nAdemais de por foca, a especie co\u00f1\u00e9cese en diversos portos do pa\u00eds polos nomes de:\nD\u00edaz d'a Silva e Cartelle danlle, na s\u00faa \"Gu\u00eda dos mam\u00edferos de Galica\", o nome de foca com\u00fan.\nDistribuci\u00f3n.\nA\u00ednda que a s\u00faa presenza en Galicia \u00e9 rara, p\u00f3dese ver a especie en todo o litoral da nosa comunidade."}
{"id": "120193", "revid": "1131", "url": "https://gl.wikipedia.org/wiki?curid=120193", "title": "Estaci\u00f3n de Cidade Real", "text": "A estaci\u00f3n de Cidade Real (en castel\u00e1n: \"Ciudad Real\"), tam\u00e9n co\u00f1ecida como Ciudad Real-Central, \u00e9 unha estaci\u00f3n de tren situada da cidade de Cidade Real, en Castela-A Mancha. Constru\u00eduse no ano 1991 entrando en funcionamento ao ano seguinte coa inauguraci\u00f3n do tren de Alta Velocidade Espa\u00f1ola (AVE) entre Madrid e Sevilla con parada en Cidade Real e C\u00f3rdoba.\nActualmente sup\u00f3n un importante n\u00f3 de comunicaci\u00f3ns ferroviario con conexi\u00f3n \u00e1 alta velocidade, trens de longo percorrido, media distancia e proximidades. Realizando traxectos cara a Levante (Alacant, Barcelona), Badaxoz, M\u00e1laga e outras localidades do sur peninsular.\nSituaci\u00f3n ferroviaria.\nA estaci\u00f3n que se atopa situada a 633,84 metros de altitude forma parte dos trazados das seguintes li\u00f1as de ferrocarril: \nHistoria.\nO ferrocarril chegou a Cidade Real o 14 de marzo de 1861 coa apertura do tramo Almagro-Cidade Real da li\u00f1a que prolongaba ata a cidade a li\u00f1a f\u00e9rrea que vi\u00f1a desde Alc\u00e1zar de San Juan. MZA impulsora da li\u00f1a constru\u00edu inicialmente un edificio provisional que foi substitu\u00eddo en 1880 por un de segunda clase que absorb\u00eda xa non s\u00f3 o tr\u00e1fico orixinal desde Alc\u00e1zar sen\u00f3n tam\u00e9n o xerado de desde o oeste (Badaxoz) e o sur (C\u00f3rdoba) cara a onde se prolongou a rede existente. O edificio orixinal, de base rectangular e d\u00faas plantas abarcaba unha superficie total de 450 m\u00b2 e luc\u00eda unhas fachadas de ladrillo visto con cubertas de lousa.\u200b Co paso dos anos a estaci\u00f3n sufriu m\u00e1is modificaci\u00f3ns que a foron adaptando \u00e1s necesidades do tr\u00e1fico. En 1941, a nacionalizaci\u00f3n do ferrocarril en Espa\u00f1a supuxo a desaparaci\u00f3n de MZA e a s\u00faa integraci\u00f3n na recentemente creada RENFE. \nEn 1991 iniciouse a construci\u00f3n dunha nova estaci\u00f3n para dar servizo \u00e1 primeira li\u00f1a de alta velocidade constru\u00edda en Espa\u00f1a, a Madrid-Sevilla. O recinto foi inaugurado un ano despois integr\u00e1ndose nel o novo trazado e o trazado convencional. Desde o 31 de decembro de 2004 Renfe Operadora explota as li\u00f1as existentes mentres que Adif \u00e9 a titular das instalaci\u00f3ns ferroviarias inclu\u00edndo a estaci\u00f3n.\nA estaci\u00f3n.\nO edificio, levantado en 1992, \u00e9 unha ampla estrutura de tres alturas formado por un corpo triangular e dous anexos laterais de diferente lonxitude. Pos\u00fae un vest\u00edbulo de importantes dimensi\u00f3ns cuberto por un longo biolo con forma de pir\u00e1mide. Conta con puntos de informaci\u00f3n, venda de billetes, m\u00e1quinas expendedoras, aseos, e varios locais comerciais entre os que hai cafeter\u00edas e restaurantes, tendas de agasallos, puntos de informaci\u00f3n tur\u00edstica, empresas de alugueiro de coches e servizos bancarios. \nO acceso \u00e1s plataformas, unha lateral e d\u00faas centrais, real\u00edzase principalmente grazas a escaleiras mec\u00e1nicas dado que os mesmos at\u00f3panse sobre unha plataforma elevada. Foi dotada con catro v\u00edas de ancho internacional (dous sen acceso a plataforma) e tres v\u00edas de ancho ib\u00e9rico. Estas \u00faltima te\u00f1en a particularidade de ser terminais o que obriga aos trens convencionais que queiran continuar o seu traxecto para investir a s\u00faa marcha. Iso non sucede cos trens de alta velocidade xa que as catro v\u00edas de alta velocidade son pasantes. \nNo exterior disp\u00f3n de varias zonas de aparcadoiro habilitadas, as\u00ed como paradas de taxi e autobuses urbanos."}
{"id": "120198", "revid": "1131", "url": "https://gl.wikipedia.org/wiki?curid=120198", "title": "Estaci\u00f3n de Elx-Carr\u00fas", "text": "Elx-Carr\u00fas \u00e9 unha estaci\u00f3n de ferrocarril da li\u00f1a Alacant-Murcia situada na cidade de Elx, no barrio de Carr\u00fas.\nEste apeadoiro ten parada de trens da li\u00f1a L-1 de Media distancia Renfe e dous trens da li\u00f1a C-1 de Proximidades Murcia/Alacant.\nHistoria.\nNa d\u00e9cada de 1960 o gran crecemento de Elx propiciou a construci\u00f3n dun t\u00fanel ferroviario de 5,5 km polo que pasa a li\u00f1a Alacant-Murcia, cre\u00e1ndose nese momento as estaci\u00f3ns actuais que pos\u00fae a cidade de Elx."}
{"id": "120201", "revid": "75439", "url": "https://gl.wikipedia.org/wiki?curid=120201", "title": "Medos Romero", "text": "Remedios Fern\u00e1ndez Romero, co\u00f1ecida literariamente como Medos Romero, nada en Somede (As Pontes de Garc\u00eda Rodr\u00edguez) o 21 de outubro de 1959, \u00e9 unha escritora galega.\nTraxectoria.\nDiplomada en Enfermar\u00eda pola Universidade de Santiago de Compostela. Traballou como enfermeira nas Pontes de Garc\u00eda Rodr\u00edguez e na Residencia \u201cArquitecto Marcide\u201d de Ferrol. Reside en Lourido (Valdovi\u00f1o). Ten colaborado en diversas revistas, como \"A Xanela\" e \"Festa da Palabra Silenciada\".\nComezou a escribir tardiamente, con 37 anos cumpridos, despois de experiencias moi gozosas no mundo da aldea. Foi unha das poetas que se circunscribiu \u00e1 chamada Xeraci\u00f3n dos 90 a\u00ednda que o fixo por data de produci\u00f3n, xa que a s\u00faa obra comezou a publicarse nos anos clave do \"boom\" da poes\u00eda escrita por mulleres."}
{"id": "120202", "revid": "1131", "url": "https://gl.wikipedia.org/wiki?curid=120202", "title": "Estaci\u00f3n de Elx-Parc", "text": "Elx-Parc \u00e9 unha estaci\u00f3n de ferrocarril da li\u00f1a Alacant-Murcia situada baixo a Avenida do Ferrocarril da cidade de Elx na intersecci\u00f3n coa r\u00faa da nosa Se\u00f1ora da Cabeza.\nPor esta estaci\u00f3n circulan trens Talgo Barcelona-Lorca, Barcelona-Murcia e Cartagena-Montpellier, trens da li\u00f1a L-1 de Media distancia Renfe e os trens da li\u00f1a C-1 de Proximidades Murcia/Alacant.\nHistoria.\nNa d\u00e9cada de 1960 o gran crecemento de Elx propiciou a construci\u00f3n dun t\u00fanel ferroviario de 5,5 km polo que pasa a li\u00f1a Alacant-Murcia, cre\u00e1ndose nese momento as estaci\u00f3ns actuais que pos\u00fae a cidade de Elx. O nome d\u00e9bese \u00e1 proximidade ao Parque Municipal de Elx.\nD\u00e1 servizo de acceso ferroviario \u00e1 Universidade Miguel Hern\u00e1ndez, ao Conservatorio municipal e \u00e1 Escola Oficial de Idiomas de Elx."}
{"id": "120204", "revid": "89787", "url": "https://gl.wikipedia.org/wiki?curid=120204", "title": "Albert Speer", "text": "Berthold Konrad Hermann Albert Speer, nado en Mannheim o 19 de marzo de 1905 e finado en Londres o 1 de setembro de 1981, foi un arquitecto e pol\u00edtico alem\u00e1n e un dos m\u00e1is sobranceiros xerarcas da Alema\u00f1a nazi. Foi o arquitecto predilecto e ministro de armamentos e guerra de Adolf Hitler durante a segunda guerra mundial."}
{"id": "120207", "revid": "1131", "url": "https://gl.wikipedia.org/wiki?curid=120207", "title": "Estaci\u00f3n de R\u00edo Z\u00e1ncara", "text": "A Estaci\u00f3n de R\u00edo Z\u00e1ncara \u00e9 unha estaci\u00f3n da li\u00f1a de ferrocarril Madrid-Alacant, situada no P.K. 171,6 desta li\u00f1a, entre Campo de Criptana e Socu\u00e9llamos, na provincia de Cidade Real. Esta estaci\u00f3n pos\u00fae un gran tr\u00e1fico ferroviario, circulando por ela os trens que comunican Madrid con Alacant, Valencia e Murcia.\nA pesar das m\u00e1is de 100 circulaci\u00f3ns diarias, en Estaci\u00f3n de Z\u00e1ncara ning\u00fan tren ten parada comercial, a\u00ednda que en ocasi\u00f3ns nela real\u00edzanse paradas t\u00e9cnicas por adiantamentos."}
{"id": "120208", "revid": "1131", "url": "https://gl.wikipedia.org/wiki?curid=120208", "title": "Estaci\u00f3n de Pamplona", "text": "A estaci\u00f3n de Pamplona, oficialmente Pamplona-Iru\u00f1a e antigamente co\u00f1ecida como estaci\u00f3n do Norte, \u00e9 unha estaci\u00f3n de tren de Adif situada na cidade de Pamplona, en Navarra. Ten servizos de longa e media distancia operados por Renfe.\nSituaci\u00f3n ferroviaria.\nA estaci\u00f3n at\u00f3pase no punto quilom\u00e9trico 181 da li\u00f1a f\u00e9rrea de ancho ib\u00e9rico que une Castej\u00f3n de Ebro e Altsasu, a 413 metros de altitude.\nHistoria.\nA estaci\u00f3n foi aberta ao tr\u00e1fico o 15 de setembro de 1860 coa apertura do tramo Caparroso-Pamplona da li\u00f1a f\u00e9rrea que pretend\u00eda unir Zaragoza con Navarra por parte da Compa\u00f1\u00eda do Ferrocarril de Zaragoza a Pamplona. Esta \u00faltima non tardar\u00eda en unirse coa compa\u00f1\u00eda do ferrocarril de Zaragoza a Barcelona dando lugar \u00e1 compa\u00f1\u00eda dos Ferrocarr\u00eds de Zaragoza a Pamplona e Barcelona. O 1 de abril de 1878 a s\u00faa mala situaci\u00f3n econ\u00f3mica forzouna a aceptar unha fusi\u00f3n con Norte. En 1941, a nacionalizaci\u00f3n do ferrocarril en Espa\u00f1a supuxo a integraci\u00f3n de Norte na recentemente creada Renfe. Foi no seu momento ata 1956 estaci\u00f3n de empalme co Irati (ferrocarril Pamplona-Sang\u00fcesa) que acced\u00eda para combinar o transporte de viaxeiros e mercador\u00edas entre ambos os ferrocarr\u00eds.\nDesde o 31 de decembro de 2004 Renfe explota a li\u00f1a mentres que Adif \u00e9 a titular das instalaci\u00f3ns ferroviarias.\nA estaci\u00f3n.\nEst\u00e1 situada na praza da Estaci\u00f3n, no barrio de San Jorge/Sanduzelai ao oeste do centro urbano.\nO actual edificio para viaxeiros \u00e9 unha ampla estrutura de d\u00faas plantas e base rectangular con disposici\u00f3n lateral \u00e1s v\u00edas. Ten punto de informaci\u00f3n, venda de billetes, aseos e cafeter\u00eda. En total disp\u00f3n de dez v\u00edas a\u00ednda que s\u00f3 tres te\u00f1en acceso a unha plataforma lateral e a outra central.\nNo exterior hai unha zona de aparcadoiro habilitada as\u00ed como unha parada de autobuses urbanos.\nServizos ferroviarios.\nLonga distancia.\n\"Actualizado a 7 de xullo de 2016.\"\nMedia distancia.\n\"Actualizado a 7 de xullo de 2016.\""}
{"id": "120237", "revid": "6124887", "url": "https://gl.wikipedia.org/wiki?curid=120237", "title": "S\u00e9samo", "text": "O s\u00e9samo (Sesamum indicum) \u00e9 unha planta cultivada polas s\u00faas sementes ricas en aceite, que se empregan en gastronom\u00eda, como por exemplo no pan para hamburguesas. Tam\u00e9n \u00e9 empregado para a elaboraci\u00f3n de doces. \u00c9 orixinario da India e de \u00c1frica, dende onde chegou a Am\u00e9rica transportada polos escravos, os cales utilizaban as s\u00faas sementes para espesar e dar sabor aos pratos. Nos estados sure\u00f1os dos EUA e no Caribe, onde o s\u00e9samo foi introducido por escravos africanos, co\u00f1\u00e9cese polo seu nome africano: \"benne\".\nCerca dun terzo do s\u00e9samo importado por EUA de M\u00e9xico \u00e9 adquirido por McDonald's para usar en comidas (The Nut Factory 1999).\nAs mulleres da antiga Babilonia com\u00edan halva, unha mestura de mel e sementes de s\u00e9samo, para prolongar a s\u00faa xuventude e beleza; e os soldados de Roma fac\u00edan o mesmo para aumentar a s\u00faa fortaleza e enerx\u00eda.\nComposici\u00f3n nutricional.\nAs sementes de s\u00e9samo pos\u00faen unha elevada cantidade de prote\u00ednas, ademais de ser ricas en metionina, un amino\u00e1cido esencial. As graxas que cont\u00e9n son insaturadas, \u00e9 dicir 'boas', o que xunto ao seu contido de lecitina e fitosterois conv\u00e9rteas nun alimento que contrib\u00fae a reducir o nivel de colesterol sangu\u00edneo. Igualmente son destacables os seus altos niveis de calcio (que interv\u00e9n na formaci\u00f3n de \u00f3sos e dentes), de ferro (que desempe\u00f1a numerosas e importantes funci\u00f3ns no organismo), as\u00ed como de zinc (mineral que participa no metabolismo dos hidratos de carbono, as graxas e as prote\u00ednas, e incluso prev\u00e9n a impotencia masculina).\nTam\u00e9n cont\u00e9n lignanos, inclu\u00edndo a sesamina, un fitoestr\u00f3xeno con propiedades antioxidantes e anticancer\u00edxenas. Entre os aceites comestibles de seis especies, o de s\u00e9samo ten o maior contenido antioxidante.\nAs sementes de s\u00e9samo pos\u00faen tam\u00e9n boas cantidades de fibra, polo que o seu consumo resulta beneficioso para a regulaci\u00f3n da funci\u00f3n intestinal.\nComercializaci\u00f3n.\nA forma m\u00e1is com\u00fan de adquirir e consumir o s\u00e9samo \u00e9 en forma de quinua ou quinoa. As sementes poden estar xa inclu\u00eddas en produtos como o pan torrado ou as galletas de s\u00e9samo, ou ben poden engadirse a gran variedade de pratos. Resultan exquisitas en ensalada e en pratos de pasta ou arroz, grazas ao peculiar sabor e textura que presentan, en Espa\u00f1a, Italia, Francia, Grecia e no Pr\u00f3ximo Oriente \u00e9 com\u00fan o consumo do s\u00e9samo espolvoreado sobre tortas de aceite, ou rosquillas como as chamadas taralli, koulourakia, pasteli ou simit, as\u00ed como na baclava. Por outra parte \u00e9 con s\u00e9samo que se confecciona un dos ali\u00f1os principais da comida do Mediterr\u00e1neo Oriental, o tahina, no Medio Oriente o s\u00e9samo \u00e9 compolente principal do prato co\u00f1ecido como halva, no Xap\u00f3n do goma-dofu, na China dos bolos chamados din deui ou matuan, en Vietnam do b\u00e1h hr\u00e1n.\nOutro dos modos m\u00e1is frecuente de encontralo \u00e9 en aceite. Este obtense a partir do prensado en fr\u00edo das sementes. Conv\u00e9n ter en conta que para poder aproveitar todas as propiedades que o aceite de s\u00e9samo pos\u00fae \u00e9 importante compralo sen refinar.\nExisten moi diversas formas de inclu\u00edr o s\u00e9samo na dieta, como por exemplo en forma de tahini, unha pasta de s\u00e9samo de consistencia cremosa moi f\u00e1cil de preparar, en forma de gomasio, nome que recibe o sal de s\u00e9samo, ou como salsa de s\u00e9samo, apta para acompa\u00f1ar case calquera tipo de alimento grazas ao seu suave e agradable sabor.\nUsos.\nActualmente, as sementes de s\u00e9samo son unha das sementes oleaxinosas m\u00e1is utilizadas na coci\u00f1a e repostar\u00eda internacional, sobre todo na oriental. \u00dasase frecuentemente na coci\u00f1a como unha especie de acompa\u00f1amento de pratos e como produto elaborado hai o aceite de s\u00e9samo, moi frecuente na coci\u00f1a asi\u00e1tica.\nO s\u00e9samo empr\u00e9gase como alimento das larvas dalgunhas especies de Lepidopteras como \"Agrotis segetum\"."}
{"id": "120238", "revid": "23204", "url": "https://gl.wikipedia.org/wiki?curid=120238", "title": "Hamburguesa", "text": "A hamburguesa \u00e9 un alimento procesado en forma de s\u00e1ndwich cil\u00edndrico que consta de carne picada e compactada coci\u00f1ada \u00e1 grella ou fritida. Pres\u00e9ntase entre dous pans lixeiros que pos\u00faen unha forma semiesf\u00e9rica que con frecuencia pos\u00faen sementes de s\u00e9samo na parte posterior. Adoita estar acompa\u00f1ada de aros de cebola, follas de leituga, alg\u00fan toro de tomate, l\u00e1minas de conservas en vinagre etc. As\u00ed mesmo, \u00e9 costume que sexa adubada con alg\u00fan condimento como o \"ketchup\", a mostaza ou a maionesa e por veces cunha ou varias l\u00e1minas de queixo procesado.\nEtimolox\u00eda.\nA palabra \"hamburguesa\" ven do ingl\u00e9s \"hamburguer\", en relaci\u00f3n \u00e1 cidade de Hamburgo.\nHistoria.\nNo ano 1500 AEC xa hai indicios de fabricaci\u00f3n de carne picada, con aditivos e especias, co seu posterior embutido nunha pel onde se deixaba secar e transformar. Ser\u00e1 logo, durante a \u00e9poca do Imperio romano e na Idade Media, cando este produto aumentar\u00e1 a s\u00faa fama. Na \u00e9poca da Revoluci\u00f3n industrial, increm\u00e9ntase a reutilizaci\u00f3n do tecido adiposo e o tecido conxuntivo mestur\u00e1ndoo con outros tipos de carne. Desta forma, esta actividade que inicialmente era marxinal, pasa a esixir unha calidade dos animais de procedencia maior. O termo \"hamburguesa\" com\u00e9zase a utilizar no 1884 na expresi\u00f3n \"Hamburguer steak\" ou \"Bistec de Hamburgo\" que era como se denominaba \u00e1 carne mo\u00edda que preparaban os inmigrantes alem\u00e1ns que viv\u00edan nos Estados Unidos. En 1885, a cidade de Hamburg en Nova York inventa un s\u00e1ndwich con carne mo\u00edda, que adopta o nome da cidade que o creou. Actualmente, este tipo de industria c\u00e1rnica am\u00f3sase como unha alternativa \u00e1 carne fresca."}
{"id": "120239", "revid": "89787", "url": "https://gl.wikipedia.org/wiki?curid=120239", "title": "Kebab", "text": "O kebab (en ), tam\u00e9n chamado kebap ou kabab, \u00e9 un prato t\u00edpico do Oriente Medio, o Mediterr\u00e1neo oriental e Asia Meridional. Elab\u00f3rase con anacos de carne, peixe ou vexetais coci\u00f1ados \u00e1 grella ou \u00f3 espeto. A s\u00faa orixe \u00e9 o Mediterr\u00e1neo oriental, sendo mencionado por Homero, ou tam\u00e9n no Oriente Medio, sendo adoptado posteriormente en Asia Central e nas rexi\u00f3ns do Imperio Mongol e do Imperio Otom\u00e1n.\nA carne tradicional do kebab \u00e9 a de a\u00f1o, mais dependendo dos gustos e das prohibici\u00f3ns relixiosas locais, pode facerse con outras carnes, como a de tenreira, cabra, polo, porco ou peixe. Na actualidade \u00e9 un prato popular no mundo occidental, especialmente pola mocidade como unha alternativa de comida r\u00e1pida.\nD\u00f6ner kebab.\nO D\u00f6ner kebab, literalmente \"carne rodante\", \u00e9 a variante turca do kebab, e consiste en follas de carne de tenreira ou polo coci\u00f1adas nun torno vertical. O d\u00f6ner kebab adoita servirse nun pan redondo caracter\u00edstico da coci\u00f1a balc\u00e1nica e oriental chamado \"Pita\". A carne vai acompa\u00f1ada de ensalada, ou tam\u00e9n pode servirse nun prato con patacas fritidas, normalmente como acompa\u00f1amento do \"pide\" ou Lahmacun (pizza armenia). Os restaurantes nos que se coci\u00f1a o d\u00f6ner kebab ou shawarma para levar son com\u00fans nalgunhas partes de Europa. O d\u00f6ner kebab ten gran popularidade en Alema\u00f1a, Austria, Francia, Pa\u00edses Baixos, Dinamarca, Australia, Espa\u00f1a e Roman\u00eda. Os \"gyros\" (de carne de porco), chamados as\u00ed en Grecia, son bastante populares nos Estados Unidos como comida para levar."}
{"id": "120253", "revid": "1131", "url": "https://gl.wikipedia.org/wiki?curid=120253", "title": "Galer\u00eda de imaxes da igrexa de San Pedro de Trasalba", "text": "Igrexa de San Pedro de Trasalba, Amoeiro."}
{"id": "120285", "revid": "1131", "url": "https://gl.wikipedia.org/wiki?curid=120285", "title": "Galer\u00eda de imaxes do Castri\u00f1o de Conxo", "text": "O Castri\u00f1o de Conxo \u00e9 un sitio arqueol\u00f3xico composto por petr\u00f3glifos e un castro prerromano situado en Santiago de Compostela."}
{"id": "120287", "revid": "89787", "url": "https://gl.wikipedia.org/wiki?curid=120287", "title": "Nigel Mansell", "text": "Nigel Mansell Ernest James, CBE naceu en Worcestershire o 8 de agosto de 1953 \u00e9 un expiloto de carreiras brit\u00e1nico que ga\u00f1ou o Campionato Mundial de F\u00f3rmula 1 de e o Champ Car World Series de 1993.\nDe orixe humilde, Mansell estudou enxe\u00f1ar\u00eda no Matthew Boulton College en Birmingham. Traballou como enxe\u00f1eiro aeroespacial en Lucas Engineering antes de abandonar a s\u00faa profesi\u00f3n polas carreiras de autos.\nMansell era o campi\u00f3n en vigor da F1 cando marchou a competir na CART, convert\u00e9ndose na primeira persoa en ga\u00f1ar o t\u00edtulo da CART na s\u00faa primeira tempada, e sendo ata 2015 a \u00fanica persoa en ocupar tanto o Campionato Mundial de pilotos e o Campionato nacional americano de monoprazas simultaneamente.\nA s\u00faa carreira na F\u00f3rmula Un prolongouse por 15 tempadas, coas s\u00faas \u00faltimas d\u00faas tempadas completas das carreiras no m\u00e1xomo nivel na serie CART. Mansell \u00e9 o segundo piloto brit\u00e1nico m\u00e1is exitoso de todos os tempos en t\u00e9rmos de carreiras ga\u00f1adas con 31 vitorias, e \u00e9 s\u00e9timo na lista xeral de ga\u00f1adores de carreiras de F\u00f3rmula Un detr\u00e1s de Michael Schumacher, Alain Prost, Lewis Hamilton, Sebastian Vettel, Ayrton Senna e Fernando Alonso. Ti\u00f1a a marca de maior n\u00famero de poles logradas nunha soa tempada, que foi superada en por Sebastian Vettel.\nMansell correu na serie Grand Prix Masters en 2005, e ga\u00f1ou o t\u00edtulo de campi\u00f3n. Posteriormente asinou un contrato dunha s\u00f3a carreira polo equipo Scuderia Ecosse GT para conducir o seu coche Ferrari F430 GT2 co n\u00famero 63 en Silverstone o 6 de maio de 2007. Desde ent\u00f3n competiu en carreiras de autos deportivos cos seus fillos Leo e Greg, inclu\u00edndo as 24 Horas de Le Mans de 2010.\nVida persoal.\nMansell vive en Jersey, Illas da Canle. Mansell viviu en Port Erin na Illa de Man durante a maior parte da s\u00faa carreira na F1 ata 1995.\nXogador de golf entusiasta, Mansell revelou o desexo de competir no campionato British Open de Golf e participou brevemente no Aberto de Australia de 1988.\nMansell \u00e9 o dono do equipo ciclista Team UK Youth.\nLogo da s\u00faa retirda oficial da F\u00f3rmula Un en 1995, afeitouse o seu famoso bigote. A \u00faltima vez que aparecera antes sen o seu bigote foi na primeira metade da tempada de . O bigote fixo a s\u00faa reaparici\u00f3n cando Mansell foi entrevistado pola BBC no Gran Premio do Xap\u00f3n de 2014.\nRexistro de carreiras.\nResultados completos no Campionato Mundial de F\u00f3rmula 1.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "120334", "revid": "85894", "url": "https://gl.wikipedia.org/wiki?curid=120334", "title": "O Carballal, San Xiao de Mos, Castro de Rei", "text": "O Carballal \u00e9 un lugar da parroquia de San Xiao de Mos no concello de Castro de Rei. Segundo o IGE, no ano 2019 ti\u00f1a 11 habitantes (3 homes e 8 mulleres), o que sup\u00f3n un aumento respecto do ano 2014, cando ti\u00f1a 7 habitantes."}
{"id": "120395", "revid": "1131", "url": "https://gl.wikipedia.org/wiki?curid=120395", "title": "Galer\u00eda de imaxes da Cova da Moura, Noia", "text": "Dolmen da Cova da Moura, Argalo, Noia."}
{"id": "120410", "revid": "98629", "url": "https://gl.wikipedia.org/wiki?curid=120410", "title": "Mosteiro de Santa Mar\u00eda de Carracedo", "text": "O mosteiro de Santa Mar\u00eda de Carracedo \u00e9 unha antiga abad\u00eda, xa exclaustrada, fundada no s\u00e9culo X e pertencente \u00e1s ordes beneditina e, posteriormente, cisterciense. Sit\u00faase en Carracedo do Mosteiro, no concello de Carracedelo, na comarca do Bierzo, na provincia de Le\u00f3n, a car\u00f3n do Cami\u00f1o de Santiago.\nLev\u00e1ronse a cabo diversas reformas arquitect\u00f3nicas ao longo da s\u00faa historia, sendo en tempos modernos v\u00edtima do abandono. Actualmente est\u00e1 semiarruinado, a\u00ednda que rehabilitado para a s\u00faa visita. Nela comb\u00ednanse diversos estilos, destacando os elementos rom\u00e1nicos, cistercienses e protog\u00f3ticos, correspondentes aos s\u00e9culos XII e XIII. O conxunto comprende as dependencias mon\u00e1sticas propiamente ditas e o Palacio Real.\nHistoria.\nO cenobio foi fundado cara ao ano 990 por Vermudo II, rei de Le\u00f3n e de Galicia, co obxectivo principal de brindar refuxio a monxes fuxidos das incursi\u00f3ns e conquistas do caudillo musulm\u00e1n Almanzor en terras leonesas e castel\u00e1s. O monarca doou uns terreos da s\u00faa vila de Carracedo, ao paso do r\u00edo C\u00faa, aos beneditinos para que edificasen al\u00ed un mosteiro baixo a advocaci\u00f3n de San Salvador.\nEn 997 o propio mosteiro de San Salvador, como outros lugares do Bierzo, foi practicamente destru\u00eddo por Almanzor no curso da gran incursi\u00f3n que ti\u00f1a por obxectivo devastar Santiago de Compostela. Ao quedar arruinado, o mosteiro non puido acoller os restos de Bermudo II trala s\u00faa morte en 999, tal como deixara disposto no seu testamento. Malia todo o lugar recibiu a consideraci\u00f3n de pante\u00f3n real, de feito o primeiro de Espa\u00f1a.\nO primitivo cenobio sumiuse na penumbra durante m\u00e1is dun s\u00e9culo, a cabalo entre o abandono e unha precaria actividade mon\u00e1stica. Este per\u00edodo, do que apenas existe documentaci\u00f3n, prolongouse at\u00e9 ben entrado o s\u00e9culo XII. En 1138 a Infanta Dona Sancha, irm\u00e1 de Afonso VII o Emperador, dispuxo a restauraci\u00f3n de San Salvador, facendo vir para tal fin aos monxes do veci\u00f1o mosteiro de Santa Mar\u00eda de Valverde, preto de Corull\u00f3n, encabezados polo abade Florencio. Ao vivir nel durante longas tempadas, Dona Sancha converteu o mosteiro en Palacio Real.\nO mosteiro de San Salvador foi prosperando mercede a sucesivos privilexios e doaz\u00f3ns de concesi\u00f3n rexia at\u00e9 converterse nunha abad\u00eda con autoridade xurisdiccional sobre unha decena de mosteiros beneditinos en terras de Le\u00f3n, Galicia, Asturias e Zamora, e con control econ\u00f3mico sobre decenas de granxas, vi\u00f1edos, mu\u00ed\u00f1os e outros centros de produci\u00f3n agropecuaria en todo O Bierzo. En 1203 a comunidade abandonou os h\u00e1bitos negros beneditinos e tomou os brancos da Orde do C\u00edster, pasando a ser, xunto con todos os mosteiros peninsulares que rexentaba, unha filiaci\u00f3n da abad\u00eda francesa de C\u00eeteaux, primeira casa nai da orde. Tam\u00e9n mudou de advocaci\u00f3n, pasando a chamarse \"mosteiro de Santa Mar\u00eda de Carracedo.\nNo s\u00e9culo XIV Carracedo entrou nunha crise material e espiritual, \u00e1 que puxo fin en 1505 a s\u00faa adhesi\u00f3n \u00e1 Congregaci\u00f3n Cisterciense de Castela. Esta mudanza supuxo a recuperaci\u00f3n do verdadeiro esp\u00edrito monacal, perdido mentres o mosteiro estivo xestionado por abades comendatarios e sometido ao arbitrio de nobres laicos en r\u00e9xime de encomenda.\nA principios do s\u00e9culo XIX comezaron unhas obras de ampliaci\u00f3n que quedaron detidas co estoupido da Guerra da Independencia Espa\u00f1ola en 1808. Desamortizado en 1835, entrou nunha etapa de abandono, pillaxe e ru\u00edna. Malia que en 1929 foi declarado Monumento Hist\u00f3rico-Art\u00edstico Nacional, esa etapa non se detivo at\u00e9 1988, cando a Deputaci\u00f3n Provincial de Le\u00f3n, propietaria do mosteiro xunto co bispado de Astorga, emprendeu a restauraci\u00f3n e consolidaci\u00f3n das partes do edificio que se manti\u00f1an en p\u00e9, labor rematada en 1991.\nDescrici\u00f3n.\nIgrexa.\nO primitivo templo rom\u00e1nico-protog\u00f3tico, de tres naves e tripla cabeceira absidal, foi demolido case por completo a finais do s\u00e9culo XVIII para permitir a edificaci\u00f3n, a partir de 1796, dunha nova igrexa de estilo neocl\u00e1sico e dunha soa nave. Da primeira f\u00e1brica cons\u00e9rvanse elementos da nave meridional, o tramo dos p\u00e9s coa fachada occidental, que presenta un \u00f3culo tardorrom\u00e1nico, e, acaroados ao costado norte, os restos recubicados da antiga portada do transepto medieval, con d\u00faas estatuas-columnas tardorrom\u00e1nicas (presuntamente coas imaxes de Afonso VII e o abade Florencio) que soste\u00f1en un t\u00edmpano semicircular co pantocr\u00e1tor inserto na mandorla m\u00edstica e rodeado dos s\u00edmbolos do tetramorfo. Ao seu car\u00f3n est\u00e1 a capela funeraria de Garc\u00eda Rodr\u00edguez de Valc\u00e1rcel, g\u00f3tica dos s\u00e9culos XIII e XIV, que cont\u00e9n os fornelos que gardaron os seus sartegos.\nClaustros e dependencias anexas.\nAo sur do templo sit\u00faase o Claustro Reglar, reconstru\u00eddo no s\u00e9culo XVI con b\u00f3vedas de terceletes en ladrillo, en torno ao cal se distrib\u00faen as distintas dependencias monacais: a sancrist\u00eda (tam\u00e9n do XVI), a sala capitular, o locutorio e a pasaxe cara a horta (estes dous con b\u00f3veda do s\u00e9culo XIII). A sala capitular presenta cuberta abovedada tardog\u00f3tica do s\u00e9culo XVI, a\u00ednda que a s\u00faa portada de ingreso \u00e9 rom\u00e1nica. \u00c9 un espazo cuadrangular dividido por catro columnas, con capiteis decorados con temas vexetais e animais. Nas paredes hai fornelos con sepulcros abaciais. A s\u00faa semellanza coa sala capitular do mosteiro de Sobrado dos Monxes deixa entrever que a cuberta orixinal foi realizada en torno aos anos trinta do s\u00e9culo XIII.\nO claustro da Hospedar\u00eda e o chamado Terceiro Patio foron edificados entre os s\u00e9culos XVII e XVIII, en \u00e9pocas barroca e neocl\u00e1sica. O conxunto claustral foi particularmente maltratado polo tempo, non chegando at\u00e9 a actualidade m\u00e1is que unhas escasas ru\u00ednas. Do Terceiro Patio s\u00f3 quedan en p\u00e9 os muros da \u00e1 de novizos e un cubo-contraforte, constru\u00eddo en 1634, as\u00ed como alicerces da antiga sala de monxes, moi reformada no s\u00e9culo XVIII. O claustro Reglar est\u00e1 tam\u00e9n en gran parte derru\u00eddo, conserv\u00e1ndose s\u00f3 os restos de d\u00faas crux\u00edas, coas molduras dos arcos de medio punto sobre as paredes interiores, m\u00e1is o per\u00edmetro do antepeito de descarga interior. Completamente arruinado est\u00e1 o claustro da Porter\u00eda, que tivo dous pisos de arquer\u00edas.\nRefectorio.\nO refectorio sit\u00faase tam\u00e9n no lado de mediod\u00eda. De finais do s\u00e9culo XII, tr\u00e1tase dunha das partes do primitivo cenobio medieval que chegou sen dr\u00e1sticas alteraci\u00f3ns aos nosos d\u00edas. Posterior, do s\u00e9culo XVI, \u00e9 a cuberta de crucer\u00eda tardog\u00f3tica con terceletes, realizada no s\u00e9culo XVI cando no piso superior se constru\u00edu unha biblioteca abacial. Este espazo cumpre hoxe funci\u00f3ns de exposici\u00f3n museogr\u00e1fica, a modo de sala de interpretaci\u00f3n do mosteiro, e de punto de arranque do sentido da visita polas distintas partes do mesmo, que incl\u00faen, ademais das citadas dependencias claustrais, a capela da Porter\u00eda (s\u00e9culo XVI), os restos da escaleira principal de \u00e9poca moderna, a bodega, a coci\u00f1a (s\u00e9culo XVII), a despensa, as estancias do monxe cilleiro e a biblioteca do s\u00e9culo XVIII, que conserva parte do entaboado orixinal e onde se instalou un lote de libros recuperado recentemente. Componse de obras impresas dos s\u00e9culos XVI, XVII e XVIII con t\u00edtulos de filosof\u00eda, dicionarios, traduci\u00f3ns de obras cl\u00e1sicas, historias da Orde do Cister, tratados de xeometr\u00eda e obras literarias. Tam\u00e9n se amosa unha colecci\u00f3n fotogr\u00e1fica de Juan Cris\u00f3stomo Torbado que recolle o estado do mosteiro en 1926.\nPalacio Real e Miradoiro da Ra\u00ed\u00f1a.\nSobre a Sala Capitular e o locutorio hai un conxunto de estancias do s\u00e9culo XIII co\u00f1ecido como o Palacio Real, porque ao parecer foi residencia da Infanta Dona Sancha. \nA dependencia exterior, chamada Miradoiro da Ra\u00ed\u00f1a, \u00e9 unha terraza cuberta que constit\u00fae un dos puntos m\u00e1is atractivos e a imaxe m\u00e1is co\u00f1ecida do cenobio pola s\u00faa art\u00edstica galer\u00eda de tres arcos, apuntado e m\u00e1is estreito o central, e de medio punto os dos lados, que soste\u00f1en d\u00faas delicadas columnas de fuste liso con capiteis vexetais, e que decoran sendas roscas molduradas. A esta terraza acc\u00e9dese na actualidade desde o exterior por unha escaleira funcional.\nA terraza-miradoiro d\u00e1 ingreso \u00e1 Coci\u00f1a da Ra\u00ed\u00f1a, unha sala cuadrangular iluminada por vent\u00e1s e \u00f3culos de fina trazar\u00eda, con catro columnas sobre altos plintos e arcos apuntados que soportaron unha armadura de madeira con b\u00f3veda central oitavada e decorada con escudos e drag\u00f3ns. Compl\u00e9tase cunha grande cheminea e unha sa\u00edda \u00e1 horta por medio dunha elegante arquer\u00eda. O regusto nobiliar desta sala, cunha factura que parece m\u00e1is propia do s\u00e9culo XIV, a constancia de d\u00faas fases construtivas diferentes e a presenza da cheminea, af\u00e1stana da s\u00faa funci\u00f3n como dormitorio de monxes que puidera ter orixinalmente, aproxim\u00e1ndoa a un uso como sala de audiencia do abade ou mesmo como estancia nobre. No s\u00e9culo XVIII estivo destinada a paneira.\nDesde a Coci\u00f1a da Ra\u00ed\u00f1a acc\u00e9dese, por unha porta con t\u00edmpano que representa \u00e1 Virxe morta rodeada dos ap\u00f3stolos, enmarcado por unha arquivolta con cinco anxos m\u00fasicos, a outra estancia que foi tardiamente arquivo, pero que orixinalmente puido ser o oratorio do abade. O habit\u00e1culo \u00e9 iluminado por un gran \u00f3culo e presenta b\u00f3veda nervada rematada nunha clave cunha figura en mandorla, que parece ser a Virxe rodeada do Tetramorfo."}
{"id": "120426", "revid": "12452", "url": "https://gl.wikipedia.org/wiki?curid=120426", "title": "Estaci\u00f3n de Ribadulla", "text": ""}
{"id": "120428", "revid": "10599", "url": "https://gl.wikipedia.org/wiki?curid=120428", "title": "Tren Rexional", "text": ""}
{"id": "120430", "revid": "2074", "url": "https://gl.wikipedia.org/wiki?curid=120430", "title": "Toxicidade por antidepresivos", "text": ""}
{"id": "120436", "revid": "1410", "url": "https://gl.wikipedia.org/wiki?curid=120436", "title": "Detroit Pistons", "text": "Os Detroit Pistons son un equipo profesional de baloncesto, con base en Detroit, M\u00edchigan. Xogan na Divisi\u00f3n Central da Conferencia Leste da National Basketball Association (NBA).\nOs Pistons fund\u00e1ronse en 1941, xogando primeiramente na NBL ata a s\u00faa entrada na NBA en 1948. Ata 1958, o equipo xogou en Fort Wayne, Indiana. Entre os \u00e9xitos da franqu\u00eda at\u00f3panse dous campionatos da NBL e tres da NBA, dous deles consecutivos en 1989 e 1990, e o terceiro en 2004. Tam\u00e9n contan con 7 t\u00edtulos de conferencia e 15 de divisi\u00f3n (4 deles pertencen \u00e1 NBL). Os seus partidos coma local os xogan en The Palace of Auburn Hills.\nPavill\u00f3ns.\nEn Fort Wayne: \nEn Detroit:\nNotas:\nHistoria.\nDe Fort Wayne a Detroit.\nA franqu\u00eda foi fundada baixo o nome de Fort Wayne Zollner Pistons, un equipo da NBL que xogaba no North Side High School Gym, en Fort Wayne, Indiana. Zollner Corporation, cuxo propietario era Fred Zollner, era unha factor\u00eda que manufacturaba pist\u00f3ns para coches e cami\u00f3ns. En 1948, o equipo converteuse en Fort Wayne Pistons, competindo na BAA. Zollner logrou que a NBL e a BAA se unisen e formaran a NBA. Dende aquel intre, os Pistons comezaron a xogar na NBA. Liderados pola s\u00faa estrela George Yardley, Fort Wayne Pistons foi unha franqu\u00eda moi popular na liga e chegou \u00e1s Finais en 1954 e 1955, perdendo ambas as d\u00faas.\nAo equipo a cidade de Fort Wayne qued\u00e1baselle pequena, polo que en 1957, Zollner levou aos Pistons a Detroit, unha cidade moito m\u00e1is grande que non tivera equipo de baloncesto profesional nunha d\u00e9cada. En 1947, a cidade perdeu aos Detroit Gems da NBL, que se mudou a Minneapolis para converterse en Minneapolis Lakers (agora nos \u00c1nxeles); e a Detroit Falcons da BAA, que desapareceu. Os novos Detroit Pistons xogaron no Olympia Stadium (por ent\u00f3n o pavill\u00f3n dos Detroit Red Wings da NHL) durante as s\u00faas catro primeiras tempadas, ata que se mudaron ao Cobo Arena. A franqu\u00eda era unha decepci\u00f3n constante, tanto no deportivo coma no financeiro.\nTempadas.\n\"Nota: G: Partidos ga\u00f1ados; P:Partidos perdidos; %:porcentaxe de vitorias\"\nXogadores.\nN\u00fameros retirados.\nChuck Daly nunca xogou nun equipo da NBA, o n\u00famero 2 representa o n\u00famero que aneis que ga\u00f1ou. Greg Monroe leva o dorsal n\u00famero 10 dende que chegou \u00f3s Pistons no ano 2010, e os Pistons, co consentimento de Dennis Rodman, permit\u00edronlle seguilo levando malia ser retirado no ano 2011.\nGalard\u00f3ns individuais.\nMVP das Finais da NBA\nXogador Defensivo do Ano da NBA\nRookie do Ano da NBA\nMellor Sexto Home da NBA\nAdestrador do Ano da NBA\nExecutivo do Ano da NBA\nPrimeiro Equipo All-NBA\nSegundo Equipo All-NBA\nTerceiro Equipo All-NBA\nPrimeiro Quinteto Defensivo da NBA\nSegundo Quinteto Defensivo da NBA\nPrimeiro Quinteto de Rookies da NBA\nSegundo Quinteto de Rookies da NBA"}
{"id": "120437", "revid": "89787", "url": "https://gl.wikipedia.org/wiki?curid=120437", "title": "Atenea Partenos", "text": "Atenea Partenos (en grego antigo \u1f08\u03b8\u03b7\u03bd\u1fb6 \u03a0\u03b1\u03c1\u03b8\u03ad\u03bd\u03bf\u03c2, literalmente Athena a Virxe) \u00e9 o nome dunha enorme escultura criselefantina da deusa grega Atenea, obra de Fidias. Recib\u00eda o seu nome dun ep\u00edteto da propia deusa, e estaba aloxada no Parten\u00f3n, na Acr\u00f3pole de Atenas. Realiz\u00e1ronse diversas r\u00e9plicas e obras inspiradas nela, tanto antigas como modernas.\nFoi a imaxe de culto de m\u00e1is soa na cidade de Atenas, considerada un dos maiores logros do escultor m\u00e1is aclamado da antiga Grecia. Fidias comezou a s\u00faa obra ao redor do ano 447 a.C,Lacares retirou as l\u00e1minas de ouro no 296 a.C. para pagar \u00e1s s\u00faas tropas, e o bronce foi probablemente dourado m\u00e1is adiante. Resultou danada por un lume cara o 165 a.C., mais foi ama\u00f1ada. Continuaba estando no Parten\u00f3n no s\u00e9culo V, cando puido terse perdido noutro lume. Un relato menci\u00f3naa, por\u00e9n, en Constantinopla no s\u00e9culo X.\nA obra tivo un grande impacto entre os seus contempor\u00e1neos, ata o punto de que deu orixe a unha tradici\u00f3n de estatuas criselefantinas, na cal at\u00f3pase comprometido de novo a Fidias, coa estatua de Zeus en Olimpia, e a outros escultores, nos santuarios dos s\u00e9culos V e s\u00e9culo IV a.C.\nDescrici\u00f3n.\nO historiador antigo Pausanias d\u00e1 unha descrici\u00f3n da estatua:\nO tipo xeral da \"Atenea Partenos\", a\u00ednda que non o seu car\u00e1cter e calidade, pode aquilatarse a partir da s\u00faa imaxe en moedas e as s\u00faas reproduci\u00f3ns en miniaturas esculpidas, como obxectos votivos, e nas representaci\u00f3ns sobre xemas gravadas.\nA testa de Atenea aparece lixeiramente inclinada cara a adiante. Est\u00e1 de p\u00e9 coa s\u00faa man esquerda pousada sobre un escudo vertical. O seu xeonllo esquerdo est\u00e1 lixeiramente dobrado, o seu peso desprazado levemente cara \u00e1 s\u00faa perna dereita. O seu quit\u00f3n est\u00e1 axustado na cintura por un par de serpes, cuxas colas entrel\u00e1zanse nas costas. Os guechos do pelo caen sobre o peto da deusa. A Nik\u00e9 da s\u00faa man dereita estendida \u00e9 alada: discutiuse moito sobre se hab\u00eda un soporte baixo o orixinal de Fidias, sendo contraditorias as versi\u00f3ns conservadas. A posici\u00f3n exacta dunha lanza, a mi\u00fado omitida, non se determinou completamente, se estaba no brazo dereito de Atenea ou sostida por unha das serpes da \u00e9xida, tal e como N. Leipen a restaurou, seguindo a xema \"Aspasios\"."}
{"id": "120445", "revid": "56817", "url": "https://gl.wikipedia.org/wiki?curid=120445", "title": "Higashimatsushima", "text": "Higashimatsushima (\u6771\u677e\u5cf6\u5e02, \u3072\u304c\u3057\u307e\u3064\u3057\u307e\u3057, \"Higashimatsushima-shi\") \u00e9 un concello da prefectura de Miyagi no Xap\u00f3n. Est\u00e1 situado no centro-leste da rexi\u00f3n de T\u014dhoku e no centro da prefectura, noroeste da illa de Honsh\u016b. A s\u00faa superficie \u00e9 de 101,86\u00a0km\u00b2 e a poboaci\u00f3n de 42.913 habitantes (2009) e ten unha densidade de poboaci\u00f3n de 421 h/km\u00b2.\nO concello de Higashimatsushima limita cos concellos de Matsushima, de Misato e de Ishinomaki."}
{"id": "120447", "revid": "56817", "url": "https://gl.wikipedia.org/wiki?curid=120447", "title": "Iwanuma", "text": "Iwanuma (\u5ca9\u6cbc\u5e02, \u3044\u308f\u306c\u307e\u3057, \"Iwanuma-shi\") \u00e9 un concello da prefectura de Miyagi no Xap\u00f3n. Est\u00e1 situado no centro-leste da rexi\u00f3n de T\u014dhoku e no centro-sur da prefectura, noroeste da illa de Honsh\u016b. A s\u00faa superficie \u00e9 de 60,71\u00a0km\u00b2 e a poboaci\u00f3n de 44.496 habitantes (2009) e ten unha densidade de poboaci\u00f3n de 733 h/km\u00b2.\nO concello de Iwanuma limita cos concellos de Watari, de Shibata, de Murata e de Natori."}
{"id": "120449", "revid": "89787", "url": "https://gl.wikipedia.org/wiki?curid=120449", "title": "Kakuda", "text": "Kakuda (\u89d2\u7530\u5e02, \u304b\u304f\u3060\u3057, \"Kakuda-shi\") \u00e9 un concello da prefectura de Miyagi no Xap\u00f3n. Est\u00e1 situado no centro-leste da rexi\u00f3n de T\u014dhoku e \u00f3 sur da prefectura, noroeste da illa de Honsh\u016b. A s\u00faa superficie \u00e9 de 147,58\u00a0km\u00b2 e a poboaci\u00f3n de 32.183 habitantes (2009) e ten unha densidade de poboaci\u00f3n de 218 h/km\u00b2.\nO concello de Kakuda limita cos concellos de Shiroishi, de \u014cgawara, de Shibata, de Watari, de Yamamoto e de Marumori."}
{"id": "120451", "revid": "113870", "url": "https://gl.wikipedia.org/wiki?curid=120451", "title": "Komaki", "text": "Komaki (\u5c0f\u7267\u5e02, \u3053\u307e\u304d\u3057, \"Komaki-shi\") \u00e9 un concello da prefectura de Aichi no Xap\u00f3n. Est\u00e1 situado na parte T\u014dkai da rexi\u00f3n de Ch\u016bbu, e ao noroeste da prefectura, na zona da provincia hist\u00f3rica de Owari, no centro da illa de Honsh\u016b. A s\u00faa superficie \u00e9 de 62,82\u00a0km\u00b2 e a poboaci\u00f3n de 149.433 habitantes (2009) e ten unha densidade de poboaci\u00f3n de 2.380 h/km\u00b2.\nO concello de Komaki limita cos concellos de Kitanagoya, de Iwakura, de K\u014dnan, de \u014cguchi, de Inuyama, de Kasugai e de Toyoyama.\nHistoria.\nA cidade de Komaki foi fundada pola fusi\u00f3n de 3 concellos do distrito de Higashikasugai (\"Komaki-chou\", \"Ajioka-mura\" e \"Shinooka-mura\") no ano 1955."}
{"id": "120453", "revid": "56817", "url": "https://gl.wikipedia.org/wiki?curid=120453", "title": "Owariasahi", "text": "Owariasahi (\u5c3e\u5f35\u65ed\u5e02, \u304a\u308f\u308a\u3042\u3055\u3072\u3057, \"Owariasahi-shi\") \u00e9 un concello da prefectura de Aichi no Xap\u00f3n. Est\u00e1 situado na parte T\u014dkai da rexi\u00f3n de Ch\u016bbu, e \u00f3 noroeste da prefectura, na zona da provincia hist\u00f3rica de Owari, no centro da illa de Honsh\u016b. A s\u00faa superficie \u00e9 de 21,03\u00a0km\u00b2 e a poboaci\u00f3n de 80.302 habitantes (2009) e ten unha densidade de poboaci\u00f3n de 3.820 h/km\u00b2.\nO concello de Owariasahi limita cos concellos de Nagoya, de Seto e de Nagakute."}
{"id": "120455", "revid": "1131", "url": "https://gl.wikipedia.org/wiki?curid=120455", "title": "Dettifoss", "text": "Dettifoss \u00e9 unha fervenza do Parque Nacional J\u00f6kuls\u00e1rglj\u00fafur, que se atopa no nord\u00e9s de Islandia, preto do lago M\u00fdvatn.\nCaracter\u00edsticas.\nEst\u00e1 situada no leito do r\u00edo J\u00f6kuls\u00e1 \u00e1 Fj\u00f6llum, que nace no glaciar de Vatnaj\u00f6kull e recolle auga dunha grande \u00e1rea da zona nordeste da illa. A fervenza ten 100 metros de ancho e unha ca\u00edda de 44 metros ao can\u00f3n de J\u00f6kuls\u00e1rglj\u00fafur. \u00c9 a maior fervenza de Europa no tocante ao volume de auga, cuns caudais medio e m\u00e1ximo de 200 e 400 metros c\u00fabicos por segundo, respectivamente ."}
{"id": "120456", "revid": "5312", "url": "https://gl.wikipedia.org/wiki?curid=120456", "title": "Kiyosu", "text": "Kiyosu (\u6e05\u9808\u5e02, \u304d\u3088\u3059\u3057, \"Kiyosu-shi\") \u00e9 un concello da prefectura de Aichi no Xap\u00f3n. Est\u00e1 situado na parte de T\u014dkai da rexi\u00f3n de Ch\u016bbu, e \u00f3 oeste da prefectura, na zona da provincia hist\u00f3rica de Owari, no centro da illa de Honsh\u016b. A s\u00faa superficie \u00e9 de 13,31\u00a0km\u00b2, a poboaci\u00f3n \u00e9 de 57.224 habitantes (2009) e ten unha densidade de poboaci\u00f3n de 4.300 h/km\u00b2.\nO concello de Kiyosu limita cos concellos de Haruhi, Inazawa, Jimokuji e Nagoya.\nHistoria.\nA cidade de Kiyosu foi fundada pola fusi\u00f3n de 3 concellos de vilas do distrito de Nishikasugai (\"Nishibiwajima-chou\", \"Kiyosu-chou\" e \"Shinkawa-chou\") no ano 2005."}
{"id": "120457", "revid": "22570", "url": "https://gl.wikipedia.org/wiki?curid=120457", "title": "Templo de Uppsala", "text": "O templo de Uppsala era un lugar relixioso en Gamla Uppsala (Antiga Uppsala), pr\u00f3ximo \u00e1 moderna Uppsala, Suecia, que fora creado para venerar os deuses n\u00f3rdicos dende tempos prehist\u00f3ricos. \nO templo est\u00e1 escasamente documentado, mais t\u00e9\u00f1ense referencias del en sagas n\u00f3rdicas e na Gesta Danorum de Saxo Grammaticus. Tam\u00e9n foi descrito por Ad\u00e1n de Bremen.\nHistoria e controversia.\nAs maiores controversias con respecto ao templo c\u00e9ntranse especificamente no lugar da Antiga Uppsala onde se localizaba e en se foi un edificio ou non. Algunhas correntes din que o templo foi confundido co sal\u00f3n dos reis suecos, situado a decenas de metros da igrexa actual, a\u00ednda que as igrexas acostumaban a se erguer sobre antigos templos pag\u00e1ns ou sitios onde se realizaban actividades rituais.\nDurante unha escavaci\u00f3n na igrexa actual, os restos dun ou, posibelmente, varios edificios de madeira, foron encontrados baixo os cimentos. Snorri Sturluson escribiu que o templo constru\u00eduno o deus Freyr quen, supostamente, viviu en Uppsala. Snorri e Saxo Grammaticus afirmaban que foi Freyr quen comezou a tradici\u00f3n dos sacrificios humanos no templo. As sagas n\u00f3rdicas, Saxo Grammaticus e Ad\u00e1n de Bremen describen os sacrificios en Uppsala como festas populares que atra\u00edan p\u00fablico de toda Suecia. Moitas destas fontes falan de sacrificios humanos para os deuses n\u00f3rdicos.\nO templo de Uppsala foi destru\u00eddo, probabelmente polo rei Ingold I en 1087 durante a \u00faltima batalla co\u00f1ecida entre pag\u00e1ns e cristi\u00e1ns.\nNo ano 2000, realizouse un bl\u00f3t na Antiga Uppsala, e foi o primeiro evento deste tipo neste lugar en 900 anos. Foi realizado por membros da relixi\u00f3n \u00c1satr\u00fa."}
{"id": "120458", "revid": "1220272", "url": "https://gl.wikipedia.org/wiki?curid=120458", "title": "Freyr", "text": ""}
{"id": "120465", "revid": "89787", "url": "https://gl.wikipedia.org/wiki?curid=120465", "title": "Alex Acker", "text": "Alex Maurice Acker, nado o 21 de xaneiro de 1983 en Compton (California) \u00e9 un xogador profesional de baloncesto estadounidense que actualmente xoga no Gallarate Basket da Serie C italiana. Con 1,96 metros e 84 kg xoga na posici\u00f3n de escolta.\nTraxectoria.\nAcker era alumno da Universidade de Pepperdine e foi elixido na segunda rolda do Draft da NBA no 2005 polos Detroit Pistons. Foi asignado \u00e1 D-League para os Fayetteville Patriots o 27 de febreiro de 2006. Na tempada 2006-2007 fichou polo Olympiakos da Liga Grega, equipo co que acadou 16.5 puntos e 7.5 rebotes na Euroliga e 11 puntos e 3.5 rebotes na liga Helena.\nEn agosto de 2007 fichou polo AXA FC Barcelona, para ser o substituto de Juan Carlos Navarro. Pese a que realizou unha tempada bastante irregular, nos playoffs tivo grandes actuaci\u00f3ns, especialmente ante o Iurbentia Bilbao. Non obstante, o feito dos seus problemas co xeonllo, as\u00ed como a volta de Navarro a Barcelona, fixeron que o club azulgrana non executase a opci\u00f3n de renovaci\u00f3n do seu contrato.\nA tempada 2008-09 volta \u00e1 NBA asinando un contrato polos Detroit Pistons, equipo no que xa militara con anterioridade a s\u00faa \"etapa\" en Europa.\nA tempada seguinte, a mediados do mes de febreiro, os Pistons traspasan o xogador xunto a unha segunda elecci\u00f3n na 2\u00aa rolda do draft do 2011 a cambio dunha elecci\u00f3n na 2\u00aa rolda do draft do 2013 a Los Angeles Clippers, nun movemento no que Detroit pretend\u00eda situarse por debaixo do tope salarial para non ter que pagar o \"imposto de luxo\". En agosto de 2009 volta a Europa sendo contratado polo Olimpia Milano."}
{"id": "120467", "revid": "785", "url": "https://gl.wikipedia.org/wiki?curid=120467", "title": "Meixonfr\u00edo", "text": "O top\u00f3nimo galego Meixonfr\u00edo pode referirse a:"}
{"id": "120481", "revid": "1131", "url": "https://gl.wikipedia.org/wiki?curid=120481", "title": "Gondulfe", "text": "O top\u00f3nimo galego Gondulfe ten orixe xerm\u00e1nica, de (\"loita\") + - (\"lobo\"). Pode referirse a:"}
{"id": "120482", "revid": "1131", "url": "https://gl.wikipedia.org/wiki?curid=120482", "title": "Gondulfes", "text": "O top\u00f3nimo galego Gondulfes ten orixe xerm\u00e1nica, de (\"loita\") + - (\"lobo\"). Pode referirse a:"}
{"id": "120489", "revid": "785", "url": "https://gl.wikipedia.org/wiki?curid=120489", "title": "Galer\u00eda de imaxes de \u00e1bsidas rom\u00e1nicas de Galicia", "text": "\u00c1bsidas rom\u00e1nicas de Galicia."}
{"id": "120509", "revid": "1131", "url": "https://gl.wikipedia.org/wiki?curid=120509", "title": "Galer\u00eda de imaxes de capiteis rom\u00e1nicos de Galicia", "text": "Chapiteis rom\u00e1nicos de Galicia"}
{"id": "120516", "revid": "1131", "url": "https://gl.wikipedia.org/wiki?curid=120516", "title": "Galer\u00eda de imaxes do D\u00eda Internacional dos Traballadores, Santiago de Compostela, 2009", "text": "D\u00eda Internacional dos Traballadores, Santiago de Compostela, 2009"}
{"id": "120637", "revid": "6818", "url": "https://gl.wikipedia.org/wiki?curid=120637", "title": "Xos\u00e9 Manuel Pereiro", "text": "Xos\u00e9 Manuel Pereiro S\u00e1nchez, nado en Monforte de Lemos o 17 de setembro de 1956 como Jos\u00e9 Manuel S\u00e1nchez Pereiro, \u00e9 un xornalista galego.\nTraxectoria.\nLicenciado en Ciencias da Informaci\u00f3n pola Universidade de Complutense, en 1975 funda a Revista Loia, xunto a outros universitarios galegos afincados en Madrid: Ant\u00f3n Pati\u00f1o, Manuel Rivas e o seu irm\u00e1n Lois Pereiro. Un fanzine con contidos culturais asociados \u00e1 contracultura underground, nun tempo de moitos cambios pol\u00edticos, de experimentaci\u00f3n e de procura de novos vieiros de expresi\u00f3n. Anos despois, participar\u00e1 na creaci\u00f3n da publicaci\u00f3n cultural, alternativa, cr\u00edtica e ir\u00f3nica, \u201cLa Naval\u201d (1986-87), aut\u00e9ntico manifesto da \u201cmovida atl\u00e1ntica\u201d que aglutinaba a todos os militantes dese \u201catlantismo\u201d, dende Miguelanxo Prado, ao poeta Lois Pereiro e colaboradores como Diego A. Manrique ou Jos\u00e9 Manuel Costa. Tempos cando Galicia emerxe coma referente de transgresi\u00f3n e modernidade, atraendo todas as miradas e provocando fascinaci\u00f3n. Rexurdimento cultural auspiciado polo cambio pol\u00edtico materializado nunha nacente autonom\u00eda, co seu Estatuto, e na televisi\u00f3n p\u00fablica galega. Actividades que Xose Manuel compaxina coa de letrista e cantante do grupo de rock Radio Oc\u00e9ano. Fundou e dirixiu a Revista Brav\u00fa, editada por Edici\u00f3ns Xerais na d\u00e9cada de 1990, e no comit\u00e9 de redacci\u00f3n estaba xente como Manuel Rivas ou Manu Chao. Destacou como revista de contidos alternativos cunha mirada sat\u00edrica sobre a realidade do pa\u00eds e nela escribiron persoeiros das artes relacionados co movemento hom\u00f3nimo, maiormente musical, chamado brav\u00fa. Entre estes Xurxo Borraz\u00e1s, Gonzalo Navaza, Suso de Toro, Xurxo Souto, Fran Alonso ou Santiago Jauregu\u00edzar. Tam\u00e9n foi coeditor do portal bravu.net.\nComezou a s\u00faa traxectoria profesional en 1981 escribindo nos xornais galegos Faro de Vigo e La Voz de Galicia. Tam\u00e9n foi desde 1985 correspondente do diario El Pa\u00eds. Compaxinou a prensa coa radio (Radio Nacional e Ondas Galicia-SER), e coa televisi\u00f3n. Foi guionista e director de programas de televisi\u00f3n na TVG (\"O veci\u00f1o do xoves,\" o primeiro programa de Xos\u00e9 Ram\u00f3n Gayoso, 1987) e TVE (Canal 13 (1988), Compostel\u00e1ns (1989) e \u00a1Que Ser\u00e1n? (1999). Foi redactor de informativos de TVE entre 1988 e 2008. Xos\u00e9 Manuel Pereiro foi Decano do Colexio Profesional de Xornalistas de Galicia \u00a0dende o ano 2008 ata 2016, e hoxe en d\u00eda \u00e9 o seu Vicedecano. Na actualidade escribe en \"La Opini\u00f3n de A Coru\u00f1a\" e CTXT e colabora ocasionalmente en medios como \"P\u00fablico,\" \"Tinta Libre\". Dirixe con Manuel Rivas a revista Luzes, que ambos fundaron en 2013. Escrita en galego, con m\u00e1is de cen p\u00e1xinas e unha tirada mensual, destaca no eido cultural polas s\u00faas reportaxes en profundidade e entrevistas sen presas.\nEntre as s\u00faas obras escritas podemos destacar o seu primeiro libro, \"Si home si\" (2001), onde recolle unha serie de artigos xornal\u00edsticos publicados en La Opini\u00f3n da Coru\u00f1a. \"Textos narrativos vibrantes, directos, intelixentes, e sobre todo divertidos. Unhas aut\u00e9nticas radiograf\u00edas do noso tempo que desvelan o que subxace \u00e1s noticias do d\u00eda a d\u00eda e analizan a s\u00faa repercusi\u00f3n na nosa sociedade, dende os cambios dos nosos costumes e forma de vida ata a complexidade da situaci\u00f3n pol\u00edtica nacional e internacional. \u00c9 un exercicio dun xornalismo rabudo, que desmonta as falacias de calquera poder ou do comunmente establecido e provoca a reflexi\u00f3n... e o sorriso\", segundo a presentaci\u00f3n que fai Manuel Bragado da s\u00faa edici\u00f3n en libro. En 2011, xunto cuns vinte autores galegos, publican \"A Praza \u00e9 Nosa. Quen constr\u00fae a Democracia?\" Obra para a reflexi\u00f3n sobre as orixes, composici\u00f3n, causas e consecuencias do movemento 15M, co obxectivo de contribu\u00edr a enriquecer o debate sobre tan importante movemento cidad\u00e1n e procurar respostas que poidan axudar a constru\u00edr unha democracia comprometida co ben com\u00fan, a solidariedade, a liberdade e a xustiza. Tempo despois, publica a obra \"Prestige. Tal como foi, tal como fomos\" (2014)\",\" onde narra, con humor, a cat\u00e1strofe empezando polo momento no que se recibiu o aviso de emerxencia no Centro de Salvamento Mar\u00edtimo de Fisterra ata os acontecementos posteriores. Segundo o autor, o Prestige foi unha \u201ctraxedia\u201d que deu a oportunidade para demostrar a dignidade da sociedade galega."}
{"id": "120638", "revid": "47401", "url": "https://gl.wikipedia.org/wiki?curid=120638", "title": "Galer\u00eda de imaxes de hospitais de Galicia", "text": "Imaxes de Hospitais de Galicia"}
{"id": "120642", "revid": "1131", "url": "https://gl.wikipedia.org/wiki?curid=120642", "title": "Galer\u00eda de imaxes da Sociedade de Salvamento e Seguridade Mar\u00edtima de Galicia", "text": "Galer\u00eda de imaxes da Sociedade de Salvamento e Seguridade Mar\u00edtima de Galicia."}
{"id": "120650", "revid": "98629", "url": "https://gl.wikipedia.org/wiki?curid=120650", "title": "Fauna de Galicia", "text": "Mam\u00edferos.\nEntre os grandes carn\u00edvoros destacan d\u00faas especies desaparecidas de boa parte da Europa occidental, o oso pardo, noutrora espallado polos principais montes das catro provincias galaicas e hoxe visitante ocasional dos Ancares lucenses, e o lobo ib\u00e9rico, subespecie end\u00e9mica da Pen\u00ednsula que conta cunha poboaci\u00f3n de 600 exemplares (o 30% da peninsular), o que fai de Galicia a comunidade onde se atopa a maior densidade desta especie. Outros carn\u00edvoros destacados son o gato mont\u00e9s, escaso en Galicia (distrib\u00faese polas zonas rochosas e os bosques caducifolios m\u00e1is afastadas do home), o raposo e os must\u00e9lidos; teixugo, fur\u00f3n bravo, donicela, londra, vis\u00f3n americano (introducido polas granxas peleteiras nos anos 60, hoxe en d\u00eda constit\u00fae unha ameaza para as aves), martara\u00f1a e gardu\u00f1a. Os Viv\u00e9rridos est\u00e1n representados coa presenza da algaria. \nOs herb\u00edvoros est\u00e1n representados por especies bastante espalladas como alg\u00fans c\u00e9rvidos: cervo com\u00fan, gamo, (introducidos como especies cinex\u00e9ticas) e corzo. Poboaci\u00f3ns de cabra montesa (reintroducida en 1997), carneiro bravo (introducido como especie cinex\u00e9tica) e redutos de rebezo. Co paseni\u00f1o abandono do rural galego, destaca o incremento das poboaci\u00f3ns de xabaril e corzo. Segundo a \"Asociaci\u00f3n del Corzo Espa\u00f1ol\", Galicia \u00e9 a comunidade espa\u00f1ola coa maior densidade desta especie, destacando en particular a provincia de Lugo onde se cifrou unha poboaci\u00f3n duns 22.000 corzos (2007). No tocante ao xabaril, a s\u00faa poboaci\u00f3n estimouse nuns 40.000 animais, cifra que sen a incidencia das batidas poder\u00eda chegar ata os 100 mil, consitu\u00edndo unha aut\u00e9ntica praga no monte galego.\nTen unha boa representaci\u00f3n varias especies de insect\u00edvoros: ourizo cacho, fura\u00f1o com\u00fan e de xard\u00edn, murga\u00f1o patibranco e de Cabrera, furafollas ib\u00e9rico, grande e pequeno, toupa, o aguaneiro; roedores: esqu\u00edo, rato mouro, ril\u00f3n, leir\u00f3n careto; lagomorfos (destacan endemismos como a \"lepus granatensis\" e a \"lepus castroviejoi\"), quir\u00f3pteros; rexistrouse a presenza de 19 das 40 especies de morcegos que viven en Europa o que fai de Galicia un para\u00edso para os quir\u00f3pteros europeos, pinn\u00edpedos e cet\u00e1ceos; Nas costas galegas at\u00f3panse 6 especies diferentes de pinn\u00edpedos, no tocante aos cet\u00e1ceos, rexistrouse a presenza de ata 22 especies de cet\u00e1ceos, das cales as m\u00e1is com\u00fans son o caldeir\u00f3n, o golfi\u00f1o riscado, o arroaz (cuns 500 exemplares), a toni\u00f1a (con 300) e o golfi\u00f1o com\u00fan.\nExtinci\u00f3ns e reintroduci\u00f3ns.\nOs s\u00e9culos XIX e XX viron minguar as poboaci\u00f3ns dalg\u00fans dos principais mam\u00edferos galegos ata o punto de extinguirse no territorio galaico. As causas principais foron a caza indiscriminada e a alteraci\u00f3n do h\u00e1bitat. Isto levou \u00e1 extinci\u00f3n a especies tan senlleiras da fauna galega como o oso pardo, a \"capra pyrenaica lusitanica\" (end\u00e9mica de Galicia e do norte de Portugal), o rebezo e outras que naquel tempo xa eran escasas en Galicia coma o lince (tam\u00e9n co\u00f1ecido como lobo cerval ou rabaz). Tense constancia da presenza do oso pardo en Galicia xa dende a Idade Media. A distribuci\u00f3n do oso pardo en Galicia chegou a abranguer as catro provincias galegas, a\u00ednda que de xeito irregular. O oso debeu chegar incluso ata a costa como denota a toponimia; como por exemplo a parroquia costeira de Oseiro no concello de Arteixo cuxo top\u00f3nimo fai referencia \u00e1 abondosidade de osos. Os derradeiros osos galegos foron abatidos nos anos 20 do s\u00e9culo XX. Segundo Ortu\u00f1o y De la Pe\u00f1a (1977) os derradeiros osos de Galicia foron unha osa e maila s\u00faa cr\u00eda cazados nos Ancares en 1920. Por\u00e9n L. Iglesias (1932) citou a s\u00faa presenza en 1927 e Cunqueiro e Castroviejo (1977) falan dun oso cazado no concello de Cervantes sen citar data. A \"Capra pyrenaica lusitanica\", aut\u00f3ctona do noroeste ib\u00e9rico extinguiuse a finais do s\u00e9culo XIX. Na actualidade a Xunta de Galicia est\u00e1 a reintroducir unha subespecie moi semellante \u00e1 cabra montesa galega, a \"Capra pyrenaica victoriae\", con exemplates procedentes da Serra de Gredos. O programa est\u00e1 a ter grande \u00e9xito nos parques naturais da Baixa Limia-Serra do Xur\u00e9s e Montes do Invernadeiro. No ano 2006 cens\u00e1ronse 400 exemplares n\u00e1mbolos dous parques. No caso do lobo cerval en Galicia consid\u00e9rase extinguido dende os anos 1980-85, datas nas que a\u00ednda se cazaba en zonas do leste e sur da provincia de Ourense. Sarmiento escrib\u00eda xa no s\u00e9culo XVIII que \"non \u00e9 animal moi frecuente, nin tampouco moi raro en Galicia\".\nAvifauna.\nPaseriformes.\nOs c\u00f3rvidos at\u00f3panse ben representados: pega rabilonga, marza e azul, gralla cereixeira, corvo viaraz e carnazal, e maila choia biquivermella. O abelleiro e o gaio azul revelan a influencia das especies mediterr\u00e1neas no sur de Galicia. Outros paxaros paseriformes de gran poboaci\u00f3n no pa\u00eds son o pardal ou o merlo.\nAves mari\u00f1as.\nOs \u00e1lcidos xunto cos carr\u00e1ns, gaivotas, pa\u00ed\u00f1os, mascatos e corvos mari\u00f1os son os principais explotadores dos recursos mari\u00f1os das costas galaicas.\nA comunidade de aves mari\u00f1as de Galicia participa de d\u00faas caracter\u00edsticas fundamentais: As costas de Galicia debido \u00e1 s\u00faa posici\u00f3n xeogr\u00e1fica, encami\u00f1an os pasos migratorios de varias especies de aves mari\u00f1as con importantes poboaci\u00f3ns ani\u00f1antes nas costas do Atl\u00e1ntico Norte, circunstancia \u00e1 que se sumar\u00edan as rutas de dispersi\u00f3n postnupcial dalg\u00fans procelariformes; pardelas cincenta, curricacho, xoubeira, furabuchos e balear.\nEn segundo lugar, un volume m\u00e1is ou menos importante de aves mari\u00f1as do Atl\u00e1ntico Norte ten cuarteis de invernada nas augas de Galicia tal e como sucede co corvo mari\u00f1o grande, as gaivotas escura e chorona, o arao dos cons, romeiro, e papagaio, o mascato, o pa\u00ed\u00f1o gallado e os carr\u00e1ns cristado, \u00e1rtico e com\u00fan.\nAs costas galegas destacan tam\u00e9n polas s\u00faas colonias de cr\u00eda de aves mari\u00f1as. En Galicia hai 7 especies ani\u00f1antes: o pa\u00ed\u00f1o do mal tempo, o corvo mari\u00f1o cristado, as gaivotas escura, chorona, patiamarela, o garrucho, e mailo arao dos cons. O pa\u00ed\u00f1o do mal tempo foi descuberto como ani\u00f1ante no ano 1989 no illote de Agoeira, nas Illas C\u00edes. Dende ent\u00f3n descubr\u00edronse ni\u00f1os nas furnas de illotes illados ao longo de toda a costa galega. Arcos &amp; Gil (2001) estimaron unha poboaci\u00f3n de m\u00e1is de 240 parellas. O corvo mari\u00f1o cristado ani\u00f1a ao longo de toda a costa, atop\u00e1ndose o groso da poboaci\u00f3n no Parque nacional das Illas Atl\u00e1nticas onde se atopa a maior colonia europea. O primeiro censo galego da especie data de 1976, cando se citou unha poboaci\u00f3n de 539-555 parellas, a poboaci\u00f3n seguiu medrando ata chegar a un m\u00e1ximo de 2.500 pp entre os anos 2000-03. A partir desa data, mentres o resto das poboaci\u00f3ns galegas medraban notablemente, as colonias principais sufriron un descenso maior ao 40%, pas\u00e1ndose a unha poboaci\u00f3n total de 1.266 en 2007 (un 33 % menos).\nEntre as causas da diminuci\u00f3n, at\u00f3panse a mortalidade producida por mor da marea negra do Prestige, as capturas accidentais producidas polos trasmallos e a presi\u00f3n que exercen sobre as colonias especies invasoras. A gaivota escura \u00e9 principalmente invernante (15.000 exemplares de media), a\u00ednda que tam\u00e9n existen pequenas poboaci\u00f3ns ao longo da costa galega. No ano 2000 contabiliz\u00e1ronse unhas 330 parellas ani\u00f1antes nas Illas Sisargas, S\u00e1lvora, Coelleira e nas Illas C\u00edes principalmente. Como invernante a s\u00faa poboaci\u00f3n var\u00eda entre os 6.000 e os 14.000 exemplares. A gaivota chorona, ao igual ca escura, inverna nun n\u00famero considerable (22.500 exemplares), at\u00f3pase en expansi\u00f3n e cr\u00eda localmente ao longo da costa e do interior galego. A gaivota patiamarela \u00e9 a gaivota m\u00e1is abondosa en Galicia. No suroeste do pa\u00eds vive o 10% da poboaci\u00f3n mundial, asemade ten no arquip\u00e9lago das Illas C\u00edes a s\u00faa principal colonia mundial. En toda a comunidade ani\u00f1an m\u00e1is de 46.000 pp (MOURI\u00d1O et ARCOS 2002) principalmente na costa, a\u00ednda que cada vez ani\u00f1a m\u00e1is nas vilas galegas costeiras, chegando a ani\u00f1ar en vilas interiores coma Santiago de Compostela. O garrucho colonizou a pen\u00ednsula a comezos dos anos 70, como consecuencia do grande aumento e expansi\u00f3n das s\u00faas colonias setentrionais, ani\u00f1ando por primeira vez nas Illas Sisargas en 1974. M\u00e1is tarde descubr\u00edronse colonias no Cabo Vil\u00e1n en 1987 e nas Illas Berlengas de Portugal, desaparecendo destas en 1983. Estas colonias marcan o l\u00edmite sur da s\u00faa distribuci\u00f3n no Atl\u00e1ntico. En 1992 a s\u00faa poboaci\u00f3n ani\u00f1ante estimouse en 235 parellas, cunhas 185 parellas na colonia das Illas Sisargas, consider\u00e1ndose como estabilizada e cunhas 50 parellas no Vil\u00e1n de F\u00f3ra. At\u00e9 finais dos 90 a evoluci\u00f3n das colonias semella confirmar a s\u00faa estabilidade ou un lixeiro crecemento. Durante o inverno, pasan polas costas galegas miles de aves, sendo m\u00e1is escaso o seu n\u00famero no Mediterr\u00e1neo.\ne o arao dos cons. Xunto a estas 7 especies que ani\u00f1an ao longo da costa galaica probablemente engadiranse nos pr\u00f3ximos anos a 2 m\u00e1is: o gaivot\u00f3n, a meirande das gaivotas que habitan en Europa, que foi localizada nos \u00faltimos anos ani\u00f1ando en senllas localidades da costa lucense (2005) e na illa de S\u00e1lvora (2008), e posiblemente a pardela cincenta, que foi atopada en \u00e9poca de ani\u00f1amento nunha furna do parque nacional das Illas Atl\u00e1nticas.\nAves de rapina.\nEn Galicia habitan cinco x\u00e9neros de aves de rapina: os x\u00e9neros das familias Accipitridae, Falconidae e maila Pandionidae (rapinas di\u00farnas) e as familias Tytonidae e Strigidae (rapaces nocturnas). Na s\u00faa maior\u00eda estas aves distrib\u00faense ao longo de todo o territorio galego, mais son as provincias de Lugo e Ourense onde se atopa unha maior diversidade destas aves.\nSegundo apunta o bi\u00f3logo Lino Font\u00e1n, as principais ameazas que afectan \u00e1s rapinas son os incendios forestais, a urbanizaci\u00f3n descontrolada, os traballos forestais inaxeitados, a proliferaci\u00f3n de pistas, a destruci\u00f3n das tradicionais zonas abertas con arboredo, a caza, e os pesticidas e praguicidas que matan ou reducen a variedade de plantas e insectos onde viven estas aves.\nAs principais rapinas do x\u00e9nero accipitridae son o mi\u00f1ato com\u00fan (3.000-4.000 pp.), o gabi\u00e1n com\u00fan (2.000-3.000 pp.), o azor com\u00fan (800-1.400 pp.), o mi\u00f1ato queimado (560 pp.), e mailo mi\u00f1ato abelleiro (100-130 pp.). Destacan tam\u00e9n outras aves coma a tartara\u00f1a cincenta (non chega a com\u00fan), o mi\u00f1ato real, a aguia albela (30-80 pp.), a tartara\u00f1a arpella, a gatafornela (38-57), a aguia real (&gt;5 pp; en perigo de extinci\u00f3n), a aguia caudal, e mailo voitre branco (1 p.\u00a02007), todas elas nidificantes e escasas. Outras aves do x\u00e9nero que habitan en Galicia malia non ani\u00f1ar nela son o voitre leonado (en aumento) a aguia perdiceira, e mailo peneireiro cincento (en aumento, descubr\u00edronse indicios de ani\u00f1amento). Do x\u00e9nero pandionidae at\u00f3pase tan s\u00f3 a aguia peixeira, que fica en terras galegas durante a \u00e9poca de invernaci\u00f3n. Do x\u00e9nero falconidae as aves m\u00e1is abondosas son o lagarteiro peneireiro (min. 1.500 pp.) e mailo falc\u00f3n peregrino (&lt;50 pp.), outro falc\u00f3nido que ani\u00f1a localmente no pa\u00eds \u00e9 o falc\u00f3n pequeno (&gt;30 pp.), entre os que non ani\u00f1an destacan o lagarteiro das torres e mailo esmerill\u00f3n com\u00fan.\nEntre as rapinas nocturnas, a curuxa com\u00fan (&lt;1.500 pp.) representa ao x\u00e9nero tytonidae, o x\u00e9nero strigidae est\u00e1 representado pola avelaiona com\u00fan (&lt;1.400 pp.), o moucho com\u00fan, e de orellas, o bufo real, e pequeno e maila curuxa das xunqueiras (ave invernante que cr\u00eda de xeito local).\nExtinci\u00f3ns e reintroduci\u00f3ns.\nDurante os anos 50 do s\u00e9culo XX, o Franquismo levou a cabo en Galicia traballos de desecamento de zonas h\u00famidas, traballos que constitu\u00edron aut\u00e9nticos atentados ecol\u00f3xicos como o desecamento total da lagoa de Antela, a maior zona h\u00famida da Pen\u00ednsula Ib\u00e9rica, ou a parcial da lagoa de Cospeito. Estes traballos comportaron \u00e1 extinci\u00f3n da fauna galega, de especies senlleiras coma o grou, a gaivina negra, o abetouro com\u00fan, a garza denoteira, a garzota, o ganso bravo, o pato rabilongo, o cullerete, a cerceta albela, a mazarico rabinegro, o bilurico com\u00fan, o carr\u00e1n com\u00fan e maila gaivina de cara branca. \nAsemade, a perda de Antela supuxo a desaparici\u00f3n do derradeiro lugar de cr\u00eda do ganso bravo na Pen\u00ednsula Ib\u00e9rica, as\u00ed como a desaparici\u00f3n da principal \u00e1rea de reproduci\u00f3n do abetouro com\u00fan, a avefr\u00eda, a becacina cabra e do carr\u00e1n com\u00fan na pen\u00ednsula.\nDurante as d\u00e9cadas dos 80 e 90, a desidia e a falta de compromiso do goberno auton\u00f3mico e das autoridades competentes levaron \u00e1 extinci\u00f3n ao arao dos cons e maila pita do monte. Na actualidade existen varias especies que corren a mesma sorte e que se atopan en grave risco de desaparici\u00f3n. Estas son o corvo mari\u00f1o cristado, o mazarico real, o sis\u00f3n, a aguia real, a perdiz charrela, o alcarav\u00e1n e a avefr\u00eda, entre outras aves.\nNo caso do corvo mari\u00f1o cristado, estanse repetindo as mesmas causas que levaron a unha poboaci\u00f3n de 3.000 parellas de arao nos anos 60, \u00e1 completa extinci\u00f3n a comezos do s\u00e9culo XXI. Entre estas causas at\u00f3panse a mortandade directa producida por mor das mareas negras (v\u00e9xase afundimento do Prestige), as capturas accidentais producidas polos trasmallos e a sobreexplotaci\u00f3n dos caladoiros. No tocante ao resto das aves, estase producindo exactamente o que levou \u00e1 pita de monte \u00e1 extinci\u00f3n. A falta de protecci\u00f3n das especies e dos seus h\u00e1bitats est\u00e1 facendo que as s\u00faas poboaci\u00f3ns at\u00f3pense cada vez m\u00e1is fragmentadas ata niveis que, sen un plan urxente de recuperaci\u00f3n, fan inevitable a s\u00faa extinci\u00f3n.\nAnfibios e r\u00e9ptiles terrestres.\nDe entre os urodelos en Galicia s\u00f3 hai unha \u00fanica familia, Salamandridae que comprende 15 x\u00e9neros con m\u00e1is de 40 especies. Destas especies 5 habitan en Galicia, repartidas en 3 x\u00e9neros: \"Salamandra\", \"Triturus\" e \"Chioglossa\"."}
{"id": "120653", "revid": "89787", "url": "https://gl.wikipedia.org/wiki?curid=120653", "title": "Costa C\u00e1lida", "text": "Costa C\u00e1lida \u00e9 o nome tur\u00edstico dos aproximadamente 250 km de costa mediterr\u00e1nea da Rexi\u00f3n de Murcia, Espa\u00f1a. Esta rexi\u00f3n ten un microclima que se caracteriza por unha temperatura media anual elevada e un grao relativo de aridez, con precipitaci\u00f3ns medias inferiores a 340 mm.\nA Costa C\u00e1lida est\u00e9ndese desde El Moj\u00f3n polo norte, preto da provincia de Alacant, ata as Cuatro Calas, en \u00c1guilas, polo sur. Abarca localiades costeiras como: San Pedro del Pinatar, San Javier, Los Alc\u00e1zares, La Manga, Cartagena, La Azoh\u00eda, Puerto de Mazarr\u00f3n, Calabardina ou \u00c1guilas."}
{"id": "120655", "revid": "1410", "url": "https://gl.wikipedia.org/wiki?curid=120655", "title": "Costa Blanca", "text": "A Costa Blanca, ou Costa Branca en galego, \u00e9 o nome tur\u00edstico dado \u00e1 costa mediterr\u00e1nea da provincia de Alacant, que comprende desde o municipio de D\u00e9nia ata o de Pilar de la Horadada. Est\u00e1 constitu\u00edda por 244\u00a0km de areais, calas e cant\u00eds.\nOs concellos situados na Costa Blanca son D\u00e9nia, X\u00e0bia, Teulada, Benissa, Calp, Altea, L'Alf\u00e0s del Pi, Benidorm, Finestrat, La Vila Joiosa, El Campello, Alacant, Elx, Santa Pola, Guardamar del Segura, Torrevieja, Orihuela e Pilar de la Horadada."}
{"id": "120668", "revid": "2074", "url": "https://gl.wikipedia.org/wiki?curid=120668", "title": "Fouci\u00f1o", "text": ""}
{"id": "120670", "revid": "25871", "url": "https://gl.wikipedia.org/wiki?curid=120670", "title": "Banda de m\u00fasica Xuvenil de Barro", "text": "A Banda de m\u00fasica Xuvenil de Barro \u00e9 unha agrupaci\u00f3n musical formada en decembro de 1992, no concello pontevedr\u00e9s de Barro, ao abeiro da Asociaci\u00f3n Cultura e Xuventude de Barro coa fin de fomentar da cultura musical entre a mocidade do concello.\nNa actualidade forman parte dela uns 60 m\u00fasicos, e o proxecto vai paralelo \u00e1 Escola de M\u00fasica de Barro e \u00e1 Banda Infantil de Barro.\nDesde a s\u00faa fundaci\u00f3n a banda foi dirixida sucesivamente por Jos\u00e9 Bugallo Senra, Milagros Vali\u00f1o, Manuel Mart\u00ednez, Daniel Portas, Jose Varela, e Alejandro Cimadevila, que ocupa o cargo desde decembro de 2008.\nAlejandro Cimadevila \u00e9 saxofonista, formado no Conservatorio Superior da Coru\u00f1a e membro da Banda Municipal de Ourense. Colaborou con diversos grupos de m\u00fasica de c\u00e1mara, bandas de m\u00fasica, orquestras sinf\u00f3nicas e outras agrupaci\u00f3ns, como a Orquestra Sinf\u00f3nica de Galicia. \u00c9 profesor no Conservatorio Profesional de M\u00fasica de Ourense.\nCoa fin de darse a co\u00f1ecer noutros \u00e1mbitos xeogr\u00e1ficos, a banda organiza a xira Auditorium, aproveitando para fomentar a interpretaci\u00f3n de obras sinf\u00f3nicas nun ambiente apropiado para a s\u00faa interpretaci\u00f3n e audici\u00f3n. Nas tres edici\u00f3ns da xira, a banda actuou nos Pazos da Cultura de vilas como Pontevedra, Vilagarc\u00eda de Arousa, Merza, Portas, Valga ou O Mosteiro de Meis.\nA escola de m\u00fasica de Barro.\nA escola de m\u00fasica de Barro (EmBa) conta con 14 mestres, coordinados por Jorge A. Gonz\u00e1lez (director) e Mart\u00edn Font\u00e1n (vicedirector).\nAs especialidades instrumentais impartidas incl\u00faen as dos instrumentos usadas na banda e outros como o acorde\u00f3n ou o piano.\nO plan de formaci\u00f3n da Escola busca proporcionar ao alumnado unha educaci\u00f3n musical de calidade, segundo as necesidades espec\u00edficas de cada alumno. Para lograrlo, com\u00e9zase cunha formaci\u00f3n b\u00e1sica en solfexo, podendo despois cada alumno elixir en que instrumento se quere especializar de entre os dispo\u00f1ibles.\nComo paso previo ao ingreso na Banda de m\u00fasica Xuvenil, os alumnos poden formar parte da Banda Infantil de Barro, creada con outro repertorio m\u00e1is atractivo e educativo para os cativos."}
{"id": "120680", "revid": "56817", "url": "https://gl.wikipedia.org/wiki?curid=120680", "title": "Tokoname", "text": "Tokoname (\u5e38\u6ed1\u5e02, \u3068\u3053\u306a\u3081\u3057, \"Tokoname-shi\") \u00e9 un concello da prefectura de Aichi no Xap\u00f3n. Est\u00e1 situado na parte T\u014dkai da rexi\u00f3n de Ch\u016bbu, e \u00f3 suroeste da prefectura, na pen\u00ednsula de Chita, na zona da provincia hist\u00f3rica de Owari, no centro da illa de Honsh\u016b. A s\u00faa superficie \u00e9 de 55,63\u00a0km\u00b2 e a poboaci\u00f3n de 54.378 habitantes (2009) e ten unha densidade de poboaci\u00f3n de 977 h/km\u00b2.\nO concello de Tokoname limita cos concellos de Chita, de Agui, de Handa, de Taketoyo e de Mihama."}
{"id": "120683", "revid": "56817", "url": "https://gl.wikipedia.org/wiki?curid=120683", "title": "Chita, Xap\u00f3n", "text": "Chita (\u77e5\u591a\u5e02, \u3061\u305f\u3057, \"Chita-shi\") \u00e9 un concello xapon\u00e9s da prefectura de Aichi. Est\u00e1 situado na parte T\u014dkai da rexi\u00f3n de Ch\u016bbu, e \u00f3 oeste da prefectura, na pen\u00ednsula de Chita, na zona da provincia hist\u00f3rica de Owari, no centro da illa de Honsh\u016b. A s\u00faa superficie \u00e9 de 45,43\u00a0km\u00b2 e a poboaci\u00f3n de 85.574 habitantes (2009) e ten unha densidade de poboaci\u00f3n de 1.880 hab./km\u00b2.\nO concello de Chita limita cos concellos de T\u014dkai, de Higashiura, de Agui e de Tokoname."}
{"id": "120684", "revid": "23204", "url": "https://gl.wikipedia.org/wiki?curid=120684", "title": "Loita tradicional galega", "text": "A loita tradicional galega \u00e9 a forma de loita aut\u00f3ctona de Galicia. Tam\u00e9n se designa cos termos tumba, chimpa, caiados, e coas expresi\u00f3ns ir aloitar ou ir botar loitas entre outras.\nHistoria.\nConsid\u00e9rase que as loitas aut\u00f3ctonas do norte da Pen\u00ednsula Ib\u00e9rica evolucionaron dende as antigas loitas prerromanas, que se resistiron a morrer naquelas zonas de m\u00e1is dif\u00edcil acceso, e que foron influenciadas posteriormente polos pobos b\u00e1rbaros. Esta hip\u00f3tese v\u00e9n apoiada, por exemplo, polos textos de Estrab\u00f3n e pola gran similitude que hai entre estas loitas do pobo galego e outras de Irlanda ou de Gran Breta\u00f1a (Gouren, loita tradicional escocesa etc.).\n\u00c1 marxe da s\u00faa posible orixe remota, podemos afirmar que a loita tradicional galega se mantivo viva ata mediados do s\u00e9culo pasado. Posteriormente foi esmorecendo, e s\u00f3 nalgunhas zonas concretas se practicou de forma frecuente en tempos m\u00e1is recentes. En canto a referencias escritas, xa Marcial Valladares, no seu dicionario do 1885 recolle o termo \"aloitar\" e def\u00edneo como:\nTam\u00e9n temos referencias en Rosal\u00eda. Neste exemplo, tomado do poema \"A probi\u00f1a, que est\u00e1 xorda...!\". de Follas Novas (1880), menciona tam\u00e9n o feito de participaren mozos e mozas na loita::\ne outra mostra en Pardo Baz\u00e1n, no conto \"El Molino\" (1900), onde ademais de narrar unha loita de xeonllos, afirma:\nA parte destas referencias bibliogr\u00e1ficas, en realidade a maior\u00eda do que nos queda hoxe da loita tradicional galega v\u00e9n da recollida oral.\nCaracter\u00edsticas.\nA loita desenvolv\u00edase coma un xeito de actividade l\u00fadica asociada aos traballos do agro ou mari\u00f1eiros. En xeral pelex\u00e1base dentro dun c\u00edrculo de tama\u00f1o variable (c\u00edrculo vivo) de arredor dos catro metros de di\u00e1metro. No interior fac\u00edase habitualmente sobre unha base de monllos de palla cos couces para f\u00f3ra mentres que nas zonas mari\u00f1eiras esta ti\u00f1a lugar na area marcando o c\u00edrculo con paus ou cunchas.\nOs obxectivos dos combates eran tres:\nEntre as caracter\u00edsticas que diferencian \u00e1 loita tradicional galega doutras loitas tradicionais temos:\nA loita hoxe.\nHoxe en d\u00eda a loita \u00e9 un deporte tradicional en proceso de recuperaci\u00f3n. L\u00f3itase por parellas e non se permite golpear, beliscar, agarrar os dedos ou en xeral facer calquera outro movemento que poida po\u00f1er en perigo a calquera dos contendentes. Os loitadores levan un pantal\u00f3n resistente que se remanga ata os xeonllos e unha faixa arredor da cintura. Hai tres faixas que te\u00f1en o mesmo significado que os cintos das artes marciais: faixa gris prata, faixa casta\u00f1a e faixa negra. Non se pode agarrar da roupa, excepto ao pantal\u00f3n e \u00e1 faixa.\nOs obxectivos da pelexa son tirar ao contrario de costas, inmobilizalo no chan ou tiralo f\u00f3ra do c\u00edrculo vivo. O \u00e1rbitro valora cada unha das acci\u00f3ns de acordo a estes obxectivos segundo un sistema de puntuaci\u00f3n establecido. G\u00e1\u00f1ase o combate nos seguintes casos:"}
{"id": "120685", "revid": "5312", "url": "https://gl.wikipedia.org/wiki?curid=120685", "title": "Kariya", "text": "Kariya (\u5208\u8c37\u5e02, \u304b\u308a\u3084\u3057, \"Kariya-shi\") \u00e9 un concello da prefectura de Aichi no Xap\u00f3n. Est\u00e1 situado na parte de T\u014dkai da rexi\u00f3n de Ch\u016bbu, e no centro da prefectura, na zona oeste da provincia hist\u00f3rica de Mikawa, no centro da illa de Honsh\u016b. A s\u00faa superficie \u00e9 de 50,45\u00a0km\u00b2, a poboaci\u00f3n \u00e9 de 146.622 habitantes (2009) e ten unha densidade de poboaci\u00f3n de 2.910 h/km\u00b2.\nO concello de Kariya limita cos concellos de Higashiura, \u014cbu, Toyoake, T\u014dg\u014d, Miyoshi, Toyota, Chiry\u016b, Anj\u014d e Takahama.\nEconom\u00eda.\nDentro da cidade hai moitas sedes e fabricas principais do grupo Toyota."}
{"id": "120686", "revid": "5312", "url": "https://gl.wikipedia.org/wiki?curid=120686", "title": "Anj\u014d", "text": "Anj\u014d (\u5b89\u57ce\u5e02, \u3042\u3093\u3058\u3087\u3046\u3057, \"Anj\u014d-shi\") \u00e9 un concello da prefectura de Aichi no Xap\u00f3n. Est\u00e1 situado na parte de T\u014dkai da rexi\u00f3n de Ch\u016bbu, e no centro da prefectura, na zona oeste da provincia hist\u00f3rica de Mikawa, no centro da illa de Honsh\u016b. A s\u00faa superficie \u00e9 de 86,01\u00a0km\u00b2, a poboaci\u00f3n \u00e9 de 178.169 habitantes (2009) e ten unha densidade de poboaci\u00f3n de 2.070 h/km\u00b2.\nO concello de Anj\u014d limita cos concellos de Hekinan, Takahama, Kariya, Chiry\u016b, Toyota, Okazaki e Nishio."}
{"id": "120687", "revid": "56817", "url": "https://gl.wikipedia.org/wiki?curid=120687", "title": "Chiry\u016b", "text": "Chiry\u016b (\u77e5\u7acb\u5e02, \u3061\u308a\u3085\u3046\u3057, \"Chiry\u016b-shi\") \u00e9 un concello da prefectura de Aichi no Xap\u00f3n. Est\u00e1 situado na parte T\u014dkai da rexi\u00f3n de Ch\u016bbu, e no centro da prefectura, na zona oeste da provincia hist\u00f3rica de Mikawa, no centro da illa de Honsh\u016b. A s\u00faa superficie \u00e9 de 16,34\u00a0km\u00b2 e a poboaci\u00f3n de 68.545 habitantes (2009) e ten unha densidade de poboaci\u00f3n de 4.190 h/km\u00b2.\nO concello de Chiry\u016b limita cos concellos de Kariya, de Toyota e de Anj\u014d."}
{"id": "120695", "revid": "85894", "url": "https://gl.wikipedia.org/wiki?curid=120695", "title": "Jos\u00e9 Mar\u00eda Posada", "text": "Jos\u00e9 Mar\u00eda Posada Pereira, nado en Vigo o 19 de marzo de 1817 e finado en Pontevedra o 19 de novembro de 1886, foi un poeta e xornalista galego.\nTraxectoria.\nEstudou Humanidades e Teolox\u00eda e finalmente Leis na Universidade de Santiago de Compostela, licenci\u00e1ndose en 1845. En 1840 fundou en Santiago unha Academia Literaria e Art\u00edstica que reun\u00eda o mellor do pa\u00eds. En 1845 fundou \"La Aurora de Galicia\", revista de literatura, ciencias e artes, con Francisco A\u00f1\u00f3n. Residiu en Madrid entre 1851 e 1852, estudando pintura.\nEstablecido en Vigo, creou o xornal \"Faro de Vigo\" (1852), onde apareceron a maior\u00eda dos seus escritos. Al\u00ed co pseud\u00f3nimo de \"Don Lucas\" publicou cr\u00f3nicas burlescas, as\u00ed como poemas e lendas en galego. Escribiu un libro de recordos, \"Un paseo de Vigo a Bayona\" (1866). A s\u00faa creaci\u00f3n po\u00e9tica est\u00e1 recollida en \"Poes\u00edas selectas\" (1888), volume d\u00e9cimo sexto da \"Biblioteca Gallega\" de Mart\u00ednez Salazar."}
{"id": "120696", "revid": "1888", "url": "https://gl.wikipedia.org/wiki?curid=120696", "title": "Jos\u00e9 Mar\u00eda Posada Pereira", "text": ""}
{"id": "120697", "revid": "2074", "url": "https://gl.wikipedia.org/wiki?curid=120697", "title": "Pop", "text": ""}
{"id": "120706", "revid": "23204", "url": "https://gl.wikipedia.org/wiki?curid=120706", "title": "Xo\u00e1n P\u00e9rez", "text": "Xo\u00e1n P\u00e9rez, nado en Ondarroa, Biscaia, en 1968, \u00e9 un actor galego.\nTraxectoria.\nComezou a s\u00faa carreira profesional cos monicreques coa compa\u00f1\u00eda de teatro Danthea, onde empezou a s\u00faa formaci\u00f3n teatral. Seguiu coa s\u00faa propia compa\u00f1\u00eda, Tres globos, producindo espect\u00e1culos versionados de contos cl\u00e1sicos. O Sapo Encantado, Pedro e o Lobo, O Parrulo Feo, Caraporqui\u00f1a Vermella.\nNo programa da TVG \"Con perd\u00f3n\" realizaba entrevistas absurdas a personaxes famosos fac\u00e9ndose pasar por un xornalista sen experiencia.\nParticipou na longametraxe \"Mucha sangre\", de Pepe de las Heras, Chapapote \u00a1Oh no! de Ferr\u00e1n llagostera e na serie \"A mi\u00f1a sogra e mais eu\"."}
{"id": "120707", "revid": "865", "url": "https://gl.wikipedia.org/wiki?curid=120707", "title": "British Caledonian", "text": "British Caledonian foi unha compa\u00f1\u00eda brit\u00e1nica de aviaci\u00f3n que operaba en \u00e1reas Am\u00e9rica do Norte, Am\u00e9rica do Sur, Europa, \u00c1frica e Oriente Medio.\nHistoria.\nComezou as s\u00faas operaci\u00f3ns en 1970, tendo como a s\u00faa base de operaci\u00f3ns o aeroporto de Londres-Gatwick Airport. Rapidamente, a partir de mediados da d\u00e9cada dos 70, a empresa ampliou a s\u00faa oferta de destinos a varios continentes. Por\u00e9n, foi nos anos 80 cando a British Airways fixo que quedase relegada a un segundo plano, sendo ao cabo adquirido por esta en 1987 e desaparecendo como tal.\nFrota.\nAo longo da s\u00faa historia British Caledonian operou os seguintes avi\u00f3ns:"}
{"id": "120708", "revid": "85894", "url": "https://gl.wikipedia.org/wiki?curid=120708", "title": "Negueira, Negueira, Negueira de Mu\u00f1iz", "text": "Negueira e un lugar da parroquia de Negueira, e a capital do concello de Negueira de Mu\u00f1iz. En 2020 ti\u00f1a 41 habitantes, seis menos ca en 2000.\nEdificios de interese.\nAqu\u00ed at\u00f3panse os edificios administrativos, como a casa do concello ou o centro de sa\u00fade. Tam\u00e9n se atopa a igrexa parroquial.\nFestas.\nO 15 de agosto cel\u00e9brase na vila a romar\u00eda da Nosa Se\u00f1ora da Veiga."}
{"id": "120709", "revid": "85894", "url": "https://gl.wikipedia.org/wiki?curid=120709", "title": "Sanformar, Negueira, Negueira de Mu\u00f1iz", "text": "Sanformar \u00e9 un n\u00facleo da parroquia de Negueira, no concello lugu\u00e9s de Negueira de Mu\u00f1iz. Segundo o INE, pos\u00fae un habitante (un home), polo que \u00e9 o n\u00facleo menos poboado da parroquia de Negueira. No ano 2000 tam\u00e9n ti\u00f1a s\u00f3 un habitante."}
{"id": "120710", "revid": "15490", "url": "https://gl.wikipedia.org/wiki?curid=120710", "title": "Inazawa", "text": "Inazawa (\u7a32\u6ca2\u5e02, \u3044\u306a\u3056\u308f\u3057, \"Inazawa-shi\") \u00e9 un concello da prefectura de Aichi no Xap\u00f3n. Est\u00e1 situado na parte de T\u014dkai da rexi\u00f3n de Ch\u016bbu, e \u00f3 noroeste da prefectura, na zona da provincia hist\u00f3rica de Owari, no centro da illa de Honsh\u016b. A s\u00faa superficie \u00e9 de 79,30\u00a0km\u00b2, a poboaci\u00f3n \u00e9 de 137.004 habitantes (2009) e ten unha densidade de poboaci\u00f3n de 1.730 h/km\u00b2.\nO concello de Inazawa limita cos concellos de Aisai, Miwa, Jimokuji, Kiyosu, Haruhi, Ichinomiya (que son da prefectura de Aichi); Kaizu e Hashima (que son da prefectura de Gifu)."}
{"id": "120711", "revid": "5312", "url": "https://gl.wikipedia.org/wiki?curid=120711", "title": "Ichinomiya", "text": "Ichinomiya (\u4e00\u5bae\u5e02, \u3044\u3061\u306e\u307f\u3084\u3057, \"Ichinomiya-shi\") \u00e9 un concello da prefectura de Aichi no Xap\u00f3n. Est\u00e1 situado na parte de T\u014dkai da rexi\u00f3n de Ch\u016bbu, e \u00f3 noroeste da prefectura, na zona da provincia hist\u00f3rica de Owari, no centro da illa de Honsh\u016b. A s\u00faa superficie \u00e9 de 113,91\u00a0km\u00b2, a poboaci\u00f3n \u00e9 de 378.163 habitantes (2009) e ten unha densidade de poboaci\u00f3n de 3.320 h/km\u00b2.\nO concello de Ichinomiya limita cos concellos de Inazawa, Haruhi, Kitanagoya, Iwakura, K\u014dnan (que son da prefectura de Aichi); Hashima, Kasamatsu, Ginan e Kakamigahara (que son da prefectura de Gifu)."}
{"id": "120713", "revid": "23204", "url": "https://gl.wikipedia.org/wiki?curid=120713", "title": "Pythonidae", "text": "Os pit\u00f3ns ou pythonidae son unha familia de serpes constritoras. O x\u00e9nero \"Python\" foi descrito por Daudin en 1803. Os pit\u00f3ns p\u00f3dense distinguir das boas en que te\u00f1en dentes no premaxilar, un pequeno \u00f3so na parte frontal da mand\u00edbula superior. A maior\u00eda das boas dan a luz cr\u00edas vivas, mentres que os pit\u00f3ns po\u00f1en ovos. Algunhas especies de boas de area (subfamila \"Ericinae\") co\u00f1\u00e9cense erroneamente como pit\u00f3ns."}
{"id": "120714", "revid": "6939", "url": "https://gl.wikipedia.org/wiki?curid=120714", "title": "Pit\u00f3n", "text": ""}
{"id": "120715", "revid": "23204", "url": "https://gl.wikipedia.org/wiki?curid=120715", "title": "John Travolta", "text": "John Joseph Travolta, nado en Englewood (Nova Jersey) o 18 de febreiro de 1954, \u00e9 un actor estadounidense.\nTraxectoria.\nTraballou con numerosos artistas de sona, como Olivia Newton John, Nicolas Cage, Nancy Allen, Jamie Lee Curtis, Kirstie Alley, Dwayne Johnson, Danny DeVito, Brian de Palma, Vince Vaughn, Uma Thurman, Halle Berry, Samuel L. Jackson ou Bruce Willis.\nA s\u00faa carreira est\u00e9ndese durante m\u00e1is de catro d\u00e9cadas, abarcando a prol\u00edfica suma de m\u00e1is de corenta pel\u00edculas, concentrando m\u00faltiples nominaciones aos Premios da Academia, os premios BAFTA e os Premios do Sindicato de Actores \"Screen Actors Guild\". ga\u00f1ou un Globo de Ouro ao mellor actor e ao mellor bailar\u00edn e \u00e9 considerado como unha icona do cinema e do espect\u00e1culo.\nFoi nomeado aos premios \u00d3scar, os premios BAFTA e os premios do sindicato de actores Screen Actors Guild e ga\u00f1ou o Globo de Ouro como actor e bailarin. F\u00edxose famoso polas s\u00faas actuaci\u00f3ns nos filmes \"Saturday Night Fever\", \"Grease\" e \"Pulp Fiction\" (do director Quentin Tarantino) na que encarnou o personaxe de Vincent Vega."}
{"id": "120717", "revid": "5863", "url": "https://gl.wikipedia.org/wiki?curid=120717", "title": "Gene Hackman", "text": "Gene Hackman, nado o 30 de xaneiro de 1930 en San Bernardino (California), \u00e9 un actor e escritor estadounidense ga\u00f1ador do \u00d3scar e do Globo de Ouro.\nTraxectoria.\nIniciouse na d\u00e9cada dos 60, e acadou sona durante os anos 70, despois do seu papel en \"The French Connection\", filme que lle reportou o seu primeiro premio \u00d3scar, e continuou aparecendo en papeis de grande importancia en filmes de Hollywood, demostrando as\u00ed as s\u00faas facultades interpretativas en t\u00edtulos como \"Superman\", \"Bat 21\", \"Heist\" ou \"The Royal Tenenbaums\"."}
{"id": "120718", "revid": "98629", "url": "https://gl.wikipedia.org/wiki?curid=120718", "title": "Shirley MacLaine", "text": "Shirley MacLean Beaty, nada en Richmond, Virxinia o 24 de abril de 1934, co\u00f1ecida como Shirley MacLaine, \u00e9 unha actriz estadounidense de cinema e teatro ga\u00f1adora dos premios \u00d3scar e Globo de Ouro. \u00c1 parte das s\u00faas interpretaci\u00f3ns, co\u00f1\u00e9cese tam\u00e9n pola s\u00faa devoci\u00f3n na crenza da reencarnaci\u00f3n. As\u00ed mesmo, escribiu numerosas obras autobiogr\u00e1ficas, a maior\u00eda das cales tratan sobre as s\u00faas crenzas \"new age\" como o solipsismo as\u00ed como tam\u00e9n sobre a s\u00faa carreira en Hollywood. \u00c9 a irm\u00e1 m\u00e1is vella de Warren Beatty."}
{"id": "120719", "revid": "5312", "url": "https://gl.wikipedia.org/wiki?curid=120719", "title": "Kasugai", "text": "Kasugai (\u6625\u65e5\u4e95\u5e02, \u304b\u3059\u304c\u3044\u3057, \"Kasugai-shi\") \u00e9 un concello da prefectura de Aichi no Xap\u00f3n. Est\u00e1 situado na parte de T\u014dkai da rexi\u00f3n de Ch\u016bbu, e \u00f3 norte da prefectura, na zona da provincia hist\u00f3rica de Owari, no centro da illa de Honsh\u016b. A s\u00faa superficie \u00e9 de 92,71\u00a0km\u00b2, a poboaci\u00f3n \u00e9 de 302.885 habitantes (2009) e ten unha densidade de poboaci\u00f3n de 3.270 h/km\u00b2.\nO concello de Kasugai limita cos concellos de Inuyama, Komaki, Toyoyama, Nagoya, Seto (que son da prefectura de Aichi); e Tajimi (este \u00faltimo \u00e9 da prefectura de Gifu)."}
{"id": "120720", "revid": "56817", "url": "https://gl.wikipedia.org/wiki?curid=120720", "title": "Okazaki", "text": "Okazaki (\u5ca1\u5d0e\u5e02, \u304a\u304b\u3056\u304d\u3057, \"Okazaki-shi\") \u00e9 un concello da prefectura de Aichi no Xap\u00f3n. Est\u00e1 situado na parte T\u014dkai da rexi\u00f3n de Ch\u016bbu, e no centro-leste da prefectura, na zona de provincia hist\u00f3rica de Mikawa, no centro da illa de Honsh\u016b. A s\u00faa superficie \u00e9 de 387,24\u00a0km\u00b2 e a poboaci\u00f3n de 373.274 habitantes (2009) e ten unha densidade de poboaci\u00f3n de 964 h/km\u00b2.\nO concello de Okazaki limita cos concellos de Nishio, de Anj\u014d, de Toyota, de Shinshiro, de Toyokawa, de Gamag\u014dri e de K\u014dta."}
{"id": "120727", "revid": "98629", "url": "https://gl.wikipedia.org/wiki?curid=120727", "title": "Toyokawa", "text": "Toyokawa (\u8c4a\u5ddd\u5e02, \u3068\u3088\u304b\u308f\u3057, \"Toyokawa-shi\") \u00e9 un concello da prefectura de Aichi no Xap\u00f3n. Est\u00e1 situado na parte T\u014dkai da rexi\u00f3n de Ch\u016bbu, e \u00f3 sueste da prefectura, na zona leste da provincia hist\u00f3rica de Mikawa, no centro da illa de Honsh\u016b. A s\u00faa superficie \u00e9 de 150,71\u00a0km\u00b2 e a poboaci\u00f3n de 161.220 habitantes (2009) e ten unha densidade de poboaci\u00f3n de 1.070 h/km\u00b2.\nO concello de Toyokawa limita cos concellos de Gamag\u014dri, de Okazaki, de Shinshiro, de Toyohashi e de Kozakai."}
{"id": "120729", "revid": "92340", "url": "https://gl.wikipedia.org/wiki?curid=120729", "title": "Ann Druyan", "text": "Ann Druyan, nada o 13 de xu\u00f1o de 1949 en Queens, Nova York, \u00e9 unha novelista, guionista e realizadora estadounidense de televisi\u00f3n, co\u00f1ecida pola s\u00faa participaci\u00f3n en diversos proxectos de divulgaci\u00f3n cient\u00edfica.\nTraxectoria.\nFoi a terceira esposa do famoso cient\u00edfico e divulgador Carl Sagan. Tam\u00e9n foi a encargada da direcci\u00f3n do disco interestelar de \"Voyager 1\" e \"Voyager 2\". Nese proxecto, dirixido polo seu home, foi a encargada de decidir as mensaxes de m\u00fasica e imaxes a inclu\u00edr."}
{"id": "120730", "revid": "51526", "url": "https://gl.wikipedia.org/wiki?curid=120730", "title": "Actiniarios", "text": "Os actiniarios (\"Actiniaria\"), chamados vulgarmente actinias, anemones de mar, apeg\u00f3ns, ou, sinxelamente, anemones, constit\u00faen unha orde de cnidarios antozoos da subclase dos hexacoraliarios. \nSon animais mari\u00f1os s\u00e9siles, que se fixan normalmente ao substrato, nalgunas ocasi\u00f3ns \n\u00e1 area do fondo, mais a maior\u00eda, como \u00e9 o caso das verdadeiras actinias, anc\u00f3ranse a soportes m\u00e1is s\u00f3lidos, como as rochas. As s\u00faas dimensi\u00f3ns oscilan entre 1,5\u00a0cm e os 2 m de altura.\nEstes p\u00f3lipos, parecen m\u00e1is ben unha colorida planta que un animal propiamente dito. Co\u00f1\u00e9cense m\u00e1is de 800 especies.\nEtimolox\u00eda.\nO nome cient\u00edfico \"Actiniaria\" prov\u00e9n do grego \u03b1\u03ba\u03c4\u1f30\u03c2 \"akt\u00eds\", \"raio\", pola s\u00faa simetr\u00eda radiada, non bilateral, como a da maior\u00eda dos animais (por exemplo, os artr\u00f3podos ou os vertebrados).\nAnatom\u00eda.\nDe simetr\u00eda radial, o seu corpo \u00e9 c\u00edlindrico, presentando no extremo basal un disco plano que funciona como p\u00e9, o disco pedio e, no extremo apical, o disco oral, que ten no centro un orificio que funciona como boca (e, pese ao nome, tam\u00f1\u00e9n como ano) rodeado de tent\u00e1culos que levan cnidocitos, c\u00e9lulas urticantes que segregan neurotoxinas paralizantes en resposta ao contacto, e que usan tanto para escorrentar os inimigos como para capturar e inxerir as presas das que se alimentan, introduc\u00edndoas na cavidade gastrovascular (que funcionba como o aparello dixestivo dos animais superiores), xa que o seu r\u00e9xime alimenticio \u00e9 basicamente carn\u00edvoro.\nHistoria natural.\nUtilizan os tent\u00e1culos urticantes para capturar pequenos animais que nadan polas inmediaci\u00f3ns. Viven en zonas costeiras normalmente expostas \u00e1s mareas, pero son especialistas en sobrevivir f\u00f3ra da auga. Repregan os seus tent\u00e1culos e enchen as s\u00faas cavidades de auga, o que impide que se sequen cando quedan expostas ao aire.\nAs anemones esticodactil\u00edneas conte\u00f1en algas simbi\u00f3ticas e alim\u00e9ntanse tanto dos produtos das algas como das presas que capturan cos seus tent\u00e1culos. Establecen tam\u00e9n relaci\u00f3ns simbi\u00f3ticas con certos peixes e crust\u00e1ceos.\nReprod\u00facense por bipartici\u00f3n, por xemaci\u00f3n ou por reproduci\u00f3n sexual, m\u00e9todo que en moitas especies acaba coa incubaci\u00f3n dos exemplares novos na cavidade gastrovascular central e a s\u00faa posterior expulsi\u00f3n.\nMutualismo con peixes.\nVarias especies de peixes viven entre os tent\u00e1culos das anemones tenen a propiedade de inhibir a liberaci\u00f3n das toxinas das c\u00e9lulas urticantes. As diferentes especies de peixes asociados con anemones var\u00edan, desde os que \"alimentan\" \u00e1 s\u00faa anemone at\u00e9 os que sinxelamente util\u00edzana como despensa.\nO co\u00f1ecido peixe pallaso (\"Amphiphrion ocellaris\") ten m\u00e1is tendencia a roubar a comida do seu hospedeiro que a proporcionarlla.\nAs anemones no acuario.\nAs anemones son moito m\u00e1is f\u00e1ciles de manter que os corais, a\u00ednda que moitas das anemones m\u00e1is populares comparten con moitos corais a posesi\u00f3n de algas simbi\u00f3ticas e requiren estar moi ben iluminados para prosperar.\nExisten moitas especies de pequenas anemones que se mante\u00f1en en acuario soamente pola s\u00faa beleza, e moitas delas poden reproducirse no acuario. Non todas as anemones son benvidas no acuario. O x\u00e9nero \"Cerianthus\" de anemones tubiformes incl\u00fae moitos membros atractivos, con belas cores pastel e longos tent\u00e1culos, pero son letais e chegan a matar as criaturas m\u00e1is pequenas, at\u00e9 a crust\u00e1ceos que normalmente poder\u00edan escapar ilesos dunha anemone. A\u00ednda peor \u00e9 a anemone lume (\"Actinodendron\") que parece unha \u00e1rbore pequena con moitas ramas, as cales poden causar dolorosas feridas ao propio acuar\u00f3filo e aos seus compa\u00f1eiros de tanque."}
{"id": "120731", "revid": "1822", "url": "https://gl.wikipedia.org/wiki?curid=120731", "title": "Actinia", "text": ""}
{"id": "120734", "revid": "89787", "url": "https://gl.wikipedia.org/wiki?curid=120734", "title": "Peixe pallaso", "text": "O peixe pallaso caracter\u00edzase polas s\u00faas intensas cores vermella, rosa ou laranxa e branco. Procede dos arrecifes de coral do Indopac\u00edfico e vive conxuntamente coas anemones, teoricamente unha especie depredadora, da que obt\u00e9n unha protecci\u00f3n fronte a pos\u00edbeis atacantes. En troques, o peixe pallaso ofrece a posibilidade de inxerir as substancias prexudiciais para a anemone.\nDoado de obter, \u00e9 un peixe de mantemento sinxelo, de a\u00ed que todas as s\u00faas variedades constit\u00faan unha boa opci\u00f3n para acuarios. Tr\u00e1tase dunha especie carn\u00edvora, que precisa dunha lixeira achega vexetal na s\u00faa dieta. No seu medio natural os peixes pallaso perseguen as s\u00faas pequenas presas."}
{"id": "120737", "revid": "18868", "url": "https://gl.wikipedia.org/wiki?curid=120737", "title": "Ouca", "text": "O termo ouca p\u00f3dese referir \u00e1s seguintes plantas:"}
{"id": "120740", "revid": "137825", "url": "https://gl.wikipedia.org/wiki?curid=120740", "title": "Proximidades Zaragoza", "text": "A rede de Proximidades Zaragoza (en castel\u00e1n: \"Cercan\u00edas Zaragoza\") \u00e9 un servizo de trens interurbanos entre Zaragoza e parte dos municipios da s\u00faa \u00e1rea metropolitana, que forma parte da rede de Proximidades de Renfe Operadora. Actualmente devandita rede de proximidade unicamente est\u00e1 formada por unha li\u00f1a en funcionamento, a C-1.\nA li\u00f1a C-1, operada por Renfe Operadora, \u00e9 a primeira e \u00fanica li\u00f1a de Proximidades da cidade de Zaragoza. Foi inaugurada, e presta servizo desde ent\u00f3n, o 11 de xu\u00f1o de 2008, d\u00edas antes do inicio da Exposici\u00f3n Internacional de 2008 nesta cidade.\nPara a s\u00faa creaci\u00f3n aproveit\u00e1ronse as v\u00edas xa existentes das li\u00f1as Zaragoza-Pamplona/Logro\u00f1o e Zaragoza-Reus-Barcelona. Cre\u00e1ronse novas estaci\u00f3ns no perif\u00e9rico barrio de Casetas, en Utebo, baixo a antiga estaci\u00f3n do Portillo e en Miraflores, dentro do distrito de Las Fuentes. O 3 de abril de 2012 engadiuse \u00e1 li\u00f1a a estaci\u00f3n de Zaragoza-Goya.\nPercorrido.\n \nProxectos.\nAmpliaci\u00f3n da C-1.\nEst\u00e1 prevista a ampliaci\u00f3n da li\u00f1a polo Leste a curto prazo ata La Cartuja e a medio prazo ata El Burgo de Ebro, mentres que polo Oeste as ampliaci\u00f3ns ser\u00edan ata Alag\u00f3n a medio prazo e a longo prazo ata Pedrola. \nAs posibles estaci\u00f3ns recollidas no PIT para a C-1 son as seguintes: \nTam\u00e9n se comtempla a posibilidade de crear a longo prazo unha li\u00f1a \"C-1b\" que en Casetas se bifurcar\u00eda cara a Pinseque e Grisen chegando \u00e1 factor\u00eda de OPEL Espa\u00f1a, cuxas paradas ser\u00edan: \nNova li\u00f1a C-2.\nSegundo recolle o Plan Intermodal de Transporte de Zaragoza, segundo evolucione a demanda por\u00edanse en funcionamento novos servizos cunha segunda li\u00f1a de proximidade que siga un eixo Norte-Sur polos corredores dos r\u00edos G\u00e1llego e Huerva, aproveitando as v\u00edas das li\u00f1as Zaragoza-Huesca e Zaragoza-Valencia, ata Mar\u00eda de Huerva e Villanueva de G\u00e1llego. As posibles estaci\u00f3ns recollidas no PIT para a C-2 son as seguintes: "}
{"id": "120744", "revid": "101735", "url": "https://gl.wikipedia.org/wiki?curid=120744", "title": "Proximidades Santander", "text": "Proximidades Santander \u00e9 un servizo de Proximidades Renfe entre a cidade de Santander e Reinosa, ambas en Cantabria. O trazado \u00e9 o da li\u00f1a Palencia-Santander, que \u00e9 de v\u00eda \u00fanica electrificada.\nCaracter\u00edsticas.\nActualmente este n\u00facleo de proximidades s\u00f3 disp\u00f3n dunha li\u00f1a: a C-1, e o seu percorrido \u00e9 o seguinte:\n\u00c9 a \u00fanica rede de Proximidades Renfe onde a\u00ednda se empregan trens da serie 440 reformados e circulan en composici\u00f3n sinxela de dous ou tres coches."}
{"id": "120745", "revid": "47401", "url": "https://gl.wikipedia.org/wiki?curid=120745", "title": "Proximidades C\u00e1diz", "text": "A rede de Proximidades C\u00e1diz \u00e9 unha das redes de Proximidades Renfe que d\u00e1 servizo a varios municipios das comarcas da Ba\u00eda de C\u00e1diz e a Campi\u00f1a de Jerez, na provincia de C\u00e1diz. Esta rede est\u00e1 formada por d\u00faas li\u00f1as en servizo, 61\u00a0km de v\u00edas f\u00e9rreas e 13 estaci\u00f3ns en servizo. Concretamente, a rede ten paradas nos municipios de C\u00e1diz, San Fernando, Puerto Real, El Puerto de Santa Mar\u00eda e Xerez da Fronteira."}
{"id": "120747", "revid": "88215", "url": "https://gl.wikipedia.org/wiki?curid=120747", "title": "Joan Llaneras", "text": "Joan Llaneras Rosell\u00f3, nado o 17 de maio de 1969 en Porreres, Mallorca, \u00e9 un laureado ciclista de pista balear. Na actualidade vive Montagut, Garrotxa. Ten participado na modalidade de Madison e en carreira por puntos, sendo esta \u00faltima a s\u00faa especialidade, e onde acadou os seus meirandes \u00e9xitos."}
{"id": "120748", "revid": "47401", "url": "https://gl.wikipedia.org/wiki?curid=120748", "title": "Xiomara Alfaro", "text": "Xiomara Alfaro, nada na Habana o 11 de maio de 1930 e finada en Miami o 24 de xu\u00f1o de 2018, foi unha cantante cubana de m\u00fasica popular que residiu nos Estados Unidos. Marcou un estilo propio na canci\u00f3n popular cubana, co seu repertorio de boleros na s\u00faa voz de soprano con especial capacidade para os sons agudos. \u00c9 unha artista contempor\u00e1nea de Olga Guillot, Celia Cruz, Omara Portuondo ou Yma Sumac.\nTraxectoria.\nIniciouse en revistas musicais nos anos 50 e en espect\u00e1culos de cabar\u00e9, actuou no club Tropicana e realizou espect\u00e1culos en diversos pa\u00edses do mundo, chegando a editar m\u00e1is de 28 discos, alg\u00fan coa colaboraci\u00f3n de Bebo Vald\u00e9s ou Ernesto Duarte Brito, entre outros.\nEstivo casada co pianista paname\u00f1o Rafael Ben\u00edtez, quen foi o seu adaptador e director de orquestra art\u00edstico colaborando na gravaci\u00f3n dos seus discos. O bolero \"Siboney\" de Ernesto Lecuona foi moi popular na s\u00faa voz. Participou no filme italiano \"Mambo\", canda Silvana Mangano e Vittorio Gassman, dirixido por Robert Rossen en 1954."}
{"id": "120749", "revid": "89787", "url": "https://gl.wikipedia.org/wiki?curid=120749", "title": "Bebo Vald\u00e9s", "text": "Dionisio Ram\u00f3n Emilio Vald\u00e9s Amaro, co\u00f1ecido como Bebo Vald\u00e9s, nado na Habana o 9 de outubro de 1918 e finado en Estocolmo o 22 de marzo de 2013, foi un m\u00fasico de jazz considerado como unha das figuras centrais da \u00e9poca dourada da m\u00fasica cubana. Ademais de pianista, a s\u00faa faceta m\u00e1is co\u00f1ecida, foi tam\u00e9n compositor, adaptador e director. \u00c9 o pai doutro destacado pianista de jazz cubano, Chucho Vald\u00e9s.\nTraxectoria.\nTi\u00f1a ascendencia galega por parte materna, pois seu av\u00f3 Ram\u00f3n Amaro era un galego que se instalara en Cuba."}
{"id": "120750", "revid": "56817", "url": "https://gl.wikipedia.org/wiki?curid=120750", "title": "Proximidades Renfe Donostia", "text": "Cercan\u00edas San Sebasti\u00e1n ou Donostiako Aldiriak \u00e9 unha das redes de Proximidades Renfe que d\u00e1 servizo \u00e1 cidade de Donostia, os municipios da s\u00faa \u00e1rea metropolitana leste e os municipios situados no val do r\u00edo Oria e do r\u00edo Deba ata O\u00f1ati.\nEsta rede at\u00f3pase na li\u00f1a ferroviaria Madrid-Ir\u00fan, polo que os trens de proximidade comparten v\u00edas con servizos rexionais e de longo percorrido. O trazado est\u00e1 electrificado e con dobre v\u00eda.\nO n\u00facleo ten unha \u00fanica li\u00f1a, C-1, que une Ir\u00fan e O\u00f1ati pasando por Donostia.\nO material m\u00f3bil empregado son trens da serie 440 reformados e da serie 446."}
{"id": "120753", "revid": "1131", "url": "https://gl.wikipedia.org/wiki?curid=120753", "title": "Galer\u00eda de imaxes de faros de Galicia", "text": "Galer\u00eda de imaxes de faros de Galicia."}
{"id": "120760", "revid": "2074", "url": "https://gl.wikipedia.org/wiki?curid=120760", "title": "CO", "text": ""}
{"id": "120761", "revid": "89787", "url": "https://gl.wikipedia.org/wiki?curid=120761", "title": "Justo Betancourt", "text": "Justo Betancourt, nado o 6 de decembro de 1940 en Matanzas, \u00e9 un m\u00fasico cubano encadrado dentro do x\u00e9nero denominado salsa. Co\u00f1ecido polo alcume \"O Mulato\", cultivou as\u00ed mesmo o bolero e outras m\u00fasicas latinoamericanas. O seu meirande \u00e9xito \u00e9 a interpretaci\u00f3n da canci\u00f3n \"Pa bravo yo\"."}
{"id": "120762", "revid": "89787", "url": "https://gl.wikipedia.org/wiki?curid=120762", "title": "Willie Rosario", "text": "Willie Rosario, tam\u00e9n co\u00f1ecido como M\u00edster Afinque, nado en Coamo o 6 de maio de 1930 \u00e9 un m\u00fasico, compositor e director de orquestra portorrique\u00f1o de m\u00fasica salsa.\nTraxectoria.\nFoi criado nunha familia humilde. Seus pais decat\u00e1ronse do seu potencial musical e fixeron que tomase lecci\u00f3ns de guitarra \u00e1 idade de 6 anos. Recibiu a educaci\u00f3n primaria e secundaria na s\u00faa cidade natal. A s\u00faa nai tam\u00e9n lle impartiu clases de saxof\u00f3n, mais el interesouse principalmente pola conga. En 1946, formou unha banda chamada \"Coamex\". Non obstante, un ano m\u00e1is tarde a s\u00faa familia mudouse \u00e1 Nova York, alugando un apartamento nun gueto de Manhattan co\u00f1ecido como Spanish Harlem.\nWillie Rosario entrou en contacto e tocou a conga para diversas orquestras. Despois de se graduar na escola secundaria, mantivo a s\u00faa educaci\u00f3n e estudou xornalismo e relaci\u00f3ns p\u00fablicas. Nunha ocasi\u00f3n Rosario visitou o famoso Palladium Ball Room en Nova York, onde Tito Puente tocaba o timbal. Este foi o comezo da s\u00faa aventura con dito instrumento."}
{"id": "120764", "revid": "1131", "url": "https://gl.wikipedia.org/wiki?curid=120764", "title": "Monte Perdido", "text": "Monte Perdido \u00e9 o macizo calcario m\u00e1is alto de Europa. O seu pico m\u00e1is elevado \u00e9 o Monte Perdido cunha altitude de 3.355 msnm.\nSituaci\u00f3n e datos.\nEst\u00e1 situado ao norte da provincia de Huesca, no parque nacional de Ordesa e Monte Perdido dentro da vertente sur do Pireneo occidental, na comunidade aut\u00f3noma de Arag\u00f3n. Este macizo est\u00e1 inclu\u00eddo dentro da Reserva da biosfera Ordesa-Vi\u00f1amala declarada pola UNESCO en 1997.\nO macizo de Monte Perdido, co\u00f1ecido polas Tres Sorores ou \"Treserols\", est\u00e1 composto polos picos de Monte Perdido, con 3.355 metros, o Cilindro, con 3.328, e o A\u00f1isclo, con 3.263, que tam\u00e9n \u00e9 chamado Soum de Ramond, dedicado ao pirene\u00edsta Louis Ramond de Carbonni\u00e8res, o primeiro que subiu e contouno. Neste sector at\u00f3panse 22 cumios de m\u00e1is de 3.000 m."}
{"id": "120765", "revid": "1131", "url": "https://gl.wikipedia.org/wiki?curid=120765", "title": "Pico Cilindro", "text": "O pico Cilindro, tam\u00e9n chamado Marbor\u00e9 ou Cilindro de Marbor\u00e9, \u00e9 un pico de 3.328 m de altura do macizo de Monte Perdido, dentro da cordilleira dos Pireneos e que se sit\u00faa integramente en Espa\u00f1a (Val de Ordesa), pero moi preto da fronteira con Francia (Circo de Gavarnie) coa que limita o pico Marbor\u00e9, estando inclu\u00eddo no espa\u00f1ol Parque Nacional de Ordesa e Monte Perdido e pr\u00f3ximo ao Parque Nacional dos Pireneos. Dentro do macizo de Monte Perdido, os tres cumes maiores co\u00f1\u00e9cense como as Tres Sorores ou Treserols, das que o Pico Cilindro (3.328 m) \u00e9 a m\u00e1is noroccidental e seguen o propio Monte Perdido (3.355 m) e o pico Soum de Ramond (3.263 m).\nO seu nome d\u00e9bese \u00e1 impresionante cara Norte, unha parede vertical redondeada cunha forma que recorda a un cilindro xeom\u00e9trico e o seu sobrenome d\u00e9bese a que a mesma cara Norte domina o circo glaciar de Marbor\u00e9, onde se acha o Ib\u00f3n de Marbor\u00e9."}
{"id": "120766", "revid": "1131", "url": "https://gl.wikipedia.org/wiki?curid=120766", "title": "Pico Perdiguero", "text": "O pico Perdiguero (en franc\u00e9s: \"Pic de Perdigu\u00e8re\") \u00e9 un cume dos Pireneos, situada entre Arag\u00f3n e Alta Garona, como fronteira divisoria entre Espa\u00f1a e Francia. O seu cume foi alcanzada por primeira vez en 1817 por Friedrich Parrot e Pedro Barrau. Ten unha altitude de 3.221 msnm."}
{"id": "120767", "revid": "1131", "url": "https://gl.wikipedia.org/wiki?curid=120767", "title": "Pico da Maladeta", "text": "O Pico da Maladeta \u00e9 un cume monta\u00f1oso de 3.308 msnm pr\u00f3xima ao Pico Aneto. At\u00f3pase situado no Parque Natural Posets-Maladeta, no municipio de Benasque, provincia de Huesca, comunidade aut\u00f3noma de Arag\u00f3n, en Espa\u00f1a. Na s\u00faa ladeira norte reside o denominado Glaciar da Maladeta, cunhas 37 ha de superficie total. At\u00f3pase fraccionado en dous partes, Maladeta occidental (6 ha) e oriental (31 ha).\nAntigamente, a Maladeta estaba considerado o pico m\u00e1is alto da zona, e os intentos por chegar \u00e1 s\u00faa cima foron anteriores ao resto de picos do macizo hom\u00f3nimo. En concreto, a primeira ascensi\u00f3n tivo lugar polo m\u00e9dico e naturalista Friedrich von Parrot, o 28 de setembro de 1817."}
{"id": "120768", "revid": "27155", "url": "https://gl.wikipedia.org/wiki?curid=120768", "title": "Martara\u00f1a", "text": ""}
{"id": "120769", "revid": "1410", "url": "https://gl.wikipedia.org/wiki?curid=120769", "title": "Asago", "text": "Asago (\u671d\u6765\u5e02, \u3042\u3055\u3054\u3057, \"Asago-shi\") \u00e9 un concello xapon\u00e9s da prefectura de Hy\u014dgo. Est\u00e1 situado \u00f3 norte da rexi\u00f3n de Kinki e no centro-norte da prefectura, na zona da provincia hist\u00f3rica da Tajima. A s\u00faa superficie \u00e9 de 402,98\u00a0km\u00b2 e a poboaci\u00f3n de 33.392 habitantes (2009) e ten unha densidade de poboaci\u00f3n de 82,9 hab./km\u00b2.\nO concello de Asago limita cos concellos de Toyooka, Yabu, Shis\u014d, Kamikawa, Taka, Tanba (da prefectura de Hy\u014dgo); e Fukuchiyama (da prefectura de Quioto).\nHistoria.\nA cidade Asago foi fundada pola fusi\u00f3n de 4 concellos de vila do distrito de Asago (Asago, Ikuno, Sant\u014d e Wadayama) no ano 2005."}
{"id": "120770", "revid": "1131", "url": "https://gl.wikipedia.org/wiki?curid=120770", "title": "Vi\u00f1amala", "text": "O pico Vi\u00f1amala (\"Vignemale\" en franc\u00e9s e \"Comachibosa\" en aragon\u00e9s) \u00e9 un monte situado nos Pireneos, entre a provincia de Huesca (Espa\u00f1a) e o departamento de Altos Pireneos (Francia). \nNa cara espa\u00f1ola (val de Bujaruelo) forma parte da zona perif\u00e9rica de Parque nacional de Ordesa e Monte Perdido, mentres que a francesa est\u00e1 dentro do Parque Nacional dos Pireneos. \u00c9 o pico m\u00e1is alto do Pireneo franc\u00e9s e do macizo ao que pertence.\nA\u00ednda que o 2 de agosto de 1792 uns xe\u00f3grafos deixaron un sinal na cima, mais ao non reterse o seu nome consid\u00e9rase como primeira ascensi\u00f3n \"co\u00f1ecida\" a realizada o 8 de outubro de 1837 por Henri Cazauz, gu\u00eda de Luz, e o seu amigo Bernard Guillembet."}
{"id": "120771", "revid": "1131", "url": "https://gl.wikipedia.org/wiki?curid=120771", "title": "Balaitus", "text": "O Balaitus (\"Bala\u00eftous\" en franc\u00e9s, \"Pico Os Moros\" en aragon\u00e9s, \"Vathleitosa\" en occitano) \u00e9 un macizo gran\u00edtico dos Pireneos, situado na fronteira entre Espa\u00f1a e Francia, que marca o comezo polo Oeste dos \"Altos Pireneos\". O pico Balaitus (de 3\u00a0144 metros de altura) \u00e9 o primeiro dos Pireneos que excede os 3\u00a0000 m desde a costa atl\u00e1ntica. Parece que o seu nome prov\u00e9n do occitano gasc\u00f3n \"vath\" (val) e \"leitosa\".\nSit\u00faase entre o espa\u00f1ol Val de Tena (Sallent de G\u00e1llego) e o franc\u00e9s Val d'Azun."}
{"id": "120772", "revid": "1131", "url": "https://gl.wikipedia.org/wiki?curid=120772", "title": "Pica d'Estats", "text": "A Pica d'Estats (\"Pique d'Estats\" en franc\u00e9s) \u00e9 unha das monta\u00f1as m\u00e1is altas da cordilleira dos Pireneos. Ten unha altura de 3.143 metros e at\u00f3pase na fronteira entre Espa\u00f1a e Francia. Tam\u00e9n \u00e9 o pico m\u00e1is alto de Catalu\u00f1a.\nLocalizaci\u00f3n e descrici\u00f3n.\nAt\u00f3pase entre a comarca do Pallars Sobir\u00e0 e Ari\u00e8ge, situada ao final da Vallferrera e da ribeira de Sotllo, formada por tres picos, pouco separados o un do outro. O pico central, \u00e9 o m\u00e1is alto (3143 m.), o pico occidental ou pico de Verdaguer (3131 m.) e o pico oriental ou punta Gabarr\u00f3 (3115 m.), que \u00e9 o v\u00e9rtice xeod\u00e9sico. A cadea coincide exactamente coa fronteira de Occitania pertencente a Francia, cunha orientaci\u00f3n xeral que vai de Norte, Noroeste a Sueste."}
{"id": "120773", "revid": "1131", "url": "https://gl.wikipedia.org/wiki?curid=120773", "title": "Pico Viejo", "text": "Pico Viejo ou Monta\u00f1a Chahorra \u00e9 un volc\u00e1n situado na illa de Tenerife, Illas Canarias. Constit\u00fae o segundo pico m\u00e1is alto de Tenerife e Canarias tras o Teide cunha altura de 3.135 m sobre o nivel do mar.\nEste edificio forma parte do complexo volc\u00e1nico Pico Viejo-Teide que comezou a s\u00faa formaci\u00f3n fai aproximadamente 200.000 anos no centro da illa. O seu cr\u00e1ter, duns 800 metros de di\u00e1metro, \u00e9 un dos cr\u00e1teres sat\u00e9lites que se reparten ao redor do Teide. No ano 1798 entrou en erupci\u00f3n e constitu\u00edu os chamados Narices do Teide. Esta erupci\u00f3n vi\u00f1o a ser a \u00faltima das acaecidas dentro dos l\u00edmites do Parque Nacional do Teide e a de maior duraci\u00f3n das erupciones hist\u00f3ricas de Tenerife, lanzando material volc\u00e1nico durante tres meses."}
{"id": "120774", "revid": "1131", "url": "https://gl.wikipedia.org/wiki?curid=120774", "title": "Pico Alcazaba", "text": "A Alcazaba \u00e9, con 3.371 metros \u00e9 o quinto cume m\u00e1is alto da Pen\u00ednsula Ib\u00e9rica e terceiro da s\u00faa cordilleira. Est\u00e1 situado na provincia de Granada, en Andaluc\u00eda, e pertence a Serra Nevada, na cordilleira Penib\u00e9tica.\nXunto cos picos do Mulhac\u00e9n e Puntal de la Caldera, forma un anfiteatro na vertente norte, no que nace o r\u00edo Genil, a partir da Lagoa da Mosca, un lago permanente."}
{"id": "120775", "revid": "98629", "url": "https://gl.wikipedia.org/wiki?curid=120775", "title": "Shis\u014d", "text": "Shis\u014d (\u5b8d\u7c9f\u5e02, \u3057\u305d\u3046\u3057, \"Shis\u014d-shi\") \u00e9 un concello da prefectura de Hy\u014dgo no Xap\u00f3n. Est\u00e1 situado ao norte da rexi\u00f3n de Kinki e ao oeste da prefectura, na zona oeste da provincia hist\u00f3rica da Harima. A s\u00faa superficie \u00e9 de 658,60\u00a0km\u00b2 e a poboaci\u00f3n de 41.509 habitantes (2009) e ten unha densidade de poboaci\u00f3n de 63 h/km\u00b2.\nO concello de Shis\u014d limita cos concellos de Say\u014d, de Tatsuno, de Himeji, de Kamikawa, de Asago, de Yabu (son da prefectura de Hy\u014dgo); de Mimasaka, de Nishiawakura (son da prefectura de Okayama); e de Wakasa (da prefectura de Tottori).\nHistoria.\nA cidade Shis\u014d foi fundada pola fusi\u00f3n de 4 concellos de vila do distrito de Shis\u014d (\"Yamasaki\", \"Ichinomiya\", \"Haga\" e \"Chikusa\") no ano 2005."}
{"id": "120776", "revid": "1410", "url": "https://gl.wikipedia.org/wiki?curid=120776", "title": "Miki, Hy\u014dgo", "text": "Miki (\u4e09\u6728\u5e02, \u307f\u304d\u3057, \"Miki-shi\") \u00e9 un concello da prefectura de Hy\u014dgo no Xap\u00f3n. Est\u00e1 situado na rexi\u00f3n de Kinki e no centro-leste da prefectura, na zona leste da provincia hist\u00f3rica da Harima. A s\u00faa superficie \u00e9 de 176,58\u00a0km\u00b2 e a poboaci\u00f3n de 82.578 habitantes (2009) e ten unha densidade de poboaci\u00f3n de 468 h/km\u00b2.\nO concello de Miki limita cos concellos de Inami, de Kakogawa, de Ono, de Kat\u014d, de Sanda e de K\u014dbe."}
{"id": "120777", "revid": "7565", "url": "https://gl.wikipedia.org/wiki?curid=120777", "title": "Tatsuno", "text": ""}
{"id": "120778", "revid": "113870", "url": "https://gl.wikipedia.org/wiki?curid=120778", "title": "Sanda", "text": "Sanda (\u4e09\u7530\u5e02, \u3055\u3093\u3060\u3057, \"Sanda-shi\") \u00e9 un concello da prefectura de Hy\u014dgo no Xap\u00f3n. Est\u00e1 situado na rexi\u00f3n de Kinki e \u00f3 leste da prefectura. A s\u00faa superficie \u00e9 de 210,22\u00a0km\u00b2 e a poboaci\u00f3n de 114.077 habitantes (2009) e ten unha densidade de poboaci\u00f3n de 543 h/km\u00b2.\nO concello de Sanda limita cos concellos de Miki, de Kat\u014d, de Sasayama, de Inagawa, de Takarazuka e de K\u014dbe.\nEn Sanda naceu o pintor Yoshiro Tachibana, que se estableceu en Mux\u00eda."}
{"id": "120779", "revid": "113870", "url": "https://gl.wikipedia.org/wiki?curid=120779", "title": "Kakogawa", "text": "Kakogawa (\u52a0\u53e4\u5ddd\u5e02, \u304b\u3053\u304c\u308f\u3057, \"Kakogawa-shi\") \u00e9 un concello da prefectura de Hy\u014dgo no Xap\u00f3n. Est\u00e1 situada na rexi\u00f3n de Kinki e ao leste da prefectura. A s\u00faa superficie \u00e9 de 138,51\u00a0km\u00b2 e a poboaci\u00f3n de 267.970 habitantes (2009) e ten unha densidade de poboaci\u00f3n de 1.930 h/km\u00b2.\nO concello de Kakogawa limita cos concellos de Takasago, de Himeji, de Kasai, de Ono, de Miki, de Inami, de Akashi e de Harima."}
{"id": "120784", "revid": "1131", "url": "https://gl.wikipedia.org/wiki?curid=120784", "title": "Galer\u00eda de imaxes de vacalouras de Galicia", "text": "Galer\u00eda de imaxes vacalouras (\"Lucanus cervus\") de Galicia."}
{"id": "120804", "revid": "83328", "url": "https://gl.wikipedia.org/wiki?curid=120804", "title": "Illa Manono", "text": "Manono \u00e9 unha illa de Samoa, no estreito de Apolima entre as illas principais de Savai'i e Upolu, o punto m\u00e1is ao oeste de Upolu. Como as outras illas do estreito de Apolima, \u00e9 parte do distrito Aiga-i-le-Tai, que se basea principalmente en Upolu, ocupando o seu extremo occidental. Manono ten unha \u00e1rea de 3\u00a0km\u00b2. A poboaci\u00f3n \u00e9 de 773 habitantes (censo 2001) distrib\u00faense entre catro aldeas:\nDas catro illas habitadas de Samoa, \u00e9 a terceira en canto poboaci\u00f3n, logo das illas moito m\u00e1is grandes de Upolu e Savai'i, e antes da illa Apolima. Non se permite ter ningunha clase de cans na illa. Non hai coches tampouco; apenas unha senda para pe\u00f3ns que bordea a costa. No principio do s\u00e9culo XIX a illa foi chamada Flat Island, (illa Plana)."}
{"id": "120806", "revid": "56817", "url": "https://gl.wikipedia.org/wiki?curid=120806", "title": "Illa Apolima", "text": "A illa Apolima \u00e9 a m\u00e1is pequena das catro illas habitadas de Samoa. Pos\u00fae menos dun quil\u00f3metro cadrado de superficie. Est\u00e1 situado no estreito de Apolima entre Upolu e Savai'i e est\u00e1 a 2.4 quil\u00f3metros \u00f3 noroeste de Upolu e da min\u00fascula illa de Nuulopa. \u00c9 parte do distrito de Aiga-i-le-Tai, como as outras illas no estreito de Apolima. A illa \u00e9 de orixe volc\u00e1nico, cun cr\u00e1ter extinto que alcanza unha altura de 165 metros. A poboaci\u00f3n \u00e9 88 persoas (censo de 2001), todos no establecemento de Apolima-Uta, a \u00fanica aldea, que est\u00e1 situada no extremo norte. A 400 metros ao norte hai unha pequena illa despoboada e sen nome de 1400 metros cadrados de superficie."}
{"id": "120842", "revid": "1131", "url": "https://gl.wikipedia.org/wiki?curid=120842", "title": "Apolima", "text": ""}
{"id": "120853", "revid": "89787", "url": "https://gl.wikipedia.org/wiki?curid=120853", "title": "Arron Afflalo", "text": "Arron Agustin Afflalo, nado nos \u00c1nxeles (California) o 15 de outubro de 1985, \u00e9 un xogador profesional de baloncesto estadounidense. Mide 1,96 metros e xoga na posici\u00f3n de escolta. Ten ra\u00edces xamaicanas, portuguesas e espa\u00f1olas.\nTraxectoria.\nXogou durante 3 tempadas cos UCLA Bruins, cos que fixo 14,8 puntos e 3,1 rebotes por partido. No seu \u00faltimo ano, tras anotar 16.9 puntos por encontro, foi nomeado Xogador do Ano da Pacific Ten Conference polos adestradores rivais.\nFoi elixido no posto 27 da primeira rolda do Draft da NBA de 2007 polos Detroit Pistons, equipo polo cal asinou o seu primeiro contrato profesional en xullo de 2007.\nO 13 de xullo de 2009, foi traspasado xunto a Walter Sharpe \u00f3s Denver Nuggets a cambio dunha elecci\u00f3n da segunda rolda do Draft de 2011. O 10 de novembro de 2009, xogou o seu primeiro partido de titular cos Nuggets. O 25 de xaneiro de 2010, anotou 6 triplas contra os Charlotte Bobcats, o maior n\u00famero de triplas anotadas nun partido na s\u00faa carreira.\nEn agosto de 2012, foi traspasado \u00f3s Orlando Magic no traspaso entre catro equipos que mandou a Dwight Howard \u00f3s Los Angeles Lakers.\nO 26 de xu\u00f1o de 2014, foi traspasado de volta \u00f3s Denver Nuggets a cambio de Evan Fournier e os dereitos do Draft de Roy Devyn Marble. O 29 de outubro de 2014, xogou o seu primeiro partido tras a s\u00faa volta a Denver, facendo 15 puntos e 4 rebotes na vitoria sobre os Detroit Pistons por 89-79.\nO 19 de febreiro de 2015, Afflalo foi traspasado xunto a Alonzo Gee \u00f3s Portland Trail Blazers, a cambio de V\u00edctor Claver, Will Barton, Thomas Robinson e unha elecci\u00f3n protexida da primeira rolda do Draft de 2016."}
{"id": "120862", "revid": "89787", "url": "https://gl.wikipedia.org/wiki?curid=120862", "title": "Rodney Stuckey", "text": "Rodney Norvell Stuckey, nado o 21 de abril de 1986 en Seattle, Washington, \u00e9 un ex xogador estadounidense de baloncesto profesional. Cunha altura de 1,96 metros xogaba nas posici\u00f3ns de base e escolta.\nCarreira.\nUniversidade.\nStuckey acudiu ao Kentwood High School en Kent, Washington, lugar dende o cal pasou \u00e1 Universidade de Eastern Washington. Al\u00ed gozou de d\u00faas tempadas brillantes, ofrecendo uns n\u00fameros moi bos. Debutou na tempada 2005-06 facendo 24,2 puntos, 4,8 rebotes, 4,1 asistencias e 2,2 roubos por partido. Abraiou a toda a NCAA con 45 puntos ante Northern Arizona. No seu primeiro partido fronte a Pacific Lutheran conseguiu un dobre-dobre, con 14 puntos e 10 asistencias. Implantou un novo r\u00e9cord na s\u00faa universidade con 726 puntos nunha tempada liderando a Big Sky en anotaci\u00f3n e alzouse co MVP da Big Sky.\nComa sophomore na tempada 2006-07 liderou novamente a Big Sky en puntos e rematou 7\u00ba no pa\u00eds con 24.6, ademais de 4.7 rebotes, 5.5 asistencias (2\u00ba da Big Sky) e 2.4 roubos de media. Fronte a Portland State rexistrou o seu m\u00e1ximo da tempada con 36 puntos. Chegou ou superou nove veces os 30 puntos. En s\u00f3 d\u00faas tempadas anotou 1.438 puntos, capturou 279 rebotes, repartiu 283 asistencias e roubou 145 bal\u00f3ns. Nas d\u00faas campa\u00f1as foi galardoado coa honor\u00e1bel menci\u00f3n All-America por The Associated Press e All-Big Sky Conference. Levou o n\u00famero 3 en Eastern Washington en honra ao seu xogador favorito, Dwyane Wade.\nNBA.\nStuckey foi elixido por Detroit Pistons no posto 15 da 1\u00aa rolda do draft de 2007. A s\u00faa tempada coma rookie foi boa, e aproveitou ao m\u00e1ximo os minutos que se lle daban, facendo 7,6 puntos por partido durante a tempada regular, e mellorando os seus rexistros na postempada, onde fixo 8,2 puntos por encontro.\nO 21 de xullo de 2014, Stuckey fichou polos Indiana Pacers."}
{"id": "120875", "revid": "1131", "url": "https://gl.wikipedia.org/wiki?curid=120875", "title": "Galer\u00eda de imaxes do laboratorio de pr\u00e1cticas da Facultade de Ciencias da Universidade da Coru\u00f1a", "text": "Galer\u00eda de imaxes do laboratorio de pr\u00e1cticas da Facultade de Ciencias da Universidade da Coru\u00f1a."}
{"id": "120892", "revid": "1131", "url": "https://gl.wikipedia.org/wiki?curid=120892", "title": "Galer\u00eda de imaxes de Borneiro, Cabana de Berganti\u00f1os", "text": "San Xo\u00e1n de Borneiro \u00e9 unha parroquia que se localiza no oeste do concello de Cabana de Berganti\u00f1os."}
{"id": "120894", "revid": "1131", "url": "https://gl.wikipedia.org/wiki?curid=120894", "title": "Galer\u00eda de imaxes do dolmen de Dombate", "text": "O dolmen de Dombate \u00e9 un monumento megal\u00edtico situado na parroquia de Borneiro."}
{"id": "120896", "revid": "1131", "url": "https://gl.wikipedia.org/wiki?curid=120896", "title": "Museo Qui\u00f1ones de Le\u00f3n", "text": ""}
{"id": "120897", "revid": "1131", "url": "https://gl.wikipedia.org/wiki?curid=120897", "title": "Alberto Comesa\u00f1a Garc\u00eda", "text": ""}
{"id": "120898", "revid": "56817", "url": "https://gl.wikipedia.org/wiki?curid=120898", "title": "Bolivia (hom\u00f3nimos)", "text": "O top\u00f3nimo Bolivia pode referirse a:"}
{"id": "120899", "revid": "2074", "url": "https://gl.wikipedia.org/wiki?curid=120899", "title": "Letras", "text": ""}
{"id": "120902", "revid": "5312", "url": "https://gl.wikipedia.org/wiki?curid=120902", "title": "Ky\u014dtango", "text": "Ky\u014dtango (\u4eac\u4e39\u5f8c\u5e02, \u304d\u3087\u3046\u305f\u3093\u3054\u3057, \"Ky\u014dtango-shi\") \u00e9 un concello xapon\u00e9s da prefectura de Quioto. Est\u00e1 situado ao norte da rexi\u00f3n de Kinki e da prefectura, no centro-oeste da illa de Honshu. A s\u00faa superficie \u00e9 de 501,84\u00a0km\u00b2 e a poboaci\u00f3n de 59.923 habitantes (2009) e ten unha densidade de poboaci\u00f3n de 119 hab./km\u00b2.\nA cidade de Ky\u014dtango foi creada no ano 2004 ap\u00f3s a fusi\u00f3n de dous concellos de vilas do distrito de Naka (\u014cmiya e Mineyama), 3 concellos de vilas do distrito de Takeno (Amino, Tango e Yasaka) e un concello de vila do distrito de Kumano (Kumihama).\nO concello de Ky\u014dtango limita cos concellos de Ine, Miyazu, Yosano (da prefectura de Quioto); e Toyooka (da prefectura de Hy\u014dgo)."}
{"id": "120903", "revid": "5312", "url": "https://gl.wikipedia.org/wiki?curid=120903", "title": "Nantan", "text": "Nantan (\u5357\u4e39\u5e02, \u306a\u3093\u305f\u3093\u3057, \"Nantan-shi\") \u00e9 un concello xapon\u00e9s da prefectura de Quioto. Est\u00e1 situado ao norte da rexi\u00f3n de Kinki e no centro da prefectura, na zona sur da provincia de Tanba, no centro-oeste da illa de Honshu. A s\u00faa superficie \u00e9 de 616,31\u00a0km\u00b2, a poboaci\u00f3n \u00e9 de 35.286 habitantes (2009), cunha densidade de poboaci\u00f3n de 57,3 hab./km\u00b2.\nA cidade Nantan foi fundada pola fusi\u00f3n de tres concellos de vilas do distrito de Funai (Sonobe, Yagi e Hiyoshi) e un concello de vila do distrito de Kitakuwada (Miyama) no ano 2006.\nO concello de Nantan limita cos concellos de Ky\u014dtamba, Ayabe, Quioto, Kameoka (que son da prefectura de Quioto); Sasayama (da prefectura de Hy\u014dgo); Nose (da prefectura de Osaca); Takashima (da prefectura de Shiga); e \u014ci (este \u00faltimo \u00e9 da prefectura de Fukui)."}
{"id": "120905", "revid": "1131", "url": "https://gl.wikipedia.org/wiki?curid=120905", "title": "Trafalgar Square", "text": "Trafalgar Square \u00e9 unha praza localizada no centro de Londres, constru\u00edda para conmemorar a Batalla de Trafalgar na que a armada brit\u00e1nica venceu \u00e1s armadas francesa e espa\u00f1ola fronte \u00e1s costas de C\u00e1diz, en Andaluc\u00eda. O nome orixinal era \"Praza de Guillerme IV\", mais George Ledwell Taylor suxeriu mudar o nome e as\u00ed foi que pasou a chamarse coa denominaci\u00f3n actual.\nEn 1820, o rei Xurxo IV encargou a John Nash a urbanizaci\u00f3n da zona. A arquitectura actual da praza d\u00e9bese a Charles Barry e foi rematada en 1845."}
{"id": "120906", "revid": "571", "url": "https://gl.wikipedia.org/wiki?curid=120906", "title": "Abd ar-Rahman I", "text": ""}
{"id": "120907", "revid": "1987", "url": "https://gl.wikipedia.org/wiki?curid=120907", "title": "Thomas Carlyle", "text": "Thomas Carlyle, nado en Ecclefechan o 4 de decembro de 1795 e finado en Londres o 5 de febreiro de 1881, foi un escritor sat\u00edrico escoc\u00e9s, ademais de ensa\u00edsta, historiador e profesor durante o per\u00edodo que se co\u00f1ece como \u00e9poca vitoriana. Escrib\u00eda artigos para a Enciclopedia de Edimburgo, e era un pol\u00e9mico comentarista.\nTraxectoria.\nVindo dunha familia calvinista estrita, Carlyle \u00eda para predicador, mais na s\u00faa estad\u00eda na Universidade de Edimburgo, perdeu a s\u00faa fe no cristianismo. Os valores calvinistas, non obstante, permaneceron canda el ao longo de toda a vida. Esta combinaci\u00f3n dun temperamento relixioso coa perda de fe no cristianismo tradicional dotaba o traballo de Carlyle dun especial atractivo para os seguidores victorianos, quen estaban a afrontar daquela unhas mudanzas no \u00e1mbito cient\u00edfico e pol\u00edtico que ameazaban a orde social tradicional."}
{"id": "120913", "revid": "56817", "url": "https://gl.wikipedia.org/wiki?curid=120913", "title": "East Harlem", "text": "O Spanish Harlem \u00e9 unha veci\u00f1anza ao leste do Harlem, na Cidade de Nova York, no nord\u00e9s de Manhattan. Nesta \u00e1rea vive a meirande parte da comunidade hispana de Nova York, antigamente co\u00f1ecido como o \"Harlem Italiano\"; a\u00ednda pos\u00fae unha pequena poboaci\u00f3n de italo-estadounidenses, tam\u00e9n latinos. De calquera maneira, dende os anos 50 predominan os descendentes de portorrique\u00f1os, \u00e1s veces chamados \"Nuyoricans\"."}
{"id": "120915", "revid": "92340", "url": "https://gl.wikipedia.org/wiki?curid=120915", "title": "Machito", "text": "Francisco Ra\u00fal Guti\u00e9rrez Grillo, co\u00f1ecido como Machito, nado na Habana o 16 de febreiro de 1912 e finado o 15 de abril de 1984, foi un m\u00fasico e cantante cubano que desempe\u00f1ou un papel fundamental na historia do jazz latino.\nTraxectoria.\nA s\u00faa orquestra dos anos corenta, a denominada \"Machito and his Afro-Cubans\", at\u00f3pase entre as primeiras en realizar a fusi\u00f3n entre os ritmos afrocubanos e a improvisaci\u00f3n jazz\u00edstica. Machito foi o director, cantante e int\u00e9rprete de maraca desta e das orquestras que a sucederon."}
{"id": "120916", "revid": "56817", "url": "https://gl.wikipedia.org/wiki?curid=120916", "title": "Maraca", "text": "As maracas son uns instrumentos de percusi\u00f3n constitu\u00eddos por unha parte esf\u00e9rica oca sostida por un mango que a atravesa ou est\u00e1 adherida a ela. O seu interior \u00e9nchese de pequenos percusores, como pedri\u00f1as, sementes, anacos de vidro ou de metal, ou mesmo grans de arroz, que soan ao batelos contra a parede interna da esfera. Polo xeral, at\u00f3panse en pares, unha para cada man."}
{"id": "120917", "revid": "6939", "url": "https://gl.wikipedia.org/wiki?curid=120917", "title": "Maracas", "text": ""}
{"id": "120938", "revid": "1987", "url": "https://gl.wikipedia.org/wiki?curid=120938", "title": "Illas Aleipata", "text": "As Illas Aleipata son un grupo de catro illas deshabitadas da zona oriental (a hist\u00f3rica rexi\u00f3n Aleipata), da illa Upolu en Samoa, cun \u00e1rea total de 1,68\u00a0km\u00b2:\nNamua e Fanuatapu at\u00f3panse no bordo exterior da franxa dos arrecifes de coral de Upolu, con distancias de 0,7\u00a0km e 2,5\u00a0km da Upolu continental, respectivamente. Nu'utele e Nu'ulua est\u00e1n de 4 a 6\u00a0km m\u00e1is ao sur, f\u00f3ra da franxa de arrecifes, a unha distancia de 1,4\u00a0km 3.5\u00a0km de Cabo Tapaga, o sueste da punta de Upolu.\nEstes illotes son restos de cr\u00e1teres volc\u00e1nicos. S\u00f3 Namua est\u00e1 aberta para os visitantes (Namua Island Resort). Fanuatapu, a illa m\u00e1is oriental, ten un faro. As illas son importantes lugares de ani\u00f1aci\u00f3n de aves mari\u00f1as."}
{"id": "120951", "revid": "98629", "url": "https://gl.wikipedia.org/wiki?curid=120951", "title": "Leir\u00f3n rabudo", "text": "O leir\u00f3n rabudo, leir\u00f3n gris ou leir\u00f3n ril\u00f3n (\"Glis glis\") \u00e9 unha especie de roedor esciuromorfo da familia \"Gliridae\", com\u00fan en Europa.\nCaracter\u00edsticas.\n\u00c9 un pequeno roedor pero de tama\u00f1o considerable se o comparamos cos ratos e as toupas pequenas, chegando a acadar unha lonxitude de 13 a 20\u00a0cm, m\u00e1is a cola duns 11 a 17\u00a0cm. As orellas miden ao redor de 25 e 32\u00a0mm, mentres que os ollos est\u00e1n entre 15,7 e 21\u00a0mm. O peso oscila entre os 75 e 220 g.\nPos\u00fae un suave pelaxe de cor gris prateada no lombo e a cola, tornando a unha cor gris escura, case negra, tan s\u00f3 unha fina franxa en torno aos ollos, sendo de cor branca por baixo (ao longo de toda a parte inferior). Na s\u00faa cara resaltan os seus ollos (negros, redondos, grandes e salt\u00f3ns), o seu nariz (dun ton rosado) no medio dun pequeno foci\u00f1o poboado de longos bigotes, e unhas grandes orellas que destacan \u00e1 primeira ollada. A cola \u00e9 case tan longa como o resto do corpo, tupida, toda ela poboada de abondosa pelaxe, formando unha capa uniforme. As femias te\u00f1en doce mamas, ou o que \u00e9 o mesmo, seis pares de mamas, presentando d\u00faas pectorais, d\u00faas abdominais e d\u00faas inguinais. A f\u00f3rmula dentaria deste leir\u00f3n, \u00e9 . O n\u00famero de cromosomas para esta especie \u00e9 (2n) = 62.\nH\u00e1bitat.\nVive e desenv\u00f3lvese basicamente en bosques caducifolios de planifolios, en xard\u00edns, hortas e froiteiras, onde poden atopar abondoso alimento. At\u00f3panse moi c\u00f3modos en bosques de carballos (\"Quercus robur\"), faias (\"Fagus sylvatica\"), casti\u00f1eiros (\"Castanea\") ou avelairas (\"Corylus\"). Tam\u00e9n habitan as zonas rochosas do bosque, onde as rochas fan as veces de refuxio. En canto ao rango de h\u00e1bitat altitudinal, pode dicirse que, a\u00ednda que raras veces vive a unha altitude superior dos 1.000 msnm, este rango at\u00f3pase situado entre os 50 e 2.000 m.\nDistribuci\u00f3n.\n\"Glis glis\" \u00e9 unha especie unicamente europea: esp\u00e1llase ao longo de toda a Europa continental, dende o norte da Pen\u00ednsula Ib\u00e9rica ata o norte da antiga Persia (Ir\u00e1n). Presente tam\u00e9n en Sarde\u00f1a, C\u00f3rsega, Sicilia, Creta e Corf\u00fa, todas elas illas. Houbo un intento en Gran Breta\u00f1a de introducir esta especie a comezos do s\u00e9culo XX, desembocando isto nun \u00e9xito moderado. En Espa\u00f1a \u00e1chase a subespecie \"Glis glis pyrenaicus\", que ocupa a Cordilleira Cant\u00e1brica, os Pireneos e o Sistema Ib\u00e9rico.\nDieta.\nO r\u00e9xime alimenticio deste leir\u00f3n \u00e9 preferentemente vexetariano. Os seus alimentos preferidos son as sementes e os froitos secos; por exemplo landras, casta\u00f1as, noces e abel\u00e1s. De feito, polo seu h\u00e1bito ou modo de vida, precisan de alimentos moi enerx\u00e9ticos. Cando \u00e9 o tempo, inxiren froitas e bagas, como maz\u00e1s, cirolas, amoras, silvas, arandos, amorodos, figos e peras. Como complemento habitual da s\u00faa dieta, dec\u00e1ntanse por artr\u00f3podos, flores, fungos, cogomelos e gromos, ou ata as partes m\u00e1is verdes dalgunhas plantas. Tam\u00e9n se alimenta ocasionalmente de pequenos vertebrados, particularmente cr\u00edas de aves \u00e1s que atopa no ni\u00f1o. No outono, os leir\u00f3ns engordan moit\u00edsimo e almacenan pouco alimento, constitu\u00edndo as\u00ed boas reservas enerx\u00e9ticas para enfrontarse co longo per\u00edodo de hibernaci\u00f3n.\nMiscel\u00e1nea.\nActualmente, o leir\u00f3n ril\u00f3n \u00e9 consumido en Eslovenia, onde \u00e9 considerado unha exquisitez, a\u00ednda que o seu uso como alimento foi m\u00e1is estendido durante a segunda guerra mundial."}
{"id": "120953", "revid": "7592", "url": "https://gl.wikipedia.org/wiki?curid=120953", "title": "Leir\u00f3n ril\u00f3n", "text": ""}
{"id": "120954", "revid": "22570", "url": "https://gl.wikipedia.org/wiki?curid=120954", "title": "Seoane", "text": "Seoane pode referirse a:\nToponimia.\nO top\u00f3nimo Seoane deriva do lat\u00edn \"Sanctu(m) Iohanne(m)\", San Xo\u00e1n."}
{"id": "120957", "revid": "98629", "url": "https://gl.wikipedia.org/wiki?curid=120957", "title": "Leir\u00f3n careto", "text": "O leir\u00f3n careto (\"Eliomys quercinus\") \u00e9 unha especie de roedor esciuromorfo da familia \"Gliridae\". \u00c9 un pequeno roedor que presenta as caracter\u00edsticas morfol\u00f3xicas do resto de leir\u00f3ns.\nCaracter\u00edsticas.\n\u00c9 un roedor de tama\u00f1o mediano cuxa lonxitude, exclu\u00edndo a cola, oscila entre 10 e 17 cm. De complexi\u00f3n reboluda e cunha pelaxe contrastada que presenta unha coloraci\u00f3n pardo-avermellada no lombo e branca na parte inferior. Na cabeza destacan d\u00faas orellas prominentes e d\u00faas caracter\u00edsticas manchas negras que se espallan dende os seus grandes ollos cara a atr\u00e1s, a semellanza dun antiface, e que son a causa do seu nome. Mans con cinco longos dedos, que lle permiten rubir doadamente \u00e1s \u00e1rbores.\nPos\u00fae ademais unha longa cola, cuxa lonxitude oscila entre 9 e 13,5\u00a0cm, rematada nun penacho de pelos m\u00e1is longos, o cal pode desprenderse se \u00e9 collido por un depredador e rexenerarse logo (a\u00ednda que non hai posibilidade de renovaci\u00f3n do \u00f3so, como nas lagartas). \nNon presenta dimorfismo sexual, f\u00f3ra das mamas (catro pares) que son visibles nas femias durante a etapa de lactaci\u00f3n.\nAs distintas subespecies presentan distintos pesos, que oscilan de 50 gramos na menor delas, a 150 g na maior.\nO lrir\u00f3n adoita vivir uns tres anos, a\u00ednda que excepcionalmente pode acadar os sete.\nReproduci\u00f3n.\nAo rematar o per\u00edodo de hibernaci\u00f3n prod\u00facese o primeiro per\u00edodo de celo no que ten lugar o cortexo e a c\u00f3pula, xusto antes do ver\u00e1n. A xestaci\u00f3n dura aproximadamente de 21 a 23 d\u00edas, sendo a primeira camada usualmente de 4 \u00f3 5 leir\u00f3ns.\nO segundo per\u00edodo de celo ten lugar desde mediados de xullo ata medidados de setembro, ou despois do per\u00edodo de estivaci\u00f3n se o ver\u00e1n \u00e9 moi seco. Esta segunda camada adoita ter un maior n\u00famero de leir\u00f3ns que poden oscilar entre 4 e 7.\nO tempo de lactaci\u00f3n dura entre 25 e 30 d\u00edas, transcorridos estes d\u00edas os pequenos completan por si s\u00f3s a s\u00faa dieta no exterior. O seu crecemento culmina entre os 93 e 146 d\u00edas, interrompendo o seu crecemento a segunda camada polo letargo do inverno.\nH\u00e1bitat.\nO lir\u00f3n vive xeralmente en zonas boscosas t\u00edpicas da Pen\u00ednsula Ib\u00e9rica, rochedos e ata contruci\u00f3ns humanas, tanto na vertente Atl\u00e1ntica como na Mediterr\u00e1nea, polo que pode atoparse tanto en bosques de con\u00edferas como caducifolios, debesas e enci\u00f1ais etc. \u00c9 posible atopar exemplares a grande altitude sobre o nivel do mar, por riba dos 2.500 metros.\nDistribuci\u00f3n.\n\u00c9 unha especie que est\u00e1 presente en toda Europa, ag\u00e1s nas illas Brit\u00e1nicas e a pen\u00ednsula de Escandinavia. P\u00f3dese atopar nos Urais e o Norte de Africa.\nAlimentaci\u00f3n e costumes.\n\u00c9 unha especie nocturna, a\u00ednda que durante o per\u00edodo de apareamiento aproveita as \u00faltimas horas do d\u00eda. \u00c9 un mam\u00edfero eminentemente adaptado \u00e1 inxesta de vexetais, cunha dentici\u00f3n dotada de moas e uns incisivos adecuados. A s\u00faa dieta abarca cereais, froitos secos, bagas pero tam\u00e9n desenvolveu unha faceta depredadora e incl\u00fae na s\u00faa dieta pequenos invertebrados como caracois, cemp\u00e9s, formigas, salt\u00f3ns e ar\u00e1cnidos. Excepcionalmente pode comer pitos de aves, anfibios, r\u00e9ptiles, ovos ou ata cr\u00edas doutros roedores.\nAo final do ver\u00e1n e comezo do outono, previamente \u00e1 hibernaci\u00f3n, a s\u00faa dieta pasa a compo\u00f1erse case exclusivamente de froitos secos, que lle permiten acumular graxas para pasar todo o inverno en estado de letargo. Tam\u00e9n hai que considerar, polos restos de coellos achados en contidos do seu est\u00f3mago, que \u00e9 capaz de predar sobre coellos e lebres de pequeno tama\u00f1o.\nEn catividade comprobouse que captura con suma facilidade ratos de campo e ata pegas. En estado salvaxe tam\u00e9n pode atacar a esta especie, que na noite se presenta sumamente vulnerable, as\u00ed como os seus ovos e pitos. Estes ataques poden ir dirixidos ademais de para procurarse o sustento para poder apropiarse do ni\u00f1o que empregar\u00e1 para a s\u00faa propia reproduci\u00f3n .\nSubespecies.\nSon varias as subespecies catalogadas de leir\u00f3n careto, catro das cales se distrib\u00faen na Pen\u00ednsula Ib\u00e9rica e illas adxacentes:\nA subespecie \"E. q. ophiusae\" est\u00e1 catalogada como rara e de especial atenci\u00f3n dado o reducido da s\u00faa \u00e1rea de distribuci\u00f3n."}
{"id": "120963", "revid": "1987", "url": "https://gl.wikipedia.org/wiki?curid=120963", "title": "Furafollas pequeno", "text": "O furafollas pequeno (Sorex minutus) \u00e9 unha especie de mam\u00edfero soricomorfo da familia Soricidae amplamente distribu\u00edda por Europa, estando presente dende Irlanda e a Pen\u00ednsula Ib\u00e9rica ata Rusia. A s\u00faa pelaxe \u00e9 de cor marr\u00f3n escura no lombo, que pasa gradualmente a marr\u00f3n claro na zona ventral. A lonxitude de testa e corpo \u00e9 duns seis cent\u00edmetros, sendo a cola dunhas tres cuartas partes desa lonxitude. O peso non excede os seis gramos. Ten as puntas dos dentes de cor vermella.\nH\u00e1bitat e distribuci\u00f3n.\nHabita en zonas de vexetaci\u00f3n eurosiberiana, principalmente carballeiras, faiais, e as matogueiras de substituci\u00f3n destes, a\u00ednda que tam\u00e9n se localiza en carrasqueiras, pened\u00edas e matogueiras de alta monta\u00f1a. Est\u00e1 ausente en zonas con precipitaci\u00f3ns por baixo dos 700\u00a0mm. Altitudinalmente at\u00f3pase entre os 400 e os 2.000 metros.\nSituaci\u00f3n.\nNon parece atoparse ameazada, pero conv\u00e9n ter en conta o reducido da s\u00faa \u00e1rea de distribuci\u00f3n e o illamento xeogr\u00e1fico dalgunhas poboaci\u00f3ns."}
{"id": "120965", "revid": "7592", "url": "https://gl.wikipedia.org/wiki?curid=120965", "title": "Musara\u00f1a anana", "text": ""}
{"id": "120966", "revid": "1308", "url": "https://gl.wikipedia.org/wiki?curid=120966", "title": "Sorex minutus", "text": ""}
{"id": "120967", "revid": "1308", "url": "https://gl.wikipedia.org/wiki?curid=120967", "title": "Glis glis", "text": ""}
{"id": "120968", "revid": "23204", "url": "https://gl.wikipedia.org/wiki?curid=120968", "title": "Lebre de piornal", "text": "A lebre de piornal, ou lebre de Castroviejo (\"Lepus castroviejoi\") \u00e9 unha especie de mam\u00edfero lagomorfo da familia dos \"lep\u00f3ridos\" pertencente ao x\u00e9nero \"Lepus\", encadrada no subx\u00e9nero \"Eulagos\".\n\u00c9 end\u00e9mica da Galicia oriental, o sur de Asturias e os montes de Le\u00f3n, en Espa\u00f1a.\nTaxonom\u00eda.\nDescrici\u00f3n.\nA especie foi mencionada por primeira vez polo bi\u00f3logo galego Javier Castroviejo no ano 1970, que a identificou como \"Lepus capensis\", de acordo cos criterios taxon\u00f3micos existentes nesa data, sendo reclasificada co nome actual en 1977 polo enxe\u00f1eiro de montes e bi\u00f3logo, investigador do CSIC no Museo Nacional de Ciencias Naturais de Madrid Fernando Palacios Arribas, no seu traballo \"Descripci\u00f3n de una nueva especie de liebre (\"Lepus castroviejoi\") end\u00e9mica de la cordillera Cant\u00e1brica. \"Do\u00f1ana Acta Vertebrata\" 3: 205-222. \nNome espec\u00edfico.\nO ep\u00edteto espec\u00edfico, \"castroviejoi\", foi, como se deduce do anteriormente escrito, unha homensxe que lle fixo Palacios a Castroviejo.\nNomes vulgares.\nLebre do piornal d\u00e9bese a que un dos h\u00e1bitats caracter\u00edsticos desta especie son as ladeiras monta\u00f1osas cubertas de piornos (\"Cytisus oromediterraneus\"). A orixe do nome lebre de Castroviejo, polo xa dito, \u00e9 evidente.\nCaracter\u00edsticas.\nA lebre de Castroviejo e un animal de tama\u00f1o intermedio entre os das outras d\u00faas especies de lebres que viven na pen\u00ednsula Ib\u00e9rica, a lebre europea (\"Lepus europaeus\"), m\u00e1is corpulenta, e a lebre ib\u00e9rica (\"Lepus granatensis\"), m\u00e1is pequena. Mide de 49 a 52 cm de lonxitude e cabeza e tronco, aos que hai que sumar ao redor de 8 cm da cola; o seu peso oscila entre os 2,60 e os 3,45 kg. O seu corpo, repoludo e flex\u00edbel, presenta as orellas e a cola de tama\u00f1o m\u00e1is reducido que \"L. granatiensis\". Como adaptaci\u00f3n aos solos da alta monta\u00f1a onde vive, con frecuencia cubertos de neve, ten os p\u00e9s proporcionalmente m\u00e1is grandes que a maior\u00eda das outras lebres (ag\u00e1s a lebre \u00e1rtica), e coas plantas e a parte inferior das dedas cubertas por almofadi\u00f1as cubertas de pelos. \nA coloraci\u00f3n da s\u00faa pelaxe \u00e9 parda amarelada polas partes superiores e abrancazada no ventre, estend\u00e9ndose nesta parte menos que en \"L. granatiensis\", pero m\u00e1is que en \"L. europaeus\"; ademais, como outra diferenza coas outras lebres ib\u00e9ricas, presenta unha banda parda (m\u00e1is clara que no lombo) entre a parte dorsal e a ventral. Tam\u00e9n \u00e9 branca a parte inferior da cola e m\u00e1is un \"colar\" na cara desde o foci\u00f1o at\u00e9 os ollos. A punta das orellas \u00e9 negra, como en todas as lebres, as\u00ed como a cara dorsal da cola.\nH\u00e1bitat e distribuci\u00f3n.\nH\u00e1bitat.\nA lebre do piornal vive nas monta\u00f1a a altitudes de 1 300 a 1 900 m, descendendo en inverno aos 1 000 m para evitar no pos\u00edbel a neve. No seu h\u00e1bitat predominan as breixeiras nas que s formas de vexetaci\u00f3n dominantes son \"Erica\", \"Calluna\" e \"Vaccinium\" e arbustos de \"Cytisus\", \"Genista\" e \"Juniperus\". Un modelo de aptitude do h\u00e1bitat determinou que \"L. castroviejoi\", \u00abselecciona \u00e1reas caracterizadas por unha alta porcentaxe de matorgueiras de \"Genista\" e breixos, de grande altitude e pendentes, e accesibilidade humana limitada\u00bb. O seu h\u00e1bitat tam\u00e9n incl\u00fae \u00e1reas despexadas en bosques deciduos mixtos de \"Fagus\" e \"Quercus\". \"L. castroviejoi\" tam\u00e9n escolle h\u00e1bitats que foron queimados e as \u00e1reas onde se imp\u00f3n a xesta dentro do Parque Natural de Somiedo. Censos nocturnos no Parque Natural de Somiedo determinaron densidades medias de 6,83 a 100 ha.\nDistribuci\u00f3n.\nA \u00e1rea de distribuci\u00f3n da lebre de Castroviejo lim\u00edtase \u00e1s monta\u00f1as c\u00e1ntabras no noroeste de Espa\u00f1a. Ocupa altitudes de 1 000 a 1 900 m entre a serra dos Ancares e a serra de Pe\u00f1a Labra. A distribuci\u00f3n total \u00e9 de aproximadamente de 25 a 40 km de norte a sur, e de 230 km de leste a oeste, estim\u00e1ndose que a extensi\u00f3n onde vive \u00e9 de 5 000 km\u00b2, pero a s\u00faa poboaci\u00f3n consid\u00e9rase fragmentada, xa que ocupa espazos altamente especializados de h\u00e1bitat que son escasos.\nBiolox\u00eda.\nS\u00e1bese pouco sobre a s\u00faa \u00e1rea de distribuci\u00f3n, a s\u00faa densidade de poboaci\u00f3n e as s\u00faas preferencias alimentarias, pero \u00e9 prob\u00e1bel que sexan similares \u00e1s das outras lebres europeas que vivan en h\u00e1bitats compar\u00e1beis. \n\u00c9 un animal de h\u00e1bitos nocturnos, permanecendo durante o d\u00eda encamado nunha concavidade da superficie do solo (non nun tobo), que s\u00f3 abandona en caso de perigo. \nA s\u00faa \u00e9poca de reproduci\u00f3n est\u00e9ndese desde abril at\u00e9 setembro, mes en que adoitan naceren os lebratos, de 1 a 3 por camada, tras un per\u00edodo de xestaci\u00f3n duns 44 d\u00edas. O n\u00famero de partos anuais pode que sexa algo inferior ao doutras lebres. O aleitado e a permanencia da cr\u00edas canda a nai \u00e9 ao redor dun mes.\nStatus.\nA principal ameaza para esta especie \u00e9 a caza, que \u00e9 excesiva en moitas \u00e1reas onde habitan, especialmente cando as lebres est\u00e1n iiladas durante o inverno. A poboaci\u00f3n da lebre do piornal est\u00e1 experimentando nos \u00faltimos tempos unha diminuci\u00f3n en partes espec\u00edficas da s\u00faa \u00e1rea de distribuci\u00f3n, que est\u00e1n perturbadas polas actividades humanas e a caza excesiva. A fragmentaci\u00f3n, resultante da distribuci\u00f3n irregular do h\u00e1bitat adecuado, produciu unha poboaci\u00f3n dispersa desta especie. Un modelo de aptitude do h\u00e1bitat indicou que a s\u00faa poboaci\u00f3n estaba experimentando unha tendencia decrecente do 16,67 %. Por todas estas causas, a Uni\u00f3n Internacional para a Conservaci\u00f3n da Natureza e dos Recursos Naturais (UICN) cualifica o status da especie como VU (vulnerable)."}
{"id": "120969", "revid": "1308", "url": "https://gl.wikipedia.org/wiki?curid=120969", "title": "Lepus castroviejoi", "text": ""}
{"id": "120970", "revid": "27155", "url": "https://gl.wikipedia.org/wiki?curid=120970", "title": "Vis\u00f3n americano", "text": "O vis\u00f3n americano (Neovison vison) \u00e9 un mam\u00edfero carn\u00edvoro da familia dos must\u00e9lidos semellante \u00e1 martara\u00f1a. Ten a testa ancha, orellas moi curtas e unha pelaxe lustrosa de cor parda uniforme, cunha raia m\u00e1is escura no lombo e patas curtas con p\u00e9s anchos. A s\u00faa pel \u00e9 moi estimada pola industria peleteira.\nO vis\u00f3n americano cr\u00edase en granxas para aproveitar a s\u00faa pelaxe en abrigos de pel. Os escapes de animais de granxa e a liberaci\u00f3n intencionada por parte de presuntos grupos ecoloxistas permitiron o seu establecemento como especie invasora, po\u00f1endo en grave risco ao vis\u00f3n europeo (\"Mustela lutreola\") e danando gravemente a din\u00e1mica dos ecosistemas que ocupa.\n\u00c9 transmisor da plasmocitose ou enfermidade Aleutiana do Vis\u00f3n (ADV) causada por un parvovirus, que confire aos exemplares portadores dun determinado xene unha importante deficiencia inmunitaria que chega a causar a morte. Os exemplares infectados que non pos\u00faen este xene, sen desenvolver a enfermidade son portadores da mesma, podendo \ntransmitila a outros must\u00e9lidos, especialmente visones europeos e americanos.\nOrixinario de Am\u00e9rica, a \u00e1rea de distribuci\u00f3n natural do vis\u00f3n ocupa a maior parte dos Estados Unidos e no Canad\u00e1, dende os l\u00edmites da tundra ata as rexi\u00f3ns \u00e1ridas do sur do continente.\nO vis\u00f3n americano en Galicia.\nO vis\u00f3n americano foi introducido en Galicia na d\u00e9cada de 1960 pola industria peleteira. As sucesivas soltas por grupos ecoloxistas e escapes fixeron que se asentasen varias poboaci\u00f3ns desta especie ao longo de Galicia.\nA poboaci\u00f3n silvestre de vis\u00f3n americano en Galicia ocupa preferentemente ecosistemas acu\u00e1ticos, e at\u00f3pase as\u00ed mesmo dividida en d\u00faas subpoboaci\u00f3ns: unha no sueste da provincia de Pontevedra e outra na cunca do r\u00edo Mero (A Coru\u00f1a), esta \u00faltima cunha orixe precisa: o ano 1984, a causa dos efectos do cicl\u00f3n Hortensia. A \u00e1rea de distribuci\u00f3n desta especie en Galicia medrou considerablemente nos \u00faltimos anos, xa que en Galicia atopa un h\u00e1bitat axeitado para establecerse: existencia dunha ampla rede fluvial orlada con ripisilvas m\u00e1is ou menos ben conservadas e elevada diversidade e abundancia de recursos tr\u00f3ficos potenciais (peixes, anfibios, mam\u00edferos).\nO vis\u00f3n americano constit\u00fae unha autentica ameaza para os pequenos mam\u00edferos e as aves acu\u00e1ticas e mari\u00f1as que ani\u00f1an e hibernan en Galicia. O vis\u00f3n chegou a colonizar as illas galegas nadando dende terra, polo que constit\u00fae unha ameaza para as aves mari\u00f1as que ani\u00f1an nas illas atl\u00e1nticas, po\u00f1endo en perigo especialmente as colonias de corvo mari\u00f1o cristado, ave que na actualidade at\u00f3pase en regresi\u00f3n nas costas galegas onde nos 90 ti\u00f1as as s\u00faas principais colonias mundiais."}
{"id": "120971", "revid": "1308", "url": "https://gl.wikipedia.org/wiki?curid=120971", "title": "Neovison vison", "text": ""}
{"id": "120978", "revid": "2074", "url": "https://gl.wikipedia.org/wiki?curid=120978", "title": "Hemisferio Occidental", "text": ""}
{"id": "120979", "revid": "2074", "url": "https://gl.wikipedia.org/wiki?curid=120979", "title": "Hemisferio Oriental", "text": ""}
{"id": "120987", "revid": "23204", "url": "https://gl.wikipedia.org/wiki?curid=120987", "title": "San Vicente, San Vicente e as Granadinas", "text": "Saint Vincent ou San Vicente \u00e9 unha illa volc\u00e1nica no mar Caribe, o territorio m\u00e1is extenso do pa\u00eds de San Vicente e as Granadinas. Est\u00e1 situada entre Santa Luc\u00eda e Granada. Est\u00e1 formada por monta\u00f1as volc\u00e1nicas parcialmente mergulladas. O seu volc\u00e1n m\u00e1is grande e o pico m\u00e1is alto do pa\u00eds, A Soufri\u00e8re, est\u00e1 activo, a \u00faltima erupci\u00f3n foi en 1979.\nDurante o s\u00e9culo XVIII a illa foi disputada entre Francia e Gran Breta\u00f1a, ata que foi cedida aos brit\u00e1nicos en 1783. Acadou a s\u00faa independencia o 27 de outubro de 1979. A s\u00faa poboaci\u00f3n \u00e9 de aproximadamente 100.000 persoas. A capital \u00e9 Kingstown, con 25.418 habitantes. \nO resto da poboaci\u00f3n se dispersa ao longo da franxa costeira e incl\u00fae as outras cinco cidades principais Layou, Barrouallie, Chateaubelair, Georgetown e Calliaqua.\nXeograf\u00eda.\nA illa de San Vicente \u00e9 de 29\u00a0km de longo e 18\u00a0km. de largo e at\u00f3pase a 166 kms ao oeste de Barbados. Est\u00e1 dominado polos 1.230 m de alto do volc\u00e1n activo A Soufriere, que entrou en erupci\u00f3n violentamente en 1812 e 1902. A erupci\u00f3n m\u00e1is recente foi o chamado \"venres negro\" o d\u00eda 13 de abril de 1979, Venres Santo. A illa \u00e9 moi monta\u00f1osa e boscosa. A illa de San Vicente pertence \u00e1 cadea das Antillas Menores, ten unha superficie total de 344\u00a0km\u00b2, aproximadamente o 88% da superficie total do pa\u00eds, 19 veces maior que a segunda illa m\u00e1is grande do pa\u00eds Bequia, e cun per\u00edmetro de costa de 84\u00a0km.. A illa \u00e9 tropical e h\u00famida, cunha media de entre 18 e 31\u00a0\u00b0C}} en funci\u00f3n da altitude.\nM\u00e1is do 95% das praias da parte continental son de area negra, mentres que a maior\u00eda das praias nas Granadinas son de area branca. \nDurante moitos anos, a area negra utilizouse na industria da construci\u00f3n. Durante os \u00faltimos tempos, debido \u00e1 destruci\u00f3n das zonas costeiras, o goberno restrinxiu a cantidade de area que pode ser retirado das praias, as\u00ed como as praias de area espec\u00edficas das que pode quitarse. A area a\u00ednda se utiliza na construci\u00f3n de estradas a d\u00faas augas, xa que se mestura coa cor do asfalto utilizado para a construci\u00f3n de estradas.\nA econom\u00eda de San Vicente depende en gran medida da agricultura, a produci\u00f3n de bananeira representa un 60% do emprego. O turismo internacional \u00e9 a outra fonte importante de ingresos da illa. A principal industria \u00e9 a industria alimentaria.\nHistoria.\nAntes de 1498, os caribes chamaban \u00e1 illa Hairouna. Col\u00f3n nomeouna San Vicente, cando a descubriu o 22 de xaneiro, o d\u00eda da festa do santo patr\u00f3n de Lisboa e Valencia, Vicente de Zaragoza. Con todo, alg\u00fans Vicentinos especulan que esta data \u00e9 incorrecta porque Col\u00f3n non estaba preto desta illa nese momento.\nCol\u00f3n e os conquistadores espa\u00f1ois ignoraron en gran parte San Vicente e as pr\u00f3ximas illas Granadinas m\u00e1is pequenas, eles concentr\u00e1ronse na procura de ouro e prata en Am\u00e9rica Central e do Sur. Fixeron expedici\u00f3ns para facer escravos nos arredores de San Vicente seguindo unha sanci\u00f3n real en 1511, pero os espa\u00f1ois non fixeron ning\u00fan intento de asentarse na illa. Os indios caribes impediron agresivamente asentamentos europeos en San Vicente ata o s\u00e9culo XVIII. Os escravos africanos, xa foran n\u00e1ufragos ou fuxidos de Santa Luc\u00eda ou Granada e buscaban refuxio en San Vicente, casaron coas caribes e se co\u00f1eceron como \"caribes negros\". Agora os seus descendentes son co\u00f1ecidos como gar\u00edfunas.\nColonia francesa.\nOs primeiros europeos que ocupan San Vicente foron os franceses. Con todo, tras unha serie de guerras e tratados de paz, estas illas foron finalmente cedidas aos brit\u00e1nicos. Se ben os ingleses foron os primeiros en reclamar San Vicente en 1627, os franceses da illa de Martinica foron os primeiros colonos europeos na illa e estableceron a s\u00faa primeira colonia en Barrouallie no lado de sotavento de San Vicente en 1719. Os colonos franceses cultivaban caf\u00e9, tabaco, anil, millo e azucre en plantaci\u00f3ns traballadas por escravos africanos.\nSan Vicente foi cedido aos brit\u00e1nicos polo Tratado de Par\u00eds (1763), logo do cal a fricci\u00f3n entre os brit\u00e1nicos e os caribes conduciu \u00e1 Primeira Guerra Caribe. A illa foi reconquistada polos franceses en 1779 e recuperada polos brit\u00e1nicos baixo o Tratado de Versalles (1783). Entre 1795 e 1796, co apoio de Francia desde a Martinica, os caribes negros, encabezados polo seu xefe, Jos\u00e9 Chatoyer, enfront\u00e1ronse nunha serie de batallas contra os brit\u00e1nicos. O seu levantamento foi finalmente sufocado, con todo, o resultado foi que case 5.000 caribes negros foron sendo deportados \u00e1 pequena illa de Baliceaux fronte \u00e1 costa de Bequia. O conflito entre os brit\u00e1nicos e os caribes negros continuaron ata 1796, cando o xeneral Abercrombie esmagou unha revolta fomentada polo franc\u00e9s radical Victor Hugues. O brit\u00e1nico deportou a m\u00e1is de 5.000 caribes negros a Roat\u00e1n, unha illa fronte \u00e1 costa de Honduras.\nDo mesmo xeito que os franceses antes que eles, os brit\u00e1nicos tam\u00e9n utilizaron escravos africanos para traballar nas plantaci\u00f3ns de azucre, caf\u00e9, anil, tabaco, algod\u00f3n e cacao ata a emancipaci\u00f3n completa en 1838. A econom\u00eda entrou logo nun per\u00edodo de declive con moitos propietarios abandonando as s\u00faas propiedades e deixando a terra para ser cultivada por escravos liberados. A vida f\u00edxose a\u00ednda m\u00e1is dif\u00edcil logo de d\u00faas erupci\u00f3ns do volc\u00e1n A Soufriere en 1812 e 1902, cando gran parte da illa foi destru\u00edda e moitas persoas morreron. En 1979 entrou en erupci\u00f3n de novo, pero esta vez sen v\u00edtimas mortais. No mesmo ano, San Vicente e as Granadinas obtiveron a independencia total de Gran Breta\u00f1a malia que segue sendo un membro da Commonwealth.\nColonia brit\u00e1nica.\nDesde 1763 ata a independencia, San Vicente pasou por varias etapas da situaci\u00f3n colonial baixo os brit\u00e1nicos. Autorizouse unha asemblea representativa en 1776. D\u00e9cadas despois do \u00e9xito da Revoluci\u00f3n de Hait\u00ed, os brit\u00e1nicos aboliron a escravitude en 1834. A escaseza de man de obra resultante nas plantaci\u00f3ns atrairon inmigrantes portugueses nas d\u00e9cadas de 1840 e indios caribe\u00f1os na d\u00e9cada de 1860 como man de obra. As condici\u00f3ns eran duras tanto para os antigos escravos como para os traballadores agr\u00edcolas inmigrantes, a baixada dos prezos mundiais do azucre estancaron a econom\u00eda ata o s\u00e9culo XX. Jaja o rei dos Opobo foi exiliado a san Vicente logo da s\u00faa detenci\u00f3n 1887 polos brit\u00e1nicos por enviar directamente cargamentos de aceite de palma a Liverpool sen a intermediaci\u00f3n da National African Company.\nUn goberno da Colonia da Coroa instalouse en 1877, un Consello Lexislativo creouse en 1925, e o voto universal concedeuse en 1951. Durante este per\u00edodo, os brit\u00e1nicos fixeron varios intentos infrutuosos de unir San Vicente con outras Illas de Barlovento co fin de gobernar a rexi\u00f3n a trav\u00e9s dunha administraci\u00f3n unificada. O m\u00e1is notable foi a Federaci\u00f3n das Indias Occidentais, que se derrubou en 1962.\nCultura popular.\nEn 2002, San Vicente foi un dos lugares de rodaxe da pel\u00edcula de aventuras de fantas\u00eda estadounidense \"\". A rodaxe tivo lugar entre outubro de 2002 a marzo de 2003, e varios centos dos habitantes locais foron contratados como membros do elenco."}
{"id": "120991", "revid": "1888", "url": "https://gl.wikipedia.org/wiki?curid=120991", "title": "Maximilien Robespierre", "text": ""}
{"id": "120994", "revid": "98629", "url": "https://gl.wikipedia.org/wiki?curid=120994", "title": "La D\u00e9sirade", "text": "A D\u00e9sirade ou A Desexada \u00e9 unha illa do Caribe pertencente \u00e1 rexi\u00f3n francesa de ultramar e departamento de Guadalupe, nas Antillas Menores.\nTen unha superficie de 21,42\u00a0km\u00b2 e unha poboaci\u00f3n de 1.465 habitantes en 2016, cunha densidade de poboaci\u00f3n de 68 habitantes por km\u00b2 nese mesmo ano. A maior\u00eda dos residentes vive no asentamento de Beaus\u00e9jour.\nA illa foi bautizada por Cristovo Col\u00f3n en 1493, ao desembarcar nela durante o seu segunda viaxe a Am\u00e9rica.\nXeograf\u00eda.\nA illa est\u00e1 localizada ao redor de 8 quil\u00f3metros da costa de Grande-Terre, a metade oriental da illa de Guadalupe. As s\u00faas coordenadas son . A D\u00e9sirade ten unha lonxitude de 11 quil\u00f3metros e un ancho de 2 quil\u00f3metros. O interior da illa est\u00e1 formada por unha meseta central. Ten unha superficie de 20\u00b464\u00a0km\u00b2 e unha poboaci\u00f3n de 1.510 no ano 2013, cunha densidad de poboaci\u00f3n de 70 hab. por km\u00b2 en 2013. A maior\u00eda dos residentes viven no asentamento de Beausejour (anteriormente co\u00f1ecido como Grande-Anse).\nAdministraci\u00f3n.\nAdministrativamente, a illa da D\u00e9sirade \u00e9 parte da comuna (municipalidade) de La D\u00e9sirade que tam\u00e9n incl\u00fae as illas de Petite Terre (actualmente deshabitadas).\nPrincipais asentamentos.\nBeaus\u00e9jour.\nO principal asentamento na illa \u00e9 a vila de Beaus\u00e9jour, que ten unha oficina de correos, unha biblioteca, varias tendas de comestibles e restaurantes, tam\u00e9n a igrexa da comunidade, que \u00e9 famosa polo seu altar tallado en madeira de pereira cultivadas localmente. A praza central do pobo ch\u00e1mase \u2018La Place du Maire mendiant\u2019 (praza do alcalde mendigo), en memoria dunha amada figura local. O 'Maire mendiant' foi o alcumo dado a un exalcalde, Joseph Daney de Marcillac, que, logo dun terrible incendio que destru\u00edra a maior parte da poboaci\u00f3n en 1922, foi de porta en porta en Guadalupe pedindo fondos e materiais de construci\u00f3n co fin de reconstru\u00edr as d\u00faas escolas primarias da localidade.\nPreto da praza, p\u00f3dese atopar unha estatua do abolicionista franc\u00e9s Victor Schoelcher, como tam\u00e9n un monumento en memoria dos pescadores que perderon a vida no mar e o concello, constru\u00eddo no estilo do arquitecto Ali Tur.\nAnse de Galets.\nEsta pequena ba\u00eda est\u00e1 situado no extremo occidental da illa, fronte \u00e1 Pointe des ch\u00e2teaux. Proporcionou o punto de partida para a colonizaci\u00f3n da illa, esta cala era tam\u00e9n o fogar de todos os que se exiliaron no s\u00e9culo XVIII.\nHistoria.\nAtop\u00e1ronse evidencias arqueol\u00f3xicas amerindias desde o s\u00e9culo III ao XVI. La D\u00e9sirade foi descuberta en 1493 por Cristovo Col\u00f3n na s\u00faa segunda viaxe. A illa despois converteuse nun refuxio de piratas. A\u00ednda m\u00e1is tarde, converteuse no sitio dun lazareto de leprosos que finalmente pechou en 1958. O extremo occidental da illa utilizouse como lugar de desterro para os delincuentes de Grande-Terre e dalg\u00fans nobres metropolitanos.\nTybalt Rosembraise naceu na Illa D\u00e9sirade en 1798."}
{"id": "121006", "revid": "23204", "url": "https://gl.wikipedia.org/wiki?curid=121006", "title": "Ronde", "text": "A illa Ronde (en ingl\u00e9s: Ronde Island) \u00e9 unha pequena illa do sueste do Mar Caribe que xeograficamente pertence \u00e1s Pequenas Antillas e ao arquip\u00e9lago das Granadinas e administrativamente ao Commonwealth ou Mancomunidade de Granada. At\u00f3pase ao sur da Illa de Carriacou e ao norte da illa principal chamada tam\u00e9n Granada.\nEst\u00e1 practicamente deshabitada e pos\u00fae aproximadamente uns 8,1 km\u00b2 de superficie; consid\u00e9rase unha das \"illas privadas\" do Caribe.\nPreto das s\u00faas costas at\u00f3pase un volc\u00e1n submarino."}
{"id": "121009", "revid": "98629", "url": "https://gl.wikipedia.org/wiki?curid=121009", "title": "Pequena Martinica", "text": "Pequena Martinica (tam\u00e9n co\u00f1ecida como \"Petite Martinique\" ou \"Little Martinique\") \u00e9 unha illa situada no Caribe Oriental que forma parte do arquip\u00e9lago das Granadinas e que administrativamente \u00e9 parte da Mancomunidade de Granada.\n\u00c9 unha illa de orixe volc\u00e1nico cun di\u00e1metro de 1,8\u00a0km e unha superficie estimada en 2\u00b44 km\u00b2; o seu punto m\u00e1is alto \u00e9 o Pico Piton que se eleva ata os 230 m. O seu n\u00famero de habitantes est\u00e1 calculado nunhas 900 persoas cunha densidade de 375 hab/km\u00b2, que viven principalmente de actividades como a pesca e a reparaci\u00f3n de botes.\nHistoria.\nO primeiro europeo da illa de Pequena Martinica foi un pescador franc\u00e9s chamado Sr. Pierre da Martinica. A principios de 1700, o Sr. Pierre, sa\u00edu da s\u00faa casa na illa de Martinica en procura de novas terras f\u00e9rtiles para sementar os seus cultivos. A illa foi da s\u00faa propiedade e da s\u00faa esposa (\"se\u00f1ora Pierre\"), os seus fillos e os seus escravos polo tanto, a aldea m\u00e1is grande foi nomeada 'Madame Pierre' pola esposa do propietario franc\u00e9s. Crese que pensou que a illa ti\u00f1a a forma m\u00e1is ou menos como a Martinica polo que chamou \"Petite\" (pequena) Martinica.\nHistoria colonial.\nO 27 de setembro de 1650, Jacques du Parquet comprou Granada \u00e1 Compagnie des \u00celes de l'Am\u00e9rique, cando disolveuse, polo equivalente de 1160 \u00a3. En 1657, Jacques du Parquet vendeu Granada ao conde de Cerrillac polo equivalente de 1890 \u00a3. En 1664, o rei Lu\u00eds XIV comprou as illas aos propietarios independentes e fundoua a Compa\u00f1\u00eda Francesa das Indias Occidentais En 1674 a compa\u00f1\u00eda disolveuse. A propiedade pasou a Granada, que se converteu nunha colonia francesa.\nCarriacou era colonia francesa en 1762. Logo da derrota francesa na Guerra dos Sete Anos, cedeu os seus territorios a Gran Breta\u00f1a. A illa foi parte da colonia brit\u00e1nica desde 1763 ata 1779 e desde 1783 ata 1974. Formou parte da colonia francesa de Granada de 1779-1783. \u00c9 unha dependencia de Granada desde 1974.\nHistoria recente.\nA maior\u00eda dos habitantes de hoxe son de ascendencia escocesa, india, portuguesa, francesa e africana. A\u00ednda existe unha influencia brit\u00e1nica na illa, xa que foi colonizada polo Imperio Brit\u00e1nico e \u00e9 parte de Granada, un estado da Commonwealth, tam\u00e9n existe unha influencia francesa que se demostra nos nomes dos pobos, como L'Esterre, La Resource, Beausejour, e outros. Con todo, a lingua creoula francesa local s\u00f3 \u00e9 falada polos maiores.\nA Igrexa do Sagrado Coraz\u00f3n foi a primeira igrexa cat\u00f3lica en Petite Martinique e o primeiro edificio de madeira. Foi destru\u00eddo por un furac\u00e1n na d\u00e9cada de 1940 e a nova Igrexa constru\u00eduse en 1947.\nA\u00ednda que furac\u00e1n Iv\u00e1n en 2004 foi devastador para a illa de Granada, Carriacou e Petite Martinique sufriron significativamente menos dano. Con todo, en 2005, o furac\u00e1n Emily golpeou Carriacou, danando e obrigando \u00e1 evacuaci\u00f3n do seu \u00fanico hospital e destru\u00edndo ou danando centos de casas."}
{"id": "121016", "revid": "23204", "url": "https://gl.wikipedia.org/wiki?curid=121016", "title": "Karl Malden", "text": "Karl Malden (Chicago, 22 de marzo de 1912 - 1 de xullo de 2009), cuxo nome real era Mladen George Sekulovich, foi un actor estadounidense."}
{"id": "121017", "revid": "111586", "url": "https://gl.wikipedia.org/wiki?curid=121017", "title": "Kentucky (hom\u00f3nimos)", "text": "Xeograf\u00eda.\nO top\u00f3nimo ingl\u00e9s Kentucky pode referirse a:"}
{"id": "121018", "revid": "98629", "url": "https://gl.wikipedia.org/wiki?curid=121018", "title": "My Body, the Hand Grenade", "text": "My Body, the Hand Grenade \u00e9 un \u00e1lbum recompilatorio da banda estadounidense Hole que recolle lados b, demos, canci\u00f3ns en directo e novas pezas dende o seu traballo de \"Pretty on the Inside\" (1991) at\u00e9 o de \"Live Through This\" (1994)."}
{"id": "121019", "revid": "1226423", "url": "https://gl.wikipedia.org/wiki?curid=121019", "title": "Linguas atabascanas", "text": ""}
{"id": "121020", "revid": "1226430", "url": "https://gl.wikipedia.org/wiki?curid=121020", "title": "Charlotte", "text": ""}
{"id": "121024", "revid": "2074", "url": "https://gl.wikipedia.org/wiki?curid=121024", "title": "Efectos t\u00f3xicos da hero\u00edna", "text": ""}
{"id": "121026", "revid": "23204", "url": "https://gl.wikipedia.org/wiki?curid=121026", "title": "PO-546", "text": "A PO-546 \u00e9 unha estrada que comunica Pontevedra con Mar\u00edn. Foi creada en 1986 logo da fragmentaci\u00f3n da C-550, que percorr\u00eda a costa galega das R\u00edas Baixas. \u00c9 co\u00f1ecida polo nome de estrada vella de Mar\u00edn, dado que era o traxecto habitual antes da construci\u00f3n da PO-11. At\u00f3pase en bo estado e ten abundante tr\u00e1fico.\nPercorrido.\nA estrada comeza en Pontevedra, no cruzamento da avenida Mar\u00eda Victoria Moreno e a r\u00faa de Manuel del Palacio coa r\u00faa de Rosal\u00eda de Castro, no barrio de Campolongo. Contin\u00faa pola r\u00faa de Rosal\u00eda de Castro, e tras pasar baixo a AP-9, enlaza coa estrada que comunica Pontevedra e Salcedo pasando pola Ruibal.\nNo quil\u00f3metro 1,5 at\u00f3pase o desv\u00edo \u00e1 urbanizaci\u00f3n Pontemu\u00ed\u00f1os e no quil\u00f3metro 2 a entrada ao complexo da papeleira de Pontevedra, onde est\u00e1n as factor\u00edas de ENCE e Elnosa. Atrav\u00e9sanse os lugares da Igrexa e o Rozo en Louriz\u00e1n, e ch\u00e9gase aos Praceres e Estribela, onde a estrada se une coa PO-11, rematando na praza de Espa\u00f1a de Mar\u00edn, xunto \u00e1 porta de Carlos I da Escola Naval Militar."}
{"id": "121029", "revid": "2074", "url": "https://gl.wikipedia.org/wiki?curid=121029", "title": "SNC", "text": ""}
{"id": "121030", "revid": "2074", "url": "https://gl.wikipedia.org/wiki?curid=121030", "title": "Sistema Nervioso Central", "text": ""}
{"id": "121033", "revid": "89787", "url": "https://gl.wikipedia.org/wiki?curid=121033", "title": "Lobo ib\u00e9rico", "text": "O lobo ib\u00e9rico (Canis lupus signatus) \u00e9 unha subespecie de lobo (\"Canis lupus\") aut\u00f3ctona da Pen\u00ednsula Ib\u00e9rica. Segundo o censo de 2003, estimouse que o n\u00famero total de lobos ib\u00e9ricos rolda os 2\u00a0000 exemplares.\nAspecto.\nO seu tama\u00f1o \u00e9 medio, algo m\u00e1is pequeno que outros lobos europeos. De longo miden dende 130 ata 180 cm os machos, e dende 130 ata 160\u00a0cm as femias. A \"altura de cruz\" pode chegar aos 70\u00a0cm. Os machos adultos pesan xeralmente entre 30 e 40 kg, e as femias pesan de 20 a 35\u00a0kg. Presentan testa grande e maciza, orellas triangulares relativamente pequenas e ollos oblicuos de cor amarelenta. O foci\u00f1o presenta unhas manchas brancas nos belfos denominadas \"bigoteiras\". A s\u00faa pelaxe \u00e9 heterox\u00e9nea, de tal xeito que se describen unhas franxas lonxitudinais escuras ou negras cubrindo a parte anterior das s\u00faas d\u00faas patas dianteiras, unha mancha escura ao longo da cola, e outra mancha escura ao redor da cruz \u00e1 que se lle co\u00f1ece como \"cadeira de montar\".\nO conxunto destas marcas ou manchas escuras, son as que lle deron o nome \"signatus\" a esta subespecie de lobo, posto que \"signatus\" (en lat\u00edn) significa \"signado\" ou \"marcado\".\nOs lobatos ao nacer presentan tons escuros uniformes.\nEn movemento chama a atenci\u00f3n o poder\u00edo dos cuartos dianteiros en relaci\u00f3n \u00e1 grupa, levemente ca\u00edda.\nProceso hist\u00f3rico e poboaci\u00f3n actual.\nO lobo ib\u00e9rico estivo presente en toda a Pen\u00ednsula Ib\u00e9rica durante s\u00e9culos, tanto \u00e9 as\u00ed que chegou a habitar case todo o territorio peninsular ata os anos 1900, no entanto, estivo a piques de extinguirse nos anos 70 do s\u00e9culo XX, debido a que en Espa\u00f1a e durante o goberno da ditadura franquista houbo unha campa\u00f1a de exterminio contra este animal, unha campa\u00f1a que comprender\u00eda os anos 1950 e 1960 e que erradicou a esta subespecie de todo o pa\u00eds ag\u00e1s na parte noroeste e algunhas \u00e1reas illadas de Serra Morena. Ademais, en Portugal, unha pol\u00edtica semellante cun semellante resultado borrou dos seus campos ao lobo de todo o territorio que abrangue dende o R\u00edo Douro cara ao sur, sobrevivindo tan s\u00f3 alg\u00fans grupos reducidos nalgunhas \u00e1reas concretas. Se apenas puido ser salvado, ser\u00eda grazas ao labor de varios naturalistas e divulgadores coma o espa\u00f1ol F\u00e9lix Rodr\u00edguez de la Fuente.\n\u00c9 un animal protexido, con prohibici\u00f3n en 2021 da s\u00faa caza en toda Espa\u00f1a, e dende os anos noventa at\u00f3pase en franca expansi\u00f3n ao que se engade o aumento de densidade nas zonas tradicionais. Tense noticia de que as poboaci\u00f3ns asentadas en Castela e Le\u00f3n est\u00e1n avanzando cara a Estremadura, Madrid, Arag\u00f3n e Guadalaxara.. As poboaci\u00f3ns de Andaluc\u00eda tiveron menos sorte e semella que os derradeiros lobos de Serra Morena desapareceron recentemente. O lobo \u00e9 abondoso no noroeste da Pen\u00ednsula, sobre todo en Galicia onde conta con 90 mandas reprodutoras e unha poboaci\u00f3n duns 700 exemplares , o que fai de Galicia a comunidade onde se atopa a maior densidade desta especie.\nSegundo alg\u00fans autores, cara 1988 estimouse que a poboaci\u00f3n do lobo en Espa\u00f1a era de entre 1500 e 2000 exemplares. No ano 2002, calcul\u00e1ronse polo menos uns 2000, e en Portugal de 300 a 400 exemplares de lobo ib\u00e9rico.\nO lobo ib\u00e9rico est\u00e1 catalogado como especie vulnerable no \"Libro vermello dos vertebrados de Espa\u00f1a\", e como especie case ameazada no \"Atlas do mam\u00edferos terrestres de Espa\u00f1a\".\nComo detectar a s\u00faa presenza.\n\u00c9 complicado para os non expertos, pois tanto as s\u00faas pegadas como os seus excrementos, e ata os danos ao gando, poden confundirse cos de cans de grande tama\u00f1o. A s\u00faa observaci\u00f3n en liberdade resulta complicada. Por\u00e9n, p\u00f3dense o\u00edr (e provocar, imit\u00e1ndoos ou mediante gravaci\u00f3ns) os seus ouveos.\nDieta.\nO lobo ib\u00e9rico \u00e9 un dos poucos grandes carn\u00edvoros que existen na Pen\u00ednsula Ib\u00e9rica, e como depredador, alim\u00e9ntase basicamente das presas que caza, grandes herb\u00edvoros e outros mam\u00edferos de porte menor.\nO doutor F\u00e9lix Rodr\u00edguez de la Fuente, realizou diferentes estudos para concretar a dieta do lobo ib\u00e9rico, e segundo os resultados extra\u00eddos, esta poder\u00eda estar composta por: grandes mam\u00edferos (como corzos, mufl\u00f3ns, cervos...) nun 35%, ovellas nun 24%, coellos nun 14%, ratos de campo nun 9%, prea nun 7%, r\u00e9ptiles e aves nun 5%, insectos e vexetais nun 4%, e outros carn\u00edvoros (coma raposos ou cans) nun 2%."}
{"id": "121034", "revid": "1308", "url": "https://gl.wikipedia.org/wiki?curid=121034", "title": "Canis lupus signatus", "text": ""}
{"id": "121038", "revid": "6392416", "url": "https://gl.wikipedia.org/wiki?curid=121038", "title": "Alfonso Rodr\u00edguez Rodr\u00edguez", "text": "Alfonso Rodr\u00edguez Rodr\u00edguez, nado en Ourense en 1973, \u00e9 un escritor e artista galego.\nTraxectoria.\nComo poeta editou o seu primeiro poemario \"Subir ao faiado\" no 2004, obra que se comp\u00f3n dunha escolma de poemas anteriormente autoeditados polo autor en distintos fanzines. Nos seguintes anos editou outros libros tanto individuais coma colectivos. En 2014 autoeditou a obra \"L\u00faa plenur\" que \u00e9 un compendio de obra gr\u00e1fica e po\u00e9tica; este libro componse de dous tomos e recolle colaxes e poemas de distintas \u00e9pocas. A finais do 2017 a editorial brasileira Urutau publicoulle o libro \"Lobotom\u00edas para flores\". En xu\u00f1o do 2018 editou con M Editora \"Independencia\". Libro posteriormente reapropiado pola editora Saurobuks. En xaneiro de 2020 publicou o poemario \"Lingua materna\", en formato dixital na web expoplanetarium. Na primavera dese mesmo ano, durante o confinamento provocado pola pandemia por coronavirus de 2020 en Galicia, recitou este poemario e subiuno en formato v\u00eddeo-performace \u00e1 canle Expoplanetarium da plataforma YouTube.\nComo artista, desde o ano 2003 comparte a p\u00e1xina web expoplanetarium con Adriana P\u00e9rez onde exp\u00f3n de maneira virtual pintura, v\u00eddeo, fotograf\u00eda, colaxe. Obras moitas delas que te\u00f1en sido expostas en distintos lugares, sobre todo na cidade de Ourense.\nFoi un dos impulsores do colectivo libertario Render\u00e9n que entre os anos 2008 e 2009 editou dous monogr\u00e1ficos de contido pol\u00edtico.\nDesde o ano 2015 comparte un proxecto, de maneira puntual, de m\u00fasica e poes\u00eda (Wordsnoise) con Arpista Iniciado. Editaron unha casete e un bandcamp.\nXunto con Adriana P\u00e9rez, desde o 2014, coedita e administra \"Ultragr\u00e1fico\", web-blog de contidos art\u00edsticos, literarios e pol\u00edticos. En agosto de 2021 converteuse nunha extensa revista dixital con numerosas colaboradoras e colaboradores.\nForma parte do proxecto editorial Saurobuks, tam\u00e9n con Adriana P\u00e9rez, no cal editou o seu primeiro fotolibro no 2017 \"Instalaci\u00f3ns e outras deformidades pseudoart\u00edsticas no territorio rurbano\".\nNo ano 2021 novamente a editorial Urutau publica, ata o de agora, o seu \u00faltimo poemario, con fotograf\u00edas de Adriana P\u00e9rez. \"Non vivo sen vivir en min.\"\n2023 \u00e9 o ano no que o autor publica de novo co proxecto editorial Saurobuks unha antolox\u00eda visual (2001/2022) de colaxes dixitais co t\u00edtulo de \"Po\u00f1erse Amoradx\"\nTam\u00e9n realiza un programa de radio, de maneira puntual, na radio comunitaria e libre Radio Liverdade da cidade de Ourense de poes\u00eda e m\u00fasica. \"Na marxe incorrecta do r\u00edo.\""}
{"id": "121040", "revid": "115600", "url": "https://gl.wikipedia.org/wiki?curid=121040", "title": "La Celestina", "text": "La Celestina \u00e9 unha popular obra da literatura castel\u00e1. Co\u00f1\u00e9cese con este nome desde o s\u00e9culo XVI \u00e1 obra titulada primeiro \"Comedia de Calisto y Melibea\" e despois \"Tragicomedia de Calisto y Melibea\", atribu\u00edda case na s\u00faa totalidade ao bacharel Fernando de Rojas. \u00c9 unha obra de transici\u00f3n entre a Idade Media e o Renacemento escrita durante o reinado dos Reis Cat\u00f3licos. A s\u00faa primeira edici\u00f3n co\u00f1ecida data de 1499. Constit\u00fae unha das bases sobre as que se cimentou o nacemento da novela e o teatro modernos.\nVersi\u00f3ns.\nChegaron ata n\u00f3s d\u00faas versi\u00f3ns de La Celestina:\n- La comedia de Calisto y Melibea, de 16 actos. Publicouse por primeira vez en Burgos(1499), sen t\u00edtulo e sen o nome do autor. Apareceu unha segunda edici\u00f3n en Toledo (1500) na que aparece a carta de \"El autor a un su amigo\" e uns versos acr\u00f3sticos (lidas verticalmente as iniciais, forma unha frase na que se di que Fernando de Rojas \u00e9 o autor de La Celestina. Hai unha terceira edici\u00f3n en Sevilla.\n- La tragicomedia de Calisto y Melibea, de 21 actos. Dende a edici\u00f3n de Zaragoza, Rojas cambia o t\u00edtulo de \"comedia\" por \"tragicomedia\", e engade cinco actos m\u00e1is. Tam\u00e9n intercala par\u00e1grafos e frases nos actos anteriores.\nAutor.\nFernando de Rojas dinos na carta \"O autor a un su amigo\" que o primeiro acto de La Celestina pertence a un escritor an\u00f3nimo, logo, p\u00f3dese considerar a existencia de dous autores.\nArgumento.\nA obra comeza cando Calisto ve casualmente a Melibea no horto da s\u00faa casa, onde entrou a buscar un falc\u00f3n seu, ped\u00edndolle o seu amor. Esta rex\u00e9itao, pero xa \u00e9 tarde, caeu violentamente namorado de Melibea.\nPor consello do seu criado Sempronio, Calisto recorre a unha vella prostituta e agora alcaiota profesional chamada Celestina quen, fac\u00e9ndose pasar por vendedora de artigos diversos, pode entrar nas casas e dese xeito pode actuar de casamenteira ou concertar citas de amantes; Celestina tam\u00e9n rexenta un prost\u00edbulo con d\u00faas pupilas, Areusa e Elicia.\nO outro criado de Calisto, P\u00e1rmeno, cuxa nai foi mestra de Celestina, intenta disuadilo, pero termina desprezado polo seu se\u00f1or, ao que s\u00f3 lle importa satisfacer os seus desexos, e \u00fanese a Sempronio e Celestina para explotar a paix\u00f3n de Calisto e repartirse os agasallos e recompensas que produza.\nMediante as s\u00faas habilidades dial\u00e9cticas e a promesa de conseguir o favor dalgunha das s\u00faas pupilas, Celestina atr\u00e1ese a vontade de P\u00e1rmeno; e mediante a maxia dun conxuro a Plut\u00f3n, unido \u00e1s s\u00faas habilidades dial\u00e9cticas, logra as\u00ed mesmo que Melibea nam\u00f3rese de Calisto. Como premio Celestina recibe unha cadea de ouro, que ser\u00e1 obxecto de discordia, pois a cobiza l\u00e9vaa a negarse a compartila cos criados de Calisto; estes terminan asasin\u00e1ndoa, polo cal vanse presos e son xulgados.\nAs prostitutas Elicia e Areusa, que perderon a Celestina e aos seus amantes, traman que o fanfarr\u00f3n Centurio asasine a Calisto, pero este en realidade s\u00f3 armar\u00e1 un alboroto. Mentres, Calisto e Melibea gozan do seu amor, pero ao o\u00edr a axitaci\u00f3n na r\u00faa e crendo que os seus criados est\u00e1n en perigo, Calisto salta o muro da casa da s\u00faa amada, cae e m\u00e1tase. Desesperada Melibea, suic\u00eddase e a obra termina co choro de Pleberio, pai de Melibea, quen lamenta a morte da s\u00faa filla."}
{"id": "121041", "revid": "55340", "url": "https://gl.wikipedia.org/wiki?curid=121041", "title": "Lobo cerval", "text": ""}
{"id": "121042", "revid": "5467", "url": "https://gl.wikipedia.org/wiki?curid=121042", "title": "Lobo rabaz", "text": ""}
{"id": "121044", "revid": "98629", "url": "https://gl.wikipedia.org/wiki?curid=121044", "title": "Baliceaux", "text": "Baliceaux \u00e9 unha das illas Granadinas que se atopan entre as illas caribe\u00f1as de San Vicente e Granada. Politicamente, \u00e9 parte da naci\u00f3n de San Vicente e as Granadinas.\nHistoria.\nDescuberta polos navegantes espa\u00f1ois durante o s\u00e9culo XV, esta illa de 1\u00b435\u00a0km\u00b2 gozou dunha longa e interesante historia. Durante as guerras cos Caribe 1769 - 1795, Gun Hill, a case 126 metros sobre o nivel do mar \u00e9 o punto m\u00e1is alto da illa, serviu como posto de observaci\u00f3n para os soldados entre 1772-1797. A illa foi o lugar onde o ex\u00e9rcito Ingl\u00e9s desterrou preto de 5000 indios caribes trala derrota do xefe Caribe Joseph Chatoyer na d\u00e9cada de 1790. A metade deles morreron neste campo de concentraci\u00f3n. Os outros foron deportados \u00e1 illa de Roat\u00e1n, Honduras. Os seus descendentes viven hoxe en d\u00eda como o pobo gar\u00edfuna en Honduras, Belize, Guatemala, Nicaragua e nos EUA Como un sinal de respecto, Baliceaux \u00e9 visitado anualmente polos caribes e os funcionarios do Goberno para recordar eses feitos.\nNo ano 2016, a illa \u00e9 privada e at\u00f3pase \u00e1 venda por 30 mill\u00f3ns de d\u00f3lares americanos. A\u00ednda que coa forte oposici\u00f3n dos descendentes dos al\u00ed falecidos que o consideran unha profanaci\u00f3n.\nXeograf\u00eda.\nO terreo \u00e9 ondulado, coa s\u00faa contorna paradis\u00edaco de praias brancas, outeiros, prados, vales, outeiros, cantils, bosques e carreiros que serpentean ao longo do terreo exuberante da illa. Protexida por arrecifes e bordeada por augas cristalinas e praias de area branca en po, a illa pr\u00e9stase perfectamente para o mergullo, nataci\u00f3n e vela. M\u00e1is actividades de tempo libre incl\u00faen pesca e senderismo."}
{"id": "121045", "revid": "23204", "url": "https://gl.wikipedia.org/wiki?curid=121045", "title": "Cabra mont\u00e9s galega", "text": "A cabra mont\u00e9s galega ou cabra mont\u00e9s portuguesa (\"Capra pyrenaica lusitanica\") \u00e9 unha subespecie extinta da cabra montesa que habitaba antigamente nas zonas monta\u00f1osas do norte de Portugal, Galicia, Asturias e Cantabria occidental.\nTaxonom\u00eda.\nA subespecie foi descrita en 1872 polo naturalista alem\u00e1n Hermann Schlegel.\nExtinci\u00f3n.\nEste animal foi exterminado debido \u00e1 caza excesiva e a destruci\u00f3n do seu h\u00e1bitat a finais do s\u00e9culo XIX, desaparecendo en 1890 de Espa\u00f1a e en 1892 do seu derradeiro refuxio na portuguesa serra do Ger\u00eas. \nReintroduci\u00f3n dunha subespecie semellante.\nDende 1993 a Xunta de Galicia est\u00e1 repoboando algunhas zonas de Galicia con cabras montesas da Serra de Gredos, membros da subespecie m\u00e1is semellante a\u00ednda viva, a \"Capra pyrenaica victoriae\" da Meseta Central. \nEsta pol\u00edtica foi imitada por Asturias e est\u00e1 en estudo en Cantabria, a\u00ednda que neste caso \u00e9 m\u00e1is por motivos cinex\u00e9ticos e tur\u00edsticos que polo interese medioambiental."}
{"id": "121047", "revid": "12452", "url": "https://gl.wikipedia.org/wiki?curid=121047", "title": "Marcus Vitruvius Pollio", "text": ""}
{"id": "121049", "revid": "55340", "url": "https://gl.wikipedia.org/wiki?curid=121049", "title": "Br\u00f3coli", "text": "O br\u00f3coli () (Brassica oleracea\" var, \"italica), do lat\u00edn \"brachium\" (brazo), \u00e9 unha planta da familia das brasic\u00e1ceas, antes chamadas cruc\u00edferas. Outras especies desta familia son o repolo, a coliflor ou as coles de Bruxelas.\nO br\u00f3coli pos\u00fae abundantes cabezas florais carnosas de cor verde, dispostas en forma de \u00e1rbore, sobre p\u00f3las que nacen dun groso talo comest\u00edbel. \u00c9 moi semellante \u00e1 coliflor, mais verde no canto de branca. D\u00e1se en climas frescos, polo que prospera pobremente durante os ver\u00e1ns calorosos. Habitualmente t\u00f3mase fervido ou ao vapor, pero p\u00f3dese consumir cru. Ten un alto contido de vitamina C, vitamina E e fibra sol\u00fabel."}
{"id": "121050", "revid": "111586", "url": "https://gl.wikipedia.org/wiki?curid=121050", "title": "Franz Gruber", "text": "Franz Xaver Gruber, nado o 25 de novembro de 1787 e finado o 7 de xu\u00f1o de 1863, foi un profesor de escola primaria austr\u00edaco e organista de igrexa na aldea de Arnsdorf. \nPasou \u00e1 historia por ser o compositor da panxoli\u00f1a \"Noite de paz\" ou \"Noite feliz\" (\"Stille Nacht, heilige Nacht\", en alem\u00e1n)."}
{"id": "121052", "revid": "1131", "url": "https://gl.wikipedia.org/wiki?curid=121052", "title": "Fontana di Trevi", "text": "A Fontana di Trevi \u00e9 unha fonte barrocas erixida na cidade de Roma, capital de Italia. Segundo a actual divisi\u00f3n administrativa do centro de Roma, est\u00e1 situada no \"rione de Trevi\". Ten unha altura de 26,3m e un ancho de 49,15m, \u00e9 a meirande das fontes barrocas da cidade e unha das m\u00e1is famosas do mundo. A fonte apareceu en numerosos filmes, inclu\u00edndo \"La dolce vita\" de Federico Fellini e \"Three Coins in the Fountain\"."}
{"id": "121054", "revid": "12452", "url": "https://gl.wikipedia.org/wiki?curid=121054", "title": "Vitruvius", "text": ""}
{"id": "121055", "revid": "5863", "url": "https://gl.wikipedia.org/wiki?curid=121055", "title": "Peter Shaffer", "text": "Peter Levin Shaffer, nado o 15 de maio de 1926, \u00e9 un dramaturgo ingl\u00e9s, autor de obras reco\u00f1ecidas con diversos premios e galard\u00f3ns, varias das cales foron levadas ao cinema, coma \u00e9 o caso de \"Amadeus\"."}
{"id": "121057", "revid": "6939", "url": "https://gl.wikipedia.org/wiki?curid=121057", "title": "Jitts", "text": ""}
{"id": "121069", "revid": "736", "url": "https://gl.wikipedia.org/wiki?curid=121069", "title": "Elyomis quercinus", "text": ""}
{"id": "121080", "revid": "22570", "url": "https://gl.wikipedia.org/wiki?curid=121080", "title": "Adarve", "text": "Un adarve ou cami\u00f1o de rolda (do \u00e1rabe: \u00ab\"ad-darb\"\u00bb ou, segundo outras fontes, \u00ab\"adz-dzir-we\"\u00bb como \u00abmuro de fortaleza\u00bb), \u00e9 un corredor estreito situado sobre unha muralla, protexido ao exterior por un parapeto ameado, que permit\u00eda tanto facer a rolda aos sentinelas, como a distribuci\u00f3n de defensores.\nComunica os diferentes elementos de defensa vertical, como postos de vixilancia ou outros. Pode ser cuberto ou voado entre d\u00faas torres que defenden a porta principal do Castelo. Foi moi utilizado nas fortificaci\u00f3ns da Idade Media.\nTam\u00e9n se denomina adarve nas cidades isl\u00e1micas medievais, aos canell\u00f3ns que conducen a casas privadas que dispo\u00f1en dunha porta ao comezo."}
{"id": "121088", "revid": "839", "url": "https://gl.wikipedia.org/wiki?curid=121088", "title": "Albufeira", "text": "Albufeira \u00e9 unha palabra de orixe \u00e1rabe (\u0627\u0644\u0628\u062d\u064a\u0631\u0629, \"al-buhayra\", \"o pequeno mar\"). Tr\u00e1tase da denominaci\u00f3n coa que se co\u00f1ece unha lagoa litoral de auga salgada ou lixeiramente salobre, separada do mar por unha lingua ou cord\u00f3n de areas pero en comunicaci\u00f3n con este por un ou m\u00e1is puntos.\nFormaci\u00f3n e caracter\u00edsticas.\nA s\u00faa formaci\u00f3n adoita deberse \u00e1 colmataci\u00f3n dunha antiga ba\u00eda polas achegas de sedimentos mari\u00f1os ou fluviais. Al\u00ed onde as mareas non son moi acusadas e a area se deposita nunha longa lingua pr\u00f3xima \u00e1 costa f\u00f3rmanse albufeiras longas e estreitas, separadas do mar por unha estreita barra de area ou terra paralela \u00e1 beira. Nelas, e por mor dun fluxo lento e mais polo intercambio de augas co mar, as s\u00faas temperaturas son moito m\u00e1is c\u00e1lidas. Son, polo xeral, espazos cheos de vida con abundante vexetaci\u00f3n acu\u00e1tica as\u00ed como fauna ict\u00edcola que acode a desovar, amais de seren utilizadas decote por moitas aves migratorias para facer escala nas s\u00faas viaxes estacionais."}
{"id": "121091", "revid": "89787", "url": "https://gl.wikipedia.org/wiki?curid=121091", "title": "Chita", "text": "Chita \u00e9 un chimpanc\u00e9 de ficci\u00f3n asociado de forma inextricable a Tarz\u00e1n, outro personaxe ficticio creado por Edgar Rice Burroughs e que despois acadou sona internacional grazas en parte \u00e1s numerosas reversi\u00f3ns e interpretaci\u00f3ns cinematogr\u00e1ficas.\nHistoria.\nNon obstante, o personaxe de Chita endexamais apareceu en ningunha das novelas orixinais do Tarz\u00e1n de Edgar Rice Burroughs, e soamente nos seus derradeiros libros aparece un Tarz\u00e1n acompa\u00f1ado dun mono que recibe o nome de N'kima. Xaora, foron as adaptaci\u00f3ns ao cinema as que presentaron o personaxe de Chita, cuxo papel foi interpretado por diversos simios, todos eles falecidos a d\u00eda de hoxe. Foron xa que logo varios e non un s\u00f3 os monos que interpretaron a Chita como di o xornalista R. D. Rosen.\nExiste, por outra banda, a falsa crenza de que os papeis de Chita foron interpretados por un \u00fanico simio, de nome Jiggs, confusi\u00f3n que v\u00e9n propiciada por unha biograf\u00eda do animal publicada en 2008, titulada \"Me Cheeta\", na que se presenta a Jiggs coma o \u00fanico simio que deu vida a Chita na gran pantalla. Por\u00e9n, malia non ter sido o \u00fanico, si \u00e9 certo que Jiggs foi un dos monos que desempe\u00f1ou o papel de Chita nos primeiros filmes de Tarz\u00e1n, canda a Johnny Weissmuller."}
{"id": "121131", "revid": "92340", "url": "https://gl.wikipedia.org/wiki?curid=121131", "title": "Rebecca West", "text": "Cecily Isabel Fairfield, nada en Londres o 21 de decembro de 1892 e finada na mesma cidade o 15 de marzo de 1983, foi unha escritora e xornalista de orixe irlandesa, co\u00f1ecida polo pseud\u00f3nimo Rebecca West.\nTraxectoria.\nAcadou sona grazas \u00e1s s\u00faas novelas, ensaios e libros de viaxes e mais pola s\u00faa relaci\u00f3n sentimental con H. G. Wells que durou dez anos e deu por froito un fillo, Anthony West, nado en 1914. Escribiu para os xornais \"The New Yorker\", \"The New Republic\", \"The Sunday Telegraph\" e \"The New York Herald Tribune\". Tam\u00e9n foi unha importante correspondente de \"The Bookman\"."}
{"id": "121132", "revid": "6939", "url": "https://gl.wikipedia.org/wiki?curid=121132", "title": "Cecily Isabel Fairfield", "text": ""}
{"id": "121133", "revid": "92340", "url": "https://gl.wikipedia.org/wiki?curid=121133", "title": "Eva Ayll\u00f3n", "text": "Mar\u00eda Ang\u00e9lica Ayll\u00f3n Urbina, co\u00f1ecida como Eva Ayll\u00f3n, nada en Lima o 7 de febreiro de 1956, \u00e9 unha int\u00e9rprete e folclorista peruana."}
{"id": "121135", "revid": "5863", "url": "https://gl.wikipedia.org/wiki?curid=121135", "title": "Caitro Soto", "text": "Pedro Carlos Soto de la Colina, co\u00f1ecido como Caitro Soto, nado en San Luis, provincia de Ca\u00f1ete, o 23 de outubro de 1934 e finado en Lima o 19 de xullo de 2004, foi un m\u00fasico e cantautor peruano, cuxas obras musicais foron interpretadas por moitos destacados cantantes internacionais."}
{"id": "121138", "revid": "89787", "url": "https://gl.wikipedia.org/wiki?curid=121138", "title": "Poeta en Nova York", "text": "Poeta en Nova York, orixinalmente en castel\u00e1n Poeta en Nueva York, \u00e9 o t\u00edtulo dun poemario escrito por Federico Garc\u00eda Lorca entre 1929 e 1930 durante a s\u00faa estad\u00eda na Universidade de Columbia, e publicado por vez primeira o 24 de maio de 1940, en Nova York, catro anos despois da morte do poeta.\nEdici\u00f3n.\nO borrador de \"Poeta en Nueva York\", composto de 96 p\u00e1xinas mecanografadas e 26 manuscritas, foi entregado por Lorca a Jos\u00e9 Bergam\u00edn pouco antes da s\u00faa morte, en 1936, con numerosos esborranchados, engadidos e correcci\u00f3ns. Bergam\u00edn levou consigo o manuscrito ao exilio, primeiro a Francia e despois a M\u00e9xico, e a partir del realizou a primeira edici\u00f3n en 1940, que apareceu a un tempo en M\u00e9xico e os Estados Unidos a\u00ednda que con importantes diferenzas, debidas, ao parecer, a lixeiras modificaci\u00f3ns introducidas por Bergam\u00edn, quen non obstante foi moi respectuoso coas indicaci\u00f3ns do seu amigo Por\u00e9n, anos despois o tam\u00e9n poeta Agust\u00edn Millares publicou na revista \"Planas de poes\u00eda\" un poema in\u00e9dito e desco\u00f1ecido, titulado \"Crucifixi\u00f3n\", ausente das primeiras edici\u00f3ns do libro.\nDurante case toda a segunda metade do s\u00e9culo XX, o orixinal do libro pasou de man en man, at\u00e9 ser redescuberto en 1999 en posesi\u00f3n da actriz Manola Saavedra Moreno de Aldama, e adquirido pola Fundaci\u00f3n Federico Garc\u00eda Lorca en 2003.. O poema solto \"Crucifixi\u00f3n\" foi adquirido en 2007 polo Ministerio de Cultura de Espa\u00f1a. Na actualidade estase a preparar unha edici\u00f3n baseada en todos estes materiais orixinais recentemente recuperados, previsiblemente a edici\u00f3n \"definitiva\" da obra.\nCr\u00edtica.\nGran parte da cr\u00edtica considera \"Poeta en Nueva York\" como o mellor libro de Lorca. Nel ofr\u00e9cese unha visi\u00f3n conmovida e sensible ante a maquinaria implacable da cidade. O poemario, de gran actitude cr\u00edtica, ref\u00edrese esencialmente \u00e1 deshumanizaci\u00f3n atopada, encarnada nos negros, nos que Lorca ve unha raza rexeitada e oprimida, xemelga dos xitanos do \"Romancero gitano\". Poemas como \"New York oficina y denuncia\" ou \"Panorama ciego de New York\" reflicten a acendida cr\u00edtica ante a monstruosidade da grande cidade.\nFormalmente o poemario sup\u00f3n un fito na obra lorquiana, xa que nel experimenta con t\u00e9cnicas do surrealismo mediante o uso de met\u00e1foras violentas, on\u00edricas, \u00e1s veces de dif\u00edcil interpretaci\u00f3n. Ademais renuncia ao emprego de estrofas tradicionais, como o romance, en favor do verso libre.\nContido.\nDebido ao estado do orixinal e das s\u00faas posteriores manipulaci\u00f3ns, \u00e9 dif\u00edcil saber ata que punto a estrutura actual do libro corresponde coa intenci\u00f3n de Lorca. En calquera caso, os 35 poemas de \"Poeta en Nueva York\" aparecen organizados en dez secci\u00f3ns:"}
{"id": "121140", "revid": "6136578", "url": "https://gl.wikipedia.org/wiki?curid=121140", "title": "D\u00e1lmata", "text": "D\u00e1lmata \u00e9 unha raza canina cuxa caracter\u00edstica principal \u00e9 a s\u00faa pel cuberta por manchas, que, a pesar da crenza popular, non te\u00f1en por que ser negras, pois tam\u00e9n os hai con manchas marelas e marr\u00f3ns e posibelmente noutras cores ou combinaci\u00f3ns como consecuencia de fallos xen\u00e9ticos. Ao nacer, a cr\u00eda non ten manchas, e conforme vai medrando estas van aparecendo ao correr de todo o corpo, un proceso que remata arredor do primeiro ano de vida do animal."}
{"id": "121145", "revid": "1888", "url": "https://gl.wikipedia.org/wiki?curid=121145", "title": "Raida Rodr\u00edguez Mosquera", "text": "Raida Rodr\u00edguez Mosquera, nada en Espi\u00f1eiros (Maside) en 1980, \u00e9 unha poeta galega.\nTraxectoria.\nLicenciada en Filosof\u00eda e en Estudos de Asia Oriental pola Universidade Aut\u00f3noma de Barcelona. En 2005 ga\u00f1ou o primeiro premio no XIX Certame Rosal\u00eda de Castro. Ten participado en diversos recitais en Galiza e Barcelona, cidade onde vive desde 2003."}
{"id": "121146", "revid": "35560", "url": "https://gl.wikipedia.org/wiki?curid=121146", "title": "Uni\u00f3n de Naci\u00f3ns Suramericanas", "text": "A Uni\u00f3n de Naci\u00f3ns Suramericanas (co\u00f1ecida polo seu acr\u00f3nimo UNASUR) \u00e9 unha comunidade pol\u00edtica e econ\u00f3mica que integra os doce pa\u00edses independentes de Am\u00e9rica do Sur: Arxentina, Bolivia, Brasil, Chile, Colombia, Ecuador, G\u00fciana, Paraguai, Per\u00fa, Suriname, Uruguai e Venezuela.\nA Secretar\u00eda Xeral do organismo ten sede permanente na cidade de Quito, Ecuador, a\u00ednda que temporalmente se sit\u00faa en Brasilia, mentres que o Parlamento da Uni\u00f3n se localiza na cidade boliviana de Cochabamba. A Uni\u00f3n de Naci\u00f3ns Suramericanas ten como obxectivo constru\u00edr, de maneira participativa e consensuada, un espazo de integraci\u00f3n e uni\u00f3n no cultural, social, econ\u00f3mico e pol\u00edtico entre os seus integrantes, utilizando o di\u00e1logo pol\u00edtico, as pol\u00edticas sociais, a educaci\u00f3n, a enerx\u00eda, a infraestrutura, o financiamento e a conservaci\u00f3n ambiental, entre outros, para eliminar a desigualdade socioecon\u00f3mica, lograr a inclusi\u00f3n social, a participaci\u00f3n cidad\u00e1 e fortalecer a democracia.\nO tratado constitutivo asinouse o 23 de maio de 2008 na cidade de Brasilia onde se estruturou e oficializou a Uni\u00f3n. Durante este cume, a presidenta de Chile, Michelle Bachelet, foi elixida presidenta pro tempore da organizaci\u00f3n por un per\u00edodo dun ano."}
{"id": "121147", "revid": "98629", "url": "https://gl.wikipedia.org/wiki?curid=121147", "title": "Cabra montesa", "text": "A cabra montesa (\"Capra pyrenaica\") \u00e9 unha das especies de b\u00f3vidos do x\u00e9nero \"Capra\" que existen en Europa, sendo as outras o \u00edbice ou cabra dos Alpes, as cabras salvaxes do C\u00e1ucaso e a cabra dom\u00e9stica. Tr\u00e1tase dun endemismo que actualmente non se atopa f\u00f3ra das \u00e1reas monta\u00f1osas da Pen\u00ednsula Ib\u00e9rica.\nDescrici\u00f3n.\nA cabra montesa \u00e9 unha especie con forte dimorfismo sexual, do mesmo xeito que moitos outros b\u00f3vidos. As femias miden uns 1,20 metros de longo e 60\u00a0cm de altura na cruz, pesando entre 30 e 45 quilos de peso. Te\u00f1en cornos bastante curtos e par\u00e9cense bastante a unha cabra dom\u00e9stica.\nOs machos, en cambio, poden chegar aos 148 cent\u00edmetros de longo e ter unha altura de 77 cent\u00edmetros na cruz, acadando un peso m\u00e1ximo de 110 quilos. Os cornos dos machos son notablemente grosos e poden chegar a ser o triplo de longos que os das femias. Est\u00e1n m\u00e1is separados entre si c\u00f3s cornos doutras especies do x\u00e9nero \"Capra\". Os machos adultos te\u00f1en tam\u00e9n unha cara m\u00e1is alongada e a t\u00edpica \"barba de chivo\" escura baixo a mand\u00edbula.\nA cor e lonxitude da pelaxe var\u00eda segundo as subespecies e a \u00e9poca do ano, torn\u00e1ndose m\u00e1is longa e agrisada no inverno. Tralas mudas de pelo de abril e maio, a cor \u00e9 parda ou canela, con manchas escuras na parte inferior das patas que nos machos adultos poden espallarse cara aos costados, ombreiros e ventre. A parte central deste \u00e9 branca en ambos sexos, e a cola negra e curta (12\u201313\u00a0cm).\nH\u00e1bitos.\nEsta especie desenv\u00f3lvese por igual de d\u00eda e de noite, a\u00ednda que as s\u00faas m\u00e1ximas horas de actividade local\u00edzanse pola ma\u00f1\u00e1 e a finais da tarde, preto do solpor. No inverno desenvolven a s\u00faa actividade nas horas centrais do d\u00eda, que \u00e9 cando fai m\u00e1is calor.\nSon animais sociables, pero cambian a mi\u00fado de manda. Esta pode estar constitu\u00edda por machos adultos, femias cos seus a\u00f1os ou adolescentes de ambos sexos (neste \u00faltimo caso, s\u00f3 durante o ver\u00e1n). Os machos e as femias adultas re\u00fanense na \u00e9poca de celo, nos meses de novembro e decembro -caracterizados polos violentos combates cabeza contra cabeza dos machos- e os a\u00f1os (un por parto) nacen todos en maio.\nHabitan tanto en bosques como en extensi\u00f3ns herb\u00e1ceas, en cotas monta\u00f1osas de entre 500 e 2.500 metros de altura. A dieta \u00e9 predominantemente herb\u00e1cea, a\u00ednda que no inverno t\u00f3rnase m\u00e1is arbustiva. Se \u00e9 necesario, escavan na neve para acceder ata a vexetaci\u00f3n.\nSubespecies.\nCo\u00f1\u00e9cense catro subespecies de cabras montesas, d\u00faas das cales se extinguiron en tempos recentes. No entanto, varios autores puxeron en d\u00fabida a s\u00faa validez. Estas subespecies son as seguintes:\nEstado de conservaci\u00f3n.\nA cabra montesa conta con lobos, osos e aguias como depredadores naturais, pero estes desapareceron nos \u00faltimos tempos de amplas zonas da s\u00faa \u00e1rea de distribuci\u00f3n. A caza desta especie por parte do home produc\u00edase xa na Prehistoria, primeiro a cargo do home de Neandertal e dende hai 40-35.000 anos, pola especie humana. Son abondosos os seus restos nas covas paleol\u00edticas e aparece representada con frecuencia nas pinturas rupestres de toda a Pen\u00ednsula Ib\u00e9rica.\nCoa introduci\u00f3n da agricultura e o aumento da poboaci\u00f3n humana (e con iso, da caza), a s\u00faa poboaci\u00f3n desapareceu de varias zonas e noutras minguou ostensiblemente. En tempos recentes, o feito de ser unha especie \u00fanica no mundo, end\u00e9mica da Pen\u00ednsula, converteuna nunha cobizada especie de caza maior. Tense constancia da chegada expresa de cazadores procedentes de Francia e o Reino Unido durante os s\u00e9culos XIX e XX, especialmente ao Pireneo, buscando unicamente a morte dalg\u00fan exemplar e os seus valiosos cornos como trofeo.\nXa a finais do s\u00e9culo XIX, a poboaci\u00f3n de cabra montesa estaba en r\u00e1pida regresi\u00f3n, t\u00e9ndose extinguido a subespecie galega-portuguesa. Afonso XIII de Espa\u00f1a creou en 1905 o Refuxio Real de Caza da Serra de Gredos para limitar a caza deste animal na zona e salvar as\u00ed \u00e1 ent\u00f3n reducida poboaci\u00f3n local, pero non tomou maiores medidas polo salvamento da especie. Non foi ata 1950 cando comezaron a crearse numerosas reservas para protexer a cabra montesa, a\u00ednda que en moitos casos non se crearon pol\u00edticas axeitadas para o efecto. A extinci\u00f3n recente do bucardo d\u00e9bese en boa medida a iso, reducido a s\u00f3 20 exemplares en 1970 e condenado xa que logo \u00e1 desaparici\u00f3n nunhas poucas d\u00e9cadas. A falta de cabras montesas para as cacer\u00edas intentou cubrirse durante o tardofranquismo coa introduci\u00f3n doutros b\u00f3vidos for\u00e1neos, coma o mufl\u00f3n e o arru\u00ed, especies que tiveron un impacto desigual sobre a flora e fauna local e nalg\u00fans casos puxeron a\u00ednda m\u00e1is en apertos \u00e1 cabra montesa, pois compiten con ela polos mesmos recursos. Mentres que a caza da especie non est\u00e1 permitida en moitas zonas, noutras, como en Gredos, s\u00f3 se usa como medio para controlar a s\u00faa poboaci\u00f3n debido \u00e1 escaseza de depredadores naturais.\nEn Galicia.\nA Xunta de Galicia leva a cabo un plan de reintroduci\u00f3n a grande escala na comunidade aut\u00f3noma galega dende 2003. Estimaci\u00f3ns do 2006 achegaron un censo que rolda os 400 exemplares en Galicia. A maior\u00eda dos esp\u00e9cimes local\u00edzanse nos parques naturais da Baixa Limia-Serra do Xur\u00e9s e no Invernadeiro, ambos os dous na provincia de Ourense."}
{"id": "121149", "revid": "96271", "url": "https://gl.wikipedia.org/wiki?curid=121149", "title": "Trastorno de personalidade", "text": "Os trastornos de personalidade son un conxunto de perturbaci\u00f3ns ou anormalidades que se dan nas dimensi\u00f3ns emocionais, afectivas, motivacionais e de relaci\u00f3n social dos individuos que acaban sendo prexudicados por non dar levado a cabo unha vida regular, a\u00ednda que isto lle pode molestar m\u00e1is \u00e1 xente que o rodea que ao propio afectado. Algunhas veces aparecen tam\u00e9n outros trastornos que se desenvolven con estes ou a causa deles, como pode ser a depresi\u00f3n ou a ansiedade.\nTam\u00e9n \u00e9 importante constatar que moitas das caracter\u00edsticas desta sorte de trastornos son trazos normais de moitos individuos que non te\u00f1en problema ning\u00fan.\nFundamentaci\u00f3n.\nA diferenza da dimensi\u00f3n cognitiva (percepci\u00f3n, memoria, atenci\u00f3n, intelixencia, creatividade, linguaxe), ao falar de personalidade refer\u00edmonos aos procesos emotivos e tendenciais do individuo, a\u00ednda que os diferentes factores exercen unha influencia directa entre si.\nOs desaxustes ou trastornos son produto de diferentes causas biol\u00f3xicas ou medio ambientais e, a\u00ednda que haxa que facer clasificaci\u00f3n segundo certas categor\u00edas comunmente aceptadas, o diagn\u00f3stico debe realizarse de forma individual. Hai que ter en conta que a mesma causa pode ter s\u00edndromes diferentes e unha s\u00edndrome determinada pode ser a manifestaci\u00f3n de causas diversas, condicionada pola constituci\u00f3n biol\u00f3xica e o medio social no que o individuo se move.\nAos obst\u00e1culos que impiden que unha personalidade se desenvolva normalmente d\u00e1selles o nome de \"frustaci\u00f3ns\", e corresponden \u00e1s circunstancias que determinan que unha necesidade ou motivo fracasen en ser satisfeitos. O estado emocional que acompa\u00f1a a este feito denom\u00ednase presi\u00f3n psicol\u00f3xica, tensi\u00f3n ou ansiedade.\nOs trastornos de personalidade hai que limitalos, polo tanto, a problemas emocionais, afectivos e sociais. Estes \u00faltimos s\u00f3 cando existan evidencias de que foron causados por perturbaci\u00f3ns emocionais ou afectivas subxacentes, e non cando son producidos por situaci\u00f3ns ambientais propiamente, a\u00ednda que sexa moi dif\u00edcil separar en ocasi\u00f3ns a orixe e as consecuencias destes trastornos, que son, m\u00e1is ben, unha rede complexa na que \u00e9 dif\u00edcil determinar as causas e os efectos.\nLista de trastornos de personalidade definidos no DSM.\nO DSM-IV-TR (Manual diagn\u00f3stico e estat\u00edstico dos trastornos mentais da Asociaci\u00f3n Psiqui\u00e1trica dos Estados Unidos) menciona dez trastornos de personalidade, que se agrupan en tres grupos:\nGrupo A (trastornos raros, estra\u00f1os ou exc\u00e9ntricos).\nOs afectados deste grupo acostuman ser apelidados como raros, son illados socialmente, fr\u00edos emocionalmente, inexpresivos, distantes e moi desconfiados. Este grupo est\u00e1 mais propenso aos trastornos psic\u00f3ticos.\nGrupo B (trastornos dram\u00e1ticos, emocionais, err\u00e1ticos, imprevis\u00edbeis ou irregulares).\nEstes trastornos caracter\u00edzanse por un patr\u00f3n penetrante de violaci\u00f3n das normas sociais, comportamento impulsivo e emotividade excesiva e grandiosidade. Os afectados, apelidados de \"problem\u00e1ticos\", son manipuladores, rebeldes, malos, inconstantes, imprevis\u00edbeis e inmaturos emocionalmente. Afecta moito m\u00e1is \u00e1s persoas da contorna que ao propio individuo. As persoas deste grupo son propensas \u00e1 depresi\u00f3n.\nGrupo C (trastornos ansiosos, temorosos ou receosos).\nEste grupo caracter\u00edzase por un patr\u00f3n penetrante de temores anormais, inclu\u00edndo relaci\u00f3ns sociais, separaci\u00f3n e necesidade de control. Estes individuos son vistos como medorentos, ansiosos, febles, dependentes, f\u00f3bicos, organizados, obedientes e con tendencia \u00e1 submisi\u00f3n. Ao contrario do grupo B, evitan crebar regras ou rutinas. Neste grupo, frecuentemente, os trazos inflex\u00edbeis do trastorno prexudican moito m\u00e1is o propio individuo que as persoas da s\u00faa contorna. \u00c9 un grupo propenso aos trastornos de ansiedade."}
{"id": "121156", "revid": "2074", "url": "https://gl.wikipedia.org/wiki?curid=121156", "title": "UNASUR", "text": ""}
{"id": "121159", "revid": "865", "url": "https://gl.wikipedia.org/wiki?curid=121159", "title": "The Dodos", "text": "The Dodos \u00e9 unha banda estadounidense de indie rock formada en 2005 de Meric Long e Logan Kroeber. A s\u00faa m\u00fasica \u00e9 unha mestura de estilos retro con guitarras punk/rock fortes, sons sint\u00e9ticos, err\u00e1ticos e estridentes, \u00f3s que se une unha voz melanc\u00f3lica. A banda formouse no ano 2005."}
{"id": "121161", "revid": "98629", "url": "https://gl.wikipedia.org/wiki?curid=121161", "title": "Bequia", "text": "A Illa Bequia, \u00e9 a segunda m\u00e1is grande do Arquip\u00e9lago caribe\u00f1o das Granadinas, cunha superficie estimada en 18 km\u00b2. Pertence politicamente a San Vicente e as Granadinas, est\u00e1 aproximadamente a 15\u00a0km da capital da naci\u00f3n, Kingstown, na illa principal, San Vicente.\nXeograf\u00eda.\nA illa \u00e9 moi pequena, ten unha superficie duns 18\u00a0km\u00b2 cunha poboaci\u00f3n de aproximadamente 5.000 habitantes. Outras \u00e1reas densamente poboadas son a capital da illa, Port Elizabeth , que alberga a terminal do ferri e Paget Farm, que alberga o aeroporto. Tam\u00e9n hai pobos en Lower Bay, La Pompe, Hamilton e Belmont. Outras \u00e1reas importantes de Bequia incl\u00faen Spring, o sitio dunha antiga plantaci\u00f3n de coco e zona agr\u00edcola e industrial e Bay Park, onde se atopa o Old Hegg Turtle Sanctuary. O seu punto m\u00e1is alto \u00e9 Mount Pleasant que se eleva ata os 268 m.\nA poboaci\u00f3n nativa \u00e9 principalmente unha mestura de africanos, escoceses e ind\u00edxenas caribes. Un n\u00famero considerable de barbadenses brancos tam\u00e9n instal\u00e1ronse na \u00e1rea de Mount Pleasant de Bequia na d\u00e9cada de 1860. Moitos dos seus descendentes a\u00ednda habitan na zona.\nA princesa Margaret, que ti\u00f1a unha casa na veci\u00f1a Mustique, visitou Bequia e hai unha praia co seu nome na s\u00faa honra. Princess Margaret Beach est\u00e1 pr\u00f3xima a Port Elizabeth, e sit\u00faase dentro da ba\u00eda do Almirantado. O principal porto da ba\u00eda do Almirantado, un gran porto natural, e a \"cidade\" de Port Elizabeth at\u00f3pase na costa oeste.\nBequia significa \"illa das nubes\" na antiga Lingua arauaca. O nome da illa foi tam\u00e9n 'Becouia' como parte das Granadinas. 'Only in Bequia' do compositor nativo Raphael \"Socony\" Holder, considerase o himno non oficial da illa.\nOs outeiros da illa son moito m\u00e1is baixos que os picos de San Vicente, 16\u00a0km ao norte, polo que non reciben moita choiva.\nHistoria.\nComo resultado do tratado de Utrecht, que puxo fin \u00e1 guerra de sucesi\u00f3n espa\u00f1ola e estableceu a paz entre os imperios espa\u00f1ol e brit\u00e1nico, Gran Breta\u00f1a obtivo o lucrativo monopolio sobre o Asiento da trata de escravos. No s\u00e9culo XVII escravos fuxitivos e n\u00e1ufragos habitaban a illa de San Vicente. De acordo cun antigo relato das Antillas francesas, que considera Bequia como parte de Granada, Bequia era demasiado inaccesible para colonizala, caribes e arauacos utilizaban a illa para a pesca e a agricultura. segundo informes varios barcos de escravos portugueses e holandeses de cami\u00f1o a San Eustaquio desde a \u00c1frica naufragaron nos seus arrecifes.\nBequia estaba baixo control franc\u00e9s no s\u00e9culo XVIII e durante a guerra dos sete anos con Inglaterra, a illa foi utilizada polas frotas dos seus aliados espa\u00f1ois e holandeses para tomar subministraci\u00f3ns, mentres que prohib\u00edronse os buques brit\u00e1nicos. O Tratado de Par\u00eds (1763) produciu un significativo realineamento no mapa do Caribe, as illas Granadinas, inclu\u00edndo Granada e San Vicente, conced\u00e9ronse aos brit\u00e1nicos a cambio de Guadalupe, Martinica e Santa Luc\u00eda. O nome \"Pequena Martinica\" v\u00e9n desta \u00e9poca, do mesmo xeito que Pequeno San Vicente. En 1779 os franceses apoder\u00e1ronse da illa, a pesar do Tratado de Par\u00eds, pero v\u00edronse obrigados a ceder de novo o control a Gran Breta\u00f1a pouco despois.\nA principios do s\u00e9culo XVIII desenvolveuse a industria azucreira e a produci\u00f3n de produtos relacionados, inclu\u00edndo a melaza e o ron. Outros produtos importantes foron o caf\u00e9, anil e arrurruz. Nun momento da historia, as illas de San Vicente e as Granadinas foron as principais produtoras de amid\u00f3n de arrurruz do mundo. Na actualidade, o ron \u00e9 o principal produto de exportaci\u00f3n principalmente \u00e1 Uni\u00f3n Europea.\nBaixo un programa institu\u00eddo por Gran Breta\u00f1a para dar terra aos colonos indixentes, James Hamilton, pai de Alexander Hamilton, trasladouse desde Santa Cruz a Bequia en 1774, onde permaneceu ata 1790. A terra concedida a Hamilton at\u00f3pase ao longo da costa do sueste da ba\u00eda. Malia os frecuentes agasallos de di\u00f1eiro do seu fillo e s\u00faplicas para que emigrara ou polo menos o visitara, nunca ning\u00fan visitou ao outro.\nAlg\u00fans historiadores cren que o famoso pirata Edward Teach ti\u00f1a a s\u00faa base en Bequia. No inicio da pel\u00edcula \"Blackbeard, Pirate of the Caribbean\", realizada pola BBC, mostrase unha r\u00e9plica do seu primeiro barco na costa de Bequia na pasaxe de San Vicente. Segundo a lenda local, San Vicente e as Granadinas non s\u00f3 era a base do capit\u00e1n Edward Teach, sen\u00f3n tam\u00e9n o lugar desde o que Sir Francis Drake planeou os seus ataques contra o almirante de mari\u00f1a espa\u00f1ola Don Blas de Lezo en Cartaxena de Indias. De feito, crese que Henry Morgan tam\u00e9n puido ancorar na ba\u00eda do Almirantado que era ent\u00f3n o porto natural m\u00e1is seguro no Caribe do Leste durante a tempada de furac\u00e1ns. Bequia foi utilizado como un taller de reparaci\u00f3n de barcos. Xunto ao estaleiro de Nelson en Antiga, e o Carlyle en Bridgetown, Barbados, non hab\u00eda outros diques secos ou estaleiros na zona. A construci\u00f3n naval en madeira e reparaci\u00f3n de barcos en Bequia foi posible debido \u00e1 presenza de \u00e1rbores de cedro na illa e un porto bastante profundo e protexido."}
{"id": "121162", "revid": "89787", "url": "https://gl.wikipedia.org/wiki?curid=121162", "title": "Canouan", "text": "Canouan \u00e9 unha das illas Granadinas pertencente a San Vicente e as Granadinas. \u00c9 un pequena e \u00e1rida illa que mide 3,5 por 1,25 millas.\nCaracter\u00edsticas.\nUnha barreira de arrecifes do Atl\u00e1ntico est\u00e9ndese ao longo da illa. O punto m\u00e1is alto na illa \u00e9 o Monte Real (\"Mount Royal\"). D\u00faas ba\u00edas, Brillante (Glossy) e a Amizade (\"Friendship\"), separan a parte meridional da illa de Canouan.\nCanouan at\u00f3pase aproximadamente a 25 millas ao sur de San Vicente que, desde 1871 a 1969, foi parte da colonia brit\u00e1nica das Illas de Barlovento (\"colony of the Windward Islands\".) Os habitantes locais que necesitan subministraci\u00f3ns m\u00e1is al\u00f3 dos b\u00e1sicos rec\u00edbenos a bordo dos buques de carga que est\u00e1n a d\u00faas ou tres horas da illa principal de San Vicente.\nHistoria.\nEn 1979, a illa pasou a ser independente cun goberno democr\u00e1tico baseado no sistema brit\u00e1nico. A historia recorda que 200 anos antes de Cristo a rica tribo dos Arawuacos chegou en canoas \u00e1 illa. Estes novos residentes trouxeron o lume, as plantas e os animais, a agricultura, a pesca e co\u00f1ecementos b\u00e1sicos con eles. Eles viviron en paz durante 1.500 anos ata que unha tribo de feroces guerreiros chamados os caribes, invadiron e mataron os homes e obrig\u00e1ndoos a irse.\nM\u00e1is de 200 anos logo da chegada Col\u00f3n os europeos puxeron o seu ollos en San Vicente, eles estableceron asentamentos permanentes. As s\u00faas zonas monta\u00f1osas e densamente poboadas de bosques da xeograf\u00eda local permitiu aos Caribes defenderse contra a colonizaci\u00f3n europea aqu\u00ed m\u00e1is tempo que en case calquera outra illa do Caribe.\nOs caribes temeron a dominaci\u00f3n completa brit\u00e1nica, polo que permitiron aos franceses constru\u00edr un asentamento na illa en 1719. Os franceses trouxeron escravos para traballar as s\u00faas plantaci\u00f3ns. En 1748, San Vicente polo Tratado de Aquisgr\u00e1n foi declarado oficialmente un dominio conxunto de Gran Breta\u00f1a e Francia, posteriormente seria unha colonia brit\u00e1nica soamente.\nEconom\u00eda.\nA principal industria \u00e9 o turismo, o turismo de luxo en particular.. A principios dos anos 90 a empresa formouse, CRD ltd., e obtivo o arrendamento dalgunhas zonas da illa para constru\u00edr dous grandes centros tur\u00edsticos: Raffles Resort con campo de golf e casino, as\u00ed como o Tamarindo.\nEn 2004 comezou a xesti\u00f3n do Raffles Resort , que ocupa 1 / 3 da illa. O resort conta cun campo de golf, casino e 150 habitaci\u00f3ns. O Campo de Golf Robb Informes foi considerado como un dos mellores Campos de Golf do Mundo no 2005.\nOs dous principais centros tur\u00edsticos en Canouan o Raffles e o Tamarindo, mante\u00f1en un marcado contraste coa vida no resto da illa. F\u00f3ra dos dous resorts, cans salvaxes vagan libremente, xunto cos polos, cabras, tartarugas, lagartos e morcegos.\nA pista en Canouan \u00e9 o \u00fanico aeroporto, recentemente alargouse para dar cabida a avi\u00f3ns m\u00e1is grandes. Agora \u00e9 a porta principal de entrada \u00e1s Granadinas.\nPuntos de atracada de iates charter, te\u00f1en a s\u00faa base na Gran Ba\u00eda de Canouan ."}
{"id": "121163", "revid": "1131", "url": "https://gl.wikipedia.org/wiki?curid=121163", "title": "Budi\u00f1o", "text": "O top\u00f3nimo galego Budi\u00f1o pode referirse a:\nAmais, como apelido pode referirse a:"}
{"id": "121164", "revid": "98629", "url": "https://gl.wikipedia.org/wiki?curid=121164", "title": "Mayreau", "text": "Mayreau \u00e9 a illa habitada m\u00e1is pequena das Granadinas e politicamente forma parte do pa\u00eds de San Vicente e as Granadinas. Ten unha superficie de ao redor de 4\u00a0km\u00b2 e unha poboaci\u00f3n de ao redor de 271 habitantes. A poboaci\u00f3n c\u00e9ntrase basicamente na localidade de \"Old Wall\" localizada en Hill Station, un outeiro no suroeste da illa. \u00c9 unha comunidade illada, accesible s\u00f3 por barco.\nO servizo de electricidade \u00e9 algo recente sendo apenas instalado a partir do ano 2002, provista por un xerador central situado en Saline Bay. As principais actividades econ\u00f3micas son o turismo e a pesca.\nA illa conta con 3 fontes de auga doce na s\u00faa parte oriental, unha serve o complexo en Saltwhistle Bay e as outras d\u00faa serven \u00e1 vila. Salina Bay \u00e9 chamada as\u00ed por mor da pequena lagoa de auga salgada, que se atopa xusto ao leste da praia. O sal foi un dos recursos da illa que chegouse a exportar algunha vez, pero agora serve nada m\u00e1is que para a demanda local.\nHai un cami\u00f1o de cemento dun s\u00f3 carril que vai desde o peirao en Saline Bay ata a vila en Bay Saltwhistle. A parte superior da illa coroase coa pequena escola primaria, o edificio de telecomunicaci\u00f3ns, unha igrexa cat\u00f3lica, e unha igrexa pentecostal. Desde a cima do outeiro detr\u00e1s da Igrexa Cat\u00f3lica, hai un miradoiro desde o que se ven os Caios de Tobago, Canouan e Illa Uni\u00f3n."}
{"id": "121166", "revid": "98629", "url": "https://gl.wikipedia.org/wiki?curid=121166", "title": "Golfi\u00f1o com\u00fan", "text": "O golfi\u00f1o com\u00fan ou delf\u00edn com\u00fan, \"Delphinus delphis\" Linnaeus, \u00e9 unha especie de cet\u00e1ceo odontoceto da familia dos delf\u00ednidos.\n\u00c9 un golfi\u00f1o oce\u00e1nico propio as augas tropicais e subtropicais pr\u00f3ximas \u00e1s costas de ambas as beiras do Atl\u00e1ntico norte e das de todo o Pac\u00edfico.\nEtimolox\u00eda.\nO nome do x\u00e9nero, que tam\u00e9n d\u00e1 nome \u00e1 familia, \"Delphinus\", tomouno Linneo do nome latino do golfi\u00f1o (ou delf\u00edn) com\u00fan, \"delph\u012bnus, -i\", nome que, \u00e1 s\u00faa vez, deriva do grego \u03b4\u03b5\u03bb\u03c6\u03af\u03c2 (\"delph\u00eds\"), \"delf\u00edn\", ou \u03b4\u03b5\u03bb\u03c6\u03cd\u03c2 (\"delph\u00fds\"). nome este \u00faltimo latinizado por Linneo para darlle o nome espec\u00edfico.\nC\u00f3mpre dicir que Linneo se trabucou \u00e1 hora de denominar a especie na 10\u00aa edici\u00f3n do seu \"Systema Naturae\", na que a denominou como \"Delphiunus delphus\", no canto de \"delphys\", a\u00ednda que a Comisi\u00f3n Internacional de Nomenclatura Zool\u00f3xica reco\u00f1ece na actualidade a primac\u00eda linneana sobre a de Gray, que a emendou en 1828.\nTaxonom\u00eda.\nAta 1994, cando se reco\u00f1eceu como especie diferente a \"Delphinus capensis\", que definira Gray en 1828, cr\u00edase que era a \u00fanica especie do x\u00e9nero \"Delphinus\". Posteriormente, en 1971, Van Bree definu unha terceira especie, \"Delphinus tropicalis\", pero na actualidade non \u00e9 admitida pola comunidade cient\u00edfica, e os icti\u00f3logos consid\u00e9rana como unha subespecie de \"Delphinus capensis\", clasificada hoxe como \"Delphinus capensis tropicalis\" Jefferson &amp; Van Waerebeek, 2002.\nNa especie reco\u00f1\u00e9cense d\u00faas subespecies:\nDescrici\u00f3n.\n\u00c9 o delf\u00ednido m\u00e1is pequeno dos que frecuentan as costas galegas, cunha lonxitude corporal nos adultos de entre os 2 e os 2,6 m, e un peso de entre os 70 e os 135\u00a0kg. Os machos son lixeiramente m\u00e1is grandes que as femias. \nA s\u00faa aparencia var\u00eda tanto que ao longo dos anos propux\u00e9ronse m\u00e1is de 20 especies diferentes, entre elas as \nseguintes:\nA\u00ednda que, como quedou dito, na actualidade s\u00f3 se reco\u00f1ecen d\u00faas especies no x\u00e9nero.\nTen un corpo esvelto, hidrodin\u00e1mico, delgado, e un foci\u00f1o longo, pero menos que o da s\u00faa especie irm\u00e1, \"Delphinus capensis\", e de cor gris escura ou negra, a\u00ednda que pode ter a punta branca; hai unha pregadura ben marcada entre o bico e a fronte, que descende desde o alto da cabeza en suave declive. Na boca ten entre 80 e 120 dentes c\u00f3nicos, pequenos, similares (homodonte), en cada maxilar.\nPresenta unha aleta dorsal alta, situada no centro do lombo, e de forma que pode variar entre a falciforme \u00e1 case triangular, e a s\u00faa cor pode oscilar entre a negra a practicamente a branca agrisada, cos bordos m\u00e1is escuros, grises ou negros. As aletas pectorais son relativamente pequenas, anchas, de cor negra ou gris, e cos extremos lixeiramente acabados en punta; os bordos da punta son convexos. O ped\u00fanculo caudal \u00e9 fino, de cor gris clara, e a aleta caudal \u00e9 de cor gris escura ou negra, cunha lixeira fendedura separando os dous lobos, que te\u00f1en os extremos dirixidos cara a atr\u00e1s e est\u00e1n rematados en punta.\nA coloraci\u00f3n \u00e9 moi vistosa, co lombo gris, negro, negro purp\u00fareo ou apardazado, que forma unha \"V\" ou unha \"X\" debaixo da aleta dorsal, como \"debuxando a s\u00faa sombra\" (dese\u00f1o denominado \"en reloxo de area\"), que se vai aclarando no ped\u00fanculo caudal. O ventre \u00e9 branco\nou de cor crema, que se ve interrompida por unha ou d\u00faas li\u00f1as amarelas ou grises, descontinuas; na rexi\u00f3n tor\u00e1cica dos flancos presenta unha mancha (o chamado \"parche tor\u00e1cico\") de cor amarelada ou crema torrada. Ao redor dos ollos leva un anteface negro, que se prolonga ata o bico. Presenta, tam\u00e9n, unha estreita banda escura desde a aleta pectoral ata o centro do maxilar inferior.\nFormas xeogr\u00e1ficas.\nXa vimos que dese o punto de vista taxon\u00f3mico o golfi\u00f1o com\u00fan era un animal moi complexo, debido a que presenta moitas variaci\u00f3ns corporais. Investigaci\u00f3ns realizadas en California e M\u00e9xico revelaron a presenza de d\u00faas formas distintas, unha co bico curto e outra co bico longo. Estas d\u00faas formas poden mostrar outras sut\u00eds diferenzas f\u00edsicas e tam\u00e9n de comportamento e, evidencias recentes baseadas en estudos morfol\u00f3xicos e xen\u00e9ticos, suxiren que poder\u00edan tratarse de d\u00faas especies distintas (ou, talvez, as formas de bico longo pertenceren \u00e1 especie \"Delphinus capensis\", non reco\u00f1ecida por todos os autores, que seguen a falar \"dunha \u00fanica especie\"). En base \u00e1s limitadas observaci\u00f3ns, pode dicirse que ambas as formas parece ser que se distinguen tam\u00e9n noutras partes do mundo.\nTanto as formas de bico curto como as de bico longo presentan toda unha serie de variaci\u00f3ns m\u00e1is sut\u00eds dentro das s\u00faas propias poboaci\u00f3ns, que inducen a pensar que poder\u00edan tratarse de subespecies distintas, a\u00ednda que non tanto como para conceder a estes animais o rango de especie; de feito, na actualidade s\u00f3 se reco\u00f1ecen d\u00faas subespecies de \"Delphinis delphis\" e, por outro lado, a especie independente, pero moi pr\u00f3xima, \"Dephinus capensis\", cou outras d\u00faas, \"D. c. capensis\" e \"D. c. tropicalis\".\nEstas formas var\u00edan moito en tama\u00f1o corporal, desde unha media de 1,8 m no mar Negro, subespecie \"Delphinus delphis ponticus\", ata 2,4 m no oc\u00e9ano \u00cdndico, que se tratar\u00eda, sen d\u00fabida, da especie \"Delphinus capensis\". Tam\u00e9n var\u00edan na coloraci\u00f3n, a\u00ednda que todas te\u00f1en o debuxo \"en reloxo de area\" nos flancos. Unha variante ben estudada \u00e9 a chamada \"forma baixa ner\u00edtica\", que se encontra no golfo de California (mar de Cortez), M\u00e9xico, e no Pac\u00edfico tropical oriental ao norte dos 20\u00ba N. As principais diferenzas observadas neste grupo son:\nDiferenzas co golfi\u00f1o com\u00fan de foci\u00f1o longo.\nA diferenza m\u00e1is obvia entre o golfi\u00f1o com\u00fan de foci\u00f1o curto (\"Delphinus delphis\") e o de foci\u00f1o longo (\"Delphinus capensis\") \u00e9 a lonxitude e a anchura do peteiro. Por\u00e9n, hai tam\u00e9n outros trazos distintivos. O golfi\u00f1o de foci\u00f1o curto, ten o corpo algo m\u00e1is repoludo, a cabeza m\u00e1is arredondada, un debuxo m\u00e1is complexo no seu bico, o anteface m\u00e1is conspicuo, unha banda m\u00e1is estreita entre a mand\u00edbula interior e as aletas pectorais e unhas cores m\u00e1is brillantes, e adoita vivir m\u00e1is lonxe das costas. O de foci\u00f1o longo ten un perfil m\u00e1is fino, pouco ou nada de branco entre o ollo e a aleta pectoral, a fronte m\u00e1is suave, o debuxo do bico moito m\u00e1is simple e unhas cores m\u00e1is apagadas, e normalmente vive m\u00e1is cerca da costa. Tam\u00e9n hai diferenzas de comportamento entra ambas as especies.\nDistribuci\u00f3n e poboaci\u00f3n.\nDistribuci\u00f3n.\nO golfi\u00f1o com\u00fan \u00e9 unha especie amplamente distribu\u00edda nas augas tropicais frescas e subtropicais temperadas dos oc\u00e9anos Atl\u00e1ntico e Pac\u00edfico.\nPolo xeral aparece onde a temperatura das augas superficiais \u00e9 de entre 10\u00a0\u00b0C e 18\u00a0\u00b0C, o que limita a distribuci\u00f3n polo norte e polo sur, pero pode seguir as correntes de augas c\u00e1lidas e sa\u00edr do seu \u00e1mbito habitual. Habitualmente nada a miles de quil\u00f3metros das costas, mar dentro, e tam\u00e9n sobre a plataforma continental, sobre todo en zonas con gran relevo do fondo, e menos frecuentemente en augas superficiais (de menos de 180 m de profundidade). \nNo Atl\u00e1ntico, enc\u00f3ntrase desde o sur de Noruega e Suecia ata o S\u00e1hara Occidental, polo leste, e desde Terra Nova (Canad\u00e1) ata Xeorxia (Estados Unidos), polo oeste.&lt;br&gt;Como divagante pode aparecer por Islandia e Groenlandia.&lt;br&gt;No Pac\u00edfico, est\u00e9ndese desde o mar de Okhotsk e o norte do Xap\u00f3n, ata o sur de Australia, de forma descontinua, en oriente e, desde o Canad\u00e1 ata a o norte de Chile, en occidente.&lt;br&gt;Tam\u00e9n se encontra regularmente nalg\u00fans mares pechados, como o mar de Okhotsk e o do Xap\u00f3n, e distintas subpoboaci\u00f3ns existen nos mares Mediterr\u00e1neo e Negro.\nPoboaci\u00f3n.\nO golfi\u00f1o com\u00fan \u00e9 unha especie moi abundante, e disp\u00f3\u00f1ense de moitas estimaci\u00f3ns para as distintas \u00e1reas onde se encontra. Adoita estar permanentemente durante todo o ano nas mesmas zonas, pero moitas subpoboaci\u00f3ns parecen moverse estacionalmente, e mostran m\u00e1ximos locais de abundancia en diferentes \u00e9pocas do ano.\nNo Pac\u00edfico oriental tropical estimouse unha poboaci\u00f3n duns 2\u00a0963\u00a0000 individuos, e unha media de 352\u00a0000 para a costa oeste dos Estados Unidos. En California, os golfi\u00f1os com\u00fans mostran cambios estacionais e interanuais.\nNo Atl\u00e1ntico, a abundancia nas augas da plataforma continental europea estimouse en 63\u00a0400 individuos en 2005. F\u00f3ra dela, nunha zona delimitada entre os 53-57\u00ba N e os 29\u00ba W estimouse en 1995 unha poboaci\u00f3n de 273\u00a0000 exemplares. Ao oeste do golfo de Biscaia estimouse en 1993 unha poboaci\u00f3n de 62\u00a0000 golfi\u00f1os com\u00fans nos caladoiros das pesquer\u00edas de bonito (\"Thunnus alalunga\") con redes de deriva. No Atl\u00e1ntico noroeste calc\u00falase que viven uns 121\u00a0000.\nO declive no Mediterr\u00e1neo.\nNo Mediterr\u00e1neo occidental, a abundancia de \"Delphinus delphis\" estimouse en 19\u00a0400 esp\u00e9cimes no norte do mar de Albor\u00e1n, entre 2000 e 2004.\nA que unha vez fora unha das especies m\u00e1is com\u00fans no mar Mediterr\u00e1neo, tantas veces representada na iconograf\u00eda grecolatina, experimentou unha forte diminuci\u00f3n xeneralizada durante os \u00faltimos 30-40 anos. \nRexistr\u00e1ronse severos descensos da poboaci\u00f3n no Mediterr\u00e1neo central, particularmente no norte do mar Adri\u00e1tico e no leste do mar X\u00f3nico.\nEstudos xen\u00e9ticos recentes indican que a estrutura das poboaci\u00f3ns do golfi\u00f1o no Mediterr\u00e1neo reflicte diferenzas no padr\u00f3n de distribuci\u00f3n e h\u00e1bitat entre as subpoboaci\u00f3ns oriental (onde a especie \u00e9 predominantemente costeira) e occidental (onde \u00e9 predominante pel\u00e1xica). O intercambio xen\u00e9tico entre os golfi\u00f1os do mar Mediterr\u00e1neo e o oc\u00e9ano Atl\u00e1ntico, na medida na que se produce, parece implicar predominantemente os animais do mar de Albor\u00e1n.\nDesco\u00f1\u00e9cese o tama\u00f1o da poboaci\u00f3n no mar Negro. Alg\u00fans datos suxiren que actualmernte \u00e9 polo menos duns 10\u00a0000 animais. A mediados de 1960, a subpoboaci\u00f3n do mar Negro derrubouse debido \u00e1 sobreexplotaci\u00f3n pesqueira, estim\u00e1ndose unha reduci\u00f3n do 70 %. Por\u00e9n, a pesca continuou ata 1983, cando finalmente deixaron de cazarse estes cet\u00e1ceos e, a principios do s\u00e9culo XXI, a poboaci\u00f3n a\u00ednda non se recuperara.\nBiolox\u00eda.\nComportamento.\nO golfi\u00f1o com\u00fan \u00e9 unha especie gregaria, e adoita aparecer en activos grupos de tama\u00f1o de grande a moi grande (desde 30 individuos ata centos, e mesmo miles), cuxos saltos poden verse desde lonxe, e tam\u00e9n escoitarse o ru\u00eddo producido polas salpicaduras ao caeren; normalmente saen \u00e1 superficie varios membros do grupo. As inmersi\u00f3ns poden durar ata 8 min, a\u00ednda que o normal \u00e9 que duren entre 10 segundos e 2 min. O tama\u00f1o do grupo var\u00eda coa \u00e9poca do ano e tam\u00e9n coa hora do d\u00eda. Cando est\u00e1n asustados, agr\u00fapanse moito.\n\"Delphinus delphis\" \u00e9 un nadador r\u00e1pido e un consumado acr\u00f3bata. Adoita chapuzar, golpeando o mento, as aletas pectorais ou a caudal contra a auga. Frecuentemente segue as estelas dos barcos, e realiza \u00e1s veces grandes saltos, como se quixese \"presumir\". Vocaliza moito, e os seus agudos ch\u00edos dentro da auga poden escoitarse f\u00f3ra dela.\nPode asociarse con outros golfi\u00f1os en zonas onde o alimento abunda e, no Pac\u00edfico tropical oriental, tam\u00e9n co at\u00fan de aleta amarela (\"Thunnus albacares\").\nAlimentaci\u00f3n.\nO golfi\u00f1o com\u00fan ten unha dieta moi variada consistente en moitas especies de peixes de pequeno tama\u00f1o (sardi\u00f1as, arenques, xardas etc.) e cefal\u00f3podos, que vivan a menos de 200 m de profundidade.\nReproduci\u00f3n.\nO golfi\u00f1o com\u00fan alcanza a madurez sexual entre os 5 e os 7 anos. Os partos prod\u00facense na primavera e o ver\u00e1n, tras unha xestaci\u00f3n de 10 a 11 meses. As femias paren cada dous anos no Atl\u00e1ntico europeo e no mar Negro, pero a cadencia pode chegar ata os 3 anos nas poboaci\u00f3ns do Pac\u00edfico oriental.\nAs cr\u00edas ao nacer miden de 70 a 100\u00a0cm e pesan uns 10\u00a0kg, e son aleitadas durante 10 meses, pero na poboaci\u00f3n do mar Negro a desteta ocorre entre os 5 e os 6 meses, e pres\u00e9ntase m\u00e1is adiante (ata uns 19 meses) noutras \u00e1reas.\nA lonxevidade m\u00e1xima \u00e9 de 35 anos, pero se estima en 22 anos para a poboaci\u00f3n do mar Negro.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais cualificou en 2008 a situaci\u00f3n global da especie como \"LC\" (\"pouco preocupante\"). pero esta cualificaci\u00f3n non \u00e9 igual para todas as poboaci\u00f3ns. Por exemplo as da subespecie \"Delphinus delphis delphis\" consid\u00e9rase \"ER\" (\"un pouco preocupante\") porque, ao igual que ocorre con outras especies afectadas pola pesquer\u00eda de cerco do at\u00fan de aleta amarela est\u00e1n diminu\u00edndo os seus efectivos, polo que a IATTC (\"Inter-American Tropical Tuna Commission\", Comisi\u00f3n interamericana para o at\u00fan tropical, CIAT) impuxo l\u00edmites \u00e1 mortalidade anual nas pesquer\u00edas e promulgou regulamentos con respecto \u00e1 seguridade dos golfi\u00f1os. No Pac\u00edfico Norte, para a pesca con artes de deriva dos Estados Unidos requiriuse, dede 1966, que utilizase avisadores ac\u00fasticos para reducir a captura accidental de cet\u00e1ceos; por\u00e9n, algunhas capturas de \"Delphinus delphis\" continuaron.. E como vimos ao falarmos da distribuci\u00f3n da poboaci\u00f3n, a UICN estima que, no Mediterr\u00e1neo, a pesca con redes de deriva neste mar debe ser implantada e forzada como unha cuesti\u00f3n prioritaria.\nA situaci\u00f3n da subespecie do mar Negro (\"Delphinus delphis ponticus\") \u00e9 moito m\u00e1is cr\u00edtica, e a UICN cualificouna como de \"VU\" (\"vulner\u00e1bel\") xa que, como quedou dito, se estima a s\u00faa poboaci\u00f3n en tan s\u00f3 nuns 10 000 individuos.\nNomes galegos.\nR\u00edos Panisse rexistrou para a especie \"Delphimnus delphis\" os seguintes nomes nas localidades que se indican:\nE, sen especificar o nome cient\u00edfico, a\u00ednda que, polo que vimos na taxonom\u00eda, seguramente se tratar\u00eda desta especie, encontrou estes nomes na bibliograf\u00eda dos autores que se mencionan:\nPolo tanto podemos considerar como nomes galegos delf\u00edn, golf\u00edn e golfi\u00f1o (se descontamos a castel\u00e1 \"corredora\").\nPolo que respecta \u00e1s obras recentes, vemos que a Sociedade Galega de Historia Natural opta por golfi\u00f1o com\u00fan na s\u00faa provisoria \"Lista patr\u00f3n de vertebrados de Galicia\", o mesmo que fixeron Lahuerta e V\u00e1zquez, no seu \"Vocabulario multiling\u00fce\", e D\u00edaz d'a Silva e Cartelle na s\u00faa \"Gu\u00eda dos Mam\u00edferos de Galicia\".\nPola s\u00faa parte, a Real Academia Galega prefire para (todos) os golfi\u00f1os o nome delf\u00edn, considerando golfi\u00f1o simplemente como un sin\u00f3nimo, talvez por estar a forma delf\u00edn m\u00e1is pr\u00f3xima ao \u00e9timo latino.\nOs golfi\u00f1os na mitolox\u00eda.\nOs golfi\u00f1os sempre tiveron unha estreita relaci\u00f3n cos seres humanos. \u00c1 parte das ameazas que sofren por parte do home, orixinaron varias lendas en numerosas culturas.\nAs aparici\u00f3ns dos delf\u00edns na mitolox\u00eda son numerosas, e testemu\u00f1an a s\u00faa relaci\u00f3n co home desde a antig\u00fcidade.\nNa mitolox\u00eda grega c\u00f3ntase que estes mam\u00edferos mari\u00f1os antes que golfi\u00f1os foron homes, concretamente uns piratas que intentaron vender o deus Dioniso como escravo e este, como castigo, converteunos en cet\u00e1ceos.\nNa mesma mitolox\u00eda, o deus Poseid\u00f3n, que exerc\u00eda o dominio sobre a auga e o mar, sempre era representado co seu caracter\u00edstico tridente e adoito rodeado de golfi\u00f1os.\nSegundo outra lenda, Poseid\u00f3n viu a nereida Anfitrite por primeira vez bailando en Naxos entre as outras nereidas, namorouse dela e levouna consigo, a\u00ednda que noutra versi\u00f3n di que ela o rexeitou e que fuxiu ata os m\u00e1is afastados conf\u00edns do mundo, refuxi\u00e1ndose onde o tit\u00e1n Atlas. Poseid\u00f3n enviou numerosos criados na s\u00faa busca e un deles, \"Delfino\", acabou encontr\u00e1ndoa e rog\u00e1ndolle que aceptase casar co deus e converterse na deusa do mar. Anfitrite terminou por aceptalo. Unha terceira versi\u00f3n di que Poseid\u00f3n lle enviara \u00e1 nereida o seu delf\u00edn de agasallo. Cando Anfitrite aceptou casar con el, o deus quedoulle tan agradecido ao delf\u00edn (o criado ou o animal), que o puxo entre as estrelas (o que se recorda no nome da constelaci\u00f3n do \"Delf\u00edn\".\nEntre a descendencia de Anf\u00edtrite inclu\u00edanse focas. Poseid\u00f3n tivo con Anfitrite un fillo, Trit\u00f3n, e unha filla, Rodo (a\u00ednda que noutras versi\u00f3ns se di que en realidade era filla de Poseid\u00f3n con Halia, ou que o seu pai era Asopo). Pseudo-Apolodoro tam\u00e9n menciona outra filla de Poseid\u00f3n e Anfitrite chamada Bentesicime."}
{"id": "121167", "revid": "23204", "url": "https://gl.wikipedia.org/wiki?curid=121167", "title": "Golfi\u00f1o riscado", "text": "O golfi\u00f1o riscado, \"Stenella coeruleoalba\" (Meyen, 1833) \u00e9 unha especie de cet\u00e1ceo odontoceto da familia dos delf\u00ednidos.\nFoi amplamente estudado xa que se atopa en augas de zonas temperadas e tropicais de todo o mundo.\nTaxonom\u00eda.\n\u00c9 unha das cinco especies do x\u00e9nero \"Stenella\", que foi descrita en 1833 polo bot\u00e1nico, zo\u00f3logo e m\u00e9dico alem\u00e1n Franz Meyen, que a designou como \"Delphinus caeruleoalbus\", en \"Nova Acta Acad. Caes. Nat. Curios.\", 16 (2): 609, pl. 43.\nPosteriormente foi reclasificada dentro do x\u00e9nero \"Stenella\", que fora creado en 1866 por John Edward Gray.\nO nome espec\u00edfico tirouno Meyen da aglutinaci\u00f3n dos adxectivos latinos \"c\u00e6ruleus\", \"-a\", \"-um\" \"de cor azul escura\" e \"albus\", \"-a\", \"-um\" \"branco, branca\", que responde a unha das s\u00faas principais caracter\u00edsticas f\u00edsicas.\nNome galego.\nNa bibliograf\u00eda dispo\u00f1\u00edbel, o nome golfi\u00f1o riscado aparece por primeira vez na provisional \"Lista patr\u00f3n de vertebrados de Galicia\" publicada pola Sociedade Galega de Historia Natural (SGHN) no Tomo I da \"Xeograf\u00eda de Galicia\" dirixida por P\u00e9rez Alberti (onde aparece a especie citada polo sin\u00f3nimo antigo \"Stenella euphrosyne\").\nEste nome \u00e9 unha adaptaci\u00f3n do nome com\u00fan portugu\u00e9s, \"golfinho-riscado\" (outro \u00e9 \"golfinho-listrado\"), \u00e1 s\u00faa vez adaptado do ingl\u00e9s \"striped dolphin\", como tam\u00e9n se fixo noutros idiomas europeos:\nOutros idiomas prefiriron adaptar o nome espec\u00edfico:\nPese a \"provisinonalidade\" da proposta da SGHN, o nome golfi\u00f1o riscado parece que callou, xa que tam\u00e9n \u00e9 que lle dan a esta especie Lahuerta e V\u00e1zquez no seu \"Vocabulario multiling\u00fce\", e m\u00e1is D\u00edaz d'a Silva e Cartelle na \"Gu\u00eda de mam\u00edferos de Galica\". (E tam\u00e9n \u00e9 o que se lle d\u00e1 actualmente neste artigo \u2014o inicial foi golfi\u00f1o listado\u2014 e co que aparece na Lista dos mam\u00edferos de Galicia da Galipedia).\nDescrici\u00f3n.\nO golfi\u00f1o riscado ten un tama\u00f1o e forma semellantes a varios outros golfi\u00f1os do mesmo x\u00e9nero que habitan nas mesmas augas (\"Stenella attenuata\", \"Stenella frontalis\", \"Stenella clymene\"). Con todo, a s\u00faa coloraci\u00f3n fainos doados de distinguir no mar. \n\u00c9 un delf\u00ednido de pequeno tama\u00f1o: os adultos poden medir entre 1,80 e 2,65 m de lonxitude, e alcanzar pesos de entre os 110 e os 170\u00a0kg. Os machos son lixeiramente maiores que as femias.\nO corpo \u00e9 esvelto, coa cabeza co perfil do mel\u00f3n pronunciado e a fronte lixeiramente en declive. O bico, de cor escura cunha estreita banda abrancazada entre as mand\u00edbulas, \u00e9 prominente, a\u00ednda que curto e groso, cunha dobra ben marcada que o separa da fronte. Os dentes (en n\u00famero de 78 a m\u00e1is de 100 en cada hemimand\u00edbula) son pequenos (de at\u00e9 3\u00a0mm de di\u00e1metro) e de forma c\u00f3nica.\nA aleta dorsal \u00e9 alta (en relaci\u00f3n co tama\u00f1o do corpo), de cor escura, e falciforme, co bordo posterior que pode ser moi c\u00f3ncavo, situada no centro do lombo. As aletas pectorais son pequenas e estreitas, rematadas en punta, e de cor escura, que destaca coa cor abrancazada da zona onde est\u00e1n inseridas. O ped\u00fanculo caudal \u00e9 relativamente estreito, e de cor gris clara (vari\u00e1bel segundo os individuos) e a aleta caudal \u00e9 pequena, de cor gris clara e cos bordos posteriores c\u00f3ncavos, separados por unha pequena fendedura no centro.\nA parte superior do corpo \u00e9 azul escura, gris azulada ou apardazada, e a inferior branca ou lixeiramente rosada. Os flancos son de cor gris azulada, que vai esvaecendo cara ao ped\u00fanculo caudal, cunha banda dixitiforme at\u00e9 debaixo da aleta caudal, cunha banda fina, m\u00e1is escura, que vai desde a a parte inferior do ped\u00fanculo caudal at\u00e9 ao ollo, que \u00e9 perfectamente identific\u00e1bel cando o animal se ve no mar; tam\u00e9n presenta unha estreita banda escura detr\u00e1s do ollo, paralela \u00e1 anterior, at\u00e9 a parte superior das aletas pectorais. Ao redor do ollo ten un anteface negro que se prolonga at\u00e9 a base do bico.\nBiolox\u00eda.\nDistribuci\u00f3n.\nDe distribuci\u00f3n basicamente tropical e subtropical, tam\u00e9n se pode ver en augas temperadas c\u00e1lidas. A s\u00faa \u00e1rea de dispersi\u00f3n \u00e9 ampla, pero parece ser descontinua, existindo zonas case baleiras ou de poboaci\u00f3n pouco densa, o que suxire que hai diversas poboaci\u00f3ns xeograficamente illadas ou case illadas. Normalmente nada en augas afastadas das costas, e s\u00f3 se aproxima a estas se a profundidade \u00e9 elevada. Enc\u00f3ntrase no oc\u00e9ano Atl\u00e1ntico, desde o sur de Suecia e Noruega, as illas Brit\u00e1nicas (inclu\u00edndo o mar Mediterr\u00e1neo) at\u00e9 o norte do Canad\u00e1, polo norte, e at\u00e9 o norte da Patagonia a Sur\u00e1frica, polo sur, en todo o oc\u00e9ano \u00cdndico, e no Pac\u00edfico, desde o Xap\u00f3n at\u00e9 o norte de Nova Zelandia, polo leste, at\u00e9 California e o Per\u00fa, polo oeste.\nCo\u00f1\u00e9cense e est\u00e1n ben estudadas migraci\u00f3ns estacionais fronte as costas do Xap\u00f3n: en inverno aparece no mar da China oriental e en ver\u00e1n en augas abertas do Pac\u00edfico norte. Desco\u00f1\u00e9cense migraci\u00f3ns noutras partes do planeta, a\u00ednda que \u00e9 pos\u00edbel que poida desprazarse estacionalmente cos correntes oce\u00e1nicas nalgunhas zonas.\nA s\u00faa presenza en augas pr\u00f3ximas a Galicia \u00e9 escasa.\nComportamento.\nMoi activo na superficie, este golfi\u00f1o \u00e9 unha especie gregaria que viaxa en grupos de entre 30 e 500 individuos (excepcionalmente, at\u00e9 3 000). Salta con frecuencia, \u00e1s veces a alturas de at\u00e9 7 m, e \u00e9 capaz de realizar acrobacias moi chamativas, como saltos cara a atr\u00e1s e xiros da cola. Cando nada a gran velocidade, at\u00e9 un terzo dos membros do grupo pode estar sobre a superficie nun momento determinado. As inmersi\u00f3ns duran entre 5 e 10 min e, cando come, som\u00e9rxese at\u00e9 unha profundidade m\u00ednima de 200 m. Nalgunhas zonas segue as ondas creadas polos barcos (sobre todo no Atl\u00e1ntico e no Mediterr\u00e1neo), pero noutras \u00e9 pouco habitual que se aproxime \u00e1s embarcaci\u00f3ns. Normalmente as\u00f3ciase co golfi\u00f1o com\u00fan e, no Pac\u00edfico oriental, \nco at\u00fan de aleta amarela. Recentemente t\u00e9\u00f1ense rexistrados varamentos en masa.\nReproduci\u00f3n.\nAlcanzan a madurez sexual, as femias, entre os 3 e os 10 anos, cando miden uns 2 m de longo, e os machos entre os 7 e os 12 anos, cando alcanzan de 1,95 a 2,10 m de lonxitude. A xestaciu\u00f3n dura uns 11 ou 12 meses, e o per\u00edodo de partos \u00e9 desde finais do ver\u00e1n at\u00e9 o outono. As femias pre\u00f1an c ada 3 ou 4 anos. As cr\u00edas cando nacen miden ao redo de 1 m. \nAlimentaci\u00f3n.\nAlim\u00e9ntanse de cefal\u00f3podos, pequenos peixes pel\u00e1xicos e diversos crust\u00e1ceos.\nEstado actual.\nEn 2008, a Uni\u00f3n Internacional para a Conservaci\u00f3n da Natureza cualificou a situaci\u00f2n da especie como \"LC\" (\"pouco preocupante\")."}
{"id": "121168", "revid": "23204", "url": "https://gl.wikipedia.org/wiki?curid=121168", "title": "Illa Palm", "text": "A illa Palm \u00e9 unha pequena illa do arquip\u00e9lago das Illas Granadinas, a 1\u00b46\u00a0km da illa Uni\u00f3n, e s\u00f3 accesible por barco. Ten unha superficie de 0\u00b455\u00a0km\u00b2, e ten cinco praias.\nOrixinalmente co\u00f1ecida como a illa de Prune, Illa Palm debe o seu nome actual aos antigos propietarios, o falecido John Caldwell (co\u00f1ecido como Johnny Coconuts, \"Johnny Cocos\") e a s\u00faa esposa Mary, prantaron centos de cocos, producindo a transformaci\u00f3n do deserto e os pantanos infestados de mosquitos existentes na illa nun territorio cuberto de palmas. A s\u00faa pista de aterraxe de herba foi sacrificado para sementala de palmas, trala construci\u00f3n dunha pista de cemento de 752 m na veci\u00f1a illa Uni\u00f3n. O edificio circular da torre de control de tr\u00e1fico a\u00e9reo segue en pe malia que agora se utiliza como vivero de palmas novas.\nEn Palm Island \u00e9 o fogar do resort Palm Island e vinte residencias privadas. Hai dous restaurantes (o restaurante Royal Palm e o Sunset Grill), dous bares, un spa, piscina, ximnasio, biblioteca, pista de tenis, tenis de mesa e sala de TV/Internet ademais doutras instalaci\u00f3ns para os h\u00f3spedes. Normalmente, o complexo atende a 80 persoas con 93 empregados.\nA illa \u00e9 agora un refuxio para a fauna e durante o ano 2015, introduc\u00edronse 125 tartarugas de terra para substitu\u00edr a pequena poboaci\u00f3n que foi arrastrada polo furac\u00e1n Iv\u00e1n en 2004. Malia que non \u00e9 ind\u00edxena, a vexetaci\u00f3n \u00e9 similar \u00e1 illa Uni\u00f3n, de onde se traen as tartarugas que son liberadas cando crecen m\u00e1is al\u00f3 do tama\u00f1o que lles ser\u00edan ser presa das iguanas terrestres nativas."}
{"id": "121169", "revid": "1308", "url": "https://gl.wikipedia.org/wiki?curid=121169", "title": "Stenella coeruleoalba", "text": ""}
{"id": "121171", "revid": "1308", "url": "https://gl.wikipedia.org/wiki?curid=121171", "title": "Delphinus delphis", "text": ""}
{"id": "121174", "revid": "1410", "url": "https://gl.wikipedia.org/wiki?curid=121174", "title": "Pequeno San Vicente", "text": "Pequeno San Vicente (\"Petit St. Vincent\"), co\u00f1ecido localmente como PSV, \u00e9 unha illa de San Vicente e as Granadinas situada a 60\u00a0km. ao sur de San Vicente na illas Granadinas. \u00c9 a illa m\u00e1is meridional de San Vicente e as Granadinas. Toda a illa funciona como un complexo de luxo, con 22 vilas de luxo dun e dous dormitorios, e forma parte da cadea mundial de Small Luxury Hotels desde xullo de 2013.\nLocalizaci\u00f3n.\nPetit St. Vincent at\u00f3pase na latitude 12.32 norte e lonxitude 61.23 Oeste na parte sur da cadea de illas Granadinas, ao norte de Carriacou e Pequena Martinica e o sur de Illa Palm e Illa Uni\u00f3n.\nXeograf\u00eda.\nPSV est\u00e1 rodeado de d\u00faas millas (3\u00b46\u00a0km) de praias de area branca. No interior, o terreo componse de suaves outeiros e bosques tropicais, no medio dos cales constru\u00eduse o complexo. O punto m\u00e1is alto da illa est\u00e1 en Marni Hill ao noroeste da illa, que ten 83 m. sobre o nivel do mar. As Granadinas son m\u00e1is secas e m\u00e1is quentes que San Vicente, ao norte, coa temperatura diaria media de entre 29\u00b0 e 30\u00b0 durante todo o ano, debido \u00e1 proximidade da cadea de illas ao ecuador.\nHistoria.\nA illa \u00e9 de propiedade privada, e funciona como un Resort. En 1963 Haze Richardson e Doug Terman alugaron o seu iate, Jacintaa, ao Sr. H. W. Nichols, Jr. e familia. Durante este cruceiro de tres semanas, o Sr. Nichols expresou o seu interese na compra dunha illa e a construci\u00f3n dun pequeno hotel. Richardson e Terman concentraron a s\u00faa procura na cadea de illas Granadinas, finalmente compraron Petit Saint Vincent a unha muller de Petit Martinique. Os dous homes supervis\u00e1ron a construci\u00f3n d resort no nome de Nichols, que pediu Richardson permanecer como xerente. Richardson aceptou esta oferta e nunca sa\u00edu da illa, convert\u00e9ndose en dono logo da morte de Nichols en 1985.\nRichardson morreu nun accidente de nataci\u00f3n en Costa Rica en 2008. A s\u00faa esposa, Lynn Richardson, seguiu administrando o complexo ata novembro de 2010, cando anunciouse que a illa vend\u00e9rase aos socios comerciais Phil Stephenson e Robin Paterson. Stephenson investiu fortemente na remodelaci\u00f3n do resort, e baixo a xesti\u00f3n do equipo de marido e muller de Mateo e Anie Semark, a illa inclu\u00eduse no seleto grupo de pequenos hoteis de luxo do mundo en xullo de 2013."}
{"id": "121177", "revid": "98629", "url": "https://gl.wikipedia.org/wiki?curid=121177", "title": "Caios de Tobago", "text": "Os Caios de Tobago (en ingl\u00e9s: \"Tobago Cays\") son un arquip\u00e9lago integrado por cinco pequenas illas deshabitadas situadas ao sueste do Mar Caribe; pertencen administrativamente a San Vicente e as Granadinas e xeograficamente ao conxunto de Illas chamadas Granadinas.\nEst\u00e1n situados na parte sur das Granadinas. Forman parte do Parque Mari\u00f1o dos Caios de Tobago (Tobago Cays Marine Park) un parque nacional e de protecci\u00f3n da vida salvaxe; son illas pr\u00f3ximas \u00e1 Uni\u00f3n, Mayreau e Canouan.\nOs Caios de Tobago son agora o elemento clave do Tobago Cays Marine Park dirixido e propiedade do goberno de San Vicente e as Granadinas. O parque mari\u00f1o consta dunha lagoa co fondo de area 5\u00b47 km\u00b2 que engloba os cinco caios, a illa habitada de Mayreau e o arrecife de Horseshoe de 4 km. O Parque Mari\u00f1o foi listado como un ecosistema significativo rexionalmente no marco do Protocolo SPAW en decembro de 2014.\nOs complexos m\u00e1is extensos e ben desenvolvidos de arrecife de coral en San Vicente e as Granadinas at\u00f3panse en estratos pouco profundos ao redor dos lados sinuosos de Mayreau e das Illas da Uni\u00f3n e dos propios Caios. Ademais, os principais tipos de vexetaci\u00f3n incl\u00faen vexetaci\u00f3n de praia e bosque seco. Con excepci\u00f3n dun pequeno mangleiro en Petit Rameau e un estanque de sal en Mayreau, non hai humedais nos Caios.\nOs principais usuarios da zona son: cruceiros (est\u00edmasen 50.000 visitantes cada ano dos que 10.000 visitan os Caios); iates (un estimado de 3.000 iates ancoran na lagoa cada ano); charters diarios (de hoteis pr\u00f3ximos); mergulladores deportivos e esnorqueles e afeccionados \u00e1 pesca.\nIllas Integrantes.\nEst\u00e1n deshabitadas e son un popular destino tur\u00edstico.\nTurismo.\nPolo seu grande atractivo tur\u00edstico as illas son visitadas por cruceiros, iates e diversas embarcaci\u00f3ns, que trasladan aos visitantes a gozar da beleza do lugar.\nHistoria.\nAs illas de Mayreau e os Caios de Tobago estiveron baixo propiedade privada polo menos desde o s\u00e9culo XVI ata o 12 de abril de 1999, cando os Caios foron adquiridos despois de longas negociaci\u00f3ns polo estado de San Vincente e as Granadinas. As compras limit\u00e1ronse \u00e1s cinco illas dos Caios, mentres que a illa m\u00e1is grande de Mayreau permaneceu en mans privadas.\nEn 1985, o Goberno de San Vincente e as Grenadinas (GOSVG) solicitou axuda da Organizaci\u00f3n dos Estados Americanos (OEA) para desenvolver o turismo dentro das Granadinas. Isto levou a unha proposta detallada para a formaci\u00f3n dun 'Tobago Cays National Park' cos custos iniciais de investimento estimados en 1 mill\u00f3n de d\u00f3lares USA (Heyman 1988).\nEn 1987, a Divisi\u00f3n de Pesca estableceu os Caios de Tobago como unha \"\u00e1rea de conservaci\u00f3n\", xunto con outras nove \u00e1reas, na que estaba prohibida a pesca. O l\u00edmite rectangular desta \u00e1rea inclu\u00eda a totalidade de Mayreau, Caios e a maior\u00eda dos arrecifes de coral, pero era lixeiramente menor que a zona agora designada como parque mari\u00f1o. Tam\u00e9n se sinalou (ECLAC, 2002; IJA, 2004a) que a Lei de pesca de 1986 s\u00f3 prev\u00eda a designaci\u00f3n de reservas mari\u00f1as, non \u00e1reas de conservaci\u00f3n."}
{"id": "121181", "revid": "5863", "url": "https://gl.wikipedia.org/wiki?curid=121181", "title": "Penosi\u00f1os, Ramir\u00e1s", "text": "San Salvador de Penosi\u00f1os \u00e9 unha parroquia do concello ourens\u00e1n de Ramir\u00e1s na comarca da Terra de Celanova. Segundo o IGE en 2015 ti\u00f1a 241 habitantes (105 homes e 136 mulleres) distribu\u00eddos en 13 entidades de poboaci\u00f3n.\nDesde o punto de vista eclesi\u00e1stico, xunto co lugar de Fontebranca (en Penosi\u00f1os, Gomesende), forma a parroquia eclesi\u00e1stica de Penosi\u00f1os."}
{"id": "121182", "revid": "98629", "url": "https://gl.wikipedia.org/wiki?curid=121182", "title": "Illa Uni\u00f3n", "text": "A illa Uni\u00f3n \u00e9 a m\u00e1is meridional da illas Granadinas, pertencentes a San Vicente e as Granadinas. Est\u00e1 situada a 90 quil\u00f3metros ao suroeste de Barbados e as illas de Carriacou, a parte continental de Granada p\u00f3dese ver cara ao sur.\nClifton e Ashton son as d\u00faas cidades principais. A illa \u00e9 o fogar de aproximadamente 3.000 habitantes.. O idioma oficial \u00e9 o ingl\u00e9s, pero tam\u00e9n se fala por parte dalg\u00fans comerciantes de Clifton franc\u00e9s e alem\u00e1n.\nA illa ten un aeroporto internacional que realiza voos nacionais a San Vicente e as Granadinas e os voos internacionais a Barbados, Carriacou, Granada e Martinica. As compa\u00f1\u00edas a\u00e9reas que voan \u00e1 illa da Uni\u00f3n non son membros da IATA e os seus itinerarios non ser\u00e1n visibles en todas as axencias de viaxes rexionais, s\u00f3 p\u00f3dense realizar voos durante o d\u00eda, xa que non existen luces na pista.\nXeograf\u00eda.\nDebido \u00e1 s\u00faa silueta volc\u00e1nica, tam\u00e9n \u00e9 chamado o Tahit\u00ed das Indias Occidentais. A illa ten aproximadamente 3 quil\u00f3metros de longo e 1 milla de ancho. Ao redor das illas est\u00e1n os Caios de Tobago, Mayreau, Illa Palm e Pequeno San Vicente. O pico m\u00e1is alto \u00e9 o Monte Parnaso ou Parnassus que se atopa a 304 metros sobre o nivel do mar.\nA illa ten un clima semi-\u00e1rido, os seus outeiros non son o suficientemente altos como para precipitar a choiva. Durante a estaci\u00f3n seca, de decembro / xaneiro a xu\u00f1o, a \u00fanica fonte de auga na illa \u00e9 a auga almacenada durante a tempada de choivas (xu\u00f1o-decembro).\nHistoria.\nLogo dos colonos orixinais, os arauacos e caribes, a illa estivo en posesi\u00f3n de Franceses e Ingleses comerciantes de escravos e os propietarios das plantaci\u00f3ns. Estes trouxeron centos de africanos \u00e1 illa, na s\u00faa maior\u00eda de Nixeria, Camer\u00fan, Angola e Ghana. O algod\u00f3n \u00e9 un importante cultivo de exportaci\u00f3n. O algod\u00f3n importado da Illa Sea a\u00ednda pode ser atopado na illa. Un bo exemplo p\u00f3dese ver no complexo Bougainvillia xunto ao Club N\u00e1utico de ancoraxe no Porto de Clifton.\nCando se aboliu a escravitude, a xente a\u00ednda viv\u00eda da agricultura e a pesca. Como resultado, moitos dos homes foron \u00f3 mar para traballar para manter \u00e1s s\u00faas familias. A Illa Uni\u00f3n foi o centro dalg\u00fans disturbios pol\u00edticos na d\u00e9cada de 1970 cando un grupo de residentes mostr\u00e1ronse a favor da secesi\u00f3n de San Vicente e as Granadinas, e a fusi\u00f3n con Granada, o veci\u00f1o do sur. A insurrecci\u00f3n foi sufocada polas forzas do goberno de San Vicente e as Granadinas.\nO Corpo de Enxe\u00f1eiros do Ex\u00e9rcito dos Estados Unidos pasou a maior parte dun ano traballando na illa de Uni\u00f3n e completou un novo peirao de Gardacostas e un oficina terreste na boca do porto de Clifton."}
{"id": "121183", "revid": "98629", "url": "https://gl.wikipedia.org/wiki?curid=121183", "title": "Lebre ib\u00e9rica", "text": "A lebre ib\u00e9rica (\"Lepus granatensis\") \u00e9 unha especie de mam\u00edfero lagomorfo da familia \"Leporidae\" que s\u00f3 se atopa na Pen\u00ednsula Ib\u00e9rica (coa excepci\u00f3n de Cantabria e os territorios situados ao norte do r\u00edo Ebro) e a illa de Mallorca, onde foi probablemente introducida hai s\u00e9culos e na actualidade \u00e9 moi rara. Nalgunhas zonas de Galicia e Le\u00f3n a s\u00faa distribuci\u00f3n pode solaparse coa da lebre de piornal, propia dos montes de Le\u00f3n; tam\u00e9n se cita a s\u00faa presenza nalg\u00fans xacementos do Plistoceno de Catalu\u00f1a central, onde convivir\u00eda coa lebre europea, pero tales identificaci\u00f3ns son cuestionables. Certas clasificaci\u00f3ns antigas consideran a lebre ib\u00e9rica como unha subespecie da lebre mediterr\u00e1nea ou do Cabo (\"Lepus capensis\").\nDescrici\u00f3n.\nA ib\u00e9rica \u00e9 a m\u00e1is pequena das lebres que se poden atopar actualmente en Espa\u00f1a. O corpo mide ao redor de 45 cent\u00edmetros, m\u00e1is 10 de cola, e o peso var\u00eda entre os 2 e 2,5 quilos. O pelo \u00e9 curto e de cor parda-avermellada, entreverado de negro no lombo, e branco no foci\u00f1o, fazulas, bandullo, parte das patas (p\u00e9s e parte superior, sendo o resto pardo) e a cola. O extremo das orellas e o dorso da cola son negros. A lebre ib\u00e9rica difer\u00e9nciase tam\u00e9n por algunhas caracter\u00edsticas da arquitectura do cranio, entre as que se atopa o ter os incisivos superiores m\u00e1is inclinados cara a dentro. \nOs individuos de ambos os dous sexos son dif\u00edciles de diferenciar \u00e1 primeira ollada, a\u00ednda que polo xeral as femias son de tama\u00f1o lixeiramente superior.\nH\u00e1bitos.\nO h\u00e1bitat requirido pola lebre ib\u00e9rica \u00e9 sumamente variable, pero polo xeral aberto e m\u00e1is ou menos chan. Habita por igual en marismas que en prader\u00edas secas, ao nivel do mar ou en prader\u00edas de alta monta\u00f1a, en chairas herb\u00e1ceas ou cubertas de matogueira ou \u00e1rbores baixas. Ad\u00e1ptase sorprendentemente ben ao impacto humano sobre o ambiente, ata o punto de que non \u00e9 estra\u00f1o vela en campos de cereais, hortas, oliveirais ou vi\u00f1edos. Nestes \u00faltimos lugares adoita ser perseguida porque devora os froitos e gromos das plantas cultivadas, ademais de polo seu valor cinex\u00e9tico. Por\u00e9n, \u00e9 unha especie non ameazada, polo menos na Pen\u00ednsula Ib\u00e9rica.\nComo o resto de lebres, esta especie \u00e9 tam\u00e9n estritamente herb\u00edvora. Entre os seus depredadores habituais, \u00e1 parte do home, at\u00f3panse os lobos, raposos, gatos monteses e grandes aguias, a\u00ednda que se calcula que ata unha trintena de especies animais (inclu\u00edndo mam\u00edferos, aves e r\u00e9ptiles) poden alimentarse ocasionalmente da lebre ib\u00e9rica. Para evitar isto, as lebres v\u00e1lense fundamentalmente dos seus agudos o\u00eddo e olfacto e a s\u00faa capacidade para correr ata 70\u00a0km/h. A lebre non se contaxia de mixomatose, mais dende 1994 v\u00e9\u00f1ense observando casos de tularemia. Outra ameaza para esta especie \u00e9 a mortaldade causada polas colleitadoras mec\u00e1nicas nos campos de cereais, de recente introduci\u00f3n.\nReproduci\u00f3n.\nAs lebres ib\u00e9ricas son animais solitarios que se poden reproducir en calquera \u00e9poca do ano, a\u00ednda que a maior\u00eda dos partos se concentran entre febreiro e abril e logo en xu\u00f1o e xullo. O primeiro parto incl\u00fae unha ou d\u00faas cr\u00edas, mentres que o normal nos posteriores son tres ou catro, que nacen tras 42-44 d\u00edas. As femias te\u00f1en a capacidade de aparearse e \"gardar\" o esperma dun macho ata logo de ser fecundadas con outro, o que lles permite ter unha nova camada en pouco tempo. Se por algunha raz\u00f3n se interrompe a pre\u00f1iz, a femia non aborta, xa que o seu corpo pode reabsorber o embri\u00f3n morto.\nAs cr\u00edas nacen nun sinxelo ni\u00f1o, o mesmo que a nai usa para durmir. Son notablemente precoces e nun ano xa son maduros sexualmente. As lebres poden vivir ata 9 anos en liberdade e 12 en catividade.\nSubespecies.\nCo\u00f1\u00e9cense tres subespecies diferentes de lebre ib\u00e9rica, que var\u00edan na cor e tama\u00f1o. A raza castel\u00e1 ou granadina (\"L. g. granatensis\") \u00e9 a m\u00e1is abondosa e distrib\u00faese por Andaluc\u00eda, Estremadura, a Meseta Central, Valencia e sur de Arag\u00f3n e Catalu\u00f1a.\nA lebre de Galicia (\"L. g. gallaecius\"), que ocupa o noroeste peninsular, caracter\u00edzase pola s\u00faa pelaxe m\u00e1is escura, mentres que a lebre de Mallorca (\"L. g. solisi\") \u00e9 m\u00e1is clara, pequena e paticurta. A lebre mallorquina \u00e9 un animal notablemente raro, do que non se rexistraron avistamentos fiables dende hai anos, polo que poder\u00eda estar extinta hoxe en d\u00eda."}
{"id": "121184", "revid": "89787", "url": "https://gl.wikipedia.org/wiki?curid=121184", "title": "Chacachacare", "text": "Chacachacare \u00e9 unha illa da Rep\u00fablica de Trinidad e Tobago situada no Mar Caribe que pertence ao conxunto de illas denominadas \"Illas Bocas\" sendo a m\u00e1is occidental destas e situada nas Bocas do Drag\u00f3n, entre Trinidad e Venezuela, nas proximidades de Venezuela. A veci\u00f1a illa de Patos, foi parte de Trinidad e Tobago ata 1942, cando foi cedida a Venezuela.\nA illa ten unha superficie de 3\u00b4642\u00a0km\u00b2. Permanece deshabitada, e moitos trinitarios vis\u00edtana en tempada de vacaci\u00f3ns.\nHistoria.\nOrixinalmente foi chamada \"El Caracol\" por Cristovo Col\u00f3n pola s\u00faa particular forma, descubriuna este navegante ao servizo de Espa\u00f1a en 1498.\nFoi cedida xunto con Trindad aos Brit\u00e1nicos en 1797. En 1813 o revolucionario venezolano Santiago Mari\u00f1o usou a illa como base de operaci\u00f3ns para invadir Venezuela.\nEn varios momentos da s\u00faa historia Chacachacare serviu como plantaci\u00f3n de algod\u00f3n, base para a pesca de baleas e leprosar\u00eda.\nEn 1942 durante a segunda guerra mundial ao redor de 1.000 Marines da Forzas Armadas de Estados Unidos estacion\u00e1ronse na illa e constru\u00edron barracas e instalaci\u00f3ns."}
{"id": "121185", "revid": "56817", "url": "https://gl.wikipedia.org/wiki?curid=121185", "title": "Penosi\u00f1os (hom\u00f3nimos)", "text": "O top\u00f3nimo Penosi\u00f1os pode referirse a unha parroquia eclesi\u00e1stica ou a tres parroquias civ\u00eds da comarca da Terra de Celanova:"}
{"id": "121186", "revid": "23204", "url": "https://gl.wikipedia.org/wiki?curid=121186", "title": "Illa Gaspar Grande", "text": "Gaspar Grande ou Gasparee \u00e9 unha illa na Rep\u00fablica de Trinidad e Tobago cuxo nome der\u00edvase de Gaspar de Perc\u00edn. A illa ten 1\u00b429 km\u00b2 de superficie e at\u00f3pase 12 quil\u00f3metros ao oeste de Port of Spain. \u00c9 unha das \"Illas Bocas\", que se atopan na chamada \"Bocas do Drag\u00f3n\" entre a illa Trinidad e Venezuela.\nGaspar Grande \u00e9 principalmente de pedra calcaria, e alcanza unha altura de 103 metros na s\u00faa parte m\u00e1is alta. No pasado instal\u00e1ronse estaci\u00f3ns para a caza de baleas na illa. Gaspar Grande \u00e9 tam\u00e9n o fogar da \"Gasparee Caves\" (Covas de Gasparee), un sistema de covas naturais de pedra calcaria cunha misteriosa piscina na s\u00faa base. Outras covas na illa incl\u00faen a Cova Branca, a Cova Brioge e a cova Precipice.\nUnha lenda conta que outra cova na illa, o tunel de William Dampier, garda o cofre do tesouro dun pirata e que \u00e9 de f\u00e1cil acceso en certos d\u00edas do ano.\nHistoria.\nEn 1783, Gaspar Grande foi concedida a Gaspar de Percin Roque polo gobernador Jos\u00e9 Mar\u00eda Chac\u00f3n."}
{"id": "121187", "revid": "56817", "url": "https://gl.wikipedia.org/wiki?curid=121187", "title": "Vi\u00f1eta", "text": "Unha vi\u00f1eta \u00e9, dentro da banda dese\u00f1ada, un recadro delimitado por li\u00f1as negras que representa un instante da historia que se est\u00e1 a desenvolver ou narrar. Xaora, tr\u00e1tase da representaci\u00f3n pictogr\u00e1fica dun suceso ou pasaxe e constit\u00fae a unidade m\u00ednima da montaxe do c\u00f3mic. As vi\u00f1etas est\u00e1n as\u00ed mesmo separadas por espazos, que en ingl\u00e9s reciben o nome de \"gutter\"."}
{"id": "121192", "revid": "23204", "url": "https://gl.wikipedia.org/wiki?curid=121192", "title": "Aveyron", "text": "Aveyron (12) (en occitano \"Avairon\") \u00e9 un departamento franc\u00e9s situado na rexi\u00f3n de Occitania. O seu xentilicio en franc\u00e9s \u00e9 \"aveyronnais\". Deste departamento \u00e9 famosa a poboaci\u00f3n de Roquefort-sur-Soulzon pola fabricaci\u00f3n de queixo.\nAs maiores cidades do departamento son (datos do censo de 1999) Rodez, con 23.707 habitantes, 38.458 na aglomeraci\u00f3n e 48.930 na mancomunidade de municipios; e Millau, con 21.339 habitantes, 22.840 na aglomeraci\u00f3n.\nLimita polo norte con Cantal, polo leste con Loz\u00e8re e Gard, polo sur con H\u00e9rault e Tarn (departamento), e polo oeste con Tarn e Garona e Lot."}
{"id": "121196", "revid": "89787", "url": "https://gl.wikipedia.org/wiki?curid=121196", "title": "Inzai", "text": "Inzai (\u5370\u897f\u5e02, \u3044\u3093\u3056\u3044\u3057, \"Inzai-shi\") \u00e9 un concello da prefectura de Chiba no Xap\u00f3n. Est\u00e1 situado no centro da rexi\u00f3n de Kant\u014d e ao norte da prefectura, na zona de provincia hist\u00f3rica de Shim\u014dsa, na parte leste da illa de Honsh\u016b. A s\u00faa superficie \u00e9 de 53,51\u00a0km\u00b2 e a poboaci\u00f3n de 63.554 habitantes (2009) e ten unha densidade de poboaci\u00f3n de 1.190 h/km\u00b2.\nO concello de Inzai limita cos concellos de Abiko, de Kashiwa, de Shiroi, de Yachiyo, de Inba, de Motono, de Sakae (son da prefectura de Chiba); e de Tone (da prefectura de Ibaraki)."}
{"id": "121198", "revid": "23204", "url": "https://gl.wikipedia.org/wiki?curid=121198", "title": "Yachiyo, Chiba", "text": "Yachiyo (\u516b\u5343\u4ee3\u5e02, \u3084\u3061\u3088\u3057, \"Yachiyo-shi\") \u00e9 un concello xapon\u00e9s da prefectura de Chiba. Est\u00e1 situado no centro da rexi\u00f3n de Kanto e ao noroeste da prefectura, na zona de provincia hist\u00f3rica de Shim\u014dsa, na parte leste da illa de Honshu. A s\u00faa superficie \u00e9 de 51,27\u00a0km\u00b2 e a poboaci\u00f3n de 188.248 habitantes (2009) e ten unha densidade de poboaci\u00f3n de 3.670 hab./km\u00b2.\nO concello de Yachiyo limita cos concellos de Funabashi, Narashino, Chiba, Sakura, Inba, Inzai e Shiroi."}
{"id": "121199", "revid": "23204", "url": "https://gl.wikipedia.org/wiki?curid=121199", "title": "Sergei Prokofev", "text": "Sergei Sergeevich Prokofev (en ), nado en Sontsovka o e finado en Moscova o 5 de marzo de 1953, foi un compositor, pianista e director de orquestra sovi\u00e9tico que dominaba x\u00e9neros musicais numerosos e vi\u00f1a a ser admirado como un dos compositores m\u00e1is sobranceiros do s\u00e9culo XX. As s\u00faas obras incl\u00faen pezas tan escoitadas como a marcha de \"O amor das tres laranxas\", a suite \"Poruchik Kizhe\", o ballet \"Romeo e Xulieta\", de onde se toma a \u00abDanza dos cabaleiros\u00bb, e \"Pedro e o lobo\". Dentro das formas e x\u00e9neros establecidos nos que traballou, creou sete \u00f3peras completas, sete sinfon\u00edas, oito ballets, cinco concertos para piano, dous concertos para viol\u00edn, un concerto para violonchelo, un concerto sinf\u00f3nico para violonchelo e orquestra, e completou nove sonatas para piano.\nGraduado no Conservatorio de San Petersburgo, Prokofev inicialmente deuse a co\u00f1ecer como compositor-pianista iconoclasta e logrou notoriedade cunha serie de obras ferozmente disonantes e virtuosas para o seu instrumento, inclu\u00eddos os seus dous primeiros concertos para piano. En 1915, Prokofev realizou unha ruptura decisiva da categor\u00eda est\u00e1ndar de compositor-pianista coa s\u00faa orquestral \"Suite escita\", compilada a partir de m\u00fasica orixinalmente composta para un ballet encargado por Sergei Diagilev dos Ballets Russes. Diagilev encargou outros tres ballets a Prokofev: \"Chout\", \"Le pas d'acier\" e \"Le Fils prodigue\", que no momento da s\u00faa produci\u00f3n orixinal causaron sensaci\u00f3n entre cr\u00edticos e colegas. Con todo, o maior interese de Prokofev foi a \u00f3pera, e compuso varias obras neste x\u00e9nero, inclu\u00edndo \"O xogador\" e \"O anxo de lume\". O \u00fanico \u00e9xito oper\u00edstico de Prokofev durante a s\u00faa vida foi \"O amor das tres laranxas\", composta para a \u00d3pera de Chicago, e posteriormente interpretada durante a seguinte d\u00e9cada en Europa e Rusia.\nLogo da Revoluci\u00f3n de 1917, Prokofev deixou Rusia coa bendici\u00f3n oficial do ministro sovi\u00e9tico Anatoli Lunacharskii e residiu nos Estados Unidos, logo en Alema\u00f1a, logo en Par\u00eds, e ga\u00f1ouse a vida como compositor, pianista e director de orquestra. Durante ese teempo, casou cunha cantante espa\u00f1ola, Carolina (Lina) Codina, con quen tivo dous fillos. A principios da d\u00e9cada de 1930, a Gran Depresi\u00f3n diminu\u00edu as oportunidades para que os ballets e \u00f3peras de Prokofev se presentaran nos Estados Unidos e Europa occidental. Prokofev, que se consideraba a si mesmo ante todo como compositor, resent\u00eda o tempo que lle levaba facer unha xira como pianista, e recorr\u00eda cada vez m\u00e1is \u00e1 Uni\u00f3n Sovi\u00e9tica para solicitar encargos de nova m\u00fasica. En 1936, finalmente regresou \u00e1 s\u00faa terra natal coa s\u00faa familia. Gozou de certo \u00e9xito al\u00ed, especialmente con \"Poruchik Kizhe\", \"Pedro e o Lobo\", \"Romeo e Xulieta\", e quizais sobre todo con \"Alexandre Nevski\".\nA invasi\u00f3n nazi \u00e1 Uni\u00f3n Sovi\u00e9tica impulsouno a compo\u00f1er a s\u00faa obra m\u00e1is ambiciosa, unha versi\u00f3n oper\u00edstica de \"Guerra e paz\" de Lev Tolstoi. En 1948, Prokofev foi acusado de producir \"formalismo antidemocr\u00e1tico\". A pesar desa acusaci\u00f3n, gozou do apoio persoal e art\u00edstico dunha nova xeraci\u00f3n de int\u00e9rpretes rusos, especialmente Sviatoslav Richter e Mstislav Rostropovich: escribiu a s\u00faa \"Novena sonata para piano\" para o primeiro e a s\u00faa \"Sinfon\u00eda concertante\" para o segundo.\nTraxectoria.\nInfancia e primeiras composici\u00f3ns.\nSergei Prokofev naceu o 23 de abril de 1891 en Sontsovka (agora Sontsivka, rai\u00f3n de Pokrovskyy, \u00f3blast de Donetsk, Ucra\u00edna), un predio rural remoto na Gubernia de Ekaterinoslav do Imperio Ruso. Seu pai, Sergei Alekseievich Prokofev, era enxe\u00f1eiro agr\u00f3nomo. A nai de Prokofev, Mariia Grigorievna (de solteira Zhitkova), provi\u00f1a dunha familia de antigos servos que foran propiedade da familia Sheremetev, baixo cuxo patrocinio ensin\u00e1base teatro e artes aos nenos servos dende unha idade temper\u00e1. Reinhold Gli\u00e8re (o primeiro profesor de composici\u00f3n de Prokofev) describiuna como \"unha muller alta con fermosos ollos intelixentes ... que soubo crear unha atmosfera de calidez e sinxeleza sobre ela\". Logo da s\u00faa voda no ver\u00e1n de 1877, os Prokofev mud\u00e1ronse a unha pequena propiedade na gobernaci\u00f3n de Smolensk. Finalmente, Sergei Alekseievich encontrou emprego como enxe\u00f1eiro de cami\u00f1os, empregado por un dos seus antigos compa\u00f1eiros de estudos, Dmitri Sontsov, a cuxa propiedade nas estepas ucra\u00ednas mud\u00e1ronse os Prokofev.\nNo momento do nacemento de Prokofev, Mariia, que perdera d\u00faas fillas anteriormente, adicara a s\u00faa vida \u00e1 m\u00fasica. Durante a primeira infancia do seu fillo, pasou dous meses ao ano en Moscova ou San Petersburgo recibindo clases de piano. Sergei Prokofev inspirouse ao escoitar \u00e1 s\u00faa nai practicando ao piano pola noite, na s\u00faa maior\u00eda obras de Fr\u00e9d\u00e9ric Chopin e Ludwig van Beethoven, e escribiu a s\u00faa primeira composici\u00f3n para piano aos cinco anos de idade, un \"Gallop indio\", que a s\u00faa nai escribiu nunha escala maior co cuarto grao da escala elevado, xa que o neno Prokofev sent\u00eda \u00abrenuencia a abordar as notas negras\u00bb. Aos sete anos tam\u00e9n aprendera a xogar ao xadrez. O xadrez seguir\u00eda a ser unha paix\u00f3n para el e familiarizouse cos campi\u00f3ns mundiais como Jos\u00e9 Ra\u00fal Capablanca, a quen venceu nunha partida de exhibici\u00f3n simult\u00e1nea o 16 de maio de 1914, e Mikhail Botvinnik, con quen xogou varias partidas na d\u00e9cada de 1930. Aos nove anos seu pai levouno por primeira vez a Moscova, onde ademais de ficar abraiado pola cidade, ou visitar o circo, quedouo fascinado polo teatro, especialmente pola interpretaci\u00f3n da orquestra sinf\u00f3nica. De volta, xunto cos seus amigos comezou xogar a representar as s\u00faas propias obras, e un d\u00eda compuxo a s\u00faa primeira \u00f3pera, \"O Xigante\", e pese \u00e1 incredulidade inicial da s\u00faa nai conseguiu completar a m\u00fasica de piano, xunto cos di\u00e1logos improvisados cos seus compa\u00f1eiros. Era unha sinxela, mais brillante historia sobre dous valentes mozos que defend\u00edan a unha muller fronte o perigo dun terrible xigante. Pouco tempo despois, na casa de seu t\u00edo e coa colaboraci\u00f3n dos seus primos e a s\u00faa t\u00eda, que mesmo se disfrazaron para a ocasi\u00f3n, representou o primeiro acto da s\u00faa \u00f3pera no sal\u00f3n do fogar, ante o abraio de seus pais e familia. Daquela xa compuxera dita \u00f3pera, as\u00ed como unha abertura e outras pezas, e estaba inmerso na escritura dunha segunda e maior \u00f3pera titulada \"Illas desertas\". Nese momento seus pais decidiron proporcionar a seu fillo unha educaci\u00f3n m\u00e1is s\u00f3lida, con traballo duro e disciplina, comezando con lecci\u00f3ns de franc\u00e9s e alem\u00e1n.\nEducaci\u00f3n formal e primeiras obras controversas.\nEn 1902, a nai de Prokofev co\u00f1eceu a Sergei Taneev, director do Conservatorio de Moscova, quen inicialmente suxeriu que Prokofev deber\u00eda comezar as clases de piano e composici\u00f3n con Aleksandr Goldenweiser. Incapaz de organizar isto, Taneev en cambio fixo arranxos para que o compositor e pianista Reinhold Gli\u00e8re pasara o ver\u00e1n de 1902 en Sontsovka ensinando a Prokofev. A primeira serie de lecci\u00f3ns culminou, ante a insistencia dun Prokofev daquela de once anos, co compositor en ciernes facendo o seu primeiro intento por escribir unha sinfon\u00eda. O ver\u00e1n seguinte, Gli\u00e8re volveu visitar Sontsovka para continuar coas s\u00faas clases. Cando, d\u00e9cadas despis, Prokofev escribiu sobre as s\u00faas lecci\u00f3ns con Gli\u00e8re, deu cr\u00e9dito ao m\u00e9todo comprensivo do seu mestre, mais queixouse de que Gli\u00e8re ensin\u00e1ralle a estrutura de frase \"cadrada\" e as modulaci\u00f3ns convencionais, que posteriormente tivo que desaprender. No entanto, equipado coas ferramentas te\u00f3ricas necesarias, Prokofev comezou a experimentar con harmon\u00edas disonantes e compases infrecuentes nunha serie de pezas breves para piano que chamou \"cancionci\u00f1as\" (a partir da chamada \u00abforma de canci\u00f3n\u00bb, m\u00e1is exactamente de forma ternaria, na que se basearon), sentando as bases para o seu propio estilo musical.\nA pesar do seu crecente talento, os pais de Prokofev dudaron sobre iniciar a seu fillo nunha carreira musical a unha idade tan temper\u00e1 e consideraron a posibilidade de que asistira a unha boa escola secundaria en Moscova. En 1904, a s\u00faa nai decid\u00edrase en cambio por San Petersburgo e ela e Prokofev visitaron a daquela capital para explorar a posibilidade de mudarse al\u00ed para a s\u00faa educaci\u00f3n. Present\u00e1ronlles o compositor Aleksandr Glazunov, profesor no Conservatorio de San Petersburgo, que pediu co\u00f1ecer a Prokofev e a s\u00faa m\u00fasica. Prokofev compuxera d\u00faas \u00f3peras m\u00e1is, \"Illas desertas\" e \"A festa na \u00e9poca da peste\", e estaba traballando na s\u00faa cuarta, \"Undina\". Glazunov ficou tan abraiado que instou \u00e1 nai de Prokofev a que o seu fillo solicitara a admisi\u00f3n ao Conservatorio. Pasou as probas introdutorias e inscribiuse ese ano.\nVarios anos m\u00e1is novo que a maior parte dos seus condisc\u00edpulos, Prokofev era visto como exc\u00e9ntrico e arrogante, e molestaba a varios dos seus compa\u00f1eiros ao manter estat\u00edsticas sobre os seus erros. Durante ese per\u00edodo, estudou, entre outros, piano con Aleksandr Winkler; harmon\u00eda e contrapunto con Anatoli Liadov; direcci\u00f3n con Nikolai Cherepnin; e orquestaci\u00f3n con Nikolai Rimskii-Korsakov (a\u00ednda que cando Rimskii-Korsakov morreu en 1908, Prokofev sinalou que s\u00f3 estudara con el \"dalg\u00fan xeito\" \u2014era s\u00f3 un de moitos estudantes nunha clase moi concorrida\u2014 e lamentou que doutro xeito \"nunca ter\u00eda tido a oportunidade de estudar con el\"). Tam\u00e9n compartiu clases cos compositores Boris Asafev e Nikolai Miaskovskii, e este \u00faltimo converteuse nun amigo relativamente pr\u00f3ximo e de toda a vida.\nComo membro da escena musical de San Petersburgo, Prokofev desenvolveu unha reputaci\u00f3n de rebelde musical, mentres recib\u00eda eloxios polas s\u00faas composici\u00f3ns orixinais, que el mesmo interpretaba no piano. En 1909, graduouse da s\u00faa clase en composici\u00f3n con cualificaci\u00f3ns pouco impresionantes. Continuou no Conservatorio, estudando piano con Anna Esipova e proseguiu as s\u00faas clases de direcci\u00f3n con Cherepnin.\nEn 1910, coa morte de seu pai cesou o apoio financeiro a Sergei. Afortunadamente, comezara a facerse un nome como compositor e pianista fora do Conservatorio e fac\u00eda aparici\u00f3ns nas \"Noites de M\u00fasica Contempor\u00e1nea\" de San Petersburgo. Al\u00ed interpretou varias das s\u00faas obras para piano m\u00e1is aventuradas, como os seus altamente crom\u00e1ticos e disonantes, \"Etudes\" Op.\u00a02 (1909). A s\u00faa actuaci\u00f3n impresionou aos organizadores das Noites o suficiente como para invitar a Prokofev a realizar a estrea rusa de \"Drei Klavierst\u00fccke\" Op.\u00a011, de Arnold Sch\u00f6nberg. A experimentaci\u00f3n harm\u00f3nica de Prokofev continuou con \"Sarcasmos para piano\", Op.\u00a017 (1912), que fac\u00eda un uso extenso da politonalidade. Nese tempo compuxo os seus dous primeiros concertos para piano, o \u00faltimo dos cales causou un esc\u00e1ndalo na s\u00faa estrea (23 de agosto de 1913, Pavlovsk). Segundo unha versi\u00f3n, o p\u00fablico sa\u00edu da sala con exclamaci\u00f3ns de \"Ao demo con esta m\u00fasica futurista! Os gatos no tellado fan mellor m\u00fasica!\", mais os modernistas estaban extasiados.\nEn 1911, chegou a axuda do renomeado music\u00f3logo e cr\u00edtico ruso Aleksandr Ossovskii, quen escribiu unha carta de apoio ao editor de m\u00fasica Boris P. Iurgenson (fillo do fundador da editorial Peter Iurgenson) e as\u00ed ofrec\u00e9uselle un contrato ao compositor. Prokofev fixo a s\u00faa primeira viaxe ao estranxeiro en 1913, foi a Par\u00eds e Londres, onde co\u00f1eceu por primeira vez os Ballets Russes de Sergei Diagilev.\nPrimeiros ballets.\nEn 1914 Prokofev rematou a s\u00faa carreira no Conservatorio ao participar na \"batalla dos pianos\", un concurso aberto aos cinco mellores estudantes de piano, cuxo premio era un piano de cola Schreder: Prokofev ga\u00f1ou ao interpretar o seu propio \"Concerto para piano n\u00fam.\u00a01\". As s\u00faas primeiras obras, como dito concerto e a \"Suite escita\" para orquestra (1914), val\u00e9ronlle mala fama como m\u00fasico, pois non correspond\u00edan coa li\u00f1a nacionalista rusa.\nPouco despois viaxou a Londres, onde se puxo en contacto co empresario Sergei Diagilev. Este encargoulle o seu primeiro ballet, \"Ala e Lolli\", mais cando o compositor levoulle a obra en curso a Italia en 1915, rexeitouna como \"non rusa\". Como compensaci\u00f3n, acordaron que Prokofev realizara unha actuaci\u00f3n do seu \"Segundo concerto para piano\" nun concerto sinf\u00f3nico en Roma o 17 de marzo, na que foi a s\u00faa primeira interpretaci\u00f3n no estranxeiro. O tema final do \"Segundo concerto\" mostraba que Prokofev non era alleo aos temas rusos, polo que Diagilev instouno a escribir \"m\u00fasica que fora verdadeiramente rusa\" e encargoulle o ballet \"O buf\u00f3n\". Baixo a gu\u00eda de Diagilev, Prokofev elixiu o seu tema dunha colecci\u00f3n de contos populares recompilados polo etn\u00f3grafo Aleksandr Afanasev. A historia, relacionada cun buf\u00f3n e unha serie de enga\u00f1os, ter\u00eda sido previamente suxerida a Diagilev por Igor Stravinskii como posible tema para un ballet e Diagilev e o seu core\u00f3grafo L\u00e9onide Massine axudaron a Prokofev a darlle forma de gui\u00f3n de ballet. A inexperiencia do compositor con este x\u00e9nero levouno a revisar a obra extensamente ata 1920, seguindo a detallada cr\u00edtica de Diagilev, antes da s\u00faa primeira produci\u00f3n. \nA estrea do ballet en Par\u00eds o 17 de maio de 1921 foi un grande \u00e9xito e foi recibido con grande admiraci\u00f3n por un p\u00fablico que inclu\u00eda a Igor Stravinskii, Maurice Ravel e Michel Fokine. Stravinskii cualificou o ballet como \"a \u00fanica peza de m\u00fasica moderna que pod\u00eda escoitar con placer\", mentres que Ravel denominouno \"unha obra de xenio\".\nPrimeira guerra mundial e Revoluci\u00f3n.\nEn paralelo durante a primeira guerra mundial, Prokofev regresou ao Conservatorio e estudou \u00f3rgano para evitar ser recrutado. Compuxo \"O xogador\", \u00f3pera baseada na novela hom\u00f3nima de Fi\u00f3dor Dostoievski, mais os ensaios estiveron cheos de problemas e a estrea, prevista para o ano 1917, tivo que ser cancelada debido \u00e1 Revoluci\u00f3n de Febreiro. No ver\u00e1n daquel ano, Prokofev compuxo a s\u00faa \"Primeira Sinfon\u00eda\", a \u00abCl\u00e1sica\u00bb. Este \u00e9 o nome que el mesmo lle deu, dado que a compuxo nun estilo que, segundo Prokofev, Joseph Haydn ter\u00eda empregado se estivera vivo nesa \u00e9poca. \u00c9 de estilo m\u00e1is ou menos cl\u00e1sico, mais incorpora elementos musicais m\u00e1is modernos. \nA sinfon\u00eda tam\u00e9n foi unha obra contempor\u00e1nea exacta do \"Concerto para viol\u00edn n\u00fam.\u00a01\", que estaba programado para estrearse en novembro de 1917. Compuxo a melod\u00eda de abertura do concerto en 1915, durante a s\u00faa historia de amor con Nina Mescherskaia. Os movementos restantes inspir\u00e1ronse en parte na representaci\u00f3n en San Petersburgo de 1916 da obra \"Mitos\" de Karol Szymanowski polo violinista polon\u00e9s Paul Kochanski. As primeiras interpretaci\u00f3ns de ambas obras deberon esperar ata o 21 de abril de 1918 e o 18 de outubro de 1923, respectivamente. Quedou brevemente coa s\u00faa nai en Kislovodsk, no C\u00e1ucaso.\nA pesar dos acontecementos que levaron \u00e1 abdicaci\u00f3n do tsar Nicolao\u00a0II e, finalmente, a Revoluci\u00f3n de Outubro, 1917 converteuse no ano m\u00e1is produtivo de Prokofev en termos de composici\u00f3n. Xunto co \"Primeiro concerto para viol\u00edn\" e a \"Sinfon\u00eda \u00abCl\u00e1sica\u00bb\", compuxo as \"Terceira\" e \"Cuarta sonatas para piano\", as \"Visi\u00f3ns fuxitivas para piano\" e traballou no \"Terceiro concerto para piano\".\nDespois de completar a partitura da cantata \"Sete, eles son sete\", unha \"invocaci\u00f3n caldea\u00bb para coro e orquestra, Prokofev ficou \"sen nada que facer e o tempo colgaba pesadamente das mi\u00f1as mans\". Crendo que en Rusia \"non hab\u00eda ning\u00fan uso para a m\u00fasica nese momento\", decidiu probar fortuna nos Estados Unidos ata que pasara a confusi\u00f3n na s\u00faa terra natal. Partiu cara a Moscova e San Petersburgo en marzo de 1918 para resolver cuesti\u00f3ns financeiras e xestionar o seu pasaporte. En maio dirixiuse aos Estados Unidos, logo de obter o permiso oficial de Anatolii Lunacharskii, o Comisario do Pobo para a Educaci\u00f3n, quen lle dixo: \"Es un revolucionario na m\u00fasica, somos revolucionarios na vida. Debemos traballar xuntos. Se queres ir aos Estados Unidos, non me interporei no teu cami\u00f1o\".\nVida no estranxeiro.\nAo chegar a San Francisco, logo de ter sido liberado dos interrogatorios por funcionarios de inmigraci\u00f3n na Illa dos \u00c1nxeles o 11 de agosto de 1918, Prokofev axi\u00f1a foi comparado con outros exiliados rusos famosos (como Sergei Rachmaninov). O seu concerto de debut como solista en Nova York deu lugar a varios compromisos m\u00e1is. Tam\u00e9n asinou un contrato co director musical da Chicago Opera Association, Cleofonte Campanini, para a produci\u00f3n da s\u00faa nova \u00f3pera \"O amor das tres laranxas\". Con todo, debido \u00e1 enfermidade e a morte de Campanini, posp\u00faxose a estrea. O atraso foi outro exemplo da mala sorte de Prokofev en asuntos oper\u00edsticos. O fracaso tam\u00e9n lle custou a s\u00faa carreira como solista estadounidense, xa que a \u00f3pera levoulle demasiado tempo e esforzo. Axi\u00f1a se encontrou en dificultades financeiras e, en abril de 1920, foise a Par\u00eds, ao non querer regresar a Rusia e reco\u00f1ecer un fracaso.\nEn Par\u00eds reafirmou os seus contactos cos Ballets Russes de Diagilev. Tam\u00e9n completou algunhas das s\u00faas obras m\u00e1is antigas e inacabadas, como o \"Terceiro Concerto para piano\". \"O amor das tres laranxas\" finalmente estreouse en Chicago, baixo a batuta do compositor, o 30 de decembro de 1921. Diagilev interesouse o suficiente na \u00f3pera como para pedirlle a Prokofev que dera unha audici\u00f3n da partitura vocal en xu\u00f1o de 1922, mentres ambos estaban en Par\u00eds para unha nova montaxe d' \"O buf\u00f3n\", polo que poder\u00eda consideralo para unha posible produci\u00f3n. Igor Stravinskii, que estivo presente na audici\u00f3n, negouse a escoitar m\u00e1is que o primeiro acto. Ent\u00f3n acusou a Prokofev de \"perder o tempo compo\u00f1endo \u00f3peras\", que replicou que Stravinskii \"non est\u00e1 en posici\u00f3n de establecer unha direcci\u00f3n art\u00edstica xeral, xa que el mesmo non \u00e9 inmune ao erro\". Segundo Prokofev, Stravinskii \"volveuse incandescente pola ira\" e \"case chegamos \u00e1s mans e nos separamos con dificultade\". Como resultado, \"as nosas relaci\u00f3ns tens\u00e1ronse e durante varios anos a actitude de Stravinskii cara a min foi cr\u00edtica\". Despois diso, ao parecer Stravinskii fixo moito para menoscabar a reputaci\u00f3n de Prokofev, mesmo co propio Diagilev. Como consecuencia, e a pesar do \u00e9xito colleitado con \"O buf\u00f3n\", Diagilev non realizou m\u00e1is encargos a Prokofev e cancelou as representaci\u00f3ns do ballet.\nEn marzo de 1922 Prokofev mudouse coa s\u00faa nai \u00e1 cidade de Ettal, nos Alpes b\u00e1varos, onde durante m\u00e1is dun ano concentrouse nun proxecto de \u00f3pera, \"O anxo de lume\", baseado na novela de Valerii Briusov. A s\u00faa m\u00fasica posterior adquirira seguidores en Rusia e recibiu invitaci\u00f3ns para regresar al\u00ed, mais decidiu quedar en Europa. En 1923 Prokofev casou coa cantante espa\u00f1ola de nai rusa Carolina Codina (de nome art\u00edstico Lina Llubera), antes de regresar a Par\u00eds.\nEn Par\u00eds represent\u00e1ronse varias das s\u00faas obras, inclu\u00edda a \"Segunda Sinfon\u00eda\", mais a s\u00faa recepci\u00f3n foi morna e Prokofev sentiu que \"evidentemente xa non era unha sensaci\u00f3n\". A\u00ednda as\u00ed, a \"Segunda Sinfon\u00eda\" pareceu incitar a Diagilev a encargar \"O paso de aceiro\", unha partitura de ballet \"modernista\" destinada a retratar a industrializaci\u00f3n da Uni\u00f3n Sovi\u00e9tica. A obra foi recibida con entusiasmo polo p\u00fablico e a cr\u00edtica parisiense.\nEn torno a 1924 co\u00f1eceu a ciencia cristi\u00e1 e comezou a practicar as s\u00faas ensinanzas, que cr\u00eda que eran beneficiosas para a s\u00faa sa\u00fade e o seu temperamento ardente, e \u00e1s que permaneceu fiel durante o resto da s\u00faa vida, segundo o bi\u00f3grafo Simon Morrison.\nProkofev e Stravinskii restableceron a s\u00faa amizade, a\u00ednda que a Prokofev disgustoulle particularmente a \"estilizaci\u00f3n ao xeito de Bach\" de Stravinskii en obras tan recentes como o \"Octeto\" e o \"Concerto para piano e instrumentos de vento\". Pola s\u00faa banda, Stravinskii describiu a Prokofev como o compositor ruso do seu tempo, despois del.\nPrimeiras visitas \u00e1 Uni\u00f3n Sovi\u00e9tica.\nEn 1927 Prokofev fixo a s\u00faa primeira xira de concertos pola Uni\u00f3n Sovi\u00e9tica. No transcurso de m\u00e1is de dous meses, pasou un tempo en Moscova e Leningrado (o novo nome de San Petersburgo), onde gozou dunha moi exitosa posta en escena d' \"O amor das tres laranxas\" no Teatro Mariinski. En 1928 completou a s\u00faa \"Terceira Sinfon\u00eda\", que se baseaba amplamente na s\u00faa \u00f3pera non estreada \"O anxo de lume\". O director Sergei Kusevitskii caracterizou \u00e1 \"Terceira\" como \"a maior sinfon\u00eda dende a \"Sexta\" de Chaikovskii\u00bb.\nMentres tanto, con todo, Prokofev, baixo a influencia das ensinanzas da ciencia cristi\u00e1, volv\u00e9rase en contra do estilo expresionista e o tema d' \"O anxo de lume\". Agora prefer\u00eda o que chamou unha \"nova simplicidade\", que cr\u00eda m\u00e1is sincera que as \"artima\u00f1as e complexidades\" de tanta m\u00fasica moderna da d\u00e9cada de 1920. Durante os anos 1928 e 1929, Prokofev compuxo o que \u00eda ser o seu \u00faltimo ballet para Diagilev, \"O fillo pr\u00f3digo\". Cando se representou por primeira vez en Par\u00eds o 21 de maio de 1929, con coreograf\u00eda de George Balanchine, con Serge Lifar no papel principal e decorados de Georges Rouault, a audiencia e os cr\u00edticos quedaron especialmente impresionados pola escena final na que o fillo pr\u00f3digo se arrastra sobre o escenario axeonllado para ser benvido polo seu pai. Diagilev reco\u00f1ecera que na m\u00fasica da escena, Prokofev \"nunca fora m\u00e1is claro, m\u00e1is simple, m\u00e1is melodioso e m\u00e1is tenro\". S\u00f3 uns meses despois, Diagilev morreu.\nEse ver\u00e1n Prokofev completou o \"Divertimento\" Op.\u00a043 (que comezara en 1925) e revisou a s\u00faa \"Sinfonietta\" Op.\u00a05/48, unha obra que comezou nos seus d\u00edas no Conservatorio. En outubro dese ano, tivo un accidente automovil\u00edstico mentres conduc\u00eda \u00e1 s\u00faa familia de regreso a Par\u00eds despois das s\u00faas vacaci\u00f3ns: cando o autom\u00f3bil envorcou, Prokofev mancouse levemente a s\u00faa man esquerda. Polo tanto, non puido actuar en Moscova durante a s\u00faa xira pouco despois do accidente, mais puido gozar vendo as interpretaci\u00f3ns da s\u00faa m\u00fasica dende o p\u00fablico. Tam\u00e9n asistiu \u00e1 \"audici\u00f3n\" no Teatro Bolshoi do seu ballet \"O paso de aceiro\", e membros da Asociaci\u00f3n Rusa de M\u00fasicos Proletarios (RAPM) interrog\u00e1rono sobre a obra: pregunt\u00f3uselle se a f\u00e1brica retrataba \"unha f\u00e1brica capitalista, onde o traballador \u00e9 un escravo, ou unha f\u00e1brica sovi\u00e9tica, onde o traballador \u00e9 o dono. Se se trata dunha f\u00e1brica sovi\u00e9tica, cando e onde a examinou Prokofev, que dende 1918 ata o presente estivera vivindo no estranxeiro e veu aqu\u00ed por primeira vez en 1927 durante d\u00faas semanas [sic]?\" Prokofev respondeu: \"Iso ref\u00edrese \u00e1 pol\u00edtica, non \u00e1 m\u00fasica, e polo tanto non responderei\". A RAPM condenou o ballet de maneira dogm\u00e1tica como unha \"an\u00e9cdota antisovi\u00e9tica ch\u00e1 e vulgar, unha composici\u00f3n contrarrevolucionaria raiana no fascismo\". O Bolshoi non tivo m\u00e1is opci\u00f3n que rexeitar o ballet.\nCoa man esquerda curada, Prokofev recorreu os Estados Unidos con \u00e9xito a principios de 1930, respaldado polo seu recente \u00e9xito europeo. Ese ano, comezou o seu primeiro ballet sen Diagilev con \"No Dniepr\" Op.\u00a051, unha obra encargada por Serge Lifar, ao que nomearan mestre de ballet na \u00d3pera de Par\u00eds. Entre 1931 e 1932, completou os seus \"Cuarto\" e \"Quinto concertos para piano\". O ano seguinte completou a \"Canci\u00f3n sinf\u00f3nica\" Op.\u00a057, da que o seu amigo Miaskovskii, pensando na s\u00faa posible audiencia na Uni\u00f3n Sovi\u00e9tica, d\u00edxolle \"non \u00e9 de todo para nos ... carece do que entendemos por monumentalismo: unha simplicidade familiar e amplos contornos, dos cales es extremadamente capaz, mais que temporalmente est\u00e1s evitando coidadosamente\".\nA principios da d\u00e9cada de 1930, tanto Europa como os Estados Unidos sufr\u00edan a Gran Depresi\u00f3n, que inhibiu tanto as novas produci\u00f3ns de \u00f3pera como as de ballet, a\u00ednda que as audiencias para as aparici\u00f3ns de Prokofev como pianista non diminu\u00edran, canto menos en Europa. Con todo, Prokofev, que se v\u00eda a si mesmo como un compositor ante todo, estaba cada vez m\u00e1is resentido pola cantidade de tempo que perd\u00eda para a composici\u00f3n a trav\u00e9s das s\u00faas aparici\u00f3ns como pianista. Logo de ter sentido nostalxia durante alg\u00fan tempo, Prokofev comezou a constru\u00edr pontes substanciais coa Uni\u00f3n Sovi\u00e9tica. Trala disoluci\u00f3n da RAPM en 1932, actuou cada vez m\u00e1is como embaixador musical entre o seu pa\u00eds de orixe en Europa occidental, e as s\u00faas estreas e encargos foron cada vez m\u00e1is baixo os auspicios da Uni\u00f3n Sovi\u00e9tica. Un deles foi \"O tenente Kizhe\", que foi encargada como banda sonora dun filme sovi\u00e9tico hom\u00f3nimo.\nOutro encargo, do Teatro Kirov (como se denominaba daquela ao Mariinskii) en Leningrado, foi o ballet \"Romeo e Xulieta\", composto para un gui\u00f3n creado por Adrian Piotrovskii e Sergei Radlov seguindo os preceptos do \"drambalet\" (ballet dramatizado, oficialmente promovido no Kirov para substitu\u00edr as obras baseadas principalmente en exhibici\u00f3ns e innovaci\u00f3ns coreogr\u00e1ficas). Logo da amarga renuncia de Radlov ao Kirov en xu\u00f1o de 1934, asinouse un novo acordo co Teatro Bolshoi de Moscova, no entendemento de que Piotrovskii seguir\u00eda participando. Con todo, o final feliz orixinal do ballet (contrario a William Shakespeare) provocou controversia entre os funcionarios culturais sovi\u00e9ticos. A produci\u00f3n do ballet posp\u00faxose indefinidamente cando se revisou o persoal do Bolshoi a instancias do presidente da Comisi\u00f3n de Asuntos de Arte, Platon Kerzhentsev. Nikolai Miaskovskii, un dos seus amigos m\u00e1is pr\u00f3ximos, mencionou en varias cartas como lle gustar\u00eda que Prokofev permanecera en Rusia. O 1 de decembro de 1935 estreouse o \"Concerto para viol\u00edn n\u00fam.\u00a02\" en Madrid polo violinista franc\u00e9s Robert Soetens e a Orquestra Sinf\u00f3nica de Madrid dirixida por Enrique Fern\u00e1ndez Arb\u00f3s.\nRegreso a Rusia.\nEn 1936, Prokofev e a s\u00faa familia establec\u00e9ronse permanentemente en Moscova, despois de desprazarse entre Moscova e Par\u00eds durante os catro anos anteriores. Ese ano compuxo unha das s\u00faas obras m\u00e1is famosas, \"Pedro e o lobo\", para o Teatro Central para Nenos de Natalia Sats. Tr\u00e1tase dunha obra program\u00e1tica para narrador, instrumentos individuais e orquestra. Sats tam\u00e9n o persuadiu para que escribira d\u00faas canci\u00f3ns para nenos, \"Doce canci\u00f3n\" e \"Parlero\", que finalmente se uniron a \"Os porqui\u00f1os\" e se publicaron como \"Tres canci\u00f3ns para nenos\" Op. 68. Prokofev tam\u00e9n compuxo a xigantesca \"Cantata para o vix\u00e9simo aniversario da Revoluci\u00f3n de Outubro\", orixinalmente destinada \u00e1 presentaci\u00f3n durante o ano do aniversario, mais efectivamente bloqueada por Kerzhentsev, quen reclamou na audici\u00f3n da obra ante a Comisi\u00f3n de Asuntos das Artes: \"Que cres que est\u00e1s a facer, Sergei Sergeevich, tomando textos que pertencen \u00e1 xente e po\u00f1\u00e9ndolles unha m\u00fasica tan incomprensible?\". A \"Cantata\" tivo que esperar ata o 5 de abril de 1966 para unha estrea parcial, algo m\u00e1is de 13 anos despois da morte do compositor.\nObrigado a adaptarse \u00e1s novas circunstancias (calesquera que foran os seus receos privados sobre elas), Prokofev escribiu unha serie de \u00abcanci\u00f3ns de masas\u00bb (Opp. 66, 79 e 89), empregando as letras dos poetas sovi\u00e9ticos oficialmente aprobados. En 1938, colaborou con Sergei Eisenstein no \u00e9pico filme hist\u00f3rico \"Alexandre Nevski\", parte da s\u00faa m\u00fasica m\u00e1is creativa e dram\u00e1tica. A\u00ednda que a pel\u00edcula te\u00f1a unha gravaci\u00f3n de son moi pobre, o compositor adaptou boa parte da s\u00faa partitura nunha cantata a grande escala para mezzosoprano, orquestra e coro, que foi interpretada e gravada extensamente. Tralo \u00e9xito de \"Alexandre Nevski\", compuxo a s\u00faa primeira \u00f3pera sovi\u00e9tica, \"Semen Kotko\", que deb\u00eda ser producida polo director Vsevolod Meierkhold. Con todo, a estrea da \u00f3pera posp\u00faxose porque Meierkhold foi arrestado o 20 de xu\u00f1o de 1939 pola NKVD (polic\u00eda segreda de Iosif Stalin) e fusilado o 2 de febreiro de 1940. S\u00f3 meses despois do arresto de Meierkhold, Prokofev foi \"invitado\" a compo\u00f1er a cantata \"Zdravitsa\" (literalmente traducido \u00abBrinde\u00bb ou \u00abSal\u00fade!\u00bb, mais con m\u00e1is frecuencia co\u00f1ecida polo t\u00edtulo en ingl\u00e9s \"Hail to Stalin\" Op. 85) para celebrar o sexax\u00e9simo aniversario de Iosif Stalin.\nM\u00e1is tarde, en 1939, compuxo as s\u00faas \"Sonatas para piano n\u00fam.\u00a06\", \"7\" e \"8\" opp.\u00a082-84, amplamente co\u00f1ecidas hoxe como as \"Sonatas de guerra\". Estreadas respectivamente por Prokofev (n\u00fam.\u00a06: 8 de abril de 1940), Sviatoslav Richter (n\u00fam.\u00a07: Moscova, 18 de xaneiro de 1943) e Emil Guilels (n\u00fam.\u00a08: Moscova, 30 de decembro de 1944), foron posteriormente moi interpretadas en particular por Richter. O bi\u00f3grafo Daniel Jaff\u00e9 argumentou que Prokofev, \"t\u00e9ndose forzado a compo\u00f1er unha leda evocaci\u00f3n do Nirvana que Stalin quer\u00eda que todos creran que creara\" (\u00e9 dicir, en \"Zdravitsa\"), posteriormente, nas tres sonatas, \"expresou os seus verdadeiros sentimentos\u00bb. Como evidencia, Jaff\u00e9 ten sinalado que o movemento central da \"Sonata n\u00fam.\u00a07\" \u00e1brese cun tema baseado no lied de Robert Schumann \"Wehmut\" (\"Tristeza\", que aparece no \"Liederkreis\" de Schumann): as s\u00faas palabras trad\u00facense, \"\u00e1s veces podo cantar como se estivera ledo, mais segredamente as b\u00e1goas son boas e as\u00ed liberan o meu coraz\u00f3n. Os reise\u00f1ores... cantan a s\u00faa canci\u00f3n de anhelo dende a profundidade do seu alxube ... todo o mundo se deleita, mais ningu\u00e9n sente a dor, a profunda tristeza na canci\u00f3n\". Ironicamente (parece que ningu\u00e9n notou a s\u00faa alusi\u00f3n), a \"Sonata n\u00fam.\u00a07\" recibiu un Premio Stalin de segunda clase e a n\u00fam.\u00a08 un Premio Stalin de primeira clase. \nMentres tanto, o Ballet Kirov finalmente escenificou \"Romeo e Xulieta\", coreografiado por Leonid Lavrovski, o 11 de xaneiro de 1940. Para sorpresa de todos os seus participantes \u2014cos bailar\u00edns que loitaran para ama\u00f1arse cos ritmos sincopados da m\u00fasica e case boicotearon a produci\u00f3n\u2014 o ballet resultou ser un \u00e9xito inmediato, e foi reco\u00f1ecido como o maior logro do ballet dram\u00e1tico sovi\u00e9tico.\nSegunda guerra mundial.\nProkofev estivera pensando en facer unha \u00f3pera da \u00e9pica novela \"Voina i mir\" (en galego \"Guerra e paz\") de Lev Tolstoi, cando as novas da invasi\u00f3n alem\u00e1 da Uni\u00f3n Sovi\u00e9tica o 22 de xu\u00f1o de 1941 fixeron que o tema parecera a\u00ednda m\u00e1is actual. Tardou dous anos en compo\u00f1er a s\u00faa versi\u00f3n orixinal de \"Guerra e paz\". Debido \u00e1 guerra, foi evacuado xunto cun gran n\u00famero doutros artistas, inicialmente ao C\u00e1ucaso, onde compuxo o seu \"Segundo cuarteto de corda\". A estas alturas, a s\u00faa relaci\u00f3n coa escritora e libretista de 25 anos Mira Mendelson (1915-1968) finalmente o levara a separarse da s\u00faa esposa Lina. A pesar da s\u00faa amarga separaci\u00f3n, o compositor tentara persuadir a Lina e os seus fillos para que o acompa\u00f1aran como evacuados f\u00f3ra de Moscova, mais Lina optou por quedar.\nDurante os anos da guerra, as restrici\u00f3ns sobre o estilo e a esixencia de que os compositores escribiran nun estilo de \"realismo socialista\" afrouxaron e Prokofev en xeral puido compo\u00f1er ao seu xeito. Dese per\u00edodo son a \"Sonata para viol\u00edn n\u00fam.\u00a01\" Op.\u00a080, \"O ano 1941\" Op.\u00a090 e a \"Balada para o neno desco\u00f1ecido\" Op.\u00a093. En 1943, Prokofev uniuse a Eisenstein en Alma-At\u00e1, a cidade m\u00e1is grande de Casaquist\u00e1n, para compo\u00f1er m\u00e1is m\u00fasica de cine (\"Iv\u00e1n o Terrible\" para o filme hom\u00f3nimo) e o ballet \"Cincenta\" (Op.\u00a087), unha das s\u00faas composici\u00f3ns m\u00e1is melodiosas e celebradas. A principios dese ano, tam\u00e9n tocou fragmentos de \"Guerra e paz\" aos membros do colectivo do Teatro Bolshoi, mais o goberno sovi\u00e9tico ti\u00f1a opini\u00f3ns sobre a \u00f3pera que deron lugar a moitas revisi\u00f3ns. Tam\u00e9n comezou un borrador para outra \u00f3pera, \"Khan Buzay\", que abandonou. En 1944, Prokofev compuxo a s\u00faa \"Quinta Sinfon\u00eda\" nunha colonia de compositores \u00e1s aforas de Moscova. Dirixiu a s\u00faa estrea o 13 de xaneiro de 1945, apenas quince d\u00edas despois da estrea triunfante da s\u00faa \"Oitava sonata para piano\" o 30 de decembro de 1944 e, o mesmo d\u00eda, a primeira parte de \"Iv\u00e1n o Terrible\" de Eisenstein. Neses anos, tam\u00e9n compuxo m\u00fasica para outros tres filmes, varias suites sinf\u00f3nicas, o \"Cuarteto de corda n\u00fam.\u00a02\", a \"Sonata para frauta e piano\", unha transcrici\u00f3n da mesma para viol\u00edn e piano (feita a instancias do violinista David Oistrakh), d\u00faas marchas militares e unhas cantas canci\u00f3ns folcl\u00f3ricas. \nCoa estrea da s\u00faa \"Quinta Sinfon\u00eda\", que foi programada xunto a \"Pedro e o Lobo\" e a \"Sinfon\u00eda Cl\u00e1sica\" (dirixida por Nikolai Anosov), Prokofev pareceu acadar o c\u00e9nit da s\u00faa fama como compositor l\u00edder da Uni\u00f3n Sovi\u00e9tica. Pouco tempo despois, sufriu unha conmoci\u00f3n cerebral despois dunha ca\u00edda debido \u00e1 hipertensi\u00f3n cr\u00f3nica. Nunca se recuperou por completo da lesi\u00f3n e por consello m\u00e9dico viuse obrigado a restrinxir a s\u00faa actividade compositiva.\nPosguerra.\nProkofev tivo tempo de escribir a s\u00faa \"Sexta Sinfon\u00eda\" de posguerra e a s\u00faa \"Novena sonata para piano\" (para Sviatoslav Richter) antes do chamado \"Decreto Zhdanov\". A principios de 1948, despois dunha reuni\u00f3n de compositores sovi\u00e9ticos convocada por Andrei Zhdanov, o Politburo emitiu unha resoluci\u00f3n denunciando a Prokofiev, Dmitri Shostakovich, Nikolai Miaskovskii e Aram Khachaturian polo crime do \"formalismo\", descrito como unha \"renuncia aos principios b\u00e1sicos da m\u00fasica cl\u00e1sica\" a favor de sons \"confusos, angustiosos\" que \"convert\u00edan a m\u00fasica en cacofon\u00eda\". Prohibiron oito das obras de Prokofev: \"O ano 1941\", \"Oda ao final da guerra\", \"Poema festivo\", \"Cantata polo vix\u00e9simo aniversario da revoluci\u00f3n de outubro\", a \"Balada dun neno desco\u00f1ecido\", o ciclo para piano de 1934 \"Os pensamentos\", e as sonatas para piano n\u00fameros 6 e 8. Tal era a ameaza percibida detr\u00e1s da prohibici\u00f3n das obras que mesmo as obras que evitaran a censura xa non foron programadas: en agosto de 1948, Prokofev encontr\u00e1base nunha grave situaci\u00f3n financeira, a s\u00faa d\u00e9beda persoal ascend\u00eda a 180\u00a0000 rublos.\nO 22 de novembro de 1947, Prokofev presentou unha petici\u00f3n ante o tribunal para iniciar un proceso de divorcio contra a s\u00faa esposa separada. Cinco d\u00edas despois, o tribunal ditaminou que o matrimonio non ti\u00f1a base xur\u00eddica, xa que se celebrara en Alema\u00f1a e non fora rexistrado ante os funcionarios sovi\u00e9ticos, polo que era nulo e sen valor. Despois de que un segundo xu\u00edz confirmara o veredicto, el e a s\u00faa parella Mira casaron o 13 de xaneiro de 1948. O 20 de febreiro de 1948, arrestaron \u00e1 s\u00faa exesposa Lina por \"espionaxe\", xa que tentara enviar cartos \u00e1 s\u00faa nai en Espa\u00f1a. Logo de nove meses de interrogatorio, un Colexio Militar de tres membros do Tribunal Supremo da Uni\u00f3n Sovi\u00e9tica sentenciouna a vinte anos de traballos forzados. Tras oito anos al\u00ed, foi finalmente liberada o 30 de xu\u00f1o de 1956 e en 1974 abandonou a Uni\u00f3n Sovi\u00e9tica.\nOs \u00faltimos proxectos de \u00f3pera de Prokofev, entre eles o seu desesperado intento de tranquilizar \u00e1s autoridades culturais, \"A historia dun home real\", foron cancelados rapidamente polo Teatro Kirov. O desaire, en combinaci\u00f3n coa s\u00faa sa\u00fade en declive, fixo que Prokofev se retirara progresivamente da vida p\u00fablica e de diversas actividades, mesmo do seu prezado xadrez, e adicouse cada vez m\u00e1is ao seu propio traballo. Despois dunha grave reca\u00edda en 1949, os seus m\u00e9dicos orden\u00e1ronlle limitar a s\u00faa actividade compositiva a unha hora por d\u00eda.\nNa primavera de 1949, escribiu a s\u00faa \"Sonata para violonchelo en d\u00f3\" Op. 119 para Mstislav Rostropovich, de 22 anos, quen realizou a primeira actuaci\u00f3n en 1950, con Sviatoslav Richter. Prokofev tam\u00e9n recompuxo para Rostropovich extensivamente o seu \"Concerto para violonchelo\", transform\u00e1ndoo nunha \"Sinfon\u00eda concertante\", un fito no repertorio para violonchelo e orquestra da actualidade. A \u00faltima actuaci\u00f3n p\u00fablica \u00e1 que asistiu foi a estrea da s\u00faa \"S\u00e9tima Sinfon\u00eda\" en 1952, a s\u00faa \u00faltima obra mestra e \u00faltima obra completa e pola cal recibiu o premio Stalin. A m\u00fasica escribiuna para a Divisi\u00f3n de Radio para Nenos.\nFalecemento.\nProkofev faleceu aos 61 anos de idade o 5 de marzo de 1953, o mesmo d\u00eda que Iosif Stalin, cando acababan de comezar os ensaios para o seu ballet \"A flor de pedra\" (1950), que se estreou o ano seguinte. Viv\u00eda preto da Praza Vermella e durante tres d\u00edas as multitudes se reuniron para chorar a Stalin, o que fixo imposible celebrar o funeral de Prokofev na sede da Uni\u00f3n de Compositores Sovi\u00e9ticos. Debido a que o coche f\u00fanebre non pod\u00eda chegar preto da casa do compositor, o seu ata\u00fad tivo que moverse a man por r\u00faas secundarias na direcci\u00f3n oposta \u00e1s masas de persoas que \u00edan visitar o corpo de Stalin. Preto de trinta persoas asistiron ao funeral, entre elas Shostakovich. A\u00ednda que non parec\u00edan levarse ben cando se co\u00f1eceron, nos \u00faltimos anos as s\u00faas interacci\u00f3ns volv\u00e9ranse moito m\u00e1is amigables e Shostakovich escribiulle a Prokofev que \"te desexo canto menos outros cen anos para vivir e crear. Escoitar obras como a t\u00faa \"S\u00e9tima Sinfon\u00eda\" fai que sexa moito m\u00e1is doado e ledo vivir\". Est\u00e1 enterrado no cemiterio Novodeviche en Moscova. Era ateo.\nA prensa sovi\u00e9tica reportou a morte de Prokofev cun breve artigo na p\u00e1xina 116, mentres as primeiras 115 p\u00e1xinas adic\u00e1ronse \u00e1 morte de Stalin.\nA\u00ednda que a natureza precisa da enfermidade terminal de Prokofev segue a ser incerta, a s\u00faa morte atrib\u00faese, polo xeral, a unha hemorraxia cerebral, pois fora enfermo cr\u00f3nico durante os oito anos anteriores.\nA esposa de Prokofev, Mira Mendelson, pasou os seus \u00faltimos anos vivindo no mesmo apartamento de Moscova que compartiran. Ocupou o seu tempo organizando os papeis do seu marido, promocionando a s\u00faa m\u00fasica e escribindo as s\u00faas memorias, fortemente alentada por Prokofev a embarcarse nestas \u00faltimas. Traballar nas memorias foi dif\u00edcil para ela; as deixou incompletas \u00e1 s\u00faa morte. Mendelson morreu dun ataque card\u00edaco en Moscova en 1968, 15 anos despois do falecemento do seu esposo. Dentro do seu bolso, unha mensaxe datada en febreiro de 1950 e asinada por Prokofev e Mendelson dic\u00eda simplemente: \"Desexamos ser enterrados un ao lado do outro\". Os seus restos est\u00e1n enterrados xuntos no cemiterio Novodeviche.\nLina Prokofev sobreviviu ao seu separado marido moitos anos e morreu en Londres a principios de 1989. Os dereitos de autor\u00eda da m\u00fasica do seu defunto esposo proporcion\u00e1ronlle uns ingresos modestos e actuou como narradora dunha gravaci\u00f3n de \"Pedro e o lobo\" do seu marido (editada en CD por Chandos Records) con Neeme J\u00e4rvi dirixindo a Orquestra Nacional Escocesa. Os seus fillos, o arquitecto Sviatoslav (1924-2010), e o artista, pintor, escultor e poeta Oleg (1928-1998), adicaron unha boa parte das s\u00faas vidas \u00e1 promoci\u00f3n da vida e obra de seu pai.\nObra.\nComposici\u00f3ns.\nMoitas das obras de Prokofev te\u00f1en sido populares durante moito tempo, como a \"Sinfon\u00eda Cl\u00e1sica\" e as \"Quinta\" e \"Sexta Sinfon\u00edas\"; os concertos para piano n\u00fam.\u00a01 e n\u00fam.\u00a03, e os concertos para viol\u00edn; \"Pedro e o lobo\", as sonatas para piano, a \"Sonata para frauta\" e numerosos conxuntos de miniaturas para piano; a s\u00faa \u00f3pera \"O amor das tres laranxas\" e os ballets \"Romeo e Xulieta\" e \"Cincenta\"; ou a m\u00fasica de cine para \"O tenente Kizhe\" e \"Alexandre Nevski\". Outras obras tardaron tempo, mais f\u00f3ronse establecendo no repertorio internacional: os primeiros ballets, as \u00f3peras \"Guerra e paz\" e \"O anxo de lume\", os outros tres concertos para piano, os cuartetos de corda e as canci\u00f3ns.\nM\u00fasica esc\u00e9nica.\nO primeiro intento de Prokofev de compo\u00f1er unha \u00f3pera foi aos nove anos. Entre as s\u00faas \u00f3peras incl\u00faense \"O amor das tres laranxas\", escrita en 1919 para Chicago, \"O anxo de lume\", \"O xogador\" e \"Guerra e paz\", baseada na novela hom\u00f3nima de Tolstoi. Sergei Diagilev rexeitou a primeira partitura de ballet que compuxo Prokofev, \"Ala e Lolli\", porque a m\u00fasica pareceulle anticuada e o argumento \"manido\" e \"non ruso\". O compositor reformulou parte da m\u00fasica como a \"Suite escita\", mais o ballet proxectado nunca chegou estrearse. Diagilev encargou outros tres ballets a Prokofev: \"O buf\u00f3n\", \"O paso de aceiro\" e \"O fillo pr\u00f3digo\", que no momento da s\u00faa produci\u00f3n orixinal causaron sensaci\u00f3n entre cr\u00edticos e colegas. Este \u00faltimo representouse por primeira vez en Par\u00eds en maio de 1929, tres meses antes da morte do impresario. Os ballets posteriores incl\u00faen \"Romeo e Xulieta\" e \"Cincenta\" de 1944. Tanto os ballets como a primeira \u00f3pera mencionada son co\u00f1ecidos polo p\u00fablico de concertos dende as propias suites orquestrais do compositor baseadas neles.\nM\u00fasica cinematogr\u00e1fica.\nLogo do seu regreso \u00e1 Uni\u00f3n Sovi\u00e9tica a comezos da d\u00e9cada de 1930, Prokofev comezou a s\u00faa relaci\u00f3n co mundo do cine. Compuxo a m\u00fasica para seis filmes. A primeira delas foi \"O tenente Kizhe\", de Aleksandr Faintsimmer, que logo transformou nunha suite orquestral. Despois compuxo a partitura da banda sonora \"A dama de picas\" para a pel\u00edcula hom\u00f3nima de 1938, que finalmente non se estreou.\nM\u00e1is tarde entablou amizade co director Sergei Eisenstein. Colaborou con el en varios filmes, o primeiro dos cales foi \"Alexandre Nevski\" (1938), primeiro filme sonoro do director e que se empregou por parte do r\u00e9xime de Stalin para reforzar os seus intereses patri\u00f3ticos. A composici\u00f3n \u00e9 unha obra que ten exercido unha grande influencia noutros grandes compositores posteriores de bandas sonoras, como John Williams e James Horner. \nSobre as denominadas \"pel\u00edculas de guerra\" (\"Lermontov\", 1941; \"Kotovskii\", 1942; \"Tonya\", 1942; e \"Os partisanos nas estepas ucra\u00ednas\", 1942), Kevin Bartig comenta que ningunha delas \"era un proxecto importante para Prokoofev\" e estaban \"entre os temas realistas socialistas m\u00e1is directos que abordou en calquera x\u00e9nero\". O propio compositor reco\u00f1eceu nunha carta ao seu amigo Miaskovskii que \"o traballo cinematogr\u00e1fico \u00e9 abundante, lucrativo e non esixe un esforzo art\u00edstico excesivo\".\nA s\u00faa seguinte colaboraci\u00f3n con Eisenstein foi para o filme \"Ivan Groznyi\" (\"Iv\u00e1n o Terrible\"), que se estreou o 30 de decembro de 1944 e recibiu un Premio Stalin. Con todo, a segunda parte da pel\u00edcula, \"\", acabada en 1946, foi censurada por parte das autoridades sovi\u00e9ticas e non se puido estrear ata 1958. Despois deste filme Prokofev non volveu traballar para o cine.\nM\u00fasica orquestral.\nProkofev escribiu sete sinfon\u00edas, das cales a Sinfon\u00eda \u00abcl\u00e1sica\u00bb, escrita entre 1916 e 1917 e baseada na obra de Joseph Haydn, \u00e9 a m\u00e1is co\u00f1ecida. A \"Quinta Sinfon\u00eda\", de 1944, \u00e9 unha obra a unha escala moito maior. A \"Terceira Sinfon\u00eda\" emprega material da \u00f3pera \"O anxo de lume\", e a \"Cuarta Sinfon\u00eda\" bas\u00e9ase no ballet \"O fillo pr\u00f3digo\".\nDos seus cinco concertos para piano, o terceiro \u00e9 o m\u00e1is co\u00f1ecido, escrito na linguaxe musical instantaneamente reco\u00f1ecible do compositor, dende a incisiva abertura ata os ritmos motores que seguen, nunha mestura de lirismo e enxe\u00f1o mordaz. M\u00e1is abertamente rom\u00e1nticos no sentimento son os dous concertos para viol\u00edn. O seu primeiro \"Concerto para violonchelo\", completado en 1938, foi seguido 14 anos m\u00e1is tarde polo seu \"Concertino para violonchelo\", completado polo violonchelista Mstislav Rostropovich e o compositor Dmitrii Kabalevskii despois da morte de Prokofev.\nOutras composici\u00f3ns.\nA m\u00fasica de c\u00e1mara de Prokofev incl\u00fae d\u00faas sonatas para viol\u00edn e piano, a segunda orixinalmente para frauta e piano e revisada polo compositor coa axuda do violinista David Oistrakh. Completou a s\u00faa \"Sonata para violonchelo en d\u00f3 maior\" en 1949, mais unha segunda sonata para o instrumento quedou inconclusa no momento da s\u00faa morte. As \"Cinco melod\u00edas para viol\u00edn e piano\", baseadas en canci\u00f3ns anteriores, tam\u00e9n forman parte do repertorio xeral. Escribiu a \"Abertura sobre temas hebreos\" en 1919, durante unha viaxe que realizou aos Estados Unidos.\nCompletou nove sonatas para piano das once proxectadas. A s\u00faa m\u00fasica para piano tam\u00e9n incl\u00fae versi\u00f3ns para piano da m\u00fasica dos ballets \"Romeo e Xulieta\" e \"Cincenta\". \"Contos dunha vella avoa\" foi a s\u00faa primeira obra composta no estranxeiro.\nUnha das s\u00faas composici\u00f3ns m\u00e1is co\u00f1ecidas \u00e9 o seu conto para nenos \"Pedro e o lobo\", para narrador e orquestra. \u00c9 un sinxelo traballo pedag\u00f3xico para presentar \u00e1s nenas e nenos os instrumentos da orquestra, con instrumentos ou grupos de instrumentos que representan as personaxes do conto.\nGravaci\u00f3ns.\nProkofev foi solista coa Orquestra Sinf\u00f3nica de Londres, dirixida por Piero Coppola, na primeira gravaci\u00f3n do seu \"Concerto para piano n\u00fam.\u00a03\", gravado en Londres por His Master's Voice en xu\u00f1o de 1932. Tam\u00e9n gravou parte da s\u00faa m\u00fasica para piano solo para HMV en Par\u00eds en febreiro de 1935; estas gravaci\u00f3ns foron editadas en CD por Pearl e Naxos. En 1938, dirixiu a Orquestra Filharm\u00f3nica de Moscova nunha gravaci\u00f3n da segunda suite do seu ballet \"Romeo e Xulieta\"; esta actuaci\u00f3n publicouse m\u00e1is tarde en LP e CD. Outra gravaci\u00f3n de Prokofev e a Filharm\u00f3nica de Moscova foi do \"Primeiro concerto para viol\u00edn\", con David Oistrakh como solista. M\u00e1is tarde, Everest Records lanzou esta gravaci\u00f3n nun LP. A pesar da atribuci\u00f3n, o director foi Aleksandr Gauk. Descubriuse unha curtametraxe sonora de Prokofev tocando parte da m\u00fasica da s\u00faa \u00f3pera \"Guerra e paz\" e logo explicando a m\u00fasica.\nLegado.\nDurante a s\u00faa vida, as obras de Prokofev represent\u00e1ronse amplamente e, logo da s\u00faa morte, a s\u00faa popularidade como compositor amosa poucos signos de diminuci\u00f3n. Igor Stravinskii afirmou que a s\u00faa m\u00fasica ti\u00f1a \"personalidade biol\u00f3xica\". Arthur Honegger proclamou que Prokofev \"seguir\u00eda sendo para nos a figura m\u00e1is grande da m\u00fasica contempor\u00e1nea\" e o music\u00f3logo estadounidense Richard Taruskin reco\u00f1eceu o \"don de Prokofev, virtualmente incomparable entre os compositores do s\u00e9culo XX, para escribir melod\u00edas diat\u00f3nicas distintivamente orixinais\". \nCon todo, durante alg\u00fan tempo, a reputaci\u00f3n de Prokofev en Occidente sufriu como resultado das antipat\u00edas da Guerra fr\u00eda e a s\u00faa m\u00fasica nunca ga\u00f1ou dos acad\u00e9micos e cr\u00edticos occidentais o tipo de estima da que gozan Igor Stravinskii e Arnold Sch\u00f6nberg, compositores que supostamente tiveron unha maior influencia nas xeraci\u00f3ns m\u00e1is novas de m\u00fasicos. As valoraci\u00f3ns cr\u00edticas tanto do propio compositor como da s\u00faa m\u00fasica te\u00f1en sido \"inusualmente polarizadas\", debido \u00e1 inestabilidade da \u00e9poca na que viviu e \u00e1 cronolox\u00eda das s\u00faas viaxes. Durante o s\u00e9culo XX, a cr\u00edtica que se fixo sobre el foi con frecuencia m\u00e1is pol\u00edtica que art\u00edstica e depend\u00eda non s\u00f3 da data de publicaci\u00f3n, sen\u00f3n tam\u00e9n da localizaci\u00f3n xeogr\u00e1fica e a perspectiva social do escritor. En troques, coa publicaci\u00f3n dos seus escritos autobiogr\u00e1ficos, as memorias de Mira Mendelson, a s\u00faa correspondencia e outras biograf\u00edas, votouse luz sobre moitos feitos ocultos sobre a s\u00faa carreira, o seu contexto cultural, o seu xeito de traballar e a s\u00faa vida persoal.\nNa cultura popular.\nAmais da m\u00fasica que compuxo para o cine, t\u00e9\u00f1ense empregado outras obras s\u00faas en m\u00e1is de 150 filmes e programas de televisi\u00f3n. O concurso de pianistas de toda Ucra\u00edna que leva o nome de \"Concurso internacional para novos pianistas na patria de S. Prokofev\" se celebra anualmente en Donetsk e comprende catro categor\u00edas: piano solo, con orquestra, composici\u00f3n e direcci\u00f3n sinf\u00f3nica.\nExisten distintos lugares que reciben o seu nome en honor a Sergei Prokofev. O compositor foi honrado no seu \u00d3blast de Donetsk natal cando o Aeroporto Internacional de Donetsk pasou a chamarse \"Aeroporto Internacional Sergei Prokofev de Donetsk\" e o Instituto Musical e Pedag\u00f3xico de Donetsk pasou a chamarse \"Academia Estatal de M\u00fasica SS Prokofev de Donetsk\" en 1988. En Mercurio existe un cr\u00e1ter de impacto que recibe o seu nome en honor ao compositor. Ademais, dende o 1 de xu\u00f1o de 1966 existe en Moscova un museo que leva o seu nome. En 1991, e conmemorando o centenario do nacemento do compositor, erixiuse fronte a el un monumento no seu honor.\nEn 1985, Sting empregou un fragmento do tema \"Romance\" da suite \"O tenente Kizhe\" na s\u00faa canci\u00f3n \"Russians\", do \u00e1lbum \"The dream of the blue turtles\"."}
{"id": "121200", "revid": "89787", "url": "https://gl.wikipedia.org/wiki?curid=121200", "title": "Narashino", "text": "Narashino (\u7fd2\u5fd7\u91ce\u5e02, \u306a\u3089\u3057\u306e\u3057, \"Narashino-shi\") \u00e9 un concello xapon\u00e9s da prefectura de Chiba. Est\u00e1 situado no centro da rexi\u00f3n de Kanto e ao noroeste da prefectura, na zona de provincia hist\u00f3rica de Shim\u014dsa, na parte leste da illa de Honshu. A s\u00faa superficie \u00e9 de 20,99\u00a0km\u00b2 e a poboaci\u00f3n de 161.109 habitantes (2009) e ten unha densidade de poboaci\u00f3n de 7.680 hab./km\u00b2.\nO concello de Narashino limita cos concellos de Funabashi, Yachiyo e Chiba."}
{"id": "121201", "revid": "89787", "url": "https://gl.wikipedia.org/wiki?curid=121201", "title": "Jos\u00e9 Feliciano", "text": "Jos\u00e9 Monserrat Feliciano Garc\u00eda, m\u00e1is co\u00f1ecido como Jos\u00e9 Feliciano, nado en Lares (Porto Rico) o 10 de setembro de 1945, \u00e9 un cantante de boleros e outras baladas.\nTraxectoria.\nCego de nacemento, Jos\u00e9 Feliciano pronto se interesou pola m\u00fasica, principiando a s\u00faa carreira como m\u00fasico do denominado \"Flamenco pop\". A RCA contratouno e despois de gravar un sinxelo que tivo moi boa acollida: \"Everybody Do The Click\". En 1964 publicou o seu primeiro \u00e1lbum. O seu \u00e9xito foi tan grande que foi escollido en 1968 para cantar durante mundiais de b\u00e9isbol, onde interpretou \"The Star Spangled Banner\". En 1971 participou no Festival de San Remo, coa canci\u00f3n \"Che sar\u00e0?\", outro dos seus grandes \u00e9xitos. Dende os seus inicios ata a actualidade, Feliciano rexistrou m\u00e1is de 60 \u00e1lbums para os que se valeu indistintamente do uso do castel\u00e1n e ingl\u00e9s."}
{"id": "121202", "revid": "47401", "url": "https://gl.wikipedia.org/wiki?curid=121202", "title": "Larry Flynt", "text": "Larry Claxton Flynt, Jr., nado Salyersville (Kentucky) o 1 de novembro de 1942 e finado o 10 de febreiro de 2021 nos \u00c1nxeles, foi un editor estadounidense \u00e1 cabeza da compa\u00f1\u00eda \"Larry Flynt Publications\", que produce principalmente material pornogr\u00e1fico, inclu\u00edndo v\u00eddeo e revistas, sendo Hustler a m\u00e1is co\u00f1ecida de todas elas. A compa\u00f1\u00eda ten unha facturaci\u00f3n anual que rolda os 150 mill\u00f3ns de d\u00f3lares. Ao longo da s\u00faa vida, Larry Flynt tomou parte en varias batallas legais relacionadas coa primeira emenda da constituci\u00f3n dos Estados Unidos e presentouse \u00e1 presidencia varias veces. Sufriu dun trastorno bipolar e quedou paralizado de cintura para abaixo debido a un intento de asasinato."}
{"id": "121206", "revid": "89787", "url": "https://gl.wikipedia.org/wiki?curid=121206", "title": "Los Hermanos Rosario", "text": "Los Hermanos Rosario \u00e9 unha banda musical de merengue, que orixinalmente estaba conformada polos irm\u00e1ns To\u00f1o Rosario, Pepe, Rafa e Luis, todos eles dominicanos.\nTraxectoria.\nDende cativos, os irm\u00e1ns amosaran interese pola m\u00fasica, mesmo tocando instrumentos creados por eles mesmos. Pronto comezaron a cantar e xogar na veci\u00f1anza. Medraron na cidade dominicana de Hig\u00fcey. En maio de 1978, a orquestra tivo unha serie de \u00e9xitos, como \"Bomba, mi Hermano\", \"Insuperables\", \"Los Due\u00f1os del Swing\" e \"Bomba 2000\". Contra 1990, To\u00f1o Rosario sep\u00e1rase da banda, malia o cal esta contin\u00faa en activo."}
{"id": "121209", "revid": "98629", "url": "https://gl.wikipedia.org/wiki?curid=121209", "title": "Gasparillo", "text": "Gasparillo \u00e9 unha pequena illa na Rep\u00fablica de Trinidad e Tobago. \u00c9 unha das \"Illas Bocas\", que se atopan nas chamadas \"Bocas do Drag\u00f3n\" entre a illa principal de Trindade e Venezuela. A illa est\u00e1 deshabitada.\nXeograf\u00eda.\nGasparillo esta en realidade composta por d\u00faas pequenas illas separadas por varios metros de rocas. No entanto, a segunda illa \u00e9 moi pequena e non ten un nome propio. A illa principal ten un pouco m\u00e1is de 200 metros de longo, pero \u00e9 moi estreita, con menos de 50 metros no seu punto m\u00e1is largo, aproximadamente de 8.000 m\u00b2 de superficie.\n\u00c9 igual que a maior\u00eda das illas de ao redor da Pen\u00ednsula de Paria, a illa est\u00e1 composta de bosque seco, e covas de pedra calcaria. Varias especies de aves ani\u00f1an na illa, en especial na parte oriental da illa.\nHistoria.\nO nome Gasparillo obt\u00edvose debido ao seu tama\u00f1o pequeno en relaci\u00f3n coa moito m\u00e1is grande illa Gaspar Grande, situada xusto ao sur da mesma. Tam\u00e9n foi chamada \"illa Escorpion\" e \"Illa Cemp\u00e9s\" debido \u00e1 natureza da s\u00faa fauna. Nalg\u00fan momento do s\u00e9culo 19, foi tam\u00e9n co\u00f1ecida como \"Gopee\", derivado dun dos seus propietarios apelidado Guppy, un naturalista de Trindade.\nNo s\u00e9culo XX foi comprada ou arrendada por un empresario, C.C. Stollmeyer, coa intenci\u00f3n de explotar as canteiras de pedra calcaria da illa. Con todo atopouse que a composici\u00f3n da illa non era favorable \u00e1 empresa debido \u00e1 s\u00faa falsidade. Posteriormente arrendou a illa m\u00e1is pequena \u00e1 familia Gransaull que constru\u00edu unha casa de vacaci\u00f3ns. O goberno recuperou a posesi\u00f3n da illa cando os Estados Unidos alugou zonas de Trindade no marco do acordo de Bases para Destrutores en 1940 durante a segunda guerra mundial."}
{"id": "121211", "revid": "17467", "url": "https://gl.wikipedia.org/wiki?curid=121211", "title": "S\u00edndrome Respiratoria Aguda Severa", "text": ""}
{"id": "121213", "revid": "17467", "url": "https://gl.wikipedia.org/wiki?curid=121213", "title": "Pneumon\u00eda asi\u00e1tica", "text": ""}
{"id": "121214", "revid": "2074", "url": "https://gl.wikipedia.org/wiki?curid=121214", "title": "S\u00edndrome Parkinsoniana", "text": ""}
{"id": "121215", "revid": "22570", "url": "https://gl.wikipedia.org/wiki?curid=121215", "title": "Illa Huevos", "text": "A Illa Huevos (ovos) \u00e9 unha das illas que conforman a Rep\u00fablica de Trinidad e Tobago no Mar Caribe, pos\u00fae unha superficie estimada en 1\u00b401 km\u00b2 \u00e9 unha das chamadas \"illas Bocas\" que se atopan nas \"Bocas do Drag\u00f3n\" entre Trindade e Venezuela.\nRochas Parasol.\nOs \"Parasol Rocks\", tam\u00e9n co\u00f1ecidos como os \"Umbrella Rocks\", son unha serie de pequenas formaci\u00f3ns rochosas situadas a menos de 50 metros ao leste de Huevos. O 10 de agosto de 1800 A nave de quinta categor\u00eda da Royal Navy, HMS \"Dromedary\" naufragou nas rochas con 500 pasaxeiros. Todos os pasaxeiros e a tripulaci\u00f3n foron rescatados."}
{"id": "121228", "revid": "23204", "url": "https://gl.wikipedia.org/wiki?curid=121228", "title": "Illa Monos", "text": "A Illa Monos pertence \u00e1 Rep\u00fablica de Trinidad e Tobago. \u00c9 unha das numerosas illas do grupo \"Illas Bocas\", que se sit\u00faan cerca do grupo \"Bocas do Drag\u00f3n\", situadas entre a illa Trinidad e Venezuela. Esta illa pos\u00fae este nome xa que unha vez habitaron uns monos avermellados, que logo foron desaparecendo."}
{"id": "121238", "revid": "2074", "url": "https://gl.wikipedia.org/wiki?curid=121238", "title": "Benzodiazepinas", "text": ""}
{"id": "121239", "revid": "2074", "url": "https://gl.wikipedia.org/wiki?curid=121239", "title": "Benzodiacepinas", "text": ""}
{"id": "121244", "revid": "98629", "url": "https://gl.wikipedia.org/wiki?curid=121244", "title": "Pequena Tobago", "text": "Pequena Tobago ou \"Illa das Aves do Para\u00edso\" (en ingl\u00e9s: Little Tobago ou Bird of Paradise Island) \u00e9 unha pequena illa fronte \u00e1 costa nororiental de Tobago, e parte da rep\u00fablica de Trinidad e Tobago. A illa \u00e9 de aproximadamente 1 quil\u00f3metro cadrado de superficie e est\u00e1 situada en latitude norte 11 \u00b0 18 ' e 60 \u00b0 31' lonxitude oeste, aproximadamente a 2,4\u00a0km de Speyside. O punto m\u00e1is alto na illa est\u00e1 de aproximadamente a 37 m sobre o nivel do mar.\nA illa pos\u00fae bosques secos, Tr\u00e1tase dun importante criadeiro de aves mari\u00f1as, Pequena Tobago \u00e9 tam\u00e9n un bo sitio para ver o proceso por medio do cal as aves reprod\u00facense nas pequenas illas veci\u00f1as.\nO mar entre Tobago e Pequena Tobago \u00e9 pouco profundo, \u00e9 p\u00f3dense ver atractivos peixes tropicais que habitan nos corais de vivas cores. \u00c9 unha \u00e1rea popular para o mergullo, especialmente no arrecife \"Angel\" fronte \u00e1 illa Goat.\nHistoria.\nEn 1909 Sir William Ingram introduciu a gran ave do para\u00edso (\"Paradisaea apoda\") na illa, nun intento de salvar a especie da caza excesiva para o comercio das plumas na s\u00faa nativa Nova Guinea. Preto de 45 aves novas foron introducidas na illa. Logo da morte de Ingram en 1924 os seus herdeiros cederon a illa ao Goberno de Trinidad e Tobago como santuario de vida silvestre. As aves sobreviviron na illa ata polo menos 1958, cando foron filmados por un equipo de \"National Geographic\". Non hai rexistros fiables logo de 1963, cando o cicl\u00f3n Flora golpeou a illa e a poboaci\u00f3n pres\u00famese que se extinguiu."}
{"id": "121245", "revid": "2074", "url": "https://gl.wikipedia.org/wiki?curid=121245", "title": "S\u00edndrome alcoh\u00f3lica fetal", "text": ""}
{"id": "121253", "revid": "6096512", "url": "https://gl.wikipedia.org/wiki?curid=121253", "title": "Fur\u00f3n bravo", "text": "O tour\u00f3n ou fur\u00f3n bravo (Mustela putorius), tam\u00e9n co\u00f1ecido como tur\u00f3n com\u00fan, negro ou tur\u00f3n do bosque, fur\u00f3n europeo, ou fur\u00f3n salvaxe, \u00e9 un pequeno carn\u00edvoro da familia dos must\u00e9lidos, espallado por gran parte de Europa, o norte de \u00c1frica e Asia occidental. O tour\u00f3n foi domesticado en tempos antigos co fin de que cazase coellos para o home, dando como resultado ao fur\u00f3n (\"Mustela putorius furo\").\nCaracter\u00edsticas f\u00edsicas.\nEste animal pos\u00fae un corpo alongado e flexible, con patas curtas, apto para moverse con rapidez polo fondo do bosque e introducirse dentro dos tobos de roedores e coellos, dos que se alimenta. A s\u00faa testa \u00e9 pequena, ancha e esmagada, e as s\u00faas diminutas orellas redondeadas apenas sobresaen. A lonxitude de cabeza e corpo \u00e9 duns 30 a 50 cent\u00edmetros, mentres que a cola (moi poboada) mide de 10 a 19. Mentres que os machos poden superar lixeiramente o quilo de peso, as femias acadan s\u00f3 entre 650 e 850 gramos. Estas dispo\u00f1en de 8 gl\u00e1ndulas mamarias coas que amamantan \u00e1s s\u00faas cr\u00edas durante o per\u00edodo de lactaci\u00f3n.\nA cor da pelaxe var\u00eda entre gris, marr\u00f3n e amarelento no lombo, sendo negro en patas e bandullo. Un par de bandas brancas rodean os ollos, illando un caracter\u00edstico \"antiface\" escuro en torno a eles. Tam\u00e9n son de cor branca a boca e as orellas. Pos\u00faen un total de 34 dentes.\nNormalmente, en liberdade non superan os 7 ou 8 anos.\nH\u00e1bitat.\nO tour\u00f3n pode vivir case en calquera lugar que lle procure un lugar onde agocharse dende o cal poida axexar \u00e1s s\u00faas presas, inclu\u00edndo bosques, zonas de matogueira, pradeiras, terreos rochosos e ribeiras dos r\u00edos. O territorio que reclama cada animal pode achegarse aos 2 quil\u00f3metros cadrados.\nA distribuci\u00f3n deste animal na Pen\u00ednsula Ib\u00e9rica ocupa a maior parte desta, a\u00ednda que nos \u00faltimos anos viuse expulsado de moitas zonas debido \u00e1 desertizaci\u00f3n e os incendios forestais. At\u00f3pase protexida en gran parte de Europa.\nOs seus principais inimigos son as rapaces nocturnas, as grandes serpes como a v\u00edbora e a cobra bastarda e os carn\u00edvoros grandes coma o raposo e mailo lobo.\nIdentificaci\u00f3n na natureza.\nMalia seren dif\u00edciles de ver polo naturalista afeccionado, dada a s\u00faa capacidade para agocharse na maleza e no soutobosque, p\u00f3dense identificar doadamente varios indicios da s\u00faa presenza, como poden ser as pegadas, sons e excrementos.\nAs pegadas son semellantes \u00e1s da marta cibelina, pero de menor tama\u00f1o. Constan de 4 ou 5 dedas coa impresi\u00f3n das poutas non retr\u00e1ctiles ben desenvolvida. As pegadas das patas traseiras miden m\u00e1is que as das patas dianteiras, e ocasionalmente aparecen acompa\u00f1adas da marca deixada pola cola no barro ou a neve.\nO son m\u00e1is caracter\u00edstico desta especie soa semellante a un \"\u00a1que, que, que!\". Berra de forma m\u00e1is aguda se est\u00e1 asustado ou alporizado, e tam\u00e9n cando a femia trata de alertar \u00e1s s\u00faas cr\u00edas dun perigo. O seu vocabulario tam\u00e9n incl\u00fae bufidos e gru\u00f1idos de menor consideraci\u00f3n.\nOs excrementos miden de 6 a 8 cent\u00edmetros de longo, a\u00ednda que s\u00f3 te\u00f1en 9 mil\u00edmetros de grosor. A cor var\u00eda segundo o que o tour\u00f3n coma, mais xeralmente son de cor negra. Depos\u00edtanse en puntos determinados do seu territorio, xeralmente \u00e1 beira do seu tobo, e neles p\u00f3dense apreciar \u00e1s veces varios restos das s\u00faas v\u00edtimas, como plumas, pelo, caparaz\u00f3ns e anacos de \u00f3so.\nAlimentaci\u00f3n.\nAdemais de pequenos mam\u00edferos (ratas, ratos, coellos, lebres, toupas, furafollas...), o tour\u00f3n pode capturar tam\u00e9n aves, peixes, anfibios, r\u00e9ptiles e caranguexos de r\u00edo. Complementa a s\u00faa dieta con insectos e as larvas destes, as\u00ed como sementes e bagas. Tam\u00e9n consome ovos, a\u00ednda que non rompe a casca destes, sen\u00f3n que s\u00f3 a fende e \"bebe\" o seu interior a trav\u00e9s dun pequeno buraco. O seu baixo perfil e versatilidade perm\u00edtelle cazar en calquera sitio, ata baixo a auga. Localiza as s\u00faas presas con facilidade grazas ao seu fino o\u00eddo, vista aguda e sobre todo polo olfacto.\nReproduci\u00f3n.\nOs tour\u00f3ns son animais solitarios, polo que s\u00f3 conviven con outros membros da s\u00faa especie durante a \u00e9poca de celo e cr\u00eda. O per\u00edodo de apareamento acontece entre febreiro e abril, data na que os machos deixan os seus h\u00e1bitos nocturnos, v\u00f3lvense agresivos e poden observarse doadamente berrando e pelex\u00e1ndose durante todo o d\u00eda. Cando un deles resulta vencedor, aprox\u00edmase \u00e1 femia e som\u00e9tea trab\u00e1ndolle no pescozo, procedendo a copular mentres lanza todo tipo de ru\u00eddos caracter\u00edsticos.\nTras 6 semanas de xestaci\u00f3n a femia pare de 3 a 12 cr\u00edas que nacen case espidas e totalmente desvalidas no seu ni\u00f1o, xeralmente un tobo de coello ampliado ou un oco na base dunha \u00e1rbore. O pouco pelo que te\u00f1en \u00e9 completamente agrisado e non comeza a diferenciarse ata as 3 semanas de idade. Logo da cuarta semana abren os ollos e deixan de mamar antes da s\u00e9tima. Tras ser adestrados na caza pola s\u00faa nai, os novos tour\u00f3ns independ\u00edzanse aos dous ou tres meses, mais non poden reproducirse ata logo dos nove meses, chegando \u00e1s veces a tardar ata dous anos en realizar a s\u00faa primeira c\u00f3pula."}
{"id": "121255", "revid": "25871", "url": "https://gl.wikipedia.org/wiki?curid=121255", "title": "Gran Premio de Alema\u00f1a de 2009", "text": "O Gran Premio de Alema\u00f1a de 2009 (formalmente o LXIX Gran Premio de Alema\u00f1a) foi unha carreira de F\u00f3rmula 1 que se celebrou o 12 de xullo de 2009 en N\u00fcrburgring, N\u00fcrburg, Alema\u00f1a. Foi a novena carreira do Campionato Mundial de F\u00f3rmula 1 de 2009."}
{"id": "121278", "revid": "12452", "url": "https://gl.wikipedia.org/wiki?curid=121278", "title": "Sergei Prokofiev", "text": ""}
{"id": "121291", "revid": "72012", "url": "https://gl.wikipedia.org/wiki?curid=121291", "title": "Chayito Valdez", "text": "Chayito Valdez, cuxo verdadeiro nome \u00e9 Mar\u00eda del Rosario Valdez Campos, nada o 28 de maio de 1945 na aldea de Orba (municipio de Guasave, Sinaloa, M\u00e9xico) e finada o 20 de xu\u00f1o de 2016, foi unha cantante de m\u00fasica popular mexicana."}
{"id": "121294", "revid": "1131", "url": "https://gl.wikipedia.org/wiki?curid=121294", "title": "Barco de Valdeorras", "text": ""}
{"id": "121295", "revid": "30097", "url": "https://gl.wikipedia.org/wiki?curid=121295", "title": "Bolo", "text": "Bolo pode referirse a:"}
{"id": "121296", "revid": "1131", "url": "https://gl.wikipedia.org/wiki?curid=121296", "title": "Johnny Rotring", "text": ""}
{"id": "121297", "revid": "56817", "url": "https://gl.wikipedia.org/wiki?curid=121297", "title": "Ikeda, \u014csaka", "text": "Ikeda (\u6c60\u7530\u5e02, \u3044\u3051\u3060\u3057, \"Ikeda-shi\") \u00e9 un concello xapon\u00e9s da prefectura de Osaca. Est\u00e1 situado \u00f3 noroeste da prefectura, na zona Hokusetsu (sign\u00edfica norte da provincia hist\u00f3rica de Settsu), no centro da rexi\u00f3n de Kinki, no centro da illa de Honshu. A s\u00faa superficie \u00e9 de 22,09\u00a0km\u00b2 e a poboaci\u00f3n de 104.664 habitantes (2009) e ten unha densidade de poboaci\u00f3n de 4.740 hab./km\u00b2.\nO concello de Ikeda limita cos concellos de Min\u014d, Toyonaka (da prefectura de Osaca); Kawanishi e Itami (da prefectura de Hy\u014dgo)."}
{"id": "121313", "revid": "89787", "url": "https://gl.wikipedia.org/wiki?curid=121313", "title": "Izumi\u014dtsu", "text": "Izumi\u014dtsu (\u6cc9\u5927\u6d25\u5e02, \u3044\u305a\u307f\u304a\u304a\u3064\u3057, \"Izumi\u014dtsu-shi\") \u00e9 un concello xapon\u00e9s da prefectura de Osaca. Est\u00e1 situado no centro-sur da prefectura, na zona Senboku (sign\u00edfica norte da provincia hist\u00f3rica de Izumi), no centro da rexi\u00f3n de Kinki, no centro da illa de Honshu. A s\u00faa superficie \u00e9 de 12,92\u00a0km\u00b2 e a poboaci\u00f3n de 77.564 habitantes (2009) e ten unha densidade de poboaci\u00f3n de 6.000 hab./km\u00b2.\nO concello de Izumi\u014dtsu limita cos concellos de Tadaoka, Izumi e Takaishi."}
{"id": "121314", "revid": "1410", "url": "https://gl.wikipedia.org/wiki?curid=121314", "title": "Takaishi", "text": "Takaishi (\u9ad8\u77f3\u5e02, \u305f\u304b\u3044\u3057\u3057, \"Takaishi-shi\") \u00e9 un concello xapon\u00e9s da prefectura de Osaca. Est\u00e1 situada no centro-sur da prefectura, na zona Senboku (sign\u00edfica norte da provincia hist\u00f3rica de Izumi), no centro da rexi\u00f3n de Kinki, no centro da illa de Honshu. A s\u00faa superficie \u00e9 de 11,35\u00a0km\u00b2 e a poboaci\u00f3n de 59.945 habitantes (2009) e ten unha densidade de poboaci\u00f3n de 5.280 hab./km\u00b2.\nO concello de Takaishi limita cos concellos de Izumi\u014dtsu, Izumi e Sakai."}
{"id": "121320", "revid": "1131", "url": "https://gl.wikipedia.org/wiki?curid=121320", "title": "Galer\u00eda de imaxes do Burgo, Culleredo", "text": "O Burgo, Culleredo."}
{"id": "121321", "revid": "1131", "url": "https://gl.wikipedia.org/wiki?curid=121321", "title": "Congostro", "text": "O top\u00f3nimo galego Congostro pode referirse a:"}
{"id": "121323", "revid": "1131", "url": "https://gl.wikipedia.org/wiki?curid=121323", "title": "Guillamil", "text": "O top\u00f3nimo galego Guillamil pode referirse a:"}
{"id": "121325", "revid": "1410", "url": "https://gl.wikipedia.org/wiki?curid=121325", "title": "Kat\u014d", "text": "Kat\u014d (\u52a0\u6771\u5e02, \u304b\u3068\u3046\u3057, \"Kat\u014d-shi\") \u00e9 un concello da prefectura de Hy\u014dgo no Xap\u00f3n. Est\u00e1 situado na rexi\u00f3n de Kinki e \u00f3 leste da prefectura, na zona da provincia hist\u00f3rica de Harima, \u00f3 oeste da illa de Honshu. A s\u00faa superficie \u00e9 de 157,49\u00a0km\u00b2 e a poboaci\u00f3n de 39.943 habitantes (2009) e ten unha densidade de poboaci\u00f3n de 254 hab./km\u00b2.\nO concello de Kat\u014d limita cos concellos de Kasai, de Ono, de Miki, de Sanda, de Sasayama e de Nishiwaki.\nHistoria.\nA cidade de Kat\u014d foi fundada pola fusi\u00f3n de 3 concellos de vila do distrito de Kat\u014d (\"Yashiro\", \"Takino\" e \"T\u014dj\u014d\") no ano 2006."}
{"id": "121326", "revid": "1410", "url": "https://gl.wikipedia.org/wiki?curid=121326", "title": "Kasai, Xap\u00f3n", "text": "Kasai (\u52a0\u897f\u5e02, \u304b\u3055\u3044\u3057, \"Kasai-shi\") \u00e9 un concello da prefectura de Hy\u014dgo no Xap\u00f3n. Est\u00e1 situado na rexi\u00f3n de Kinki e no centro-sur da prefectura, na zona da provincia hist\u00f3rica de Harima. A s\u00faa superficie \u00e9 de 150,95\u00a0km\u00b2 e a poboaci\u00f3n de 47.448 habitantes (2009) e ten unha densidade de poboaci\u00f3n de 314 h/km\u00b2.\nO concello de Kasai limita cos concellos de Himeji, de Fukusaki, de Ichikawa, de Taka, de Nishiwaki, de Kat\u014d, de Ono e de Kakogawa."}
{"id": "121327", "revid": "113870", "url": "https://gl.wikipedia.org/wiki?curid=121327", "title": "Kawanishi", "text": "Kawanishi (\u5ddd\u897f\u5e02, \u304b\u308f\u306b\u3057\u3057, \"Kawanishi-shi\") \u00e9 un concello xapon\u00e9s da prefectura de Hy\u014dgo. Est\u00e1 situado na rexi\u00f3n de Kinki e \u00f3 leste da prefectura, na zona da provincia hist\u00f3rica de Settsu. A s\u00faa superficie \u00e9 de 53,44\u00a0km\u00b2 e a poboaci\u00f3n de 157.921 habitantes (2009) e ten unha densidade de poboaci\u00f3n de 2.960 hab./km\u00b2.\nO concello de Kawanishi limita cos concellos de Inagawa, Takarazuka, Itami (da prefectura de Hy\u014dgo); Nose, Toyono, Min\u014d e Ikeda (da prefectura de Osaca)."}
{"id": "121328", "revid": "5863", "url": "https://gl.wikipedia.org/wiki?curid=121328", "title": "Anne Geddes", "text": "Anne Geddes, nada en Queensland o 13 de setembro de 1956 , \u00e9 unha fot\u00f3grafa, dese\u00f1adora e empresaria australiana que vive e traballa en Nova Zelandia. \u00c9 mundialmente co\u00f1ecida polas s\u00faas fotograf\u00edas relacionadas cos beb\u00e9s e a maternidade.\nTraxectoria.\nCompletamente autodidacta, na maior\u00eda da s\u00faa obra os beb\u00e9s ou meni\u00f1os est\u00e1n caracterizados coma fadas, personaxes de contos, flores ou animais. A tem\u00e1tica das s\u00faas imaxes est\u00e1 completamente idealizada: as fotos amosan os beb\u00e9s durmindo, rindo ou ollando para a contorna que os arrodea.\nA s\u00faa obra foi publicada en 83 pa\u00edses e traducida a 24 idiomas , con m\u00e1is de 18 mill\u00f3ns de libros e 13 mill\u00f3ns de calendarios vendidos .\nPremios e reco\u00f1ecementos.\nEn 1997 Anne Geddes foi condecorada coma membro vitalicio pola asociaci\u00f3n \"Professional Photographers of America\" (Fot\u00f3grafos Profesionais de Am\u00e9rica) e recibiu as\u00ed mesmo un t\u00edtulo honorario do \"New Zealand Institute of Professional Photographers-NZIPP\" (Instituto Neozeland\u00e9s de Fot\u00f3grafos Profesionais).\nEn 2004 foi elixida coma membro da \"New Zealand Order of Merit\" (Orde Neozelandesa de Honor) \"polos seus servizos \u00e1 fotograf\u00eda e \u00e1 comunidade\" . En 2004 e 2005 o Servizo Postal Franc\u00e9s, \"La Poste\", empregou catro das s\u00faas fotograf\u00edas para ilustrar a serie \"C'est une fille - C'est une gar\u00e7on\" (\"\u00c9 un neno - \u00e9 unha nena\"). En 2007 as s\u00faas fotograf\u00edas foron utilizadas polo Servizo Americano de Correos."}
{"id": "121350", "revid": "197", "url": "https://gl.wikipedia.org/wiki?curid=121350", "title": "Esposende", "text": "O top\u00f3nimo Esposende pode referirse a:"}
{"id": "121356", "revid": "1131", "url": "https://gl.wikipedia.org/wiki?curid=121356", "title": "Lepus granatensis", "text": ""}
{"id": "121363", "revid": "1308", "url": "https://gl.wikipedia.org/wiki?curid=121363", "title": "Algaria", "text": ""}
{"id": "121365", "revid": "785", "url": "https://gl.wikipedia.org/wiki?curid=121365", "title": "Vide (hom\u00f3nimos)", "text": "O termo Vide pode facer referencia a:"}
{"id": "121376", "revid": "89787", "url": "https://gl.wikipedia.org/wiki?curid=121376", "title": "Rebezo", "text": "O rebezo pirenaico, chamado moitas veces simplemente rebezo, \"Rupicapra pyrenaica\", \u00e9 un mam\u00edfero artiod\u00e1ctilo da familia dos b\u00f3vidos, subfamilia dos caprinos, que est\u00e1 presente nalgunhas cadeas monta\u00f1osas do suroeste de Europa, con tres poboaci\u00f3ns nos Pireneos, a cordilleira Cant\u00e1brica e os Apeninos.\nCertos autores clasificaron desde antigo os exemplares das monta\u00f1as do sur de Europa, dos Pireneos e a cornixa Cant\u00e1brica, como unha especie \u00e1 parte de \"Rupicapra rupicapra\", na que antes estas poboaci\u00f3ns estaban inclu\u00eddas, reco\u00f1ec\u00e9ndoa como \"Rupicapra pyrenaica\", o que a d\u00eda de hoxe est\u00e1 xa aceptado pola comunidade cient\u00edfica internacional.\nCaracter\u00edsticas.\nA lonxitude do corpo nos exemplares adultos oscila entre os 110 e os 130\u00a0cm, aos que hai que engadir os 3 ou 4 cme achegados pola curta cola. A altura na cruz \u00e9 de 70\u201380\u00a0cm e o peso var\u00eda entre 20 e 30 Kg.\nOs machos son maiores c\u00e1s femias, coas cores m\u00e1is escuras e marcadas e a cornamenta de maior lonxitude. Esta nace cara a arriba e c\u00farvase fortemente cara a atr\u00e1s como un par de ganchos, tendo unha lonxitude moito menor c\u00e1 doutros caprinos da s\u00faa contorna, como o \u00edbice e a cabra montesa.\nOs pezu\u00f1os son f\u00edos e altamente vers\u00e1tiles, capaces de facer subir ao seu dono polas rochas e o xeo sen problema ning\u00fan. Isto d\u00e9bese ao senlleiro dese\u00f1o das \"almofadas\" que ocupan a parte central dos s\u00faas pezu\u00f1os.\nA cor da pelaxe var\u00eda segundo a \u00e9poca do ano. No ver\u00e1n \u00e9 pardo-avermellada, co bandullo, gorxa, foci\u00f1o e gl\u00fateos de cor esbrancuxada, estando a transici\u00f3n entre unha cor e outro pouco marcada. Obs\u00e9rvase unha banda de pelaxe negra dende a boca aos ollos. Tam\u00e9n \u00e9 negra o lombo da cola.\nNo inverno, pola contra, o pelo \u00e9 moito m\u00e1is denso e escuro. O lombo, as patas e a parte posterior do pescozo v\u00f3lvese parda escura ou agrisada. O negro, ademais de na cola e na cara (onde aumenta en extensi\u00f3n e os seus bordos est\u00e1n m\u00e1is remarcados), obs\u00e9rvase tam\u00e9n formando unha banda moi marcada dende a parte posterior das orellas \u00e1 base do pescozo, pola parte de diante. Estas bandas negras contin\u00faanse na parte alta das patas anteriores e posteriores e nos costados do corpo. O rostro, parte dianteira do pescozo, p\u00e9s, ventre e gl\u00fateos son brancos.\nOs rebezos son animais sociais que se moven en pequenos grupos \u00e1 procura de pastos de monta\u00f1a. Estes grupos est\u00e1n formados s\u00f3 por machos (que tam\u00e9n poden ser solitarios) ou s\u00f3 por femias e as s\u00faas cr\u00edas, os cales s\u00f3 se re\u00fanen durante a \u00e9poca de celo.\nSon de costumes di\u00farnos, a\u00ednda que a medio d\u00eda adoitan decrecer na s\u00faa actividade, que \u00e9 maior durante a ma\u00f1\u00e1 e a \u00faltimas horas da tarde. A vista, olfacto e o\u00eddo son excelentes. Isto ax\u00fadalles a identificar axi\u00f1a aos seus depredadores, como osos, lobos, linces e homes.\nOutros perigos que axexan aos rebezos son os aludes, ata o punto de que non \u00e9 raro atopar raba\u00f1os enteiros mortos pola s\u00faa causa na \u00e9poca do desxeo. Por\u00e9n, esta especie non s\u00f3 non se considera ameazada sen\u00f3n que a s\u00faa caza est\u00e1 permitida en determinadas zonas.\nA esperanza de vida destes animais \u00e9 duns 20 anos.\nReproduci\u00f3n.\nOs rebezos espa\u00f1ois entran en celo entre outubro e novembro, mentres que os centroeuropeos fano en novembro e as primeiras semanas de decembro. Durante ese tempo, os grupos de machos seguen aos de femias e \u00fanense a eles, form\u00e1ndose ent\u00f3n fortes enfrontamentos entre os machos, que loitan testa contra testa polo dereito a reproducirse.\nA xestaci\u00f3n dura ao redor de 20 semanas, ao termo das cales nace unha soa cr\u00eda. Esta acada a madurez sexual entre os 2 e os 4 anos, madurando antes as femias c\u00f3s machos.\nCit\u00e1ronse casos de h\u00edbridos entre rebezos e cabras, sempre est\u00e9riles, mais a existencia destes mesmos h\u00edbridos non puido ser probada nunca de forma irrefutable.\nTaxonom\u00eda.\nDescrici\u00f3n.\nA especie foi descrita en 1845 polo naturalista franc\u00e9s Charles Lucien Bonaparte nun traballo publicado en \"Cat. Meth. Mamm. Europe\": 17.\nEtimolox\u00eda.\nV\u00e9xase a etimolox\u00eda en \"Rupicapra\".\nSubespecies.\nMoitos dos autores distinguen tres subespecies:\nPor\u00e9n, o MSW e outros autores s\u00f3 contemplan d\u00faas:\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN) v\u00e9n considerando desde o ano 2008 o status desta especie como \"LC\" porque nos \u00faltimos anos est\u00e1 aumentando en n\u00famero de individuos e incrementando a s\u00faa \u00e1rea de dispersi\u00f3n, e que non se cre que alcance os limiares de calquera dos criterios para estar na \"lista vermella\". Por iso, a situaci\u00f3n das subespecies \"R. p. pyrenaica\" e \"R. p. parva\" aval\u00edase como de menor preocupaci\u00f3n. Por\u00e9n, a subespecie \"R. p. ornata\" aval\u00edase como vulner\u00e1bel, xa que ten unha poboaci\u00f3n moi pequena e unha \u00e1rea de dispersi\u00f3n as\u00ed mesmo moi reducida. Previamente avaliouse, en 1996, como en perigo de extinci\u00f3n, pero debido \u00e1 protecci\u00f3n estrita e a un programa de cr\u00eda en catividade e reintroduci\u00f3n, aumentou a s\u00faa poboaci\u00f3n. De todos os xeitos son necesarias medidas de conservaci\u00f3n para garantir a s\u00faa supervivencia futura.\nS\u00edmbolo.\nEste animal \u00e9 a mascota da Selecci\u00f3n Nacional de Rugby de Andorra, cuxos integrantes son alcumados como \"Els Isards\" (Os Rebezos)."}
{"id": "121378", "revid": "89787", "url": "https://gl.wikipedia.org/wiki?curid=121378", "title": "Rupicapra rupicapra", "text": "Rupicapra rupicapra, \u00e9 unha especie de mam\u00edfero artiod\u00e1ctilo da familia dos b\u00f3vidos, subfamilia dos caprinos, unha das d\u00faas que integran hoxe o x\u00e9nero \"Rupicapra\", que poderiamos denominar rebezo setentrional, para non confundir coa outra especie, \"Rupicapra pyrenaica\", o rebezo dos Pireneos ou rebezo propiamente dito.\nEsta especie introduciuse na Rep\u00fablica Checa, nos Vosgos, o Xura e a Selva Negra, as\u00ed como na illa sur de Nova Zelandia e na Arxentina.\nAlgunhas das s\u00faas subespecies est\u00e1n estritamente protexidas na UE pola Directiva Europea de h\u00e1bitats.\nDurante moito tempo a maior\u00eda dos autores clasificaron a todos os individuos do x\u00e9nero \"Rupicapra\" na especie \"Rupicapra rupicapra\", pero alg\u00fans consideraban, desde hai moitos anos, aos integrantes das subespecies das monta\u00f1as do sur de Europa, como os Pireneos, a cordilleira Cant\u00e1brica e os Apeninos, como unha especie \u00e1 parte, \"Rupicapra pyrenaica\", o que a d\u00eda de hoxe est\u00e1 xa aceptado pola comunidade cient\u00edfica internacional.\nCaracter\u00edsticas.\nAspecto xeral.\nAparencia similar \u00e1 dunha cabra, con manchas cololreadas de gran contraste na cabeza; o pescozo \u00e9 relativamente longo, sen barbas, pero cunha longa crina no colo e no lombo. Os cornos, presentes en ambos os sexos, son finos, dirixidos primeiro cara a arriba e despois curvados cara a atr\u00e1s, algo m\u00e1is curvados nos machos c\u00e1 nas femias.\nDimensi\u00f3ns.\n\u00c9 moi semellante a \"Rupricapra pyrenaica\", pero m\u00e1is pesado. A s\u00faa lonxitude \u00e9 de entre os 110 e os 130\u00a0cm (aos que hai que engadir de 3 a 4\u00a0cm da cola); a altura na cruz \u00e9 de 70 a 80\u00a0cm, e o peso de 30 a 50\u00a0kg (noa machos) e de 25 a 42\u00a0kg (nas femias).\nColoraci\u00f3n.\nEn ver\u00e1n, a capa \u00e9 de cor amarela p\u00e1lida ou parda amarelada clara, cunha franxa ondulada m\u00e1is escura. No inverno \u00e9 de cor parda escura, co debuxo ben vis\u00edbel. As partes ventrais sempre son algo m\u00e1is claras c\u00f3 resto da pelaxe.\nH\u00e1bitat e distribuci\u00f3n.\nH\u00e1bitat.\nOrixinariamente moi restrixido aos bosques, especialmente en monta\u00f1as de ladeiras moi pendentes e rochosas; bosques caducifolios ou de con\u00edferas, e bosques mixtos. Por\u00e9n, frecuenta tam\u00e9n terreos rochosos por riba do l\u00edmite dos bosques (especialmente polo ver\u00e1n.\nDistribuci\u00f3n.\nVive nas cadeas monta\u00f1osas da Europa central e meridional, C\u00e1ucaso e Asia Menor. Foi introducido nos Vosgos, o Xura e a Selva Negra, as\u00ed como en Nova Zelandia, na Rep\u00fablica Checa e na Arxentina.\nBiolox\u00eda.\nCostumes.\n\u00c9 sobre todo un animal di\u00farno, raramente activo durante a noite. Descansa no mediod\u00eda, especialmente nos d\u00edas caloros do ver\u00e1n. Forma pequenos raba\u00f1os compostos polas femias, as s\u00faas cr\u00edas e individuos xuven\u00eda de ambos os sexos, guiados por unha femia vella. En outono e onverno os grupos son m\u00e1is numerosos (incluso chegan a estaren formados por m\u00e1is de cen individuos). Os machos son solitarios, especialmente no ver\u00e1n, ou viven reunidos en pequenos grupos; re\u00fanense coas femias na \u00e9poca de celo.\nMoi \u00e1xiles, marchan con paso regular, ao galope, raramente ao trote; saltan e gabean moi ben polas rochas. nadan, a\u00ednda que so o fan cando \u00e9 necesario. Te\u00f1en un bo sentido da vista. Cando senten alg\u00fan perigo emiten unha especie de asub\u00edo o dos machos, m\u00e1is rouco); tam\u00e9n producen un bear tremoroso, semellante ao das cabras dom\u00e9sticas, especialmente os xuven\u00eds, e as femias chamando \u00e1s s\u00faas cr\u00edas. Na \u00e9poca de celo os mechos tam\u00e9n emiten un son rouco e gutural.\nAlimentaci\u00f3n.\nAlim\u00e9ntanse de gram\u00edneas, outras plantas herb\u00e1ceas, follas, gromos, musgos, liques, cascas de \u00e1rbores e arbustos e arumes de con\u00edferas.\nReproduci\u00f3n.\nO apareamento prod\u00facese desde outubro at\u00e9 decembro. A xestaci\u00f3n dura uns 6 meses. Os partos ocorren entre maio e xu\u00f1o. As femias paren xeralmente unha soa cr\u00eda, que xa pode seguir \u00e1 nai pouco despois de nacer. A cr\u00eda \u00e9 aleitada durante seis meses, pasados os cales independ\u00edzase. Alcanzan a madurez sexual aos tres anos. A s\u00faa esperanza de vida \u00e9 de 15 a 20 anos.\nInimigos.\nOs principais depredadores desta especie son o lince e o lobo; para os animias novos e d\u00e9biles tam\u00e9n a aguia real, o quebraosos, o corvo carnazal, o oso pardo e o raposo com\u00fan. As\u00ed mesmo, sofre a caza por parte do home.\nTaxonom\u00eda.\nDescrici\u00f3n.\nA especie foi descrita en 1758 polo naturalista sueco Linneo, na 10\u00aa edici\u00f3n do seu \"Systema Naturae\", co nome de \"Capra rupicapra\". Posteriormente, despois de que en 1816 o naturalista franc\u00e9s Henri Marie Ducrotay de Blainville creara o x\u00e9nero \"Rupicapra\", foi reclasificada neste x\u00e9nero.\nEtimolox\u00eda.\nV\u00e9xase a etimpolox\u00eda e \"Rupicapra\"\nSubespecies.\nSegundo o \"Mammal Species of the World\", na especie \"Rupricapra rupicapra\" reco\u00f1\u00e9cense na acualidade as subespecies seguintes:\nRupicapra rupicapra \nPor\u00e9n, alg\u00fans autores consideran algunha m\u00e1is: d\u00faas, no NCBI e m\u00e1is na EOL:\nOu unha, na UICN:"}
{"id": "121380", "revid": "1308", "url": "https://gl.wikipedia.org/wiki?curid=121380", "title": "Leir\u00f3n gris", "text": ""}
{"id": "121382", "revid": "23204", "url": "https://gl.wikipedia.org/wiki?curid=121382", "title": "Capra pyrenaica victoriae", "text": "A Capra pyrenaica victoriae \u00e9 unha subespecie de cabra montesa aut\u00f3ctona de varias serras do centro da Pen\u00ednsula Ib\u00e9rica.\nA s\u00faa maior poboaci\u00f3n at\u00f3pase na serra de Gredos, entre as provincias de C\u00e1ceres e \u00c1vila. Esta subespecie foi elixida para repoboar os montes galegos debido \u00e1 s\u00faa semellanza coa \"Capra pyrenaica lusitanica\", extinta en 1892."}
{"id": "121391", "revid": "23204", "url": "https://gl.wikipedia.org/wiki?curid=121391", "title": "Cervo com\u00fan", "text": "O cervo, ou veado, tam\u00e9n co\u00f1ecido \u00e1s veces como cervo com\u00fan, \"Cervus elaphus\", \u00e9 unha especie de c\u00e9rvido amplamente espallada polo Hemisferio Norte. Document\u00e1ronse unhas 27 subespecies distintas cunha \u00e1rea de distribuci\u00f3n que se estende dende o Magreb, a Pen\u00ednsula Ib\u00e9rica e Gran Breta\u00f1a ata gran parte de Am\u00e9rica do Norte, que se diferencian entre si polo tama\u00f1o, lonxitude e cor da pelaxe e forma das cornas. As seis subespecies de uapit\u00eds norteamericanos, outrora clasificados na especie propia \"Cervus canadensis\", clasif\u00edcanse actualmente como subespecies de \"Cervus elaphus\". Os cervos chegan \u00e1 puberdade ao ano de naceren.\nDescrici\u00f3n.\n\"Cervus elaphus\" \u00e9 un cervo de gran tama\u00f1o (s\u00f3 superado polo alce dentro do conxunto dos c\u00e9rvidos vivos), cun tama\u00f1o ordinario de 160 a 250 cent\u00edmetros de lonxitude e un peso nos machos de ata 200 quilos. Esta especie presenta dimorfismo sexual, sendo as femias m\u00e1is pequenas e menos corpulentas c\u00f3s machos; algunhas presentan pequenas cornas. Os individuos de sexo masculino presentan cornas que renovan cada ano e, nalgunhas subespecies, unha densa melena de pelo escuro no pescozo e nos ombreiros. A cor do pelo \u00e9 normalmente parda en todo o corpo ag\u00e1s no ventre e os gl\u00fateos, esbrancuxados, e pode variar na intensidade da s\u00faa tonalidade segundo os individuos. As cr\u00eda de poucos meses presentan unha coloraci\u00f3n avermellada, con manchas e raias brancas que lles axudan a agocharse dos depredadores.\nA dieta desta especie \u00e9 exclusivamente vexetari\u00e1, cun maior peso de follas que de herbas.\nVida social.\nOs cervos son animais herb\u00edvoros que forman grupos en funci\u00f3n da s\u00faa idade e altura. As femias viven en mandas de decenas de exemplares coas s\u00faas cr\u00edas m\u00e1is novas, namentres que os machos se moven de forma solitaria ou en grupos moito m\u00e1is reducidos, de menos de 5 individuos. S\u00f3 se achegan \u00e1s femias na \u00e9poca de celo (entre agosto e setembro, segundo zona e clima) momento no que comezan a amosar os seus desexos de reproduc\u00edrense por medio da berrea e loitan cos outros machos polo control dun har\u00e9n.\nPara iso, os cornos estiv\u00e9ronse desenvolvendo durante o ver\u00e1n, adquirindo maior tama\u00f1o, lonxitude e n\u00famero de puntas conforme medra o exemplar. No outono as cornas perden a pel protectora que as recobre (o veludo), que os machos se encargan de facer desprenderse fregando a testa contra os troncos das \u00e1rbores. Durante toda a \u00e9poca de reproduci\u00f3n, os machos non se alimentan e pasan todo o d\u00eda loitando entre eles ou copulando coas femias que se ga\u00f1aron, de tal xeito que non \u00e9 raro que moitos morran de fame e puro esgotamento se o ano foi malo e non acumularon reservas abondo para afrontar o inverno. Isto afecta en maior medida aos individuos novos, que adoitan rematar a estaci\u00f3n sen se reproduciren, derrotados por animais de maior idade e forza. Por mor disto, a esperanza de vida media para os machos desta especie \u00e9 de apenas 5 ou 6 anos, a\u00ednda que con sorte poden acadar os 20.\nTrala \u00e9poca do celo, os machos abandonan normalmente a manda conquerida, a\u00ednda que alg\u00fans fican nela durante unha tempada. Para febreiro todos os individuos perderon xa os seus cornos e proceder\u00e1n nos meses vindeiros a renovalos.\nAs femias pre\u00f1adas durante o outono paren unha cr\u00eda ou d\u00faas 8 meses despois, a comezos do ver\u00e1n. Os cervatos poden erguerse e seguir \u00e1 s\u00faa nai ao pouco de nacer, pero ela adoita agochalos entre a vexetaci\u00f3n do bosque e acudir regularmente para lles dar de mamar, cousa que fan ata os 3 meses. Aos 2 anos as femias xa son adultas, mentres que os machos acadan a madurez aos 3, mais tardar\u00e1n uns anos m\u00e1is en poder vencer a resistencia dos veteranos e aparearse.\nDepredadores.\n\"Cervus elaphus\" \u00e9 presa de m\u00faltiples carn\u00edvoros. Os adultos e cr\u00edas poden caer v\u00edtimas de linces, lobos, osos, tigres e leopardos (en Siberia e Manchuria), e pumas (en Am\u00e9rica). Os individuos moi novos, ademais, son cazados tam\u00e9n por raposos, gatos salvaxes, coiotes e aguias. Ante estes animais s\u00f3 te\u00f1en o recurso da fuxida e no caso dos m\u00e1is pequenos a camuflaxe, pois os machos de cando en vez empregan os seus cornos para loitar contra eles por ser pouco efectivos contra os carn\u00edvoros.\nNo entanto, estas ameazas non son suficientes para po\u00f1er en perigo a especie. En zonas onde se exterminaron un gran n\u00famero de carn\u00edvoros, os cervos poden chegar a ser unha praga e ameazar a poboaci\u00f3n de certas plantas. Por iso a s\u00faa caza \u00e9 moi com\u00fan en todo o mundo, a\u00ednda que tende a ser regulada para que non resulte excesiva: as subespecies que viv\u00edan nos Montes Apalaches, o val do R\u00edo Mississippi e o sur das Monta\u00f1as Rochosas extingu\u00edronse no s\u00e9culo XIX precisamente polo exceso de capturas, e varias subespecies m\u00e1is corren perigo de desaparecer. Entre as subespecies ameazadas est\u00e1n as de Andaluc\u00eda (\"C. e. hispanicus\"), C\u00f3rsega (\"C. e. corsicanus\"), Bactriana (\"C. e. bactrianus\"), os montes Tian Shan (\"C. e. songaricus\") e Yellowstone (\"C. e. nelsoni\").\nSubespecies.\nExisten outras seis subespecies (d\u00faas extintas en tempos recentes) nativas de Am\u00e9rica do Norte, que reciben o nome de uapit\u00eds. Clasificadas inicialmente como unha especie \u00e1 parte (\"Cervus canadensis\"), na actualidade consid\u00e9ranse subespecies de \"Cervus elaphus\":\nMitolox\u00eda.\nO cervo \u00e9 o animal representativo da deusa \u00c1rtemis (Diana na mitolox\u00eda romana).\nCapturar viva \u00e1 Cerva de Cerinia foi o cuarto traballo que tivo que realizar Heracles para expiar o seu pecado de asasinato. Esta cerva era un enorme animal que asolaba as colleitas, con cornos de ouro e p\u00e9s de bronce. Corr\u00eda con asombrosa rapidez e nunca cansaba, e Heracles tivo que perseguila durante todo un ano sen darlle alcance. Por fin, feriuna levemente cunha frecha nas patas, entre o \u00f3so e o tend\u00f3n, e as\u00ed puido capturala .\nNa mitolox\u00eda grega houbo unha muller, Ifimedia, que se namorou de Poseid\u00f3n. \u00cda unha e outra vez \u00e1 beira do mar e al\u00ed botaba auga no seu colo, ata que foi posu\u00edda por Poseid\u00f3n e enxendrou dous fillos, Oto e Efialtes, chamados Al\u00f3adas polo nome do esposo de Ifimedia, Aloeo. Oto e Efialtes intentaron asaltar o ceo colocando monta\u00f1as sobre o monte Olimpo, pero \u00c1rtemis se transformou en cerva e saltou entre eles dous que, \u00f3 intentar matar \u00e1 cerva coas s\u00faas frechas, mat\u00e1ronse un \u00f3 outro ."}
{"id": "121392", "revid": "1308", "url": "https://gl.wikipedia.org/wiki?curid=121392", "title": "Cervus elaphus", "text": ""}
{"id": "121398", "revid": "1888", "url": "https://gl.wikipedia.org/wiki?curid=121398", "title": "Aureliano Jos\u00e9 Pereira de la Riva", "text": ""}
{"id": "121399", "revid": "1308", "url": "https://gl.wikipedia.org/wiki?curid=121399", "title": "Perdiz charrela", "text": ""}
{"id": "121406", "revid": "1308", "url": "https://gl.wikipedia.org/wiki?curid=121406", "title": "Myoxus glis", "text": ""}
{"id": "121409", "revid": "56817", "url": "https://gl.wikipedia.org/wiki?curid=121409", "title": "Nagaokaky\u014d", "text": "Nagaokaky\u014d (\u9577\u5ca1\u4eac\u5e02, \u306a\u304c\u304a\u304b\u304d\u3087\u3046\u3057, \"Nagaokaky\u014d-shi\") \u00e9 un concello xapon\u00e9s da prefectura de Quioto. Est\u00e1 situada no centro da rexi\u00f3n de Kinki e ao sur da prefectura, na zona da provincia hist\u00f3rica de Yamashiro, no centro-oeste da illa de Honshu. A s\u00faa superficie \u00e9 de 19,18\u00a0km\u00b2 e a poboaci\u00f3n de 79.707 habitantes (2009) e ten unha densidade de poboaci\u00f3n de 4.160 hab./km\u00b2.\nO concello de Nagaokaky\u014d limita cos concellos de Quioto, Muk\u014d, \u014cyamazaki (da prefectura de Quioto); e Shimamoto (da prefectura de Osaca)."}
{"id": "121410", "revid": "5312", "url": "https://gl.wikipedia.org/wiki?curid=121410", "title": "Yawata", "text": "Yawata (\u516b\u5e61\u5e02, \u3084\u308f\u305f\u3057, \"Yawata-shi\") \u00e9 un concello xapon\u00e9s da prefectura de Quioto. Est\u00e1 situado no centro da rexi\u00f3n de Kinki e ao sur da prefectura, na zona da provincia hist\u00f3rica de Yamashiro, no centro-oeste da illa de Honshu. A s\u00faa superficie \u00e9 de 24,37\u00a0km\u00b2, a poboaci\u00f3n \u00e9 de 74.127 habitantes (2009) e ten unha densidade de poboaci\u00f3n de 3.040 hab./km\u00b2.\nO concello de Yawata limita cos concellos de \u014cyamazaki, Quioto, Kumiyama, J\u014dy\u014d, Ky\u014dtanabe (que son da prefectura de Quioto); e Shimamoto e Hirakata (que son da prefectura de Osaca)."}
{"id": "121411", "revid": "56817", "url": "https://gl.wikipedia.org/wiki?curid=121411", "title": "Muk\u014d", "text": "Muk\u014d (\u5411\u65e5\u5e02, \u3080\u3053\u3046\u3057, \"Muk\u014d-shi\") \u00e9 un concello xapon\u00e9s da prefectura de Quioto. Est\u00e1 situada no centro da rexi\u00f3n de Kinki e ao sur da prefectura, na zona da provincia hist\u00f3rica de Yamashiro, no centro-oeste da illa de Honshu. A s\u00faa superficie \u00e9 de 7,67\u00a0km\u00b2 e a poboaci\u00f3n de 54.931 habitantes (2009) e ten unha densidade de poboaci\u00f3n de 7.160 hab./km\u00b2.\nO concello de Muk\u014d limita cos concellos de Quioto e Nagaokaky\u014d."}
{"id": "121412", "revid": "2074", "url": "https://gl.wikipedia.org/wiki?curid=121412", "title": "Desciclop\u00e9dia", "text": ""}
{"id": "121414", "revid": "89787", "url": "https://gl.wikipedia.org/wiki?curid=121414", "title": "Programas da TVG m\u00e1is vistos por tempada", "text": "A continuaci\u00f3n a clasificaci\u00f3n dos programas galegos m\u00e1is vistos por tempada na TVG:\n2000-01.\n\"Nota: Cabe destacar que as reposici\u00f3ns da serie \"Mareas vivas\" se situar\u00edan no 7\u00ba posto, con 249.000 espectadores e un 25,8% de share.\""}
{"id": "121415", "revid": "6939", "url": "https://gl.wikipedia.org/wiki?curid=121415", "title": "Cervidae", "text": ""}
{"id": "121416", "revid": "1308", "url": "https://gl.wikipedia.org/wiki?curid=121416", "title": "Hirco", "text": ""}
{"id": "121418", "revid": "23204", "url": "https://gl.wikipedia.org/wiki?curid=121418", "title": "Mercia", "text": "Mercia foi un dos reinos da heptarqu\u00eda anglosaxoa, o nome \u00e9 unha latinizaci\u00f3n do Ingl\u00e9s antigo \"Mierce\" ou \"Myrce\", que significa \"xente da fronteira\" (ver Marca). O reino c\u00e9ntrase no val do r\u00edo Trent e os seus afluentes, na rexi\u00f3n agora co\u00f1ecida como a Midlands inglesas. A capital do reino era a cidade de Tamworth, que foi a sede dos reis de Mercia de polo menos ao redor do ano 584, cando o rei Creoda constru\u00edu unha fortaleza na cidade. Os veci\u00f1os de Mercia eran Northumbria, Powys, os reinos de Gales do Sur, Wessex, Sussex, Essex e Anglia Oriental.\nDurante 300 anos (entre o 600 e o 900), logo de anexar ou adquirir a submisi\u00f3n de cinco dos seis reinos da heptarqu\u00eda (East Anglia, Essex, Kent, Sussex e Wessex), Mercia dominaba Inglaterra ao sur do r\u00edo Humber, este per\u00edodo co\u00f1\u00e9cese como a supremac\u00eda merciana. O reinado do rei Offa, que \u00e9 o m\u00e1is recordado pola s\u00faa muralla, que marcaba o l\u00edmite entre Mercia e os reinos de Gales, co\u00f1\u00e9cese \u00e1s veces como a \"idade de ouro de Mercia\". Nicholas Brooks observou que \"os merci\u00e1ns destacan de lonxe como o m\u00e1is exitoso dos diversos primeiros pobos anglosax\u00f3ns ata finais do s\u00e9culo noveno\", e alg\u00fans historiadores, como Sir Frank Stenton, cren que a unificaci\u00f3n de Inglaterra ao sur do estuario do Humber logrouse durante o reinado de Offa.\nMercia foi orixinalmente un reino pag\u00e1n, pero o Rei Penda converteuse ao cristianismo en torno ao 656, o cristianismo quedou establecido firmemente no reino a finais do s\u00e9culo VII. A Diocese de Mercia foi fundada en 656, co primeiro bispo, Diuma, con s\u00e9 en Repton. Logo de s\u00f3 13 anos en Repton, no 669 o quinto bispo, San Chad, trasladou o obispado a Lichfield, no que ten a s\u00e9 desde ent\u00f3n. No 691 a Diocese de Mercia converteuse na Diocese de Lichfield. Durante un breve per\u00edodo do 787 ao 799 a diocese foi un arcebispado, a\u00ednda que se disolveu oficialmente en 803. O actual bispo, Jonathan Gledhill, \u00e9 o 98 desde a creaci\u00f3n da diocese.\nA finais do s\u00e9culo noveno, logo das invasi\u00f3ns dos viquingos e o seu grande ex\u00e9rcito pag\u00e1n, a maior parte do antigo territorio de Mercia foi absorbido por Danelaw. No seu apoxeo Danelaw inclu\u00edu Londres, toda East Anglia e a maior parte do norte de Inglaterra.\nO \u00faltimo rei de Mercia, Ceolwulf II, morreu no ano 879, con iso o reino parece perder a s\u00faa independencia pol\u00edtica. Inicialmente foi gobernada por un se\u00f1or ou ealdorman baixo o se\u00f1or\u00edo de Alfredo o Grande, que se fac\u00eda chamar \"rei dos anglosax\u00f3ns\". O reino tivo un breve per\u00edodo de independencia na metade do s\u00e9culo X, e de novo moi brevemente en 1016, con todo esta vez foi visto como unha provincia dentro do Reino de Inglaterra, non como un reino independente.\n\"Mercia\" a\u00ednda se utiliza como unha designaci\u00f3n xeogr\u00e1fica, e o nome \u00e9 utilizado por gran variedade de organizaci\u00f3ns, inclu\u00edndo unidades militares, entidades p\u00fablicas, comerciais e ben\u00e9ficas.\nDinast\u00edas.\nO primeiro rei co\u00f1ecido de Mercia foi chamado Creoda, quen dic\u00eda ser o bisneto de Icel. Subiu ao poder aproximadamente no ano 585 e foi sucedido polo seu fillo Pybba en 593. Cearl, un parente de Creoda, seguiu a Pybba en 606. En 615, Cearl deu \u00e1 s\u00faa filla Cwenburg en matrimonio a Edwin, rei de Deira que el protexera mentres era un pr\u00edncipe desterrado. O seguinte rei merciano foi Penda, quen gobernou dende aproximadamente do 626 ou 633 at\u00e9 655.\nReis dos mercios.\nOs gobernantes tradicionais de Mercia eran co\u00f1ecidos como os Iclingas, descendentes dos reis dos anglos. Cando a li\u00f1a masculina dos Iclingas se extinguiu, unha serie de familias, etiquetadas como B, C e W polos historiadores, competiron polo trono..\n\u00a0\u00a0\u00a0\u00a0\u00a0 Iclingas (Icel e os seus descendentes en li\u00f1a masculina)\n\u00a0\u00a0\u00a0\u00a0\u00a0 Dinast\u00eda B (agrupaci\u00f3n deducida de conxecturas baseada s\u00f3 nos nomes)\n\u00a0\u00a0\u00a0\u00a0\u00a0 Dinast\u00eda C (aparentemente descenden dunha irm\u00e1 de Penda)\n\u00a0\u00a0\u00a0\u00a0\u00a0 Dinast\u00eda W (Wiglaf e os seus descendentes, m\u00e1is tarde casaron con C)\n\u00a0\u00a0\u00a0\u00a0\u00a0 Afiliaci\u00f3n din\u00e1stica desco\u00f1ecida\n\u00a0\u00a0\u00a0\u00a0\u00a0 Mercia baixo ocupaci\u00f3n externa\n\u00a0\u00a0\u00a0\u00a0\u00a0 Aethelred II e a s\u00faa familia (reco\u00f1ecendo o se\u00f1or\u00edo do Reino de Wessex)"}
{"id": "121419", "revid": "23204", "url": "https://gl.wikipedia.org/wiki?curid=121419", "title": "Walter Scott", "text": "Walter Scott, nado en Edimburgo o 15 de agosto de 1771 e finado en Abbotsford o 21 de setembro de 1832, foi un prol\u00edfico escritor escoc\u00e9s.\nTraxectoria.\nEnc\u00e1drase dentro do per\u00edodo romantico brit\u00e1nico, e c\u00f3mpre salientar a s\u00faa destreza para as novelas hist\u00f3ricas, x\u00e9nero que creou el tal e como o co\u00f1ecemos hoxe. Ademais, foi poeta e editor de gran sona na Europa de xacando. En certo sentido, Scott foi o primeiro autor que tivo unha verdadeira carreira internacional no seu tempo, con moitos lectores contempor\u00e1neos en Europa, Australia e Norteam\u00e9rica. Obras s\u00faas son \"Ivanhoe\" ou \"Rob Roy\".\nEn Galicia o esquema novel\u00edstico fixado por Scott influ\u00edu de maneira notable en autores como Antonio L\u00f3pez Ferreiro."}
{"id": "121420", "revid": "89787", "url": "https://gl.wikipedia.org/wiki?curid=121420", "title": "William Wordsworth", "text": "William Wordsworth, nado en Wordsworth House o 7 de abril de 1770 e finado en Cumberland o 23 de abril de 1850, foi un escritor ingl\u00e9s, dos m\u00e1is importantes poetas rom\u00e1nticos do seu pa\u00eds.\nCanda a Samuel Taylor Coleridge, axudou \u00e1 engalaxe da \u00e9poca rom\u00e1ntica na literatura inglesa coa s\u00faa publicaci\u00f3n conxunta de \"Lyrical Ballads\" en 1798. Esta obra influ\u00edu de modo determinante na paisaxe literaria do s\u00e9culo XIX. Foi o poeta laureado de Inglaterra dende 1843 at\u00e9 a s\u00faa morte acaecida en 1850.\nO car\u00e1cter fortemente innovador da s\u00faa poes\u00eda, ambientada na suxerinte paisaxe do Lake District (a rexi\u00f3n dos lagos), no norte de Cumberland, radica na elecci\u00f3n dos protagonistas, personaxes de humilde extracci\u00f3n, do tema, que \u00e9 a vida coti\u00e1, e da linguaxe, sinxela e inmediata. Wordsworth, Coleridge e Southey foron co\u00f1ecidos como lakistas, por inspirarse na mesma paisaxe dos lagos.\nTraxectoria.\nSendo o segundo de cinco irm\u00e1ns, Wordsworth naceu en Cockermouth en Cumberland, parte da pintoresca rexi\u00f3n dos lagos. Ao morrer s\u00faa nai en 1778, seu pai enviouno ao colexio de Hawkshead. En 1783 morreu seu pai, que era avogado e asesor de James Lowther, primeiro conde de Lonsdale, un home moi desprezado na rexi\u00f3n. A herdanza consist\u00eda en preto de 5000 libras, gran parte dela reclamada ao conde, quen frustrou estas demandas at\u00e9 a s\u00faa morte en 1802. O sucesor do conde, non obstante, pagou o reclamado con intereses. Despois da morte de seu pai, os cativos Wordsworth ficaron baixo tutela de seus t\u00edos. A\u00ednda que moitos aspectos da s\u00faa infancia foron positivos, Wordsworth recordaba gromos de soidade e ansiedade. Tardou moitos anos en recuperarse da morte dos seus pais e da separaci\u00f3n dos seus irm\u00e1ns.\nComezou a estudar no St John's College, de Cambridge en 1787. En 1790, co seu amigo Robert Jones, emprendeu unha viaxe a p\u00e9 polo continente, visitando a Francia revolucionaria. Chegou a Par\u00eds xusto cando se celebraba o primeiro aniversario da Toma da Bastilla, e apoiou o movemento republicano. Despois estivo en Italia polos Alpes. Regresou a Inglaterra e, ao ano seguinte, graduouse en Cambridge sen honores.\nFrancia.\nEn novembro de 1791, Wordsworth regresou a Francia, onde estivo m\u00e1is ou menos un ano. O ambiente parisiense levouno a abrazar os ideais anarquistas e libertarios de tantos pensadores rebeldes e revolucionarios da \u00e9poca. Da man das ideas revolucionarias, repudiou non s\u00f3 da fe cristi\u00e1 sen\u00f3n incluso da instituci\u00f3n da familia e do matrimonio. Relacionouse con diversas mulleres, entre elas a francesa, Annette Vallon, da que se namorou. En 1792 tiveron unha filla, Caroline. Debido \u00e1 falta de di\u00f1eiro e \u00e1s tensi\u00f3ns entre Gran Breta\u00f1a e Francia, ese ano regresou a Inglaterra.\nEn 1793, Wordsworth expresou abertamente as s\u00faas convicci\u00f3ns pol\u00edticas en \"A Letter to the Bishop of Llandaff (Carta ao bispo de Llandaff)\", na que defende o ate\u00edsmo e a causa revolucionaria, loando a execuci\u00f3n de Lu\u00eds XVI de Francia. Involucrado nas loitas intestinas dos xirondinos, a s\u00faa vida estivo en perigo cando Robespierre reprimiu con sangue a s\u00faa facci\u00f3n.\nO Reinado do Terror apartouno do movemento republicano, e a guerra entre Francia e Gran Breta\u00f1a impediulle volver ver a Annette e a Caroline durante varios anos. \u00c9 posible que nesta \u00e9poca sufrira depresi\u00f3n e inestabilidade emocional.\nPrimeira publicaci\u00f3n e \"Baladas l\u00edricas\".\nEn 1793 publicouse a primeira poes\u00eda de Wordsworth: as colecci\u00f3ns \"An Evening Walk (Un paseo no ser\u00e1n)\" e \"Descriptive Sketches (Esbozos descritivos)\". En 1795 recibiu un legado de \u00a3900, o que lle permitiu seguir escribindo poes\u00eda. Ese mesmo ano co\u00f1eceu a Samuel Taylor Coleridge, co que desenvolveu rapidamente unha amizade \u00edntima, e que determinou o seu achegamento \u00e1 filosof\u00eda de Immanuel Kant e ao romanticismo alem\u00e1n. O trauma que lle supuxo a separaci\u00f3n da Francia revolucionaria e de Annette vese expresado no drama \"The Borderers\" (1795).\nEn 1797, Wordsworth e s\u00faa irm\u00e1, Dorothy, traslad\u00e1ronse a Somerset, tan s\u00f3 a unhas millas da casa de Coleridge en Nether Stowey. \nWordsworth e Coleridge produciron \"Lyrical Ballads (Baladas l\u00edricas)\" (1798). Entre os seus poemas, destacan \"Tintern Abbey\" (\"Versos escritos pocas millas m\u00e1s all\u00e1 de la abad\u00eda de Tintern\") e \"Michael\", na que mostra \"a dignidade tr\u00e1xica que se lle pode dar \u00e1 historia dun pastor e seu fillo\" (Ifor Evans).\nColeridge participou na colecci\u00f3n con catro poes\u00edas, entre elas a \"The Rime of the Ancient Mariner (Rima do vello mari\u00f1eiro);\" estas poes\u00edas non desentoan, nin polo seu estilo, nin pola s\u00faa linguaxe, do resto da obra.\nAs \"Baladas\" mostraron unha natureza vibrante dunha espiritualidade e dunha sensualidade ben afastada da fr\u00eda raz\u00f3n dos ilustrados, a\u00ednda que quedara en Wordsworth aquela sensibilidade democr\u00e1tica e unha espont\u00e1nea simpat\u00eda cara \u00e1s clases m\u00e1is humildes ou desfavorables, inspirada pola revoluci\u00f3n.\nEdici\u00f3ns posteriores das \"Baladas\" inclu\u00edron m\u00e1is poemas e un \"Preface (Prefacio)\" aos poemas. Este \"Prefacio\" \u00e9 considerado obra central da teor\u00eda literaria rom\u00e1ntica. Wordsworth exp\u00f3n o que considera os elementos dun novo tipo de poes\u00eda, unha baseada no \u201cverdadeiro idioma dos homes\u201d. Evita a dicci\u00f3n po\u00e9tica de moita da poes\u00eda do s\u00e9culo XVIII. Proporciona a s\u00faa famosa definici\u00f3n de poes\u00eda como o espont\u00e1neo desbordamento de poderosos sentimentos, de \u201cemoci\u00f3ns recollidas no sosego\u201d.\nAlema\u00f1a.\nWordsworth, Dorothy e Coleridge viaxaron a Alema\u00f1a. Durante o duro inverno de 1798-1799, Wordsworth e Dorothy viviron en Goslar, e a pesar da s\u00faa extrema soidade e estr\u00e9s, empezou a traballar nunha peza autobiogr\u00e1fica logo titulada \"The Prelude (O preludio)\".\nCrese que en 1799 escribiu os catro primeiros poemas dos cinco agrupados normalmente co t\u00edtulo de \"Lucy poems (Poemas de Lucy)\". Est\u00e1n dedicados a unha muller morta en xuventude, non identificada; neles expresa o seu culto \u00e1 xuventude, \u00e1 inxenuidade e ao candor, as\u00ed como a visi\u00f3n pante\u00edsta da natureza.\nOs Wordsworth regresaron a Inglaterra, instal\u00e1ndose en Dove Cottage, Grasmere, sempre no Lake District, e esta vez acompa\u00f1\u00e1baos o poeta Robert Southey. Nesta \u00e9poca, moitos dos seus poemas xiran en torno \u00e1 morte, a resistencia, a separaci\u00f3n e a dor.\nMatrimonio.\nNo ano 1802 viaxou coa s\u00faa irm\u00e1 Dorothy a Francia a visitar a Annette e a Caroline. Grazas ao \u00e9xito das \"Baladas l\u00edricas\" e a 4.500 libras esterlinas recibidas ao morrer o conde de Lonsdale, gozou de certo alivio econ\u00f3mico, enviando a Annette parte dese di\u00f1eiro.\nNo mesmo ano casa con Mary Hutchinson, amiga da infancia, coa que Dorothy, quen seguiu vivindo con eles, acabou fac\u00e9ndose \u00edntima amiga. Ao ano seguinte, Mary deu a luz o primeiro dos seus cinco fillos, John.\nEn 1802 escribe alg\u00fans dos seus m\u00e1is famosos sonetos, forma que empregaba para expresar momentos conmovedores da s\u00faa propia experiencia: \"Composed upon Westminster Bridge\" (\"Composto baixo a ponte de Westminster)\" e \"(I griev\u2019d for Buonaparte with a vain And an unthinking grief)\".\nMadurez: o Wordsworth conservador.\nDurante anos, Wordsworth planeara escribir un largo poema filos\u00f3fico en tres partes, que pretend\u00eda chamar \"The Recluse\".\nComo ap\u00e9ndice ao mesmo, empezou a escribir en 1798-1799 un poema autobiogr\u00e1fico, ao que chamaba o \"Poema a Coleridge\". Comezou a amplialo e finalmente decidiu que fose un pr\u00f3logo e non un ap\u00e9ndice.\nTanto a sa\u00fade de Coleridge como a s\u00faa relaci\u00f3n con Wordsworth empezaron a decaer en 1804, ano no que tiveron unha forte discusi\u00f3n que determinou o final da s\u00faa colaboraci\u00f3n. O enfrontamento entre ambos derivaba, por un lado, da crecente adicci\u00f3n de Coleridge ao opio e, por outro, das s\u00faas diverxencias ideol\u00f3xicas: Wordsworth foi adoptando posici\u00f3ns m\u00e1is conservadoras, tanto no plano po\u00e9tico como no pol\u00edtico e social, mentres que Coleridge tend\u00eda ao idealismo alem\u00e1n e \u00e1 procura simb\u00f3lica. Ese ano Wordsworth f\u00edxose amigo de Robert Southey.\nCoa proclamaci\u00f3n de Napole\u00f3n como emperador de Francia (1805), o \u00faltimo resto de liberalismo de Wordsworth caeu, e a partir de ent\u00f3n identificouse a si mesmo como tory. El, que en Francia vira o emblema da democracia e a liberdade, sentiuse traizoado e comezou a repregarse gradualmente a posici\u00f3ns moderadas, incluso conservadoras, sobre todo de 1808 para adiante, at\u00e9 abrazar a relixi\u00f3n anglicana e a monarqu\u00eda co compromiso vitoriano.\nEse mesmo ano morreu afogado no mar seu irm\u00e1n John, que lle afectou profundamente. A s\u00faa morte, e a de Nelson, lev\u00e1rono a crear, en \"Character of the Happy Warrior\", un \"nobre resume da vida de acci\u00f3n\" (Evans). No mesmo tempo, acabou de escribir o seu \"Poema a Coleridge\", pero rexeitou publicar un traballo tan persoal antes de acabar con \"The Recluse\".\n\"Poems in Two Volumes\" (1807), que cont\u00e9n a famosa \"Ode: Intimations of Immortality from Recollections of early Childhood\" ou \"Oda a la inmortalidad\" , que cont\u00e9n o co\u00f1ecido fragmento \"Though nothing can bring back the hour / Of splendour in the grass, of glory in the flower (A\u00ednda que nada poida recuperar a hora / do esplendor na herba, da gloria en flor\"). Nesta obra lembra a intuici\u00f3n m\u00edstica dunha vida anterior ao nacemento, que morre neste mundo material, pero que pode recuperarse nalg\u00fans momentos afortunados en presenza da natureza (Evans). At\u00e9 aquelas, s\u00f3 se co\u00f1ec\u00eda publicamente polas s\u00faa \"Baladas l\u00edricas\", e confiaba en que esta colecci\u00f3n cimentar\u00eda a s\u00faa reputaci\u00f3n; mais, tivo unha morna recepci\u00f3n. \nNa \u00e9poca das guerras napole\u00f3nicas escribiu varios poemas de tema espa\u00f1ol, entre eles, \"Hail, Zaragoza! If with unwet eye\" (1809); \"Ah! where is Palafox? Nor tongue nor pen\" (1810); \"The Oak of Guernica\" (1810); ou \"The French and the Spanish Guerillas\" (1810).\nDous dos seus fillos, Thomas e Catherine, morreron en 1812. Ao ano seguinte, trasladouse a Rydal Mount, Ambleside, onde pasou o resto da s\u00faa vida, salvo algunha espont\u00e1nea viaxe.\nEn 1814 publicou \"The Excursi\u00f3n (A excursi\u00f3n)\" como a segunda parte da obra en tres partes \"The Recluse\". Nunca completou as partes primeira e terceira. Escribiu un po\u00e9tico \"Prospectus\" a \"The Recluse\" no que exp\u00f3n a estrutura e intenci\u00f3n do poema; este \"Prospectus\" cont\u00e9n algunhas das s\u00faas m\u00e1is famosas frases sobre a relaci\u00f3n entre a mente humana e a natureza.\nAlg\u00fans cr\u00edticos modernos consideran que a s\u00faa produci\u00f3n decaeu a partir de mediados dos anos 1810. Pero este declive puido obedecer m\u00e1is ben a un cambio do seu estilo de vida e das s\u00faas crenzas. En torno a 1820, gozou de \u00e9xito cando se produciu un cambio na opini\u00f3n cr\u00edtica contempor\u00e1nea cara \u00e1s s\u00faas primeiras obras. Ese mesmo ano viaxou a Italia, e na mesma d\u00e9cada, aos Pa\u00edses Baixos (1823) e a B\u00e9lxica (1828).\nDesta \u00e9poca de decadencia na s\u00faa obra po\u00e9tica destaca \"Inside King\u2019s College Chapel, Cambridge\" (\"Dentro da capela de King\u2019s College, Cambridge\", 1822).\nA s\u00faa irm\u00e1 Dorothy padeceu unha grave enfermidade en 1829, quedando inv\u00e1lida para o resto da s\u00faa vida. O goberno inclu\u00edno na lista civil, cobrando unha pensi\u00f3n que chegaba a \u00a3300 por ano en 1842. No cumio da s\u00faa fama e riqueza, foi distinguido co t\u00edtulo de poeta laureado en 1843. Cando a s\u00faa filla Dora morreu en 1847 cesou a s\u00faa produci\u00f3n po\u00e9tica.\nMorreu en Rydal Mount o 23 de abril de 1850 e foi enterrado na igrexa de St. Oswald en Grasmere.\nA s\u00faa vi\u00fava Mary publicou o \"Poema a Coleridge\", como \"The Prelude (El preludio)\" meses despois da s\u00faa morte. A\u00ednda que isto non provocou moito interese en 1850, desde ent\u00f3n foi reco\u00f1ecido como a s\u00faa obra mestra. As\u00ed, Ifor Evans considera que quizais se trate \u201cdo m\u00e1is grande dos poemas modernos en ingl\u00e9s: a memoria espiritual dunha mente singular, que recorda con honestidade as s\u00faas propias experiencias \u00edntimas, \u00e1 que debemos unir unha estra\u00f1a capacidade para facer intelixibles as lembranzas\u201d. En 1985, Steve Meretzky dese\u00f1ou un xogo de ordenador interactivo baseado nesta obra que se chamou \"A Mind Forever Voyaging\" e foi comercializado por Infocom."}
{"id": "121421", "revid": "5863", "url": "https://gl.wikipedia.org/wiki?curid=121421", "title": "Samuel Taylor Coleridge", "text": "Samuel Taylor Coleridge, nado en Devonshire o 21 de outubro de 1772 e finado en Highgate o 25 de xullo de 1834, foi un poeta, cr\u00edtico e fil\u00f3sofo ingl\u00e9s. As s\u00faas obras m\u00e1is co\u00f1ecidas son \"Rime of the Ancient Mariner\" (\"Balada do vello mari\u00f1eiro\") e \"Kubla Khan\", as\u00ed como a s\u00faa obra en prosa \"Biographia Literaria\"."}
{"id": "121422", "revid": "1888", "url": "https://gl.wikipedia.org/wiki?curid=121422", "title": "Coleridge", "text": ""}
{"id": "121423", "revid": "1888", "url": "https://gl.wikipedia.org/wiki?curid=121423", "title": "Wordsworth", "text": ""}
{"id": "121428", "revid": "89787", "url": "https://gl.wikipedia.org/wiki?curid=121428", "title": "Maria Popescu", "text": "Mari(oar)a Popescu, nada o 4 de setembro de 1919 en Bucarest e finada o 3 de novembro de 2004 no Cant\u00f3n do Valais, foi a protagonista dunha c\u00e9lebre pol\u00e9mica xudicial su\u00edza.\nAcontecementos.\nUn m\u00e9rcores no 1945, Popescu foi detida en Xenebra, acusada da intoxicaci\u00f3n de dous parentes de seu. Despois da detenci\u00f3n en 1957, Popescu seguiu a proclamar a s\u00faa inocencia. En 1961 publicou un libro co t\u00edtulo \"Entre dous m\u00e9rcores\" (\"Entre deux mercredis\"), que \u00e9 un testemu\u00f1o \u00fanico sobre a estrutura dos c\u00e1rceres su\u00edzos na \u00e9poca.\n\u00c9 un dos casos xudiciais m\u00e1is espectaculares de Xenebra (xunto con Sissi, L\u00e9on Nicole, Georges Oltramare, Pierre Jaccoud e Kathy Bates)."}
{"id": "121432", "revid": "38330", "url": "https://gl.wikipedia.org/wiki?curid=121432", "title": "Sissi", "text": ""}
{"id": "121433", "revid": "89787", "url": "https://gl.wikipedia.org/wiki?curid=121433", "title": "La Sonora Siguaray", "text": "La Sonora Siguaray \u00e9 unha banda de m\u00fasica mexicana formada no ano 1963, que comezou denomin\u00e1ndose \"Sonora Milpa Alta\". Interpretan m\u00fasica folcl\u00f3rica latinoamericana as\u00ed como pezas de bolero, cumbia ou salsa en xeral. Seguen activos a d\u00eda de hoxe."}
{"id": "121434", "revid": "89787", "url": "https://gl.wikipedia.org/wiki?curid=121434", "title": "La Sonora Matancera", "text": "La Sonora Matancera foi un dos m\u00e1is c\u00e9lebres conxuntos de m\u00fasica cubana, creado na d\u00e9cada dos vinte do s\u00e9culo XX, precisamente na cidade de Matanzas, entre as r\u00faas Jovellanos e Ayuntamiento, na r\u00faa Salamanca N\u00b041, fronte aos ba\u00f1os La Americana, na praci\u00f1a Ojo de Auga."}
{"id": "121435", "revid": "25871", "url": "https://gl.wikipedia.org/wiki?curid=121435", "title": "La Sonora Dinamita", "text": "La Sonora Dinamita \u00e9 unha agrupaci\u00f3n colombiana de m\u00fasica cumbia, formada a finais da d\u00e9cada dos cincuenta, creada polo propietario de Discos Fuentes como un proxecto cuxo l\u00edder da agrupaci\u00f3n foi o falecido cantante Lucho Arga\u00edn. A s\u00faa primeira produci\u00f3n data do ano 1960 e foi o \u00e1lbum titulado \"Ritmo\", que acadou un \u00e9xito rotundo en Colombia."}
{"id": "121436", "revid": "15490", "url": "https://gl.wikipedia.org/wiki?curid=121436", "title": "Aki", "text": "Aki (\u5b89\u82b8\u5e02, \u3042\u304d\u3057, \"Aki-shi\") \u00e9 un concello da prefectura de K\u014dchi no Xap\u00f3n. Est\u00e1 situado ao sueste da rexi\u00f3n de Shikoku e ao leste da prefectura, na illa de Shikoku. A s\u00faa superficie \u00e9 de 317,34\u00a0km\u00b2, a poboaci\u00f3n \u00e9 de 20.116 habitantes (2009) e ten unha densidade de poboaci\u00f3n de 63,4 h/km\u00b2.\nO concello de Aki limita cos concellos de Kami, K\u014dnan, Geisei, Yasuda, Umaji (que son da prefectura de K\u014dchi); e Naka (este \u00faltimo \u00e9 da prefectura de Tokushima)."}
{"id": "121437", "revid": "78124", "url": "https://gl.wikipedia.org/wiki?curid=121437", "title": "Muroto", "text": "Muroto (\u5ba4\u6238\u5e02, \u3080\u308d\u3068\u3057, \"Muroto-shi\") \u00e9 un concello da prefectura de K\u014dchi no Xap\u00f3n. Est\u00e1 situada ao sueste da rexi\u00f3n de Shikoku e ao leste da prefectura, na illa de Shikoku. A s\u00faa superficie \u00e9 de 248,30\u00a0km\u00b2 e a poboaci\u00f3n de 16.959 habitantes (2009) e ten unha densidade de poboaci\u00f3n de 68,3 h/km\u00b2.\nO concello de Muroto limita cos concellos de Nahari, de Kitagawa e de T\u014dy\u014d."}
{"id": "121438", "revid": "1131", "url": "https://gl.wikipedia.org/wiki?curid=121438", "title": "Balneario de Laias", "text": "O Balneario de Laias est\u00e1 situado no concello de Cenlle, na provincia de Ourense, inaugurado en abril de 2001. Sit\u00faase na parroquia de Laias, a car\u00f3n do r\u00edo Mi\u00f1o.\nServizos.\nAs augas do balneario xorden da terra a 54 \u00b0C de temperatura. O balneario disp\u00f3n de numerosos tratamentos (hidromasaxe, sauna, chorros...). Tam\u00e9n se pode desfrutar dunha piscina exterior de auga quente."}
{"id": "121439", "revid": "85894", "url": "https://gl.wikipedia.org/wiki?curid=121439", "title": "A Barca de Barbantes, A Barca de Barbantes, Cenlle", "text": "A Barca de Barbantes \u00e9 un lugar situado na parroquia da Barca de Barbantes, no concello de Cenlle, na provincia de Ourense. No ano 2008 ti\u00f1a 152 habitantes (68 homes e 84 mulleres)."}
{"id": "121440", "revid": "2338", "url": "https://gl.wikipedia.org/wiki?curid=121440", "title": "N\u00e1zara, Cenlle, Cenlle", "text": "N\u00e1zara \u00e9 un lugar situado na parroquia de Santa Mar\u00eda de Cenlle, no concello de Cenlle, na provincia de Ourense. No ano 2008 ti\u00f1a 14 habitantes, deles 8 eran homes e 6 eran mulleres, o que sup\u00f3n un mantemento en relaci\u00f3n ao ano 2007."}
{"id": "121441", "revid": "2338", "url": "https://gl.wikipedia.org/wiki?curid=121441", "title": "O Pereiro, Cenlle, Cenlle", "text": "O Pereiro \u00e9 un lugar situado na parroquia de Cenlle, concello de Cenlle, na provincia de Ourense. No ano 2008 ti\u00f1a 3 habitantes, os tres homes, o que sup\u00f3n unha diminuci\u00f3n no n\u00famero de efectivos en relaci\u00f3n ao ano 2007."}
{"id": "121442", "revid": "22570", "url": "https://gl.wikipedia.org/wiki?curid=121442", "title": "A Torre, Cenlle, Cenlle", "text": "A Torre \u00e9 un lugar situado na parroquia de Cenlle, no concello de Cenlle, na provincia de Ourense. No ano 2008 ti\u00f1a 19 habitantes, deles 9 eran homes e 10 eran mulleres, o que sup\u00f3n unha diminuci\u00f3n en relaci\u00f3n ao ano 2007."}
{"id": "121444", "revid": "89787", "url": "https://gl.wikipedia.org/wiki?curid=121444", "title": "Shimada", "text": "Shimada (\u5cf6\u7530\u5e02, \u3057\u307e\u3060\u3057, \"Shimada-shi\") \u00e9 un concello da prefectura de Shizuoka no Xap\u00f3n. Est\u00e1 situada na rexi\u00f3n de T\u014dkai, ao sur-leste da rexi\u00f3n de Ch\u016bbu e no centro da prefectura, no centro da illa de Honsh\u016b. A s\u00faa superficie \u00e9 de 315,88\u00a0km\u00b2 e a poboaci\u00f3n de 100.996 habitantes (2009) e ten unha densidade de poboaci\u00f3n de 320 h/km\u00b2.\nDentro de territorio da cidade hab\u00eda fronteira entre provincia hist\u00f3rica de T\u014dt\u014dmi e Suruga\nO concello de Shimada limita cos concellos de Makinohara, de Kikugawa, de Kakegawa, de Mori, de Hamamatsu, de Kawanehon, de Shizuoka, de Fujieda, de Yaizu e de Yoshida."}
{"id": "121447", "revid": "98629", "url": "https://gl.wikipedia.org/wiki?curid=121447", "title": "Makinohara", "text": "Makinohara (\u7267\u4e4b\u539f\u5e02, \u307e\u304d\u306e\u306f\u3089\u3057, \"Makinohara-shi\") \u00e9 un concello da prefectura de Shizuoka no Xap\u00f3n. Est\u00e1 situado na rexi\u00f3n de T\u014dkai, ao sur-leste da rexi\u00f3n de Ch\u016bbu e no centro-oeste da prefectura, na zona oeste da provincia hist\u00f3rica de T\u014dt\u014dmi, no centro da illa de Honsh\u016b. A s\u00faa superficie \u00e9 de 111,68\u00a0km\u00b2 e a poboaci\u00f3n de 49.185 habitantes (2009) e ten unha densidade de poboaci\u00f3n de 440 h/km\u00b2.\nO concello de Makinohara limita cos concellos de Omaezaki, de Kikugawa, de Shimada e de Yoshida.\nHistoria.\nA cidade de Makinohara foi fundada pola fusi\u00f3n de 2 concellos do distrito de Haibara (\"Sagara\" e \"Haibara\") en 11 de outubro de 2005."}
{"id": "121450", "revid": "56817", "url": "https://gl.wikipedia.org/wiki?curid=121450", "title": "Susono", "text": "Susono (\u88fe\u91ce\u5e02, \u3059\u305d\u306e\u3057, \"Susono-shi\") \u00e9 un concello da prefectura de Shizuoka no Xap\u00f3n. Est\u00e1 situado na rexi\u00f3n de T\u014dkai, ao sur-leste da rexi\u00f3n de Ch\u016bbu e ao leste da prefectura, na zona oeste da provincia hist\u00f3rica de Suruga, no centro da illa de Honsh\u016b. A s\u00faa superficie \u00e9 de 138,39\u00a0km\u00b2 e a poboaci\u00f3n de 53.827 habitantes (2009) e ten unha densidade de poboaci\u00f3n de 389 h/km\u00b2.\nO concello de Susono limita cos concellos de Gotenba, de Fuji, de Nagaizumi, de Mishima (son da prefectura de Shizuoka); e de Hakone (da prefectura de Kanagawa)."}
{"id": "121475", "revid": "98629", "url": "https://gl.wikipedia.org/wiki?curid=121475", "title": "Gamo", "text": "O gamo (Dama dama, \u00e1s veces chamado \"Cervus dama\") \u00e9 unha especie de c\u00e9rvido nativa da \u00e1rea mediterr\u00e1nea. Difer\u00e9nciase do outro gran c\u00e9rvido europeo, o cervo com\u00fan (\"Cervus elaphus\"), en que ten menor tama\u00f1o, o pelame roxo salpicado de pintas brancas (ocasionalmente cunha banda escura no lombo) e as hastas palmadas.\nMorfolox\u00eda.\nO gamo \u00e9 un animal con elevado dimorfismo sexual. Unicamente os machos te\u00f1en hastas, que est\u00e1n inclinadas cara a atr\u00e1s e presentan tres cand\u00eds e unha ancha palma, t\u00edpicos da especie. A corna muda anualmente, cae na primavera e a \u00e9poca de medra compl\u00e9tase a finais do ver\u00e1n. A lonxitude do gamo var\u00eda entre os 129\u2013155\u00a0cm dos machos e os 118\u2013140\u00a0cm das femias. O seu peso oscila entre os 52\u201363\u00a0kg nos machos e 28\u201341\u00a0kg nas femias.\nA cola \u00e9 caracter\u00edstica pola s\u00faa lonxitude (ata 19 cent\u00edmetros) e o seu dorso escuro. O pelo v\u00f3lvese m\u00e1is escuro e lixeiramente agrisado no inverno, a\u00ednda que no ventre, gl\u00fateos e parte inferior das patas e a cola \u00e9 branco todo o ano. \nH\u00e1bitat.\nEsta especie prefire os bosques de folla caduca relativamente h\u00famidos, onde se alimenta preferentemente de follas de \u00e1rbores e matogueiras e en menor medida de herbas. Na antig\u00fcidade, o gamo converteuse nunha presa cobizada polos cazadores, sobre todo os pertencentes \u00e1s clases altas. Isto, paradoxalmente, contribu\u00edu \u00e1 s\u00faa conservaci\u00f3n e introduci\u00f3n en varios lugares onde antes non estaba presente ou se extinguira durante a derradeira era glacial. A maior expansi\u00f3n produciuse durante o Imperio Romano e a Idade Media, cando a especie foi introducida na Europa central, as illas brit\u00e1nicas e o sur da Pen\u00ednsula Escandinava e Finlandia. Con todo, a unha especie relacionada que viv\u00eda en Oriente Medio, o gamo persa (\"Dama mesopot\u00e1mica\"), foille considerablemente peor, e chegou a crerse extinta ata que se redescubriron unhas cantas cabezas nunha rexi\u00f3n recuada do sueste de Ir\u00e1n. Os gamos adoitan ser habitantes habituais dos parques e xard\u00edns de varios pa\u00edses, onde se cr\u00edan con fins ornamentais.\nAo contrario que outros c\u00e9rvidos do seu tama\u00f1o, non forma mandas sen\u00f3n que vive en grupos familiares de menos de 10 individuos, ou ben leva unha vida solitaria. Un macho \u00fanese a un destes grupos durante a \u00e9poca de celo, normalmente en outubro.\nNa actualidade, os gamos introduc\u00edronse tam\u00e9n nos Estados Unidos, Per\u00fa, Chile, Arxentina, Sur\u00e1frica, Australia e Nova Zelandia.\nReproduci\u00f3n.\nO gamo \u00e9 unha especie pol\u00edgama. Os machos adultos marcan o seu territorio e compiten con outros machos para cortexar as femias. Emiten un son caracter\u00edstico para se advertiren entre eles e atraer as femias. A \u00e9poca de apareamento ten lugar a comezos do outono. O per\u00edodo de xestaci\u00f3n dura 8 meses. Contra o final da primavera as femias pre\u00f1adas paren, polo xeral, unha cr\u00eda, e de cando en cando, d\u00faas ou ata tres."}
{"id": "121476", "revid": "12452", "url": "https://gl.wikipedia.org/wiki?curid=121476", "title": "C\u00e9rvido", "text": ""}
{"id": "121491", "revid": "56817", "url": "https://gl.wikipedia.org/wiki?curid=121491", "title": "Minamiashigara", "text": "Minamiashigara (\u5357\u8db3\u67c4\u5e02, \u307f\u306a\u307f\u3042\u3057\u304c\u3089\u3057, \"Minamiashigara-shi\") \u00e9 un concello dunha cidade da prefectura de Kanagawa no Xap\u00f3n. Est\u00e1 situada ao suroeste da rexi\u00f3n de Kant\u014d e ao oeste da prefectura, na parte leste da illa de Honsh\u016b. A s\u00faa superficie \u00e9 de 76,93\u00a0km\u00b2 e a poboaci\u00f3n de 44.098 habitantes (2009) e ten unha densidade de poboaci\u00f3n de 573 h/km\u00b2.\nO concello de Minamiashigara limita cos concellos de Yamakita, de Kaisei, de Odawara, de Hakone (son da prefectura de Kanagawa); e de Oyama (da prefectura de Shizuoka)."}
{"id": "121492", "revid": "56817", "url": "https://gl.wikipedia.org/wiki?curid=121492", "title": "Zushi", "text": "Zushi (\u9017\u5b50\u5e02, \u305a\u3057\u3057, \"Zushi-shi\") \u00e9 un concello dunha cidade da prefectura de Kanagawa no Xap\u00f3n. Est\u00e1 situado \u00f3 sur da rexi\u00f3n de Kant\u014d e \u00f3 leste da prefectura, na parte leste da illa de Honsh\u016b. A s\u00faa superficie \u00e9 de 17,34\u00a0km\u00b2 e a poboaci\u00f3n de 58.608 habitantes (2009) e ten unha densidade de poboaci\u00f3n de 3.380 h/km\u00b2.\nO concello de Zushi limita cos concellos de Kamakura, de Iocoama, de Yokosuka e de Hayama."}
{"id": "121494", "revid": "1308", "url": "https://gl.wikipedia.org/wiki?curid=121494", "title": "Dama dama", "text": ""}
{"id": "121495", "revid": "1505", "url": "https://gl.wikipedia.org/wiki?curid=121495", "title": "Carneiro bravo", "text": "O mufl\u00f3n, tam\u00e9n chamado carneiro bravo, (\"Ovis musimon\" ou \"Ovis aries musimon\") \u00e9 un gran artiod\u00e1ctilo da subfamilia \"Caprinae\" que se pode atopar en moitas partes de Europa. Curiosamente, extinguiuse hai milenios deste continente por mor da caza excesiva e as mudanzas clim\u00e1ticas, quedando relegado \u00e1s illas de C\u00f3rsega, Sarde\u00f1a e Chipre, tendo sido introducido con fins cinex\u00e9ticos nesta \u00faltima illa durante o Neol\u00edtico. En s\u00e9culos posteriores volveu ao continente de man do home, onde se adaptou perfectamente e hoxe en d\u00eda \u00e9 unha especie en expansi\u00f3n, sobre todo nas zonas monta\u00f1osas. En tempos recentes levouse tam\u00e9n \u00e1s illas Canarias, Estados Unidos, Nova Zelandia, Hawai e numerosos coutos de caza en todo o mundo, ata en lugares tan afastados como Chile. Crese que este animal deu orixe \u00e1 ovella dom\u00e9stica (\"Ovis aries\"), logo de ser domesticado en Mesopotamia cara ao 9000 a. C.\nDescrici\u00f3n.\nO mufl\u00f3n \u00e9 un animal bastante grande que pode pesar ata 50 quilos. Asem\u00e9llase a unha ovella estilizada de patas e pescozo proporcionalmente m\u00e1is longos. A la \u00e9 moito m\u00e1is curta e de cor parda escura, volv\u00e9ndose esbrancuxada no foci\u00f1o, ollos, metade inferior das patas, gl\u00fateos e ventre. Os machos son m\u00e1is grandes e robustos c\u00e1s femias e est\u00e1n dotados de grandes cornos que se curvan a ambos os dous lados da testa; as femias, en cambio, non presentan cornos ou os te\u00f1en de moi escasa lonxitude. No inverno, os machos desenvolven nos costados unhas manchas brancas que non aparecen nos individuos do outro sexo.\nHistoria natural.\nTr\u00e1tase dun animal social que vive en pequenos grupos familiares no caso das femias e as s\u00faas cr\u00edas (unha por parto), aos que se engade un macho na \u00e9poca de celo que \u00e9 solitario o resto do ano. Para poder incorporarse a unha destas mandas, os machos deben medir antes as s\u00faas forzas con outros rivais, batendo os seus cornos violentamente. A b\u00f3veda cranial est\u00e1 reforzada para diminu\u00edr os efectos do impacto, pero isto non logra evitar un leve atordoamento dos contendentes tras un golpe especialmente potente.\nA alimentaci\u00f3n \u00e9 puramente vexetariana, e adoita realizarse pola noite, cando o mufl\u00f3n \u00e9 m\u00e1is activo. Os seus inimigos m\u00e1is perigosos son os lobos e en menor medida os osos, mentres que os linces e aguias adoitan depredar sobre os individuos m\u00e1is novos."}
{"id": "121496", "revid": "1308", "url": "https://gl.wikipedia.org/wiki?curid=121496", "title": "Mufl\u00f3n", "text": ""}
{"id": "121497", "revid": "1308", "url": "https://gl.wikipedia.org/wiki?curid=121497", "title": "Ovis musimon", "text": ""}
{"id": "121498", "revid": "89787", "url": "https://gl.wikipedia.org/wiki?curid=121498", "title": "Ebina", "text": "Ebina (\u6d77\u8001\u540d\u5e02, \u3048\u3073\u306a\u3057, \"Ebina-shi\") \u00e9 un concello dunha cidade da prefectura de Kanagawa no Xap\u00f3n. Est\u00e1 situada \u00f3 sur da rexi\u00f3n de Kant\u014d e \u00f3 oeste da prefectura, na parte leste da illa de Honsh\u016b. A s\u00faa superficie \u00e9 de 26,48\u00a0km\u00b2 e a poboaci\u00f3n de 127.105 habitantes (2009) e ten unha densidade de poboaci\u00f3n de 4.800 h/km\u00b2.\nO concello de Ebina limita cos concellos de Atsugi, de Zama, de Yamato, de Ayase, de Fujisawa e de Samukawa."}
{"id": "121525", "revid": "408", "url": "https://gl.wikipedia.org/wiki?curid=121525", "title": "Xulio Verne", "text": ""}
{"id": "121526", "revid": "1822", "url": "https://gl.wikipedia.org/wiki?curid=121526", "title": "Armi\u00f1o", "text": "O armi\u00f1o ou doni\u00f1a branca (Mustela erminea) \u00e9 unha especie de must\u00e9lido moi espallado por Europa. \u00c9 un dos carn\u00edvoros m\u00e1is pequenos do mundo; viven nos bosques e nas estepas; at\u00f3pase xeralmente en campo aberto. Adoita establecer o seu fogar baixo unha morea de pedras ou nun tobo coidadosamente agochado no coraz\u00f3n dunha matogueira espi\u00f1enta. Parece ser que as sebes son o seu lugar favorito. O armi\u00f1o alim\u00e9ntase principalmente de roedores, que axexa ata dentro das seus tobos.\nMalia ser un dos carn\u00edvoros m\u00e1is pequenos do mundo, \u00e9 tam\u00e9n un dos m\u00e1is sanguinarios. O armi\u00f1o ten o corpo alongado e extraordinariamente flexible. \nNo ver\u00e1n, a s\u00faa pelaxe t\u00f3rnase parda no lombo e branca ou branca amarelenta en todo el ou soamente en parte. Mais sempre conserva o extremo da s\u00faa longa cola de cor negra, o que \u00e9 en toda \u00e9poca un bo trazo para a s\u00faa identificaci\u00f3n. \nO seu peso var\u00eda entre os 100 e os 300 gramos.\nNunca se puido afirmar que o armi\u00f1o sexa nocturno, ou pola contra di\u00farno, xa que \u00e9 imposible observalo en todo momento do d\u00eda ou da noite. Pasa o d\u00eda en varias fases de actividade entrecurtada por per\u00edodos de sono m\u00e1is ou menos prolongados. O armi\u00f1o \u00e9 terrestre e non rube, a\u00ednda que est\u00e1 dotado dunha grande axilidade. Nas chairas e nas rexi\u00f3ns meridionais, conserva a s\u00faa pelaxe marr\u00f3n co bandullo branco durante todo o ano. Na monta\u00f1a e nas rexi\u00f3ns m\u00e1is fr\u00edas muda de cor logo da s\u00faa muda de outono, torn\u00e1ndose enteiramente branco. Soamente o pincel de pelos que adorna o remate da s\u00faa cola permanece sempre negro.\nAntigamente caz\u00e1base o armi\u00f1o pola s\u00faa suave pel, dunha gran calidade, e da que se confeccionaban abrigos. Actualmente, existe a tendencia de substitu\u00edr a pel do armi\u00f1o pola de vis\u00f3n americano, igualmente fermoso mais non tan custoso."}
{"id": "121528", "revid": "1308", "url": "https://gl.wikipedia.org/wiki?curid=121528", "title": "Mustela erminea", "text": ""}
{"id": "121578", "revid": "1131", "url": "https://gl.wikipedia.org/wiki?curid=121578", "title": "Galer\u00eda de imaxes de sementes de Galicia", "text": "A semente ou pebida \u00e9 a estrutura mediante a que realizan a propagaci\u00f3n as plantas que por iso se chaman espermat\u00f3fitas (plantas con semente)."}
{"id": "121580", "revid": "1131", "url": "https://gl.wikipedia.org/wiki?curid=121580", "title": "Galer\u00eda de imaxes de tractores de Galicia", "text": "Tractores de Galicia."}
{"id": "121581", "revid": "1131", "url": "https://gl.wikipedia.org/wiki?curid=121581", "title": "Galer\u00eda de imaxes de escavadoras de Galicia", "text": "Galer\u00eda de imaxes de escavadoras de Galicia."}
{"id": "121587", "revid": "8354", "url": "https://gl.wikipedia.org/wiki?curid=121587", "title": "Alexander Pope", "text": "Alexander Pope, nado en Londres o 21 de maio de 1688 e finado o 30 de maio de 1744, foi un dos meirandes poetas ingleses do s\u00e9culo XVIII, especialmente co\u00f1ecido grazas aos seus versos sat\u00edricos dunha traduci\u00f3n de Homero. Tr\u00e1tase do escritor m\u00e1is frecuentemente citado en \"The Oxford Dictionary of Quotation\", despois de Shakespeare e Tennyson."}
{"id": "121588", "revid": "25871", "url": "https://gl.wikipedia.org/wiki?curid=121588", "title": "Cuco S\u00e1nchez", "text": "Jos\u00e9 del Refugio S\u00e1nchez Salda\u00f1a, co\u00f1ecido musicalmente como Cuco S\u00e1nchez, nado en Altamira, Tamaulipas, o 3 de maio de 1921 e finado o 6 de outubro de 2000, foi un compositor e cantante mexicano de renome, sendo composici\u00f3ns s\u00faas as pezas \"Aunque me cueste la vida\" ou \"El mil amores\"."}
{"id": "121589", "revid": "72012", "url": "https://gl.wikipedia.org/wiki?curid=121589", "title": "Mar\u00eda F\u00e9lix", "text": "Mar\u00eda de los \u00c1ngeles F\u00e9lix G\u00fcere\u00f1a, co\u00f1ecida como Mar\u00eda F\u00e9lix, nada o 8 de abril de 1914 en Chopos (Sonora) e finada o 8 de abril de 2002 na Cidade de M\u00e9xico, foi unha actriz mexicana de sona internacional. Mar\u00eda F\u00e9lix \u00e9 unha das iconas do cinema mexicano e a s\u00faa carta de presentaci\u00f3n internacional."}
{"id": "121600", "revid": "1308", "url": "https://gl.wikipedia.org/wiki?curid=121600", "title": "Mustela putorius furo", "text": ""}
{"id": "121601", "revid": "1822", "url": "https://gl.wikipedia.org/wiki?curid=121601", "title": "Fu\u00ed\u00f1a", "text": ""}
{"id": "121604", "revid": "23204", "url": "https://gl.wikipedia.org/wiki?curid=121604", "title": "Winona Ryder", "text": "Winona Laura Horowitz, co\u00f1ecida como Winona Ryder, nada en Minnesota o 29 de outubro de 1971, \u00e9 unha actriz estadounidense.\nTraxectoria.\nEstivo d\u00faas veces nomeada ao Oscar e \u00e9 ga\u00f1adora dun Globo de Ouro. A\u00ednda que o seu debut foi no filme \"Lucas\" en 1986, o seu primeiro rol importante foi en \"Beetlejuice\" en 1988, como Lydia, unha adolescente g\u00f3tica. Despois de varias aparici\u00f3ns na televisi\u00f3n e na radio, apareceu no filme \"Heathers\". En 2000 recibiu unha estrela no paseo da fama en Hollywood, California."}
{"id": "121605", "revid": "98629", "url": "https://gl.wikipedia.org/wiki?curid=121605", "title": "Naha", "text": "Naha (\u90a3\u8987\u5e02, \u306a\u306f\u3057, \"Naha-shi\") \u00e9 un concello da prefectura de Okinawa no Xap\u00f3n e a capital da s\u00faa prefectura. Est\u00e1 situado \u00f3 sur da illa de Okinawahont\u014d. A s\u00faa superficie \u00e9 de 39,24\u00a0km\u00b2 e a poboaci\u00f3n de 314.261 habitantes (2009) e ten unha densidade de poboaci\u00f3n de 8.010 h/km\u00b2.\nO concello de Naha limita cos concellos de Tomigusuku, de Haebaru, de Nishihara e de Urasoe."}
{"id": "121611", "revid": "56817", "url": "https://gl.wikipedia.org/wiki?curid=121611", "title": "Okinawa, Okinawa", "text": "Okinawa (\u6c96\u7e04\u5e02, \u304a\u304d\u306a\u308f\u3057, \"Okinawa-shi\") \u00e9 un concello xapon\u00e9s da prefectura de Okinawa. Est\u00e1 situada no centro-sur da illa de Okinawahont\u014d. A s\u00faa superficie \u00e9 de 49\u00a0km\u00b2 e a poboaci\u00f3n de 129.456 habitantes (2009) e ten unha densidade de poboaci\u00f3n de 2.640 hab./km\u00b2.\nA cidade de Okinawa foi fundada pola fusi\u00f3n do concello de cidade de Koza e o concello de aldea de Misato no ano 1974. O concello de Okinawa limita cos concellos de Uruma, Onna, Kadena, Chatan e Kitanakagusuku."}
{"id": "121614", "revid": "98629", "url": "https://gl.wikipedia.org/wiki?curid=121614", "title": "Higashimurayama", "text": "Higashimurayama (\u6771\u6751\u5c71\u5e02, \u3072\u304c\u3057\u3080\u3089\u3084\u307e\u3057, \"Higashimurayama-shi\") \u00e9 un concello da prefectura de Toquio no Xap\u00f3n. Est\u00e1 situada no centro-sur da rexi\u00f3n de Kant\u014d e no centro-norte da prefectura, na \u00e1rea de Tama, na parte leste da illa de Honsh\u016b. A s\u00faa superficie \u00e9 de 17,17\u00a0km\u00b2 e a poboaci\u00f3n de 149.407 habitantes (2009) e ten unha densidade de poboaci\u00f3n de 8.700 h/km\u00b2.\nO concello de Higashimurayama limita cos concellos de Higashiyamato, de Kodaira, de Higashikurume, de Kiyose (son da prefectura de Toquio); e de Tokorozawa (da prefectura de Saitama)."}
{"id": "121615", "revid": "5312", "url": "https://gl.wikipedia.org/wiki?curid=121615", "title": "Kodaira", "text": "Kodaira (\u5c0f\u5e73\u5e02, \u3053\u3060\u3044\u3089\u3057, \"Kodaira-shi\") \u00e9 un concello da prefectura de Toquio no Xap\u00f3n. Est\u00e1 situado no centro-sur da rexi\u00f3n de Kant\u014d e no centro da prefectura, na \u00e1rea de Tama, na parte leste da illa de Honsh\u016b. A s\u00faa superficie \u00e9 de 20,46\u00a0km\u00b2, a poboaci\u00f3n \u00e9 de 186.939 habitantes (2009) e ten unha densidade de poboaci\u00f3n de 9.140 h/km\u00b2.\nO concello de Kodaira limita cos concellos de Tachikawa, Kokubunji, Koganei, Nishit\u014dky\u014d, Higashikurume, Higashimurayama e Higashiyamato."}
{"id": "121616", "revid": "5312", "url": "https://gl.wikipedia.org/wiki?curid=121616", "title": "Tachikawa", "text": "Tachikawa (\u7acb\u5ddd\u5e02, \u305f\u3061\u304b\u308f\u3057, \"Tachikawa-shi\") \u00e9 un concello da prefectura de Toquio no Xap\u00f3n. Est\u00e1 situado no centro-sur da rexi\u00f3n de Kant\u014d e no centro da prefectura, na \u00e1rea de Tama, na parte leste da illa de Honsh\u016b. A s\u00faa superficie \u00e9 de 24,38\u00a0km\u00b2, a poboaci\u00f3n \u00e9 de 177.739 habitantes (2009) e ten unha densidade de poboaci\u00f3n de 7.290 h/km\u00b2.\nO concello de Tachikawa limita cos concellos de Fussa, Akishima, Hino, Kunitachi, Kokubunji, Kodaira, Higashiyamato e Musashimurayama."}
{"id": "121621", "revid": "85894", "url": "https://gl.wikipedia.org/wiki?curid=121621", "title": "Galegos, Galegos, L\u00e1ncara", "text": "Galegos \u00e9 un lugar da parroquia de Galegos, no concello lugu\u00e9s de L\u00e1ncara, na comarca de Sarria. Segundo o Instituto Galego de Estat\u00edstica, no 2008 ti\u00f1a 35 habitantes (20 homes e 15 mulleres), o que sup\u00f3n unha diminuci\u00f3n con respecto ao ano 1999 cando ti\u00f1a 49 habitantes."}
{"id": "121622", "revid": "85894", "url": "https://gl.wikipedia.org/wiki?curid=121622", "title": "Vigo de Galegos, Galegos, L\u00e1ncara", "text": "Vigo de Galegos \u00e9 un lugar da parroquia de Galegos, no concello lugu\u00e9s de L\u00e1ncara, na comarca de Sarria. Segundo o Instituto Galego de Estat\u00edstica, no 2008 ti\u00f1a 47 habitantes (26 homes e 21 mulleres), o que sup\u00f3n unha diminuci\u00f3n con respecto ao ano 1999 cando ti\u00f1a 54 habitantes."}
{"id": "121624", "revid": "2338", "url": "https://gl.wikipedia.org/wiki?curid=121624", "title": "A Armada, Lagos, L\u00e1ncara", "text": "A Armada \u00e9 un lugar da parroquia de Lagos, no concello lugu\u00e9s de L\u00e1ncara, na comarca de Sarria. Segundo o Instituto Galego de Estat\u00edstica, no 2008 ti\u00f1a 9 habitantes (5 homes e 4 mulleres), o que sup\u00f3n un aumento con respecto ao ano 1999 cando ti\u00f1a 5 habitantes."}
{"id": "121625", "revid": "85894", "url": "https://gl.wikipedia.org/wiki?curid=121625", "title": "A Esfarrapa, Lagos, L\u00e1ncara", "text": "A Esfarrapa \u00e9 un lugar da parroquia de Lagos, no concello lugu\u00e9s de L\u00e1ncara, na comarca de Sarria. Segundo o Instituto Galego de Estat\u00edstica, no 2008 ti\u00f1a 7 habitantes (4 homes e 3 mulleres), o que non sup\u00f3n ning\u00fan cambio con respecto ao ano 1999 cando contaba cos mesmos habitantes."}
{"id": "121626", "revid": "85894", "url": "https://gl.wikipedia.org/wiki?curid=121626", "title": "Lagos, Lagos, L\u00e1ncara", "text": "Lagos \u00e9 un lugar da parroquia de Lagos, no concello lugu\u00e9s de L\u00e1ncara, na comarca de Sarria. Segundo o Instituto Galego de Estat\u00edstica, no 2008 ti\u00f1a 7 habitantes (4 homes e 3 mulleres), o que sup\u00f3n unha diminuci\u00f3n con respecto ao ano 1999 cando ti\u00f1a 8 habitantes."}
{"id": "121627", "revid": "85894", "url": "https://gl.wikipedia.org/wiki?curid=121627", "title": "Santalla, Lagos, L\u00e1ncara", "text": "Santalla \u00e9 un lugar da parroquia de Lagos, no concello lugu\u00e9s de L\u00e1ncara, na comarca de Sarria. Segundo o Instituto Galego de Estat\u00edstica, no 2008 ti\u00f1a 13 habitantes (6 homes e 7 mulleres), o que sup\u00f3n unha diminuci\u00f3n con respecto ao ano 1999 cando ti\u00f1a 15 habitantes."}
{"id": "121628", "revid": "85894", "url": "https://gl.wikipedia.org/wiki?curid=121628", "title": "Seoane, Lagos, L\u00e1ncara", "text": "Seoane \u00e9 un lugar da parroquia de Lagos, no concello lugu\u00e9s de L\u00e1ncara, na comarca de Sarria. Segundo o Instituto Galego de Estat\u00edstica, no 2008 ti\u00f1a 22 habitantes (10 homes e 12 mulleres), o que sup\u00f3n unha diminuci\u00f3n con respecto ao ano 1999 cando ti\u00f1a 24 habitantes.\nToponimia.\nO top\u00f3nimo deriva do lat\u00edn , San Xo\u00e1n."}
{"id": "121629", "revid": "85894", "url": "https://gl.wikipedia.org/wiki?curid=121629", "title": "Lama, Lama, L\u00e1ncara", "text": "Lama \u00e9 un lugar da parroquia de Lama, no concello lugu\u00e9s de L\u00e1ncara, na comarca de Sarria. Segundo o Instituto Galego de Estat\u00edstica, no 2008 ti\u00f1a 15 habitantes (7 homes e 8 mulleres), o que sup\u00f3n unha diminuci\u00f3n con respecto ao ano 1999 cando ti\u00f1a 23 habitantes.\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "121630", "revid": "2338", "url": "https://gl.wikipedia.org/wiki?curid=121630", "title": "Cima de Vila, Lama, L\u00e1ncara", "text": "Cima de Vila \u00e9 un lugar da parroquia de Lama, no concello lugu\u00e9s de L\u00e1ncara, na comarca de Sarria. Segundo o Instituto Galego de Estat\u00edstica, no 2008 ti\u00f1a 16 habitantes (8 homes e 8 mulleres), o que sup\u00f3n unha diminuci\u00f3n con respecto ao ano 1999 cando ti\u00f1a 19 habitantes."}
{"id": "121631", "revid": "85894", "url": "https://gl.wikipedia.org/wiki?curid=121631", "title": "A Eirexe, Lama, L\u00e1ncara", "text": "A Eirexe \u00e9 un lugar da parroquia de Lama, no concello lugu\u00e9s de L\u00e1ncara, na comarca de Sarria. Segundo o Instituto Galego de Estat\u00edstica, no 2008 ti\u00f1a 9 habitantes (3 homes e 6 mulleres), o que sup\u00f3n unha diminuci\u00f3n con respecto ao ano 1999 cando ti\u00f1a 11 habitantes.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "121632", "revid": "2338", "url": "https://gl.wikipedia.org/wiki?curid=121632", "title": "O Roxedoiro, Lama, L\u00e1ncara", "text": "O Roxedoiro \u00e9 un lugar da parroquia de Lama, no concello lugu\u00e9s de L\u00e1ncara, na comarca de Sarria. Segundo o Instituto Galego de Estat\u00edstica, no 2008 ti\u00f1a 28 habitantes (16 homes e 12 mulleres), o que sup\u00f3n unha diminuci\u00f3n con respecto ao ano 1999 cando ti\u00f1a 35 habitantes."}
{"id": "121633", "revid": "85894", "url": "https://gl.wikipedia.org/wiki?curid=121633", "title": "Os Campos, Lama, L\u00e1ncara", "text": "Os Campos \u00e9 un lugar da parroquia de Lama, no concello lugu\u00e9s de L\u00e1ncara, na comarca de Sarria. Segundo o Instituto Galego de Estat\u00edstica, no 2008 ti\u00f1a 30 habitantes (16 homes e 14 mulleres), o que sup\u00f3n un aumento con respecto ao ano 1999 cando ti\u00f1a 29 habitantes."}
{"id": "121634", "revid": "23204", "url": "https://gl.wikipedia.org/wiki?curid=121634", "title": "Morcego grande de ferradura", "text": "O morcego grande de ferradura (Rhinolophus ferrumequinum) \u00e9 unha especie de morcego propio do sur da rexi\u00f3n Pale\u00e1rtica. \u00c9 o representante do x\u00e9nero \"Rhinolophus\" de maior tama\u00f1o de Europa, \u00e9 unha das especies m\u00e1is espalladas; prefire os h\u00e1bitat boscosos aos bi\u00f3topos abertos. Como todos os \"Rhinolophus\" emite os ultras\u00f3ns, polo nariz e non pola boca como o resto da suborde dos microquir\u00f3pteros.\nDistribuci\u00f3n.\nPres\u00e9ntase por todo o sur da rexi\u00f3n Pale\u00e1rtica, dende a Pen\u00ednsula Ib\u00e9rica e Marrocos ata o Xap\u00f3n, o l\u00edmite setentrional europeo at\u00f3pase ao sur de Gran Breta\u00f1a e o oriental en Grecia.\nH\u00e1bitat.\nEmprega refuxios de variada natureza, comunmente subterr\u00e1neos durante o inverno, mentres que durante a \u00e9poca de actividade, en faiados, adegas e cavidades. As \u00e1reas de caza local\u00edzanse entre 200 e 1000 metros do seu refuxio. Para cazar empregan \"perchas\" ou posadeiros nocturnos, onde permanecen pendurados ata localizar unha presa. Distrib\u00faese dende o nivel do mar ata os 1600 metros de altitude.\n\u00c9 unha especie gregaria, forma colonias de ata novecentos individuos, sedentaria con gran fidelidade polos refuxios que re\u00fanen condici\u00f3ns axeitadas para a cr\u00eda e hibernaci\u00f3n.\nAmeazas.\nPolo seu marcado gregarismo e a baixa capacidade de rexeneraci\u00f3n, unha soa cr\u00eda anual, as perturbaci\u00f3ns ou destruci\u00f3n das colonias de cr\u00eda e hibernada, adoitan ser catastr\u00f3ficas, con perdidas elevadas de esp\u00e9cimes. O emprego masivo e indiscriminado de insecticidas forestais, (en Israel a fumigaci\u00f3n masiva de covas para combater a \"Rousettus aegyptiacus\" levoulle ao bordo da extinci\u00f3n) e a transformaci\u00f3n do h\u00e1bitat. Todas estas circunstancias favorecen a s\u00faa xeneralizada regresi\u00f3n."}
{"id": "121635", "revid": "1308", "url": "https://gl.wikipedia.org/wiki?curid=121635", "title": "Rhinolophus ferrumequinum", "text": ""}
{"id": "121636", "revid": "89787", "url": "https://gl.wikipedia.org/wiki?curid=121636", "title": "S\u00edndrome de Alicia no pa\u00eds das marabillas", "text": "A S\u00edndrome de Alicia no pa\u00eds das marabillas foi documentada por vez primeira en 1952 por C. W. Lippman a\u00ednda que non foi bautizada con tal nome ata 1955, polo psiquiatra ingl\u00e9s John Todd, en referencia ao popular conto de Lewis Carroll, \"Alicia no pa\u00eds das marabillas\".\nS\u00edntomas e caracter\u00edsticas.\nTr\u00e1tase dun trastorno de tipo neurol\u00f3xico que se caracteriza por provocar a alteraci\u00f3n da percepci\u00f3n visual da forma, tama\u00f1o e situaci\u00f3n espacial dos obxectos, as\u00ed coma a distorsi\u00f3n da imaxe corporal e do transcurso do tempo. Poden orixinarse tam\u00e9n outras ilusi\u00f3ns visuais coma a palinopsia (imaxes m\u00faltiples), a acromatopsia (falta de percepci\u00f3n da cor) e a prosopagnosia (incapacidade para reco\u00f1ecer caras).\nA s\u00edndrome est\u00e1 asociada xeralmente a episodios de xaqueca pero tam\u00e9n pode estar relacionada coa epilepsia, con aneurismas cerebrais, con intoxicaci\u00f3ns por drogas alucin\u00f3xenas e con diversas infecci\u00f3ns v\u00edricas, coma \u00e9 o caso do virus de Epstein-Barr. No tocante \u00e1 migra\u00f1a, a s\u00edndrome manif\u00e9stase normalmente coma unha aura t\u00edpica sen cefalea en forma de ataques que duran entre 5 e 60 minutos (con efectos reversibles) a\u00ednda que en ocasi\u00f3ns se experimenta unha aura t\u00edpica seguida de cefalea. Os afectados te\u00f1en en todo momento consciencia de que a s\u00faa percepci\u00f3n do contorno \u00e9 ilusoria. Esta s\u00edndrome afecta m\u00e1is frecuentemente aos nenos.\nA\u00ednda que as probas realizadas a persoas que sofren a s\u00edndrome non evidencian ningunha \u00e1rea cerebral afectada, durante diversos episodios observ\u00e1ronse zonas con rego sangu\u00edneo diminu\u00eddo nas proximidades do nervio \u00f3ptico e da \u00e1rea cerebral asociada, o que explicar\u00eda as alteraci\u00f3ns visuais dos afectados.\nAs ilusi\u00f3ns experimentadas durante este tipo de episodios son moi semellantes \u00e1s descritas por Lewis Carroll no seu conto, polo que se sospeita que el mesmo puido padecer esta s\u00edndrome, xa que tam\u00e9n sufr\u00eda migra\u00f1a."}
{"id": "121638", "revid": "98629", "url": "https://gl.wikipedia.org/wiki?curid=121638", "title": "Morcego pequeno de ferradura", "text": "O morcego pequeno de ferradura (\"Rhinolophus hipposideros\") \u00e9 a especie m\u00e1is pequena do x\u00e9nero \"Rhinolophus\" da rexi\u00f3n Pale\u00e1rtica; conf\u00fandeselle doadamante co \"Rhinolophus mehelyi\" e \"Rhinolophus euryale\". Ten orellas grandes, cunha coloraci\u00f3n dorsal parda m\u00e1is ou menos escura e a parte ventral algo m\u00e1is clara. As orellas e membranas alares sempre son m\u00e1is escuras que o pelo do dorso. En estado de repouso env\u00f3lvese totalmente coa membrana alar.\nDistribuci\u00f3n.\n\u00c9 unha especie pale\u00e1rtica, que se estende lonxitudinalmente dende Irlanda, polo oeste, ata Caxemira polo leste. Ten unha ampla distribuci\u00f3n latitudinal, que abarca dende as zonas monta\u00f1osas de Etiop\u00eda e o Sud\u00e1n, ata o sur de Alema\u00f1a e Polonia.\nH\u00e1bitat.\n\u00c9 de marcado car\u00e1cter cavern\u00edcola, prefire \u00e1reas de cuberta vexetal arbustiva e arb\u00f3rea, con presenza de augas superficiais. \u00c9 capaz de ocupar altitudes moi amplas, con l\u00edmite superior de 2.000 metros.\nA reproduci\u00f3n prod\u00facese en colonias maioritariamente de femias. Te\u00f1en unha soa cr\u00eda anual e as femias son f\u00e9rtiles dende os dous anos.\nAlim\u00e9ntanse principalmente de d\u00edpteros e nemat\u00f3ceros, a\u00ednda que en ocasi\u00f3ns capturan presas sobre o chan.\nAmeazas.\nComo a todas as especies de morcegos, as ameazas m\u00e1is com\u00fans son a destruci\u00f3n do h\u00e1bitat e o uso indiscriminado de pesticidas agr\u00edcolas e forestais."}
{"id": "121639", "revid": "1308", "url": "https://gl.wikipedia.org/wiki?curid=121639", "title": "Rhinolophus hipposideros", "text": ""}
{"id": "121640", "revid": "23204", "url": "https://gl.wikipedia.org/wiki?curid=121640", "title": "Morcego mediterr\u00e1neo de ferradura", "text": "O morcego mediterr\u00e1neo de ferradura (Rhinolophus euryale) \u00e9 unha especie de morcego dun tama\u00f1o intermedio entre o \"Rhinolophus ferrumequinum\" e o \"Rhinolophus hipposideros\". dos que se diferenza pola forma da cadeira, que \u00e9 puntiaguda e lixeiramente inclinada. Difer\u00e9nciase tam\u00e9n pola forma da ferradura, que no caso do morcego mediterr\u00e1neo conta con tres sucos verticais, tam\u00e9n a cor interior das s\u00faas orellas \u00e9 rosada, mentres nos outros \u00e9 escura; e a s\u00faa forma de envolverse coas \u00e1s durante o repouso, onde mant\u00e9n as s\u00faas \u00e1s case recollidas e amosando case toda a s\u00faa \u00e1rea pectoral.\nDistribuci\u00f3n.\nEst\u00e9ndese dende a Pen\u00ednsula Ib\u00e9rica, sur de Europa, Marrocos, Alxeria e Tunisia, Oriente Medio e sur do C\u00e1ucaso, ata Turkmenist\u00e1n. En Europa o l\u00edmite setentrional, pasa polo centro de Francia, norte de Italia e noroeste de Roman\u00eda, non habitando en zonas de alta monta\u00f1a ou moi \u00e1ridas.\nH\u00e1bitat.\nEspecie term\u00f3fila, depende de espazos forestais heterox\u00e9neos e cultivos tradicionais, situados en proximidades de zonas con abondosidade de cavidades para refuxio. Alim\u00e9ntase principalmente de avela\u00ed\u00f1as nocturnas, a\u00ednda que tam\u00e9n aproveitan explosi\u00f3ns demogr\u00e1ficas de pequenos escaravellos do x\u00e9nero \"Rhizothrogus\". Captura as s\u00faas presas voando baixo ou sobre a foresta ou dende perchas \u00e1 espreita.\nAmeazas.\nComo \u00e1 maior\u00eda dos quir\u00f3pteros, son as perturbaci\u00f3ns nos refuxios, xa sexan de cr\u00eda ou hibernaci\u00f3n, como a perda e degradaci\u00f3n do seu h\u00e1bitat e a diminuci\u00f3n de presas dispo\u00f1ibles pola utilizaci\u00f3n masiva de pesticidas agr\u00edcolas e forestais."}
{"id": "121641", "revid": "1822", "url": "https://gl.wikipedia.org/wiki?curid=121641", "title": "Quir\u00f3pteros", "text": ""}
{"id": "121642", "revid": "1308", "url": "https://gl.wikipedia.org/wiki?curid=121642", "title": "Rhinolophus euryale", "text": ""}
{"id": "121644", "revid": "23204", "url": "https://gl.wikipedia.org/wiki?curid=121644", "title": "Morcego de bigotes", "text": "O morcego bigotudo (\"Myotis mystacinus\") \u00e9 unha especie de pequeno morcego europeo con pelaxe longa. A\u00ednda que \u00e9 pouco com\u00fan, este morcego habita en zonas pr\u00f3ximas aos sitios onde viven os humanos e preto da auga; \u00e9 semellante ao morcego de Brandt, o \"Myotis brandtii\", o cal pasou a considerarse como unha especie independente en 1970. A f\u00f3rmula de dentici\u00f3n do \"M. mysticinus\" \u00e9 formula_1.\nA an\u00e1lise das caracter\u00edsticas morfol\u00f3xicas, do seu comportamento e xen\u00e9ticas atoparon m\u00e1is subespecies de morcegos bigotudos no x\u00e9nero \"Myotis\". De \"Myotis mystacinus\", \"Myotis brandtii\" e \"Myotis ikonnikovi\" separouse unha nova especie, \"Myotis alcathoe\", no ano 2001. \"M. alcathoe\" \u00e9 o m\u00e1is pequeno entre os morcegos bigotudos de Europa e emprega as frecuencias nas s\u00faas chamadas de ecolocalizaci\u00f3n m\u00e1is altas de todas as especies europeas pertencentes ao seu x\u00e9nero. Prefire cazar en vales pequenos con \u00e1rbores de folla caduca pr\u00f3ximos a cursos de auga. Os antigos rexistros de Grecia e Hungr\u00eda indican unha distribuci\u00f3n importante no sueste de Europa.\nEcolocaci\u00f3n.\nAs frecuencias utilizadas polo \"M. mystacinus\" para a ecolocalizaci\u00f3n var\u00edan entre 34\u2013102\u00a0kHz, chegando ao pico de enerx\u00eda en 53\u00a0kHz e cunha duraci\u00f3n media de 3.0 ms."}
{"id": "121646", "revid": "1308", "url": "https://gl.wikipedia.org/wiki?curid=121646", "title": "Myotis mystacinus", "text": ""}
{"id": "121650", "revid": "1131", "url": "https://gl.wikipedia.org/wiki?curid=121650", "title": "Ovidio Hern\u00e1ndez", "text": "Ovidio Hern\u00e1ndez G\u00f3mez, nado na Poza Rica de Hidalgo (Veracruz) o 31 de decembro de 1933 e finado na Cidade de M\u00e9xico o 16 de setembro de 1976, foi un m\u00fasico e cantante mexicano.\nFoi primeira voz do tr\u00edo mexicano Los Panchos entre 1971 a 1976."}
{"id": "121651", "revid": "89787", "url": "https://gl.wikipedia.org/wiki?curid=121651", "title": "Mariachi Vargas de Tecalitl\u00e1n", "text": "Mariachi Vargas de Tecalitl\u00e1n \u00e9 o nome dunha agrupaci\u00f3n musical dedicada \u00e1s rancheiras creada en 1897 por Gaspar Vargas, e que en 2009 se atopa baixo a produci\u00f3n art\u00edstica de Rub\u00e9n Fuentes; asemade a direcci\u00f3n musical do grupo est\u00e1 a cargo de Pepe Mart\u00ednez. A agrupaci\u00f3n est\u00e1 conformada por d\u00faas arpas, unha vihuela, unha guitarra, un guitarr\u00f3n, d\u00faas trompetas e seis viol\u00edns."}
{"id": "121652", "revid": "6939", "url": "https://gl.wikipedia.org/wiki?curid=121652", "title": "Mariachi Vargas", "text": ""}
{"id": "121653", "revid": "85894", "url": "https://gl.wikipedia.org/wiki?curid=121653", "title": "Os Vaos, L\u00e1ncara, L\u00e1ncara", "text": "Os Vaos \u00e9 un lugar da parroquia de L\u00e1ncara, no concello lugu\u00e9s de L\u00e1ncara, na comarca de Sarria. Segundo o Instituto Galego de Estat\u00edstica, no 2008 ti\u00f1a 22 habitantes (15 homes e 7 mulleres), o que sup\u00f3n unha diminuci\u00f3n con respecto ao ano 1999 cando ti\u00f1a 29 habitantes."}
{"id": "121654", "revid": "85894", "url": "https://gl.wikipedia.org/wiki?curid=121654", "title": "A Pedreira, L\u00e1ncara, L\u00e1ncara", "text": "A Pedreira \u00e9 un lugar da parroquia de L\u00e1ncara, no concello lugu\u00e9s de L\u00e1ncara, na comarca de Sarria. Segundo o Instituto Galego de Estat\u00edstica, no 2008 ti\u00f1a 20 habitantes (13 homes e 7 mulleres), o que sup\u00f3n unha diminuci\u00f3n con respecto ao ano 1999 cando ti\u00f1a 34 habitantes."}
{"id": "121655", "revid": "2338", "url": "https://gl.wikipedia.org/wiki?curid=121655", "title": "A Piqueira, L\u00e1ncara, L\u00e1ncara", "text": "A Piqueira \u00e9 un lugar da parroquia de L\u00e1ncara, no concello lugu\u00e9s de L\u00e1ncara, na comarca de Sarria. Segundo o Instituto Galego de Estat\u00edstica, no 2008 ti\u00f1a 8 habitantes (4 homes e 4 mulleres), o que sup\u00f3n unha diminuci\u00f3n con respecto ao ano 1999 cando ti\u00f1a 10 habitantes."}
{"id": "121656", "revid": "85894", "url": "https://gl.wikipedia.org/wiki?curid=121656", "title": "A Veiga de Outeiro, L\u00e1ncara, L\u00e1ncara", "text": "A Veiga de Outeiro \u00e9 un lugar da parroquia de L\u00e1ncara, no concello lugu\u00e9s de L\u00e1ncara, na comarca de Sarria. Segundo o Instituto Galego de Estat\u00edstica, no 2008 ti\u00f1a 18 habitantes (8 homes e 10 mulleres), o que sup\u00f3n unha diminuci\u00f3n con respecto ao ano 1999 cando ti\u00f1a 21 habitantes."}
{"id": "121657", "revid": "89787", "url": "https://gl.wikipedia.org/wiki?curid=121657", "title": "Partido Verde de Inglaterra e Gales", "text": "O Partido Verde de Inglaterra e Gales (en gal\u00e9s: \"Plaid Werdd Cymru a Lloegr\", en ingl\u00e9s: \"Green Party of England and Wales\") \u00e9 un partido pol\u00edtico ecoloxista brit\u00e1nico fundado en 1973. Non ten representantes no Parlamento de Westminster, mais si no Parlamento Europeo e a nivel local. Mant\u00e9n boas relaci\u00f3ns co Partido Verde Escoc\u00e9s e co Partido Verde de Irlanda do Norte. A s\u00faa l\u00edder \u00e9 Caroline Lucas.\nIdeolox\u00eda.\nDe xeito paralelo a outros grupos ecoloxistas e ambientalistas, ven de promover un \"manifesto para unha sociedade sost\u00edbel\". Tam\u00e9n se opo\u00f1en \u00e1 experimentaci\u00f3n con animais e \u00e1 mutaci\u00f3n xen\u00e9tica dos alimentos, dando tam\u00e9n apoio \u00e1 ratificaci\u00f3n do convenio de Quioto e se op\u00f3n ao uso da enerx\u00eda nuclear. Tam\u00e9n mant\u00e9n correntes de representaci\u00f3n interna de diversos colectivos, como o LGTB.\nDrogas.\nO partido sost\u00e9n que a prohibici\u00f3n das drogas non funciona. Apoia a legalizaci\u00f3n da posesi\u00f3n, comercio e cultivo do c\u00e1nnabis. Despenalizar\u00eda a posesi\u00f3n de pequenas cantidades de drogas recreativas como o MDMA e legalizar\u00eda de xeito gradual t\u00f3dalas drogas recreativas. Con isto agardan \"retirar o comercio de drogas do control criminal e colocalo nun marco legal regulamentado e controlado\" e cita estudos que amosan como nos pa\u00edses onde o c\u00e1nnabis est\u00e1 despenalizado, o seu uso \u00e9 moito menor que no Reino Unido. O partido tam\u00e9n quere prohibir a publicidade de marcas de alcohol e tabaco.\nBenestar animal.\nO Partido Verde oponse \u00e1 toda experimentaci\u00f3n con animais e avoga por substitu\u00edla por alternativas non animais. Quere rematar tam\u00e9n coa gandar\u00eda intensiva. Apoia a prohibici\u00f3n das exportaci\u00f3ns de animais vivos, da manipulaci\u00f3n xen\u00e9tica, dos deportes sanguentos, dos circos, dos zool\u00f3xicos (ag\u00e1s cando sexa en beneficio do animal) e das ropas de pel.\nGoberno.\nO Partido Verde quere \"modernizar e descentralizar\" o actual sistema gobernamental de Inglaterra e Gales. Quere rematar coa monarqu\u00eda brit\u00e1nica e substitu\u00edr a Casa dos Lords por unha segunda c\u00e1mara elixida.\nHistoria.\nFoi fundado en 1973 como o \"PEOPLE Party\", en 1975 trocou o seu nome polo de \"Ecologic Party\", en 1985 por \"Green Party\" e en 1990 adoptou o nome actual. Nas elecci\u00f3ns europeas de 1999 obtivo 2 eurodeputados (Caroline Lucas e Jean Lambert), que mantivo nas elecci\u00f3ns europeas de 2004.\nNon tivo \u00e9xito nas elecci\u00f3ns \u00e1 Asemblea Nacional de Gales de 2007, nin nas elecci\u00f3ns ao Parlamento do Reino Unido de 2005, nas que non acadou representaci\u00f3n, pero si nas da Asemblea do Grande Londres, onde te\u00f1en 2 de 25 membros (Darren Johnson e Jenny Jones)."}
{"id": "121659", "revid": "85894", "url": "https://gl.wikipedia.org/wiki?curid=121659", "title": "San Pedro, L\u00e1ncara, L\u00e1ncara", "text": "San Pedro \u00e9 un lugar da parroquia de L\u00e1ncara, no concello lugu\u00e9s de L\u00e1ncara, na comarca de Sarria. Segundo o IGE no 2008 ti\u00f1a 39 habitantes (25 homes e 14 mulleres), o que sup\u00f3n unha diminuci\u00f3n con respecto ao ano 1999 cando ti\u00f1a 58 habitantes."}
{"id": "121660", "revid": "85894", "url": "https://gl.wikipedia.org/wiki?curid=121660", "title": "Outeiro, L\u00e1ncara, L\u00e1ncara", "text": "Outeiro \u00e9 un lugar da parroquia de L\u00e1ncara, no concello lugu\u00e9s de L\u00e1ncara, na comarca de Sarria. Segundo o Instituto Galego de Estat\u00edstica, no 2008 ti\u00f1a 18 habitantes (12 homes e 6 mulleres), o que sup\u00f3n unha diminuci\u00f3n con respecto ao ano 1999 cando ti\u00f1a 22 habitantes.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "121661", "revid": "85894", "url": "https://gl.wikipedia.org/wiki?curid=121661", "title": "L\u00e1ncara, L\u00e1ncara, L\u00e1ncara", "text": "L\u00e1ncara \u00e9 un lugar da parroquia de L\u00e1ncara, no concello lugu\u00e9s de L\u00e1ncara, na comarca de Sarria. Segundo o Instituto Galego de Estat\u00edstica en 2008 ti\u00f1a 70 habitantes (35 homes e 35 mulleres), 14 menos ca en 1999.\nA aldea d\u00e1 nome \u00e1 parroquia e ao concello, se ben a capital do mesmo est\u00e1 na Pobra de San Xiao."}
{"id": "121663", "revid": "85894", "url": "https://gl.wikipedia.org/wiki?curid=121663", "title": "Balse, L\u00e1ncara, L\u00e1ncara", "text": "Balse \u00e9 un lugar da parroquia de L\u00e1ncara, no concello lugu\u00e9s de L\u00e1ncara, na comarca de Sarria. Segundo o Instituto Galego de Estat\u00edstica, no 2008 ti\u00f1a 5 habitantes (3 homes e 2 mulleres), o que sup\u00f3n unha diminuci\u00f3n con respecto ao ano 1999 cando ti\u00f1a 6 habitantes."}
