{"id": "127328", "revid": "127505", "url": "https://gl.wikipedia.org/wiki?curid=127328", "title": "G\u00f6bekli Tepe", "text": "G\u00f6bekli Tepe \u00e9 un sitio arqueol\u00f3xico do inicio do neol\u00edtico, contra o IX milenio a. C., situado ao sueste da actual Turqu\u00eda, preto da fronteira con Siria.\nHistoria.\nO asentamento, actualmente escavado por arque\u00f3logos xermanos e turcos, foi descuberto no 1963. T\u00edvose que agardar ata mediados dos anos 1990 para que cient\u00edficos alem\u00e1ns do \"Deutsche Arch\u00e4ologische Institut (DAI)\" iniciasen a exploraci\u00f3n do lugar. O DAI considera a G\u00f6bekli Tepe como o lugar de culto relixioso m\u00e1is antigo do mundo.\nComposici\u00f3n e caracter\u00edsticas.\nO conxunto est\u00e1 composto principalmente por columnas de tres metros de altura escavada a partir da rocha da cima. As prospecci\u00f3ns xeomagn\u00e9ticas indican que debe de haber unhas 200 delas. Estes mon\u00f3litos est\u00e1n cubertos de relevos gravados con figuras de animais. En moitos dos relevos descubr\u00edronse signos abstractos e xeom\u00e9tricos.\nG\u00f6bekli Tepe puido ser un espazo dedicado ao culto funerario. Non lle encontraron ning\u00fan vestixio de ser habitado. Este lugar nunca foi destru\u00eddo, simplemente foi enterrado premeditadamente, con terra e pedras. A DAI prognostica que a exploraci\u00f3n se estender\u00e1 durante m\u00e1is de d\u00faas d\u00e9cadas."}
{"id": "127334", "revid": "5312", "url": "https://gl.wikipedia.org/wiki?curid=127334", "title": "Komatsu, Ishikawa", "text": "Komatsu (\u5c0f\u677e\u5e02, \u3053\u307e\u3064\u3057, \"Komatsu-shi\") \u00e9 un concello xapon\u00e9s da prefectura de Ishikawa. Est\u00e1 situado \u00f3 sur da prefectura, na parte de Hokuriku na rexi\u00f3n de Ch\u016bbu e no centro da illa de Honshu. A s\u00faa superficie \u00e9 de 371,13\u00a0km\u00b2, a poboaci\u00f3n \u00e9 de 108.935 habitantes (2009) e ten unha densidade de poboaci\u00f3n de 294 hab./km\u00b2.\nO concello de Komatsu limita cos concellos de Nomi, Hakusan, Kaga (que son da prefectura de Ishikawa); e Katsuyama (este \u00faltimo \u00e9 da prefectura de Fukui)."}
{"id": "127336", "revid": "56817", "url": "https://gl.wikipedia.org/wiki?curid=127336", "title": "Suzu", "text": "Suzu (\u73e0\u6d32\u5e02, \u3059\u305a\u3057, \"Suzu-shi\") \u00e9 un concello da prefectura de Ishikawa no Xap\u00f3n. Est\u00e1 situada na pen\u00ednsula de Noto, ao extremo norte da prefectura, e na area da provincia hist\u00f3rica de Noto, na parte Hokuriku na rexi\u00f3n de Ch\u016bbu e no centro da illa de Honsh\u016b. A s\u00faa superficie \u00e9 de 247,20\u00a0km\u00b2 e a poboaci\u00f3n de 16.373 habitantes (2009) e ten unha densidade de poboaci\u00f3n de 66,2 h/km\u00b2.\nO concello de Suzu limita cos concellos de Wajima e de Noto."}
{"id": "127338", "revid": "5312", "url": "https://gl.wikipedia.org/wiki?curid=127338", "title": "Kaga, Ishikawa", "text": "Kaga (\u52a0\u8cc0\u5e02, \u304b\u304c\u3057, \"Kaga-shi\") \u00e9 un concello da prefectura de Ishikawa no Xap\u00f3n. Est\u00e1 situado ao sur da prefectura, e na \u00e1rea da provincia hist\u00f3rica de Kaga, na parte de Hokuriku na rexi\u00f3n de Ch\u016bbu e no centro da illa de Honsh\u016b. A s\u00faa superficie \u00e9 de 306,00\u00a0km\u00b2, a poboaci\u00f3n \u00e9 de 72.681 habitantes (2009) e ten unha densidade de poboaci\u00f3n de 238 h/km\u00b2.\nO concello de Kaga limita cos concellos de Komatsu (que \u00e9 da prefectura de Ishikawa); Katsuyama, Sakai e Awara (que son da prefectura de Fukui)."}
{"id": "127344", "revid": "98629", "url": "https://gl.wikipedia.org/wiki?curid=127344", "title": "Carreira cara ao mar", "text": "A Carreira cara ao mar \u00e9 o nome que se lle da a un per\u00edodo da primeira guerra mundial, no que ambos ex\u00e9rcitos trataron de envolver ao inimigo avanzando a trav\u00e9s dos flancos. Tr\u00e1tase da \u00faltima operaci\u00f3n da guerra m\u00f3bil, sendo o teatro de operaci\u00f3ns o nordeste de Francia. Ning\u00fan dos dous bandos conseguiu o seu obxectivo e a guerra estancouse nunha fronte est\u00e1tica, cuxo m\u00e1ximo expo\u00f1ente foi a trincheira.\nA carreira comezou en setembro de 1914, cando os ex\u00e9rcitos alem\u00e1ns foron detidos na Primeira Batalla do Marne e rematou en novembro de 1914, cando se estableceron trincheiras desde a fronteira su\u00edza ata as costas belgas. Deste xeito, ning\u00fan dos ex\u00e9rcitos era quen de furar as defensas do inimigo. Durante os meses que durou a carreira produc\u00edronse diversos enfrontamentos nas localidades francesas da rexi\u00f3n.\nEntre as numerosas batallas que forman parte desta carreira destacan: a primeira batalla do Aisne (13 ao 28 de setembro de 1914), a batalla de Albert (25 ao 29 de setembro), a Primeira batalla de Artois (27 de setembro ao 10 de outubro), a batalla da Bass\u00e9e (10 de outubro ao 2 de novembro), a batalla de Messines (12 de outubro ao 2 de novembro), a batalla de Armenti\u00e8res (13 de outubro ao 2 de novembro) e a batalla de Yser (18 de outubro ao 30 de novembro).\nFrancia enviou ao X Ex\u00e9rcito cara Amiens a mediados de setembro, avanzando dende o d\u00eda 25 cara ao leste. Pola s\u00faa banda, o VI Ex\u00e9rcito do Imperio Alem\u00e1n avanzou o 26 de setembro cara Thiepval e Bapaume. As tropas alem\u00e1s pretend\u00edan avanzar cara a canle da Mancha para illar B\u00e9lxica, cortar as li\u00f1as de subministraci\u00f3n das tropas expedicionarias brit\u00e1nicas e ocupar rexi\u00f3ns francesas de grande importancia agr\u00edcola e industrial.\nNon obstante, os alem\u00e1ns atoparon unha f\u00e9rrea defensa franco-brit\u00e1nica e non puideron acadar todos os seus obxectivos. Tomaron Lens e Ypres, mentres que os brit\u00e1nicos mudaron as rutas de abastecemento e habilitaron Calais como porto militar de sunministraci\u00f3ns.\nPouco a pouco a longa fronte foise estabilizando despois dunha serie de batallas. Os xermanos tentaron romper as li\u00f1as aliadas fur\u00e1ndoas en Ypres. Os aliados resistiron a acometida e aguantaron, a pesar de sufrir grandes baixas. Cara novembro, a maior\u00eda das rexi\u00f3ns estaba ocupada por un ou outro bando."}
{"id": "127345", "revid": "89787", "url": "https://gl.wikipedia.org/wiki?curid=127345", "title": "Narita", "text": "Narita (\u6210\u7530\u5e02, \u306a\u308a\u305f\u3057, \"Narita-shi\") \u00e9 un concello da prefectura de Chiba no Xap\u00f3n. Est\u00e1 situado no centro da rexi\u00f3n de Kant\u014d e ao norte da prefectura, na zona de provincia hist\u00f3rica de Shim\u014dsa, na parte leste da illa de Honsh\u016b. A s\u00faa superficie \u00e9 de 213,84\u00a0km\u00b2 e a poboaci\u00f3n de 127.428 habitantes (2009) e ten unha densidade de poboaci\u00f3n de 596 h/km\u00b2.\nO concello de Narita limita cos concellos de Sakae, de Motono, de Inba, de Shisui, de Tomisato, de Shibayama, de Tako, de Katori, de K\u014dzaki (son da prefectura de Chiba); e de Kawachi (da prefectura de Ibaraki).\nO aeroporto internacional de Narita, o m\u00e1is importante do Xap\u00f3n, local\u00edzase na cidade de Narita."}
{"id": "127346", "revid": "89787", "url": "https://gl.wikipedia.org/wiki?curid=127346", "title": "Mobara", "text": "Mobara (\u8302\u539f\u5e02, \u3082\u3070\u3089\u3057, \"Mobara-shi\") \u00e9 un concello da prefectura de Chiba no Xap\u00f3n. Est\u00e1 situada no centro da rexi\u00f3n de Kant\u014d e no centro da prefectura, na zona de provincia hist\u00f3rica de Kazusa, na parte leste da illa de Honsh\u016b. A s\u00faa superficie \u00e9 de 100,01\u00a0km\u00b2 e a poboaci\u00f3n de 92.663 habitantes (2009) e ten unha densidade de poboaci\u00f3n de 927 h/km\u00b2.\nO concello de Mobara limita cos concellos de Ichihara, de Nagara, de Ch\u014dnan, de Mutsuzawa, de Ch\u014dsei, de Shirako, de \u014camishirasato e de Chiba."}
{"id": "127347", "revid": "56817", "url": "https://gl.wikipedia.org/wiki?curid=127347", "title": "Tomisato", "text": "Tomisato (\u5bcc\u91cc\u5e02, \u3068\u307f\u3055\u3068\u3057, \"Tomisato-shi\") \u00e9 un concello da prefectura de Chiba no Xap\u00f3n. Est\u00e1 situado no centro da rexi\u00f3n de Kant\u014d e no centro-norte da prefectura, na zona de provincia hist\u00f3rica de Shim\u014dsa, na parte leste da illa de Honsh\u016b. A s\u00faa superficie \u00e9 de 53,91\u00a0km\u00b2 e a poboaci\u00f3n de 51.544 habitantes (2009) e ten unha densidade de poboaci\u00f3n de 956 h/km\u00b2.\nO concello de Tomisato limita cos concellos de Shisui, de Yachimata, de Sanmu, de Shibayama e de Narita."}
{"id": "127349", "revid": "15490", "url": "https://gl.wikipedia.org/wiki?curid=127349", "title": "Mima", "text": "Mima (\u7f8e\u99ac\u5e02, \u307f\u307e\u3057, \"Mima-shi\") \u00e9 un concello da prefectura de Tokushima no Xap\u00f3n. Est\u00e1 situada ao leste da rexi\u00f3n de Shikoku e ao centro-norte da prefectura, na illa de Shikoku. A s\u00faa superficie \u00e9 de 367,38\u00a0km\u00b2 e a poboaci\u00f3n de 32.916 habitantes (2009) e ten unha densidade de poboaci\u00f3n de 89,6 h/km\u00b2.\nO concello de Mima limita cos concellos de Miyoshi, de Tsurugi, de Naka, de Kamiyama, de Yoshinogawa, de Awa (son da prefectura de Tokushima); de Sanuki, de Miki, de Takamatsu e de Mann\u014d (son da prefectura de Kagawa).\nHistoria.\nA cidade de Mima foi fundado pola fusi\u00f3n de 3 concellos de vila e un concello de aldea do distrito de Mima (\"Waki-machi\", \"Mima-chou\", \"Anabuki-chou\" e \"Koyadaira-son\") no ano 2005."}
{"id": "127351", "revid": "5312", "url": "https://gl.wikipedia.org/wiki?curid=127351", "title": "\u014cta, Gunma", "text": "\u014cta (\u592a\u7530\u5e02, \u304a\u304a\u305f\u3057, \"\u014cta-shi\") \u00e9 un concello da prefectura de Gunma no Xap\u00f3n. Est\u00e1 situado \u00f3 norte da rexi\u00f3n de Kant\u014d e \u00f3 sueste da prefectura, na parte leste da illa de Honsh\u016b. A s\u00faa superficie \u00e9 de 176,49\u00a0km\u00b2, a poboaci\u00f3n \u00e9 de 214.630 habitantes (2009) e ten unha densidade de poboaci\u00f3n de 1.220 h/km\u00b2.\nO concello de \u014cta limita cos concellos de Kiry\u016b, Midori, Isesaki, \u014cizumi, \u014cra (que son da prefectura de Gunma); de Fukaya, Kumagaya (que son da prefectura de Saitama); e Ashikaga (este \u00faltimo \u00e9 da prefectura de Tochigi)."}
{"id": "127352", "revid": "15490", "url": "https://gl.wikipedia.org/wiki?curid=127352", "title": "Kuroishi", "text": "Kuroishi (\u9ed2\u77f3\u5e02, \u304f\u308d\u3044\u3057\u3057, \"Kuroishi-shi\") \u00e9 un concello da prefectura de Aomori no Xap\u00f3n. Est\u00e1 situado \u00f3 norte da rexi\u00f3n de T\u014dhoku e no centro-sur da prefectura, no norte da illa de Honsh\u016b. A s\u00faa superficie \u00e9 de 216,96\u00a0km\u00b2 e a poboaci\u00f3n de 36.756 habitantes (2009) e ten unha densidade de poboaci\u00f3n de 169 h/km\u00b2.\nO concello de Kuroishi limita cos concellos de Fujisaki, de Inakadate, de Hirakawa e de Aomori."}
{"id": "127353", "revid": "22570", "url": "https://gl.wikipedia.org/wiki?curid=127353", "title": "Gambit", "text": "Gambit \u00e9 un personaxe de banda dese\u00f1ada, un superheroe de Marvel Comics, membro dos X-Men. Creado polo escritor Chris Claremont e o artista Jim Lee.\nPublicaci\u00f3n.\nO car\u00e1cter fixo a s\u00faa primeira apararici\u00f3n, breve, en \"Uncanny X-Men Annual\" n\u00ba 14 (1990), unhas semanas despois apareceu no n\u00famero 266 de \"Uncanny X-Men\" correspondente a agosto de 1990. Tivo durante dous per\u00edodos a s\u00faa propia serie, a primeira entre 1998 e 2001 e a segunda entre 2004 e 2005. (agosto 1990), tam\u00e9n protagonizaou d\u00faas miniseries, en 1993 e 1997. Na serie Age of Apocalypse Gambit ten o seu propio equipo, os X-Ternals.\nCaracter\u00edsticas.\nGambit, que ten como verdadeiro nome Remy Etienne LeBeau, \u00e9 un mutante que ten a habilidade de manipular a enerx\u00eda cin\u00e9tica, tam\u00e9n \u00e9 habilidoso na loita corporar e no manexo das cartas, ademais ten poderes hipn\u00f3ticos e \u00e9 sedutor coas mulleres, mant\u00e9n con Rogue unha longa e intermitente relaci\u00f3n, tam\u00e9n foi un dos maiores fumadores de Marvel ata a implementaci\u00f3n dunha pol\u00edtica antitabaco por parte de Joe Quesada, redactor xefe de Marvel desde o 2000. En orixe era un ladr\u00f3n profesional e poucos X-Men confiaban nel cando se uniu \u00f3 grupo, esa pouca querenza aumentou \u00f3 se co\u00f1ecer a s\u00faa relaci\u00f3n co malevo Mister Sinister, as\u00ed e todo alg\u00fans dos X-Men acept\u00e1rono \u00f3 considerar que buscaba a redenci\u00f3n. No filme de 2009 interpr\u00e9tao Taylor Kitsch."}
{"id": "127355", "revid": "39164", "url": "https://gl.wikipedia.org/wiki?curid=127355", "title": "Su\u00edza alem\u00e1", "text": ""}
{"id": "127358", "revid": "5312", "url": "https://gl.wikipedia.org/wiki?curid=127358", "title": "Burj Khalifa", "text": "Burj Khalifa (en \u00e1rabe, \u0628\u0631\u062c \u062e\u0644\u064a\u0641\u0629) \u00e9 un ra\u00f1aceos da cidade de Dubai, nos Emiratos \u00c1rabes Unidos. Con 828 metros de altura, \u00e9 dende 2010 a construci\u00f3n m\u00e1is alta realizada polo ser humano.\nHistoria e caracter\u00edsticas.\nA s\u00faa construci\u00f3n comezou o 21 de setembro de 2004 e a s\u00faa inauguraci\u00f3n oficial foi o 4 de xaneiro de 2010. O arquitecto redactor principal do proxecto foi Adrian Smith, que traballou xunto \u00e1 firma Skidmore, Owings and Merrill (SOM) de Chicago ata 2006. A construci\u00f3n do Burj Khalifa contou cun orzamento estimado de m\u00e1is de 4.000 mill\u00f3ns de d\u00f3lares, que se incrementou ata os 20.000 mill\u00f3ns para o desenvolvemento completo do \"Downtown Burj Khalifa\". Parte do custo do edificio foi financiado pola familia do emir Mohammed bin Rashid Al Maktoum, entre os que destaca o seu sobri\u00f1o Fuad bin Rashid Al Maktoum de tan s\u00f3 20 anos, que financiou 25 mill\u00f3ns de d\u00f3lares do proxecto.\nO 21 de xullo de 2007 o Burj Dubai superou \u00f3 que era ata ent\u00f3n o edificio m\u00e1is alto do mundo, o Taipei 101 de 509 metros. O 17 de xaneiro de 2009 o edificio acadou a s\u00faa altura m\u00e1xima, 828 metros.\nLocalizaci\u00f3n.\nO edificio forma parte dunha zona en desenvolvemento de 2\u00a0km\u00b2 chamada \"Downtown Burj Dubai\" nas proximidades do distrito de negocios de Dubai, onde tam\u00e9n est\u00e1 o Burj al-Arab. O presuposto da obra \u00e9 de 4 mil mill\u00f3ns de d\u00f3lares para o ra\u00f1aceos e 20 mil mill\u00f3ns para todo o centro."}
{"id": "127359", "revid": "22570", "url": "https://gl.wikipedia.org/wiki?curid=127359", "title": "Wolverine and the X-Men", "text": "Wolverine and the X-Men \u00e9 unha serie de debuxos animados estadounidense realizada por Marvel Animation, a cuarta adaptaci\u00f3n do universo dos X-Men tras \"Pryde of the X-Men\", \"\" e \"X-Men Evolution\". A s\u00faa estrea foi o 6 de setembro de 2008 na canle Nicktoons.\nCaracter\u00edsticas.\nA serie mestura animaci\u00f3n en d\u00faas e tres dimensi\u00f3ns, \u00e9 unha continuaci\u00f3n de \"X-Men Evolution\", xa que trae os mesmos personaxes, con algunhas diferenzas, os principais son Lobeto, Angel, Beast, Colossus, Cyclops, Emma Frost, Forge, Iceman, Jean Grey, Nightcrawler, Professor X, Rogue, Shadowcat, Storm, Magneto ou Mister Sinister."}
{"id": "127362", "revid": "22570", "url": "https://gl.wikipedia.org/wiki?curid=127362", "title": "Inflorescencia", "text": "Unha inflorescencia \u00e9 a parte da planta onde se localizan as flores. Normalmente consiste nun prolongamento semellante ao talo, ou raque, provido de follas modificadas chamadas br\u00e1cteas. Nas axilas destas br\u00e1cteas local\u00edzanse as flores. Moitas familias bot\u00e1nicas dist\u00ednguense de xeito doado polo seu tipo de inflorescencia, como o esp\u00e1dice das \"Araceae\", as umbelas das \"Apiaceae\" ou os cap\u00edtulos das \"Asteraceae\".\nTipos principais.\nHai unha inmensa diversidade de formas diferentes de inflorescencias nas Anxiospermas. Poden ser definidas e de crecemento limitado, ou indefinidas, de crecemento ilimitado (cando o \u00e1pice do raque presenta un meristema).\nEntre os tipos de inflorescencias, dest\u00e1canse:\nTam\u00e9n hai inflorescencias compostas, combinando d\u00faas ou m\u00e1is das estruturas descritas.\nExisten inflorescencias \"indefinidas\" ou \"definidas\", se o eixo principal das mesmas termina cun gomo terminal ou por unha flor.\nInflorescencia indefinida.\nNunha inflorescencia indefinida, o eixo principal termina nunha xema terminal que se alonga, en teor\u00eda, indefinidamente, emitindo lateralmente flores ou eixos secundarios con m\u00e1is flores. As flores da base florecen en primeiro lugar, seguindo as outras, en direcci\u00f3n ao cume da inflorescencia. A inflorescencia t\u00edpica, neste caso, \u00e9 o acio.\nInflorescencia definida.\nNunha inflorescencia definida, o eixo principal termina nunha flor, que florece en primeiro lugar e cuxo crecemento \u00e9 limitado. As outras flores aparecen sucesivamente en direcci\u00f3n \u00e1 periferia, en raques secundarios que, \u00e1s veces, poden ser moi curtos. O tipo, na inflorescencia definida, \u00e9 a cimeira. Neste caso, f\u00e1lase de \"ramificaci\u00f3n simp\u00f3dica\".\nInflorescencias compostas.\nPodemos tam\u00e9n atopar inflorescencias con todo tipo de combinaci\u00f3ms. \u00c1s veces, a inflorescencia, no seu todo, tende a simular unha flor simple, como no caso da edelweiss. Existen, polo tanto, as inflorescencias:"}
{"id": "127364", "revid": "1131", "url": "https://gl.wikipedia.org/wiki?curid=127364", "title": "Castro da Gra\u00f1a, Toques", "text": "O Castro de Toques \u00e9 un sitio arqueol\u00f3xico da cultura castrexa localizado no lugar da Gra\u00f1a, na parroquia da Capela, no concello coru\u00f1\u00e9s de Toques.\nLocalizaci\u00f3n.\nO Castro da Gra\u00f1a at\u00f3pase a 553 m de altitude. At\u00f3pase na cima dun pequeno outeiro no lugar de Mourelos."}
{"id": "127365", "revid": "56817", "url": "https://gl.wikipedia.org/wiki?curid=127365", "title": "Acio", "text": " \nO acio (do termo latino \"acinus\") \u00e9 un tipo de inflorescencia indefinida, caracterizado por presentar un eixo ou raque que medra indefinidamente mentres que aos costados prod\u00facense as xemas florais pediceladas que se abren a medida que aquel se desenvolve. A floraci\u00f3n prod\u00facese en sentido acr\u00f3peto, \u00e9 dicir, \u00e1brense antes as flores inferiores do eixo e a maduraci\u00f3n progresa cara ao \u00e1pice da inflorescencia. \nO resto dos tipos de inflorescencias de tipo acio simples (espiga, amento, umbela etc.) p\u00f3dense derivar facilmente desta estrutura. A inflorescencia composta formada por un acio de acios (acio composto) recibe o nome de pan\u00edcula, como na vide. Popularmente a inflorescencia e a infrutescencia da vide co\u00f1\u00e9cese como acio ou cacho."}
{"id": "127367", "revid": "23204", "url": "https://gl.wikipedia.org/wiki?curid=127367", "title": "Umbela", "text": "Unha umbela, en bot\u00e1nica, \u00e9 o termo utilizado para un conxunto de flores da que parten os pedicelos, iguais, do eixo central, con formato dun paraugas. Ou sexa, \u00e9 unha inflorescencia en forma de paraugas.\nPode ser pseudoumbela cando parte de ou forman flores \"falsas\", como por exemplo, br\u00e1cteas.\nPode ser simple ou composta.\nO termo v\u00e9n do lat\u00edn umbra, que significa sombra, aplicado nalgunhas linguas, como italiano e ingl\u00e9s, para paraugas, \"ombrello\" e \"umbrella\" respectivamente."}
{"id": "127369", "revid": "23204", "url": "https://gl.wikipedia.org/wiki?curid=127369", "title": "Panceltismo", "text": "O panceltismo (en , en , en ), tam\u00e9n co\u00f1ecido como celtismo ou nacionalismo celta, \u00e9 un movemento pol\u00edtico, social, cultural e pannacionalista que avoga pola solidariedade e a cooperaci\u00f3n entre as naci\u00f3ns celtas (tanto das ramas dos gaels como britanos) do noroeste de Europa. Algunhas organizaci\u00f3n panceltistas pulan pola secesi\u00f3n das naci\u00f3ns celtas do Reino Unido e Francia e que formen o seu propio estado federal independente, mentres que outras prefiren unha estreita colaboraci\u00f3n entre naci\u00f3ns celtas soberanas e independentes na forma do nacionalismo irland\u00e9s, nacionalismo escoc\u00e9s, nacionalismo gal\u00e9s, nacionalismo bret\u00f3n, nacionalismo c\u00f3rnico e nacionalismo manx.\nAo igual que outros movementos pannacionalistas, como o paneslavismo, o panxermanismo, o turanismo, o paniranismo ou o panlatinismo, o movemento panceltista xurdiu durante o nacionalismo rom\u00e1ntico, e especificamente no rexurdimento celta. O movemento panceltista foi m\u00e1is prominente durante os s\u00e9culos XIX e XX (entre os anos 1838 e 1939). Alg\u00fans dos primeiros contactos do panceltismo tiveron lugar a trav\u00e9s de Gorsedd e Eisteddfod, e o Congreso celta anual comezou a celebrarse en 1900. Dende ent\u00f3n, a Liga C\u00e9ltica converteuse na organizaci\u00f3n m\u00e1is importante do panceltismo pol\u00edtico. As s\u00faas iniciativas c\u00e9ntranse en gran medida na cooperaci\u00f3n cultural celta, como os festivais de m\u00fasica, arte e literatura, que adoitan chamarse \"interceltas\".\nTerminolox\u00eda.\nExiste certa controversia arredor do termo celtas. Un exemplo disto foi a \"Crise galega\" da Liga C\u00e9ltica, que xerou un debate sobre se Galicia deb\u00eda ser admitida como membro da organizaci\u00f3n. Finalmente a s\u00faa aplicaci\u00f3n foi rexeitada en base a que en Galicia non se fala no presente unha lingua celta.\nAlg\u00fans austr\u00edacos afirman que te\u00f1en unha herdanza celta que se romanizou baixo o dominio romano e logo foi xermanizado despois das invasi\u00f3ns xerm\u00e1nicas. Austria \u00e9 o lugar onde se rexistrou a primeira cultura caracteristicamente celta que existiu. Logo da anexi\u00f3n de Austria pola Alema\u00f1a nazi en 1938, en outubro de 1940 un escritor do \"Irish Press\" entrevistou ao f\u00edsico austr\u00edaco Erwin Schr\u00f6dinger que falou da herdanza celta dos austr\u00edacos dicindo \"Creo que existe unha conexi\u00f3n m\u00e1is profunda entre n\u00f3s, os austr\u00edacos e os celtas. Dise que os nomes de lugares nos Alpes austr\u00edacos son de orixe celta.\" Os austr\u00edacos contempor\u00e1neos expresan orgullo por ter herdanza celta e Austria pos\u00fae unha das maiores colecci\u00f3ns de artefactos celtas de Europa.\nOrganizaci\u00f3n como o Congreso celta e a Liga C\u00e9ltica usan a definici\u00f3n de que unha \"naci\u00f3n celta\" \u00e9 aquela cunha historia recente de tradici\u00f3n ling\u00fc\u00edstica celta.\nHistoria.\nO celtismo comeza a tomar forma a mediados do s\u00e9culo XVII co nacemento dun movemento literario co\u00f1ecido coma Rexurdimento celta que se estendeu por boa parte de Europa. Este movemento cultural foi mudando co decorrer do tempo e as situaci\u00f3ns sociopol\u00edticas de Europa e pervive en maior ou menor grao ata os d\u00edas de hoxe.\nO \"Rexurdimento Celta\", a semente do celtismo.\nNo ano 1746 prod\u00facese a derrota dos xacobitas na Batalla de Culloden. Este \u00e9 o punto de inflexi\u00f3n para o nacemento do que se deu en co\u00f1ecer como Rexurdimento celta.\nNo ano 1762 James Macpherson publica \"Fragments of Ancient Poetry Collected in the Highlands of Scotland, and Translated from the Gaelic or Erse Language\" (\"Fragmentos de poes\u00eda antiga recollidos nas Terras Altas de Escocia, e traducidas do ga\u00e9lico ou Erse\"). En 1762 sae do prelo \"Fingal\" e en 1763 \"Temora\". Estas d\u00faas obras foron invenci\u00f3ns de supostas traduci\u00f3ns dos poemas \u00e9picos en ga\u00e9lico dun poeta chamado Ossian.\nNon tardan en sumarse poetas doutras zonas da Europa atl\u00e1ntica. Un claro exemplo son as obras de poes\u00eda galesa publicadas por Ieuan Brydydd en 1764; tam\u00e9n cultiva este x\u00e9nero literario o ingl\u00e9s Thomas Gray en obras como \"Elex\u00eda sobre un cemiterio de aldea\" e \"O bardo\".\nO celtismo do s\u00e9culo XIX e os seus primeiros pasos.\nCoa chegada do s\u00e9culo XIX o que vi\u00f1a sendo un movemento literario conv\u00e9rtese nun movemento pol\u00edtico, social e cultural; tinguido todo el do car\u00e1cter rom\u00e1ntico que se estend\u00eda dende Alema\u00f1a ao resto da Europa occidental.\nPublic\u00e1ronse moitas traduci\u00f3ns de obras das literaturas celtas, especialmente, os \"Mabinogion\" (Charlotte Guest, 1838-1849), o \"Barzaz Breiz\" e \"Os Bardos bret\u00f3ns do s\u00e9culo VI\" (Hersart de la Villemarqu\u00e9, 1839-1850). En 1854 Ernest Renan publicou \"A Poes\u00eda das razas celtas\", un estudo moi influente e en 1865 e 1866 Mathew Arnold pronunciou unha serie de conferencias sobre a literatura celta en Oxford que vinculaba todas as literaturas celtas e contribu\u00edu a promover a creaci\u00f3n da c\u00e1tedra de Celta nesta universidade en 1877.\nDurante o s.XIX moitos escritores ingleses empregaron a tem\u00e1tica celta, como Thomas Love Peacock, Tennyson e Gerard Manley Hopkins. En Escocia destacaron William Black e William Sharp (este co pseud\u00f3nimo de Fiona Macleod). O rexurdimento foi especialmente vigoroso en Irlanda, con autores como W.B. Yeats, \"AE\" (pseud\u00f3nimo de George William Russell), Oliver St John Gogarty, Sean O'Casey e James Stephens. En Irlanda recibiu o nome de \"Lusco-fusco celta\".\nEn Galiza.\nEn Galiza, o maior representante do celtismo foi Eduardo Pondal. Na s\u00faa orixe en Galiza est\u00e1 o historiador ilustrado Jos\u00e9 Verea y Aguiar. \u00c9 mito fundador de Galiza para Vicetto, Murgu\u00eda, Castelao e a Xeraci\u00f3n N\u00f3s e dentro da Xeraci\u00f3n N\u00f3s, na arqueolox\u00eda, Florentino L\u00f3pez Cuevillas. Na d\u00e9cada dos 70 do s\u00e9culo XX desenv\u00f3lvese unha cr\u00edtica desde a academia, rexurdindo nos 90 un neoceltismo na investigaci\u00f3n."}
{"id": "127371", "revid": "23204", "url": "https://gl.wikipedia.org/wiki?curid=127371", "title": "Pan\u00edcula", "text": "A pan\u00edcula \u00e9 unha inflorescencia composta de acios na que os mesmos van diminu\u00edndo de tama\u00f1o cara ao \u00e1pice. Noutras palabras, un acio ramificado de flores, no que as ramas son a s\u00faa vez acios.\nDo lat\u00edn \"panicula\", diminutivo feminino de \"panus\"."}
{"id": "127376", "revid": "23204", "url": "https://gl.wikipedia.org/wiki?curid=127376", "title": "Ribeira (hom\u00f3nimos)", "text": "Ribeira pode referirse a:\nComo top\u00f3nimo pode referirse a:"}
{"id": "127377", "revid": "89787", "url": "https://gl.wikipedia.org/wiki?curid=127377", "title": "Mocidade Socialista Galega", "text": "A Mocidade Socialista Galega, constitu\u00edda o 25 de abril de 2009 na cidade de Santiago de Compostela como as mocidades do Espazo Socialista Galego, \u00e9 unha organizaci\u00f3n xuvenil integrada no seo de Galiza Nova (Bloque Nacionalista Galego). M\u00e1is BNG ad\u00f3ptao, trala s\u00faa asemblea constitu\u00ednte do 21 de novembro, como o seu referente no \u00e1mbito de mocidade.\nIdeolox\u00eda.\nA MSG \u00e9 unha organizaci\u00f3n pol\u00edtica da mocidade nacionalista e de esquerdas, cun car\u00e1cter socialista, republicano e democr\u00e1tico. Os seus principios ideol\u00f3xicos b\u00e1sicos son o nacionalismo galego, a socialdemocracia, a autodeterminaci\u00f3n cara a consecuci\u00f3n dun Estado propio, o republicanismo e a democracia participativa, o europe\u00edsmo (a Europa dos pobos), a defensa da lingua galega, ecoloxismo, laicismo e feminismo, entre outros.\nOrganizaci\u00f3n.\nEn xaneiro de 2010 conta con 220 militantes, sendo o seu m\u00e1ximo \u00f3rgano decisorio o Consello Nacional. Paulo Carlos L\u00f3pez \u00e9 o seu secretario xeral. Ten forte presenza no \u00e1mbito universitario, participando moitos dos seus afiliados no sindicalismo estudantil, ben sexa nos Comit\u00e9s ou en asembleas abertas de estudantes.\nGaliza Nova.\nA Mocidade Socialista Galega participa de Galiza Nova, xuventudes do BNG. Na XI Asemblea Nacional, celebrada o 24 e 25 de outubro de 2009 en Santiago de Compostela, auspiciou a Plataforma \"Entre tod@s, Galiza Nova\" , encabezada por \u00cdnhigo Ansotegui e acadando o 20% dos votos e cinco membros na Direcci\u00f3n Nacional (\u00cdnhigo Ansotegui, Rocio Sampaio, Paulo Carlos L\u00f3pez, Angel Tall\u00f3n e Balbina G\u00e1ndara) e dous na Comisi\u00f3n Permanente . A s\u00faa proposta pol\u00edtica \u00e9 a de acadar unha Galiza Nova m\u00e1is combativa, plural e operativa, baixo a premisa de apertura do nacionalismo galego \u00e1 sociedade.\nActividades.\nDende a s\u00faa constituci\u00f3n formal edita a revista Alborada . No seu primeiro n\u00famero para o D\u00eda da Patria Galega 2009 contou cos destacadas colaboraci\u00f3ns, como a cabeza de lista do BNG \u00e1s elecci\u00f3ns europeas, Ana Miranda; o doutor en xornalismo especializado Luis \u00c1lvarez Pousa e a deputada do BNG Teresa T\u00e1boas, entre outros.\nA finais do 2009 desenvolveu unha campa\u00f1a na Universidade de Santiago de Compostela e na Universidade da Coru\u00f1a sobre a participaci\u00f3n sociopol\u00edtica da mocidade galega a partir dun estudo realizado pola Direcci\u00f3n Xeral de Xuventude da Xunta de Galicia no ano 2007. Tam\u00e9n realizou outras actividades, como a edici\u00f3n de axendas de formaci\u00f3n, e campa\u00f1as sobre vivenda, emprego ou identitarias, sacando \u00e1 r\u00faa un DNI galego .\nReferentes internacionais.\nEntre os seus referentes estatais e internacionais est\u00e1n as Joventuts d'Esquerra Republicana de Catalunya, organizaci\u00f3n ligada a ERC, Gazte Abertzaleak, xuventudes de Eusko Alkartasuna (EA), os Joves da Esquerra Nacionalista (Partit Socialista de Mallorca), a SNP-Youth (Scottish National Party), ademais da propia Alianza Libre Europea de Mozos (EFAY)."}
{"id": "127380", "revid": "61897", "url": "https://gl.wikipedia.org/wiki?curid=127380", "title": "Kor\u00e9 (escultura)", "text": "O termo kor\u00e9, plural korai (grego, \u039a\u03cc\u03c1\u03b7 'muller nova'), \u00e9 unha tipolox\u00eda escult\u00f3rica da \u00e9poca arcaica da antiga Grecia, que consiste nunha estatua feminina en posici\u00f3n de p\u00e9, cuxa versi\u00f3n masculina do mesmo tipo des\u00edgnase kouros. \nComo o seu paralelo masculino, a kor\u00e9 denota unha fonda influencia da estatuaria exipcia, e o seu car\u00e1cter macizo e rixidez corporal. Malia transmitir estas estatuas gregas arcaicas a mesma artificialidade c\u00e1s s\u00faas semellantes exipcias o traballo do material \u00e9 naquelas un pouco m\u00e1is basto.\nA kor\u00e9 eculp\u00edase en m\u00e1rmore, represent\u00e1base sempre de p\u00e9, vestida (cun peplos por exemplo) e pod\u00eda ter os dous brazos ergueitos a partir do c\u00f3bado, portando nunha ou en ambas as d\u00faas mans un obxecto votivo. O rostro, estereotipado, cuxo obxectivo non era ser o retrato dunha persoa real, estaba envolvido en cabelo dunha volumetr\u00eda pouco natural, coma se fose unha perruca. A estatua pint\u00e1base, mais ao contrario que o kouros, que era pintado de cor marr\u00f3n, a pel feminina era coloreada de cor branca.\nIgual que os \"kouroi\", as \"korai\" experimentaron unha evoluci\u00f3n formal ao longo do tempo, torn\u00e1ndose, en \u00e9pocas posteriores, nunha figura de formas m\u00e1is suaves e redondeadas, nas que o tecido da roupa axust\u00e1base con maior naturalidade ao corpo. A partir dese intre o corpo deixa de ter o aspecto de ser tallado a partir dun bloque de contornos agudos, para asemellarse m\u00e1is a unha columna, onde as li\u00f1as eran m\u00e1is flu\u00eddas. Mais, ao contrario c\u00f3 kouros, que presenta sempre a mesma tipolox\u00eda (home espido de p\u00e9), a kor\u00e9 esculp\u00edase de variadas formas, sobre todo no que concirne \u00e1 indumentaria e ao peiteado, que reflicten a moda das diferentes localidades onde se esculp\u00eda.\nComo na s\u00faa versi\u00f3n masculina, as \"korai\" empreg\u00e1banse como ofrenda votiva aos deuses ou para ser pendurada sobre un t\u00famulo."}
{"id": "127382", "revid": "98629", "url": "https://gl.wikipedia.org/wiki?curid=127382", "title": "Historia de Harbin", "text": "A historia urbana de Harbin comeza en 1898 pola creaci\u00f3n dun ferrocarril, sobre un territorio do cal se atoparon rastros de ocupaci\u00f3n humana dende a idade de pedra. Harbin, hoxe volveu ser a capital da provincia chinesa Heilongjiang, na rexi\u00f3n de Manchuria.\nO Ferrocarril de Manchuria.\nO nord\u00e9s da China (Manchuria) a finais do s\u00e9culo XIX foi o teatro dunha pugna de intereses contrapostos entre as potencias emerxentes de Rusia e o Xap\u00f3n e a agonizante dinast\u00eda Qing.\nFroito desa loita, en 1896 os rusos obte\u00f1en a concesi\u00f3n para a construci\u00f3n dunha li\u00f1a de ferrocarril que acurtaba substancialmente o percorrido do Transiberiano ata Vladivostok. O ano seguinte, a concesi\u00f3n ampl\u00edase con outra li\u00f1a que en T virar\u00eda cara ao sur ata o estrat\u00e9xico porto de Port Arthur (hoxe Dalian) .\nA elecci\u00f3n do punto crucial do T foi a metade do percorrido, unha vez atravesado o r\u00edo Songhua (importante v\u00eda de transporte de materiais e onde hab\u00eda un bo fondeadoiro). Al\u00ed xa exist\u00eda, na beira sur, unha aldea pesqueira (Tienjia, Vello Harbin; Harbin significa secadoiro de peixe). Entre a aldea a salvo de inundaci\u00f3ns e os primitivos peiraos no r\u00edo corr\u00eda un cami\u00f1o .\nEse lugar foi o primeiro asentamento dos traballadores do ferrocarril pero deseguido, en 1898, planeouse a erecci\u00f3n dunha nova cidade, a orixe da actual Harbin.\nPlan da nova cidade de Harbin.\nO plan ideado ali\u00f1aba a trama urbana coa li\u00f1a do tren onde o terreo se elevaba sobor da chaira anegable polo r\u00edo, tendo as costas un afluente daquel, o Majiagou. Inspirada en modelos urbanos europeos (Plan Cerd\u00e0 para Barcelona por exemplo) de grandes eixos en ret\u00edcula con outros diagonais, retomaba o vello trazado do cami\u00f1o aos peiraos como principal avenida entre a estaci\u00f3n e o vello Harb\u00edn (Zhongshan Road), cunha praza central (Praza do Museo) que ata hoxe se mantivo como coraz\u00f3n da urbe . Os edificios eran de corte occidental coa impronta rusa (a igrexa de S.Nicol\u00e1s erixiuse no centro da praza do Museo).\nNa parte oeste do plano, seguindo o trazo curvo ferroviario, un cinto verde e maz\u00e1s circulares .\nO T ferroviario, no entanto, divid\u00eda a zona en sectores que axi\u00f1a deron orixe a dous novos barrios na zona inundable. Xunto aos peiraos do r\u00edo apareceu o distrito Daoli, comercial ao longo da R\u00faa Central (R\u00faa Chinesa ao comezo) e con almac\u00e9ns e industria relacionada co ferrocarril na parte oeste. As r\u00faas segu\u00edan unha orientaci\u00f3n perpendicular ao Songhua dende a estaci\u00f3n . \nF\u00f3ra da concesi\u00f3n, de maneira improvisada xurdiu ao leste o distrito Daowai, para traballadores chineses e refuxiados.\nO gran problema deste organismo urbano, evidente dende o comezo e que a\u00ednda hoxe lastra o planeamento da cidade, era a desconexi\u00f3n dos tres distritos e a s\u00faa dif\u00edcil ligaz\u00f3n polo permanente conflito entre o ferrocarril como barreira e as diferentes zonas urbanizadas . Soamente a \"Ponte Arco da Vella\" xunto a estaci\u00f3n serv\u00eda de uni\u00f3n efectiva.\nA cidade creceu con rapidez e despois de 1905, coa progresiva perda da influencia rusa pola s\u00faa derrota fronte ao Xap\u00f3n, converteuse nun centro cosmopolita de comercio internacional con dezaseis consulados (de 35.000h en 1903 a 286.000 en 1919 con preto de 50.000 rusos brancos refuxiados trala Revoluci\u00f3n de Outubro e unha importante colonia xud\u00eda) .\nOcupaci\u00f3n xaponesa.\nEn 1932 os xaponeses ocupan Manchuria creando o estado monicreque de Manchukuo. Comezan a implementar plans para constru\u00edren infraestruturas que permitan unha forte industrializaci\u00f3n da rexi\u00f3n.\nPara Harbin dese\u00f1an o Plan do Gran Harbin de 1934, que se ben non se materializa, en parte pola irrupci\u00f3n da IIGM, marcar\u00e1 fortemente o desenvolvemento futuro da urbe .\nConcibido para unha metr\u00f3pole dun mill\u00f3n de habitantes, proxectaba un novo eixo central (Hexing Road) ao sur da v\u00eda de Vladivostok cun novo centro comercial e outro administrativo separados por un parque nas ourelas do Majiagou , m\u00e1is al\u00f3 do cal se estend\u00eda a cidade ata o Vello Harbin e polo sur en ret\u00edcula de grandes lotes cuadrangulares. Dispo\u00f1endo a industria ao longo do Songhua, finalmente un gran cinto verde arrodeaba o conxunto. Levouse a cabo a idea do anel, pero foi ferroviario cunha nova ponte sobre o gran r\u00edo e outra estaci\u00f3n na li\u00f1a de enlace do conxunto polo leste. Todo o cal non fixo m\u00e1is que agravar o conflito ferrocarril-cidade. Tam\u00e9n resultaba dif\u00edcil a extensi\u00f3n da urbe ao norte do Songhua polas s\u00faas per\u00edodicas inundaci\u00f3ns. En todo caso os modelos urban\u00edsticos segu\u00edan a ser occidentais e nada inspirados na tradici\u00f3n chinesa .\nPosguerra e desenvolvemento recente.\nDespois da guerra, a situaci\u00f3n perif\u00e9rica e interior da cidade converteuna nun centro da industria pesada e militar da nova Rep\u00fablica Popular da China, o que supuxo un forte crecemento poboacional e urbano.\nNo \"Plan Mestre de 1957\" volveuse reforzar o vello eixo que un\u00eda a estaci\u00f3n coa Praza do Museo como coraz\u00f3n da futura metr\u00f3pole, pero recollendo un influxo do de 1934 .\nGa\u00f1\u00e1ronse terreos ferroviarios e industrias na ribeira do distrito Daol\u00ed (os peiraos foron trasladados \u00e1 de Daowai) para o Parque Stalin (hoxe Jiuzhan) e, na beira norte, desenvolveuse outro parque (Taiyangdao), co famoso certame escult\u00f3rico en xeo que se celebra anualmente.\nO boom econ\u00f3mico e construtivo experimentado pola China nas \u00faltimas d\u00e9cadas, coa apertura aos capitais estranxeiros, traduciuse, especialmente nas grandes cidades, cunha mellora das infraestruturas e renovaci\u00f3n urbana xeneralizada (no centro, substituci\u00f3n dos vellos barrios por grandes conxuntos comerciais con ra\u00f1aceos) do que Harbin non quedou \u00e1 marxe. O cal non deixa de ter sentido nunha cidade que dende o comezo creceu segundo modelos alleos ."}
{"id": "127384", "revid": "89787", "url": "https://gl.wikipedia.org/wiki?curid=127384", "title": "Sic\u00f3n", "text": " \nOs sic\u00f3ns ou siconos son inflorescencias que dan lugar a falsos froitos ou pseudofroitos compostos do x\u00e9nero \"Ficus\" ao que pertencen as figueiras. Est\u00e1n compostos dun recept\u00e1culo redondeado, oco no seu interior e cunha abertura apical, protexida por pequenos hips\u00f3filos; dentro e nas paredes deste recept\u00e1culo \u00e1chanse as flores e m\u00e1is tarde os diminutos froitos destas plantas. O nome v\u00e9n do grego e significa \"figo\"."}
{"id": "127385", "revid": "89787", "url": "https://gl.wikipedia.org/wiki?curid=127385", "title": "Ps\u00e1mate (l\u00faa)", "text": "Ps\u00e1mate, (ou en grego \"\u03a8\u03b1\u03bc\u03ac\u03b8\u03b7\"), tam\u00e9n co\u00f1ecido coma Neptuno X, \u00e9 un sat\u00e9lite irregular de Neptuno con movemento retr\u00f3grado. Esta l\u00faa foi descuberta por Scott S. Sheppard e David C. Jewitt no 2003 usando un telescopio Subaru de 8,2 metros. Ps\u00e1mate recibir\u00eda o nome dunha das Nereidas. Antes do anuncio do seu nome oficial o 3 de febreiro do 2007 (IAUC 8802), recibiu a designaci\u00f3n provisional de S/2003 N 1. .\nEsta l\u00faa ten de di\u00e1metro \u00f3 redor de 38\u00a0km. Orbita Neptuno unha distancia de 46.695.000 kms e l\u00e9valle 25 anos terrestres facer unha \u00f3rbita. A \u00f3rbita deste sat\u00e9lite est\u00e1 moi pr\u00f3xima \u00e1 separaci\u00f3n (m\u00ednima) te\u00f3rica estable con Neptuno para un corpo cunha \u00f3rbita retr\u00f3grada. Dada as semellanzas entre os par\u00e1metros orbitais de Ps\u00e1mate e Neso (S/2002 N 4), foi suxerido que ambos sat\u00e9lites pod\u00edan ter unha orixe en com\u00fan na escisi\u00f3n dunha l\u00faa de maior tama\u00f1o. Ambas l\u00faas son as l\u00faas m\u00e1is afastadas respecto do seu planeta nai dentro do Sistema Solar.\nV\u00e9xase tam\u00e9n.\nLigaz\u00f3ns externas.\n&lt;br&gt;"}
{"id": "127386", "revid": "15490", "url": "https://gl.wikipedia.org/wiki?curid=127386", "title": "Raque", "text": "Raque \u00e9 a designaci\u00f3n dada ao eixo central de estruturas biol\u00f3xicas ramificadas, como plumas das aves, follas pinnuladas e formas biol\u00f3xicas semellantes. Pode referirse a:"}
{"id": "127387", "revid": "1987", "url": "https://gl.wikipedia.org/wiki?curid=127387", "title": "Paul Ehrlich", "text": "Paul Ehrlich, nado en Strehlen, Silesia, hoxe chamado Strzelin, localizado en Polonia, o 14 de marzo de 1854 e finado en Hamburgo o 20 de agosto de 1915, foi un eminente bacteri\u00f3logo alem\u00e1n, ga\u00f1ador do premio Nobel de Medicina en 1908, premio compartido co ruso Ilya Mechnikov en reco\u00f1ecemento ao traballo de ambos os dous no terreo da qu\u00edmica inmunol\u00f3xica."}
{"id": "127388", "revid": "22570", "url": "https://gl.wikipedia.org/wiki?curid=127388", "title": "Caixa de m\u00fasica", "text": "Unha caixa de m\u00fasica \u00e9 un instrumento musical mec\u00e1nico, creado no s\u00e9culo XIX.\nCaracter\u00edsticas.\nEstas caixas funcionan por medio duns remaches situados nun cilindro xiratorio ou disco, que ao ser tocados por un cepillo de metal, emiten sons, que combinados orixinan a m\u00fasica como tal. Foron desenvolvidas sobre a base dun tipo de caixas musicais do s\u00e9culo XVIII e chamados co termo franc\u00e9s \"carillons \u00e1 musique\". Algunhas das caixas de m\u00fasica m\u00e1is complexas ti\u00f1an tam\u00e9n un min\u00fasculo tambor e pequenas camp\u00e1s, ademais do cepillo met\u00e1lico. Alec Templeton, un \u00e1vido coleccionista de caixas de m\u00fasica e m\u00fasico profesional, decatouse de que o ton das caixas musicais non \u00e9 similar ao de ning\u00fan instrumento musical concreto."}
{"id": "127389", "revid": "56817", "url": "https://gl.wikipedia.org/wiki?curid=127389", "title": "Espiga", "text": "A espiga \u00e9 un tipo inflorescencia de flores s\u00e9siles dispostas ao longo dun raque (eixo da inflorescencia). Cando o eixo \u00e9 groso e carnoso, a inflorescencia ch\u00e1mase de esp\u00e1dice.\nAs espigas poden ser vistas en moitas familias: Arecaceae (palmeiras), Piperaceae, Orchidaceae entre outras. A espiga do trigo \u00e9 unha espiga composta, pois no eixo floral hai espiguetas s\u00e9siles e non flores solitarias."}
{"id": "127390", "revid": "27155", "url": "https://gl.wikipedia.org/wiki?curid=127390", "title": "Esp\u00e1dice", "text": "O esp\u00e1dice \u00e9 un tipo especial de acio, unha inflorescencia con flores pequenas apiladas sobre un raque espeso e carnoso, tomando o aspecto dunha espiga. At\u00f3pase en certas lili\u00f3psidas (monocotiled\u00f3neas), especialmente na familia Araceae, raz\u00f3n pola que estas se chamaban anteriormente \"espadicifloras\".\nNestas inflorescencias existe comunmente unha espata (br\u00e1ctea grande), xeralmente vistosa e solitaria, rodeando ou pechando parcialmente a partir de abaixo o esp\u00e1dice. A \"flor\" do \"Anthurium\" \u00e9 un esp\u00e1dice t\u00edpico con espata grande e vistosa. O esp\u00e1dice da \"Amorphophallus titanum\" \u00e9 frecuentemente citado por ser \"a maior das flores\", a\u00ednda que se trate na realidade dunha inflorescencia."}
{"id": "127391", "revid": "22795", "url": "https://gl.wikipedia.org/wiki?curid=127391", "title": "Br\u00e1ctea", "text": "Unha br\u00e1ctea, termo usado en bot\u00e1nica e introducido por Carl von Linn\u00e9, \u00e9 un \u00f3rgano foli\u00e1ceo na proximidade das flores e diferente \u00e1s follas normais e as pezas do perianto. Malia a s\u00faa cor ser verde, a s\u00faa funci\u00f3n principal non \u00e9 a fotos\u00edntese, sen\u00f3n protexeren as flores ou inflorescencias.\nAdoitan ser de menor tama\u00f1o que as follas normais e nalg\u00fans casos son m\u00e1is grandes que a flor. Noutros casos, como no caso das compostas (Asteraceae), son moi pequenas, como ocorre por exemplo nas br\u00e1cteas da leitaruga (\"Taraxacum officinale\") que poden apreciarse na imaxe."}
{"id": "127392", "revid": "25871", "url": "https://gl.wikipedia.org/wiki?curid=127392", "title": "Cap\u00edtulo (bot\u00e1nica)", "text": "En Bot\u00e1nica, cap\u00edtulo \u00e9 un tipo de inflorescencia racimosa ou aberta na que o ped\u00fanculo ens\u00e1nchase na extremidade formando un disco algo groso, chamado recept\u00e1culo com\u00fan. Este recept\u00e1culo com\u00fan \u00e1chase rodeado por unha ou m\u00e1is series de br\u00e1cteas. Sobre este \u00f3rgano disponse as flores s\u00e9siles (sen pedicelo) acompa\u00f1adas ou non polas s\u00faas correspondentes br\u00e1cteas. \u00c9 a inflorescencia t\u00edpica da familia das compostas (Asteraceae), como as\u00ed tam\u00e9n dalgunhas outras familias, como as dipsac\u00e1ceas."}
{"id": "127394", "revid": "75439", "url": "https://gl.wikipedia.org/wiki?curid=127394", "title": "Apiaceae", "text": "Apiaceae \u00e9 unha familia de plantas anxiospermas (plantas con flor - divisi\u00f3n Magnoliophyta), pertencente \u00e1 orde Apiales. Anteriormente co\u00f1ecida como Umbelliferae (ambos os nomes son autorizados polo ICBN) e vernaculizado para umbel\u00edfera, esta \u00e9 unha familia composta por plantas normalmente arom\u00e1ticas e de talo oco. Incl\u00fae especies como a cenoria e outros parentes. Pos\u00fae preto de 300 x\u00e9neros, contendo m\u00e1is de 3 000 especies.\nCaracter\u00edsticas.\nAs flores son pequenas e pos\u00faen simetr\u00eda radial con 5 s\u00e9palos, 5 p\u00e9talos e 5 estames. Est\u00e1n dispostas nunha inflorescencia en forma de \"umbela\", de a\u00ed o seu anterior nome de Umbelliferae. Varias especies pos\u00faen inflorescencias onde as flores presentan dimorfismo, posuindo as m\u00e1is externas p\u00e9talos m\u00e1is vistosas destinadas \u00e1 atracci\u00f3n dos insectos, en canto as m\u00e1is internas son m\u00e1is discretas, concentr\u00e1ndose na reproduci\u00f3n.\nA familia cont\u00e9n algunhas especies altamente t\u00f3xicas, como o \"Conium\", tam\u00e9n co\u00f1ecido como cicuta (o veleno e non o x\u00e9nero moi semellante co \"Conium\", e tam\u00e9n altamente velenoso \"Cicuta\"). Esta planta foi utilizada para executar a S\u00f3crates e tam\u00e9n act\u00faa como veleno na punta de frechas. Cont\u00e9n tam\u00e9n algunhas plantas moi \u00fatiles, tales como a \"cenoria\", o \"pirixel\", o \"apio\" e o \"fi\u00fancho\"\nAs Apiaceae son parentes pr\u00f3ximas da familia Araliaceae. Alg\u00fans sistemas de clasificaci\u00f3n recentes colocan as Araliaceae nunha familia Apiaceae expandida, mais esta clasificaci\u00f3n non foi reco\u00f1ecida. Os x\u00e9neros \"Hydrocotyle\" e \"Trachymene\", tradicionalmente inclu\u00eddos nas Apiaceae, est\u00e1n actualmente inseridos, dun xeito xeral, na familia Araliaceae.\nEntre os membros mais notables incl\u00faense: \"Anethum graveolens\" - endro; \"Anthriscus cerefolium\" - cerefolio; \"Apium graveolens\" - apio; \"Conium maculatum\" - cicuta; \"Coriandrum sativum\" - coandro; \"Cuminum cyminum\" - comi\u00f1o; \"Daucus carota\" - cenoria; \"Foeniculum vulgare\" - fi\u00fancho; \"Pastinaca sativa\" - charouv\u00eda; \"Petroselinum crispum\" - pirixel; \"Pimpinella anisum\" - an\u00eds"}
{"id": "127395", "revid": "2074", "url": "https://gl.wikipedia.org/wiki?curid=127395", "title": "Wolverine", "text": ""}
{"id": "127397", "revid": "56817", "url": "https://gl.wikipedia.org/wiki?curid=127397", "title": "Fujioka, Gunma", "text": "Fujioka (\u85e4\u5ca1\u5e02, \u3075\u3058\u304a\u304b\u3057, \"Fujioka-shi\") \u00e9 un concello da prefectura de Gunma no Xap\u00f3n. Est\u00e1 situada ao noroeste da rexi\u00f3n de Kant\u014d e ao oeste da prefectura, na parte leste da illa de Honsh\u016b. A s\u00faa superficie \u00e9 de 180,09\u00a0km\u00b2 e a poboaci\u00f3n de 68.016 habitantes (2009) e ten unha densidade de poboaci\u00f3n de 378 h/km\u00b2.\nO concello de Fujioka limita cos concellos de Tamamura, de Takasaki, de Kanra, de Shimonita, de Kanna (son da prefectura de Gunma); de Chichibu, de Kamikawa e de Kamisato (son da prefectura de Saitama)."}
{"id": "127399", "revid": "23204", "url": "https://gl.wikipedia.org/wiki?curid=127399", "title": "Apiales", "text": "As Apiales \u00e9 unha orde de plantas anxiospermas que cont\u00e9n familias moi reco\u00f1ecidas: cenoria, apio, pirixel, hedra.\nNo sistema de Cronquist, s\u00f3 se incl\u00faen as Apiaceae e Araliaceae, e a orde situouse coas r\u00f3sidas m\u00e1is ca coas ast\u00e9ridas. As Pittosporaceae estaban coas Rosales, e outras formas na familia Cornaceae. As familias est\u00e1n a ser reclasificadas e haber\u00e1 pequenas variaci\u00f3ns, en particular nas Torriceliaceae que poden ser divididas.\nHai tendencia ao paso de formas le\u00f1osas a herb\u00e1ceas. Con condutos resin\u00edferos. Flores pent\u00e1meras, hermafroditas, diclamideas, \u00e1s veces co c\u00e1liz moi pequeno, xineceo \u00ednfero, bicarpelar, de carpelos pechados e estilos libres; en umbelas. \u00c1s veces hai dimorfismo floral.\nImportancia nos pa\u00edses t\u00e9pedos e fr\u00edos.\nBiotipos.\n\u00c1rbores (algunhas \"Ferula\"), arbustos (\"Bupleurum\"), e m\u00e1is frecuentemente herbas, anuais, bianuais ou perennes. Follas case sempre alternas. Cont\u00e9n d\u00faas familias. "}
{"id": "127400", "revid": "56817", "url": "https://gl.wikipedia.org/wiki?curid=127400", "title": "Araliaceae", "text": "Araliaceae (1300 spp. 50 generos) \u00e9 unha familia de plantas da orde das apiales, que incl\u00fae as hedras (\"Hedera spp.\", en particular \"Hedera helix\") e o ginseng (\"Panax spp.\", de Corea e de uso medicinal). Son plantas le\u00f1osas ou raramente herb\u00e1ceas, a mi\u00fado lianas. As follas son alternas, simples ou divididas. Flores inconspicuas, regulares, xeralmente bisexuais, case sempre pent\u00e1meras, con estames alternip\u00e9talos e con xineceo \u00ednfero con 5 estilos (car\u00e1cter definitorio da familia). Inflorescencias umbelares. Froito en baga ou en drupa. Existen 49 x\u00e9neros e unhas 700 especies orixinarios das zonas tropicais e subtropicais."}
{"id": "127401", "revid": "121730", "url": "https://gl.wikipedia.org/wiki?curid=127401", "title": "Yokote", "text": "Yokote (\u6a2a\u624b\u5e02, \u3088\u3053\u3066\u3057, \"Yokote-shi\") \u00e9 un concello da prefectura de Akita no Xap\u00f3n.Est\u00e1 situada ao suroeste da prefectura e da rexi\u00f3n de T\u014dhoku, na illa de Honsh\u016b. A s\u00faa superficie \u00e9 de 693,04\u00a0km\u00b2 e a poboaci\u00f3n de 83,594 habitantes (2021) e ten unha densidade de poboaci\u00f3n de 121 h/km\u00b2.\nO concello de Yokote limita cos concellos de Misato, de Daisen, de Yurihonj\u014d, de Ugo, de Yuzawa, de Higashinaruse (son da prefectura de Akita); e de Nishiwaga (da prefectura de Iwate)."}
{"id": "127402", "revid": "98629", "url": "https://gl.wikipedia.org/wiki?curid=127402", "title": "Araceae", "text": "As ar\u00e1ceas (Araceae) son unha familia de plantas monocotiled\u00f3neas herb\u00e1ceas que comprende uns 104 x\u00e9neros e m\u00e1is de 3.000 especies, f\u00e1ciles de distinguir pola s\u00faa inflorescencia caracter\u00edstica. Entre as ar\u00e1ceas at\u00f3panse os co\u00f1ecidos Anthurium, Zantedeschia e Philodendron. Hoxe en d\u00eda tam\u00e9n est\u00e1n ani\u00f1adas nas ar\u00e1ceas as lentellas de auga (\"Lemna\" e af\u00edns). A familia \u00e9 utilizada por sistemas de clasificaci\u00f3n modernos como o sistema APG II (2003) e o APWeb (2001 en diante).\nSon plantas monocotiled\u00f3neas herb\u00e1ceas, \u00e1s veces arborescentes ou como lianas (salvo en Lemnoideae, onde o corpo vexetativo \u00e9 reducido e globoso a taloide). Follas simples, enteiras ou lobuladas, en ocasi\u00f3ns fenestradas (co limbo furado), a mi\u00fado grandes. O que comunmente se cre que \u00e9 a flor \u00e9 en realidade a inflorescencia, as flores son pequenas, con perianto nulo ou con 4-8 pezas escamosas. Inflorescencias en esp\u00e1dice (espiga de eixo carnoso, rodeada por unha espata, que \u00e9 a que adoita ser confundida co \"p\u00e9talo\" da flor). Froitos en baga.\nEsta familia \u00e9 m\u00e1is diversa nas zonas tropicais do Novo Mundo, a\u00ednda que tam\u00e9n est\u00e1n distribu\u00eddas polo Vello Mundo, en zonas c\u00e1lidas.\nCaracteres.\nHerbas terrestres a acu\u00e1ticas, ou enredadeiras con ra\u00edces a\u00e9reas, ep\u00edfitas, ou acu\u00e1ticas flotantes, as \u00faltimas moitas veces moi reducidas cun corpo vexetativo m\u00e1is ou menos taloide. Talos moitas veces rizomatosos, ou cormos, ou tuberosos.\nCristais de r\u00e1fide ondulados de oxalato de calcio presentes en c\u00e9lulas especializadas, e con qu\u00edmicos asociados que causan irritaci\u00f3n na boca e gorxa se son inxeridos. Compostos cianox\u00e9nicos moitas veces presentes, e \u00e1s veces con alcaloides. Moitas veces con latic\u00edferos, canles de mucilaxe, ou canles de resina, e l\u00e1tex acuoso ou leitoso.\nAs ra\u00edces son moitas veces micorr\u00edcicas, sen pelos radicais.\nPelos simples, a\u00ednda que moitas veces faltan.\nAs follas son alternas e espirais ou d\u00edsticas, bifaciales, \u00e1s veces basais, xeralmente simples, a l\u00e1mina moitas veces ben desenvolvida, \u00e1s veces fortemente lobada, pinnulada ou palmada composta ou fenestrada, xeralmente enteira, con venaci\u00f3n paralela, penni-paralela, ou reticulada, envai\u00f1adora na base. Sen est\u00edpulas, mais pelos glandulares ou pequenas escamas \u00e1s veces presentes no nodo dentro da va\u00ed\u00f1a da folla.\nInflorescencias indeterminadas, xeralmente terminais, formando unha espiga de numerosas flores pequenas empacadas dentro dun eixo carnoso (un esp\u00e1dice), que pode ser est\u00e9ril no \u00e1pice, que xeralmente ten por baixo unha gran br\u00e1ctea como unha folla ou un p\u00e9talo (unha espata). A inflorescencia \u00e9 reducida a 1-4 flores nun pequeno peto nos taxones acu\u00e1ticos flotantes (Lemnoideae).\n\"Amorphophallus titanium\" \u00e9 \u00fanica en ter unha das inflorescencias m\u00e1is conspicuas de entre as anxiospermas, mentres que \"Wolffia\" (unha Lemnoideae) \u00e9 \u00fanica en ter as flores m\u00e1is pequenas.\nFlores pequenas, bisexuais a unisexuais (plantas xeralmente monoicas), radiais, sen br\u00e1cteas individuais, s\u00e9siles, \u00e1s veces olorosas. Normalmente as flores femininas disp\u00f3\u00f1ense en forma proximal e as masculinas en forma distal no esp\u00e1dice.\nT\u00e9palos xeralmente 4-6 en 2 verticilos (raramente 8) ou ausentes, separados a conados basalmente, inconspicuos e moitas veces carnosos, valvados ou imbricados. Hipanto ausente.\nEstames 4, 6 ou 8 (raramente 1-12), filamentos separados a conados. Nas flores bisexuais os estames son antit\u00e9palos (as pezas est\u00e1n dispostas no mesmo radio dos t\u00e9palos).\nPole variado.\nCarpelos xeralmente 3 (raramente 1-preto de 50), conados, ovario usualmente s\u00fapero, usualmente tantos l\u00f3culos como carpelos, placentaci\u00f3n variada. 1 estilo e 1 estigma, puntado ou capitado, curto, ou ausente.\n\u00d3vulos 1 a numerosos por carpelo, an\u00e1tropos a ort\u00f3tropos.\nSen nectarios.\nO froito xeralmente unha baga (agrupadas nunha infrutescencia), mais ocasionalmente utr\u00edcula, drupa, ou como noz.\nAs sementes son oleosas (\u00e1s veces tam\u00e9n con amid\u00f3n), endospermadas (o endosperma \u00e1s veces faltante), cunha cuberta seminal \u00e1s veces carnosa.\nEcolox\u00eda.\nCosmopolita, mais mellor representado en rexi\u00f3ns tropicais e subtropicais, moi com\u00fan en bosques tropicais e terras h\u00famidas.\nAs inflorescencias de Araceae son polinizadas por moitos grupos de insectos, especialmente escaravellos, moscas e abellas. A inflorescencia xeralmente produce un forte cheiro e moitas veces tam\u00e9n calor. O xineceo madura antes que o androceo, e cando as flores son unisexuais, as flores femininas maduran antes que as masculinas, facilitando a polinizaci\u00f3n cruzada.\nEn \"Arisaema\", as plantas pequenas (xeralmente novas) son masculinas e as m\u00e1is grandes (de m\u00e1is idade) son femininas, co que se facilita a polinizaci\u00f3n cruzada.\nA dispersi\u00f3n das bagas verdes \u00e9 presumiblemente efectuada por paxaros ou mam\u00edferos. Os utr\u00edculos de \"Lemna\" e af\u00edns son dispersados por auga.\nFiloxenia.\nUns poucos x\u00e9neros de acu\u00e1ticas flotantes moi reducidas, entre as que se incl\u00faen \"Spirodela, Landoltia, Lemna, Wolffia\", e \"Wolfiella\", foron algunha vez segregadas na familia Lemnaceae (Cronquist 1981, Dahlgren \"et al.\" 1985, dean Hartog 1975, Landolt 1980, 1986, Landolt e Kandeler 1987), mais agora son vistas como ar\u00e1ceas altamente modificadas (French \"et al.\" 1995 Maio \"et al.\" 1995,Stockey \"et al.\" 1997). En \"Lemna, Landoltia\" e \"Spirodela\" a espata est\u00e1 representada por unha va\u00ed\u00f1a membranosa, mentres que falta completamente en \"Wolffia \"e\" Wolfiella\". Agora que se sabe que Lemnaceae est\u00e1 ani\u00f1ada dentro de Araceae p\u00f3della reclasificar como subfamilia Lemnoideae (Simpson 2005).\nA\u00ednda que as secuencias de \"rbcL\" sit\u00faan \u00e1 aroide acu\u00e1tica flotante moito m\u00e1is grande \"Pistia\", en Aroideae, non est\u00e1 cercanamente emparentada con \"Lemna\" e demais (French \"et al.\" 1995).\nAraceae como aqu\u00ed definido \u00e9 considerado monofil\u00e9tico en base \u00e1 morfolox\u00eda (Grayum 1990, Maio \"et al.\" 1995) e secuencias de ADN cp (Chase \"et al.\" 1993, French \"et al.\" 1995.) A familia probablemente \u00e9 irm\u00e1 do resto das familias de Alismatales.\nAraceae foi dividida en moitas subfamilias en base \u00e1 variaci\u00f3n en h\u00e1bito, arranxo das follas e morfolox\u00eda das follas, estrutura da inflorescencia, morfolox\u00eda floral, estrutura do pole, anatom\u00eda, e n\u00famero de cromosomas (Grayum 1990). As relaci\u00f3ns filoxen\u00e9ticas tam\u00e9n foron feitas dentro de Araceae a trav\u00e9s de secuencias de \"rbcL\" (French \"et al.\" 1995).\n\"Gymnostachys, Orontium, Symplocarpus\", e af\u00edns te\u00f1en talos condensados que non son exactamente cormos pero son engrosados, e son irm\u00e1s do resto da familia. A maior\u00eda do resto das ar\u00e1ceas est\u00e1n unidas polas s\u00faas follas con l\u00e1mina expandida, un internodio grande na inflorescencia entre a espata e a seguinte folla por baixo dela, a formaci\u00f3n dunha continuaci\u00f3n do talo na axila da pen\u00faltima folla debaixo da espata, e m\u00e1is ou menos basal a placentaci\u00f3n.\nOs taxons monoicos comprenden un gran clado, as Aroideae, con 74 x\u00e9neros (\"Zamioculca, Dieffenbachia, Spathicarpa, Philodendron, Caladium, Syngonium, Aglaonema, Zantedeschia, Amorphophallus, Peltandra, Asarum, Arum, Arisaema, Alocasia, Colocasia\", e \"Pistia\", Maio \"et al.\" 1998).\nUn segundo gran clado, as Monsteroideae, est\u00e1 delimitado na base dunha espata indiferenciada (\u00e9 dicir sen porci\u00f3n tubular) que \u00e9 prontamente decidua ou marcescente, cunha zona de absici\u00f3n basal diferenciada. Este grupo incl\u00fae x\u00e9neros como \"Monstera, Scindapsus\", e \"Epipremnum\". \"Spathiphyllum\" e af\u00edns poden estar emparentados con estes (French \"et al.\" 1995).\n\"Pothos\" e parentes, e \"Anthurium\", forman as Pothoideae, estas plantas caracter\u00edzanse por unha venaci\u00f3n da folla fina con veas secundarias e terciarias formando veas cruzadas \u00e1s primarias (Maio \"et al.\" 1998).\nTaxonom\u00eda.\n109 x\u00e9neros, 2.830 especies.\nOs x\u00e9neros m\u00e1is representados son \"Anthurium\" (900 especies), \"Philodendron\" (500 especies), \"Arisaema\" (150 especies), \"Homalomena\" (140 especies), \"Amorphophallus\" (100 especies), \"Schismatoglottis\" (100 especies), \"Spathiphyllum\" (60 especies), \"Monstera\" (50 especies), \"Pothos\" (50 especies), \"Xanthosoma\" (40 especies), \"Dieffenbachia\" (40 especies), e \"Syngonium\" (30 especies).\nPara unha lista completa de x\u00e9neros ver Lista de x\u00e9neros de Araceae\nSin\u00f3nimos segundo o APWeb: Arisaraceae Rafinesque, Caladiaceae Salisbury, Callaceae Bartling, Pistiaceae C. Agardh\nImportancia econ\u00f3mica.\nOs cormos con amid\u00f3n de \"Alocasia, Colocasia\" (\"Colocasia esculenta\" \u00e9 o taro) e \"Xanthosoma\" (a especie \"Xanthosoma sagittifolium\") son comestibles logo dun tratamento apropiado para remover os qu\u00edmicos irritantes.\nAs bagas de \"Monstera\" ocasionalmente son comidas.\nOutro tax\u00f3n que \u00e9 importante fonte de alimentaci\u00f3n nos tr\u00f3picos (\"rootstocks\", follas, sementes, ou froitos) \u00e9 por exemplo, \"Amorphophallus\".\nOs ind\u00edxenas utilizan algunhas ar\u00e1ceas para medicamentos, fibras (das ra\u00edces), ou para veleno para frechas.\nA familia cont\u00e9n numerosas ornamentais, entre as que se incl\u00faen \"Philodendron, Zantedeschia\" (\"lirio de auga\", \"cala\"), \"Anthurium, Caladium\" (\"orella de elefante\"), \"Colocasia, Dieffenbachia, Epipremnum, Monstera, Spathiphyllum, Syngonium, Aglaonema, Xanthosoma, Scindapsus, Spathicarpa, \"e\" Zamioculcus\"."}
{"id": "127403", "revid": "113870", "url": "https://gl.wikipedia.org/wiki?curid=127403", "title": "Tenri", "text": "Tenri (\u5929\u7406\u5e02, \u3066\u3093\u308a\u3057, \"Tenri-shi\") \u00e9 un concello da prefectura de Nara no Xap\u00f3n. Est\u00e1 situada no centro da rexi\u00f3n de Kinki, ao norte da prefectura, na illa de Honsh\u016b. A s\u00faa superficie \u00e9 de 86,37\u00a0km\u00b2 e a poboaci\u00f3n de 70.188 habitantes (2009) e ten unha densidade de poboaci\u00f3n de 813 h/km\u00b2.\nO concello de Tenri limita co concello de Tawaramoto, de Miyake, de Kawanishi, de Sakurai, de Nara e de Yamatok\u014driyama."}
{"id": "127406", "revid": "23204", "url": "https://gl.wikipedia.org/wiki?curid=127406", "title": "Sistema APG", "text": "O Sistema de clasificaci\u00f3n APG \u00e9 un moderno sistema de clasificaci\u00f3n das anxiospermas publicado en 1998 polo Grupo para a Filoxenia das Anxiospermas (acr\u00f3nimo APG, do ingl\u00e9s \"Angiosperm Phylogeny Group\") como: \"An ordinal classification for the families of flowering plants\" en Annals of the Missouri Botanical Garden, 85:531-553.\nEsta primaria clasificaci\u00f3n filoxen\u00e9tica foi superada polo Sistema de clasificaci\u00f3n APG II, unha actualizaci\u00f3n publicada en 2003 (e con constantes revisi\u00f3ns). Por tanto o que segue ten s\u00f3 valor hist\u00f3rico.\nO sistema \u00e9 infrecuente por estar baseado -sen evidencia completa- no an\u00e1lise clad\u00edstico das secuencias do ADN de tres xenes: dous cloropl\u00e1sticos e un ribosomal. A pesar de que a clasificaci\u00f3n se apoia s\u00f3 na evidencia molecular (xen\u00e9tica), os seus grupos constitu\u00edntes (clados) tam\u00e9n proban ser consistentes con outras evidencias non moleculares (por exemplo, a morfolox\u00eda do pole sustenta a separaci\u00f3n entre as eudicotiled\u00f3neas do resto das dicotiled\u00f3neas).\nO sistema \u00e9 algo controvertido nas s\u00faas decisi\u00f3ns con respecto aos taxons ao nivel familiar, pois fracciona algunhas familias establecidas de outrora, e fusiona certa cantidade doutras familias que se consideraban sen relaci\u00f3n algunha.\nA clasificaci\u00f3n proposta polo APG, caracter\u00edzase por non usar plenamente a nomenclatura oficial, xa que non asigna nomes bot\u00e1nicos por encima da categor\u00eda taxon\u00f3mica de orde. Isto implica, que a orde \u00e9 a categor\u00eda m\u00e1is alta con nome bot\u00e1nico formal (i.e., segundo o C\u00f3digo Internacional de Nomenclatura Bot\u00e1nica). Os grupos xer\u00e1rquicamente superiores def\u00ednense xa non como taxons, sen\u00f3n como clados, pois est\u00e1n entendidos como grupos monofil\u00e9ticos, e levan nomes tales como: monocotiled\u00f3neas, eudicotiled\u00f3neas... (inspirados na nomenclatura de taxones preexistentes).\nClados no Sistema APG.\nOs grupos principais (clados) que se situaron no sistema, todos sen categorizar taxon\u00f3micamente, son: \"anxiospermass\", \"monocotiled\u00f3neas\", \"commelinoids\", \"eudicotiled\u00f3neas\". Esquem\u00e1ticamente (cladograma):\nClados, ordes e familias.\nO sistema APG reco\u00f1ece 462 familias e 40 ordes, asignados como seguen. Nos comezos de cada listaxe, algunhas familias ou ordes non est\u00e1n inscriptas nun posterior clado:\nNota: \" ...\" = segrega a familia horzontal, que pode unirse da escaleira procenete \u00e1 familia."}
{"id": "127408", "revid": "89787", "url": "https://gl.wikipedia.org/wiki?curid=127408", "title": "Filoxenia", "text": "A filoxenia (do grego: \"phylon\" = tribo, raza, e \"genetikos\" = relativo \u00e1 x\u00e9nese = orixe) \u00e9 o termo comunmente utilizado para hip\u00f3teses de relaci\u00f3ns evolutivas (ou sexa, relaci\u00f3ns filoxen\u00e9ticas) dun grupo de organismos, isto \u00e9, para determinar as relaci\u00f3ns ancestrais entre especies co\u00f1ecidas (as que viven e as extintas).\nCaracter\u00edsticas.\nA Sistem\u00e1tica Filoxen\u00e9tica, proposta por Willi Hennig, \u00e9 o estudo filoxen\u00e9tico deses grupos, xeralmente coa finalidade de testar a validez de grupos e a s\u00faa taxonom\u00eda. De acordo con esta abordaxe, soamente se aceptan como naturais os grupos probadamente monofil\u00e9ticos. A Sistem\u00e1tica Filoxen\u00e9tica \u00e9 unha base sobre a cal diversos m\u00e9todos foron desenvolvidos, dos cales o dominante actualmente \u00e9 a clad\u00edstica.\nComunmente os m\u00e9todos usados para deducir filox\u00e9neses incl\u00faen parsimonia e m\u00e1xima verosimilitude. M\u00e9todos baseados na distancia constr\u00faen \u00e1rbores baseadas na semellanza global que \u00e9 asumida frecuentemente e que aproxima relaci\u00f3ns filoxen\u00e9ticas. Todos os m\u00e9todos, con excepci\u00f3n da parsimonia, dependen dun modelo matem\u00e1tico impl\u00edcito ou expl\u00edcito que describe a evoluci\u00f3n dos caracteres observados nas especies analizadas, e \u00e9 normalmente usado para a filoxenia molecular onde os nucle\u00f3tidos ali\u00f1ados son considerados caracteres.\nNa parte final do s\u00e9culo XIX, a teor\u00eda da recapitulaci\u00f3n, ou a lei bioxen\u00e9tica de Haeckel foi amplamente aceptada. Esta teor\u00eda foi expresada como a \"ontoxenia recapitula a filoxenia\", isto \u00e9, o desenvolvemento dun organismo reflicte exactamente o desenvolvemento evolutivo das especies. Esta teor\u00eda perdeu apoios no inicio do s\u00e9culo XX por ser incompatible coa evoluci\u00f3n e coa xen\u00e9tica, establecidas por Charles Darwin e Gregor Mendel, respectivamente.\nFiloxenias moleculares.\nOs organismos poden herdar xenes de dous xeitos: a trav\u00e9s da transferencia vertical, dos proxenitores para a prole, ou por transferencia lateral, na cal os xenes migran para organismos sen parentesco definido, un fen\u00f3meno com\u00fan en Procariontes.\nCarl Woese propuxo a teor\u00eda de tres dominios de vida (Eubacteria, Archaea e Eucariontes) baseado no descubrimento de que os xenes que codifican o ARN son antigos e se distrib\u00e9n enriba de t\u00f3dalas li\u00f1axes de vida con pequenas ou ningunha transferencia lateral. Por tanto, o ARN son xeralmente usados como reloxos moleculares para reconstru\u00edr filoxenias.\nIsto foi particularmente \u00fatil para a filoxenia de microorganismos para os cales o concepto de especies non se aplica e que son morfoloxicamente moi simples.\nProbando o taxon.\nDebido ao desenvolvemento de t\u00e9cnicas de biolox\u00eda comparada, inclu\u00edndo a biolox\u00eda molecular, foi posible comparar grandes cantidades de datos morfol\u00f3xicos, ecol\u00f3xicos e comportamentais coa informaci\u00f3n proveniente do ADN ou sucesi\u00f3ns de amino\u00e1cidos.\nOs caracteres observados est\u00e1n codificados nunha matriz e, a partir dunha serie de premisas (a m\u00e1is fundamental delas \u00e9 que os grupos que comparten caracter\u00edsticas iguais deben posu\u00edr unha orixe evolutiva com\u00fan), \u00e1s veces x\u00e9ranse diagramas chamados de filoxenias ou \u00e1rbores filoxen\u00e9ticas (que na realiade son representaci\u00f3ns gr\u00e1ficas dunha hip\u00f3tese sobre as relaci\u00f3ns evolutivas dos grupos analizados).\nCando un grupo de organismos (clado) presenta unha orixe en com\u00fan, \u00e9 considerado natural. Cando ese grupo representa un taxon reco\u00f1ecido, ese taxon \u00e9 considerado v\u00e1lido ou natural."}
{"id": "127410", "revid": "56817", "url": "https://gl.wikipedia.org/wiki?curid=127410", "title": "Toda", "text": "Toda (\u6238\u7530\u5e02, \u3068\u3060\u3057, \"Toda-shi\") \u00e9 un concello xapon\u00e9s da prefectura de Saitama. Est\u00e1 situada no centro da [[rexi\u00f3n de [[Kanto]] e ao sueste da prefectura, na parte leste da illa de [[Honshu]]. A s\u00faa superficie \u00e9 de 18,17\u00a0km\u00b2 e a poboaci\u00f3n de 121.620 habitantes (2009) e ten unha densidade de poboaci\u00f3n de 6.690 hab./km\u00b2.\nO concello de Toda limita cos concellos de [[Wak\u014d]], [[Asaka]], [[Saitama]], [[Warabi]] e [[Kawaguchi]] (da prefectura de Saitama); e cos [[Barrios de Toquio|barrios]] de [[Kita, Toquio|Kita]] e [[Itabashi]] (da [[Toquio|prefectura de Toquio]]).\nV\u00e9xase tam\u00e9n.\nLigaz\u00f3ns externas.\n[[Categor\u00eda:Prefectura de Saitama]]\n[[Categor\u00eda:Concellos do Xap\u00f3n]]"}
{"id": "127414", "revid": "77437", "url": "https://gl.wikipedia.org/wiki?curid=127414", "title": "Perianto", "text": "O perianto ou periantio (do grego per\u00ed, ao redor e anth\u00f3s, flor) \u00e9 unha estrutura floral que corresponde \u00e1 envoltura que rodea aos \u00f3rganos sexuais; constit\u00fae a parte non reprodutiva da flor.\nEst\u00e1 formada por dous tipos de pezas: "}
{"id": "127415", "revid": "5312", "url": "https://gl.wikipedia.org/wiki?curid=127415", "title": "Sakado", "text": "Sakado (\u5742\u6238\u5e02, \u3055\u304b\u3069\u3057, \"Sakado-shi\") \u00e9 un concello da prefectura de Saitama no Xap\u00f3n. Est\u00e1 situado no centro da rexi\u00f3n de Kant\u014d e \u00f3 sueste da prefectura, na parte leste da illa de Honsh\u016b. A s\u00faa superficie \u00e9 de 40,97\u00a0km\u00b2, a poboaci\u00f3n \u00e9 de 100.499 habitantes (2009) e ten unha densidade de poboaci\u00f3n de 2.450 hab./km\u00b2.\nO concello de Sakado limita cos concellos de Moroyama, Hatoyama, Higashimatsuyama, Kawajima, Kawagoe, Tsurugashima e Hidaka."}
{"id": "127418", "revid": "78124", "url": "https://gl.wikipedia.org/wiki?curid=127418", "title": "Edogawa", "text": "Edogawa (\u6c5f\u6238\u5ddd\u533a, \u3048\u3069\u304c\u308f\u304f, \"Edogawa-ku\") \u00e9 un barrio especial da prefectura de Toquio, no Xap\u00f3n. Est\u00e1 situada no sur da rexi\u00f3n de Kanto e ao leste da prefectura, na parte leste da illa de Honshu. A s\u00faa superficie \u00e9 de 49,86\u00a0km\u00b2 e a poboaci\u00f3n de 670.538 habitantes (2009) e ten unha densidade de poboaci\u00f3n de 13.450 hab./km\u00b2.\nO barrio de Edogawa limita cos barrios de Katsushika, de Sumida, de K\u014dt\u014d (son da prefectura de Toquio); e cos concellos de Urayasu, de Ichikawa e de Matsudo (son da prefectura de Chiba)."}
{"id": "127419", "revid": "2074", "url": "https://gl.wikipedia.org/wiki?curid=127419", "title": "Edogawa Rampo", "text": ""}
{"id": "127420", "revid": "1131", "url": "https://gl.wikipedia.org/wiki?curid=127420", "title": "Edogawa (hom\u00f3nimos)", "text": "O top\u00f3nimo xapon\u00e9s Edogawa p\u00f3dese referir a:\nAmais, como apelido pode referirse a:"}
{"id": "127421", "revid": "1131", "url": "https://gl.wikipedia.org/wiki?curid=127421", "title": "Rexi\u00f3n de Kant\u014d", "text": ""}
{"id": "127422", "revid": "98629", "url": "https://gl.wikipedia.org/wiki?curid=127422", "title": "K\u014dt\u014d", "text": "K\u014dt\u014d (\u6c5f\u6771\u533a, \u3053\u3046\u3068\u3046\u304f, \"K\u014dt\u014d-ku\") \u00e9 un barrio especial da prefectura de Toquio, no Xap\u00f3n. Est\u00e1 situada \u00f3 sur da rexi\u00f3n de Kant\u014d e \u00f3 leste da prefectura, na parte leste da illa de Honsh\u016b. A s\u00faa superficie \u00e9 de 39,94\u00a0km\u00b2 e a poboaci\u00f3n de 456.464 habitantes (2009) e ten unha densidade de poboaci\u00f3n de 11.430 hab./km\u00b2.\nO barrio de K\u014dt\u014d limita cos barrios de Ch\u016b\u014d, de Sumida e de Edogawa."}
{"id": "127423", "revid": "1888", "url": "https://gl.wikipedia.org/wiki?curid=127423", "title": "Marcos Valc\u00e1rcel L\u00f3pez", "text": ""}
{"id": "127424", "revid": "1888", "url": "https://gl.wikipedia.org/wiki?curid=127424", "title": "O T\u00edo Marcos d\u2019a Portela", "text": ""}
{"id": "127425", "revid": "89787", "url": "https://gl.wikipedia.org/wiki?curid=127425", "title": "Minato, Toquio", "text": "Minato (\u6e2f\u533a, \u307f\u306a\u3068\u304f, \"Minato-ku\") \u00e9 un barrio especial da prefectura de Toquio no Xap\u00f3n. Est\u00e1 situado \u00f3 sur da rexi\u00f3n de Kanto e \u00f3 leste da prefectura, na parte leste da illa de Honshu. A s\u00faa superficie \u00e9 de 20,34\u00a0km\u00b2 e a poboaci\u00f3n de 214.027 habitantes (2009) e ten unha densidade de poboaci\u00f3n de 10.520 hab./km\u00b2.\nO barrio de Minato limita cos barrios de Ch\u016b\u014d, Chiyoda, Shinjuku, Shibuya e Shinagawa.\nEmbaixadas.\nNo barrio de Minato local\u00edzanse as embaixadas de varios pa\u00edses."}
{"id": "127431", "revid": "17467", "url": "https://gl.wikipedia.org/wiki?curid=127431", "title": "Identidade celta", "text": ""}
{"id": "127433", "revid": "839", "url": "https://gl.wikipedia.org/wiki?curid=127433", "title": "Alexandra David-N\u00e9el", "text": "Alexandra David-N\u00e9el, pseud\u00f3nimo de Louise Eug\u00e9nio Alexandrina Marie David, nada en Saint-Mand\u00e9 (Val do Marne) o 24 de outubro de 1868 e finada en Digne-les-Bains o 8 de setembro de 1969 foi unha famosa escritora francesa ademais de espiritualista, budista, anarquista pol\u00edtica, reformadora relixiosa e exploradora ."}
{"id": "127434", "revid": "35560", "url": "https://gl.wikipedia.org/wiki?curid=127434", "title": "Stellarium", "text": "Stellarium \u00e9 un programa de c\u00f3digo aberto GNU que permite ver o firmamento dunha forma realista, tal e como se ve a simple vista, cun bin\u00f3culo ou cun telescopio. Con el p\u00f3dese calcular a posici\u00f3n do sol, a l\u00faa, os planetas, e as constelaci\u00f3ns. Serve como ferramenta educativa, para astr\u00f3nomos afeccionados ou coma mero entretemento.\nVirGO.\nVirGO e un navegador visual, engadido a stellarium por Observatorio austral europeo (ESO) Arquivo Cient\u00edfico que da facilidade aos astr\u00f3nomos accedendo a navegaci\u00f3n de datos astron\u00f3micos profesional."}
{"id": "127435", "revid": "89787", "url": "https://gl.wikipedia.org/wiki?curid=127435", "title": "Tricorne", "text": "O tricorne \u00e9 un tipo de sombreiro que ten a aba dura e dobrada formando tres picos.\nCaracter\u00edsticas.\nO sombreiro redondo de aba ancha, usado polos soldados no s\u00e9culo XVII, foise modificando sucesivamente at\u00e9 se converter no de tres picos, que como peza militar se usou durante o s\u00e9culo XVIII e desapareceu a partir da Guerra da Independencia Espa\u00f1ola. No seu per\u00edodo m\u00e1is popular, tam\u00e9n foi de uso civil. Ao ser recollida a punta dianteira transformouse no actual tricorne que, fabricado en char\u00f3n e con d\u00faas puntas a cada lado da cabeza, caracteriza a Garda Civil espa\u00f1ola."}
{"id": "127436", "revid": "23204", "url": "https://gl.wikipedia.org/wiki?curid=127436", "title": "D\u00eda de San Patricio", "text": "O D\u00eda de San Patricio (L\u00e1 Fh\u00e9ile P\u00e1draig) \u00e9 unha festa que celebra a San Patricio, o m\u00e1is co\u00f1ecido dos patr\u00f3ns de Irlanda, xeralmente cel\u00e9brase o 17 de marzo. \u00c9 a festa nacional de Irlanda e festivo en Irlanda do Norte. Cel\u00e9brase popularmente en moitos pa\u00edses sen ser festivo, especialmente por irlandeses de orixe pero tam\u00e9n por moita xente doutras orixes, tal \u00e9 o caso do Canad\u00e1, Gran Breta\u00f1a, Australia, os Estados Unidos, a Arxentina, Nova Zelandia e Galicia. Xeralmente cel\u00e9brase todo o que \u00e9 verde, b\u00e9bese cervexa irlandesa e c\u00f3mese comida irlandesa.\nHistoria.\nA festa de San Patricio estableceuse no calendario lit\u00farxico da Igrexa cat\u00f3lica debido \u00e1 influencia do erudito franciscano Luke Wadding a comezos do s\u00e9culo XVII, a\u00ednda que xa vi\u00f1a sendo celebrado pola igrexa local irlandesa desde moito antes. En Irlanda cando cae en Semana Santa obs\u00e9rvase a festividade relixiosa o 15 de marzo, como sucedeu en 1940 e no 2008. Tradicionalmente era tan s\u00f3 unha festividade relixiosa, non foi ata 1903 cando se converteu nunha data festiva civil tras unha lei presentada polo deputado irland\u00e9s James O'Mara na C\u00e1mara dos Com\u00fans, m\u00e1is tarde outra lei prohibiulles \u00f3s pubs abrir nesa data e que se mantivo en vigor ata os anos 70. A primeira parada oficial do D\u00eda de San Patricio foi en 1931 presidida polo ministro de defensa, Desmond FitzGerald. Desde 1996 cel\u00e9brase o Festival do D\u00eda de San Patricio, unha celebraci\u00f3n que desde 2006 dura cinco d\u00edas."}
{"id": "127438", "revid": "23204", "url": "https://gl.wikipedia.org/wiki?curid=127438", "title": "Estoma", "text": "En bot\u00e1nica, denom\u00ednanse estomas aos orificios microsc\u00f3pico que se atopan nas partes verdes dos vexetais e permiten o intercambio de gases da planta co exterior. Constan de d\u00faas grandes c\u00e9lulas de garda e oclusivas rodeadas de c\u00e9lulas acompa\u00f1antes. A separaci\u00f3n que se produce entre as d\u00faas c\u00e9lulas oclusivas (que se poden separar polo centro mant\u00e9ndose unidas polos extremos) denominada \"ost\u00edolo\", regula o tama\u00f1o total do poro e, por tanto, a capacidade de intercambio de gases e de perda de auga da planta.\nOs estomas son os principais participantes na fotos\u00edntese, xa que por eles transcorre o intercambio gasoso mec\u00e1nico, \u00e9 dicir que neste lugar sae o os\u00edxeno (O2) e entra di\u00f3xido de carbono (CO2)\nFunci\u00f3ns e caracter\u00edsticas.\nSon usados para o intercambio gasoso co medio. O os\u00edxeno e di\u00f3xido de carbono son intercambiados co ambiente a trav\u00e9s destes poros. A adquisici\u00f3n de di\u00f3xido de carbono e o intercambio de os\u00edxeno son fundamentais para que se desenvolvan os procesos de fotos\u00edntese e respiraci\u00f3n das plantas. Con todo, a s\u00faa apertura tam\u00e9n provoca a perda de auga da planta en forma de vapor a trav\u00e9s do proceso denominado transpiraci\u00f3n.\nPor isto, a apertura ou peche dos estomas est\u00e1 moi finamente regulada na planta por factores ambientais como a luz, a concentraci\u00f3n de di\u00f3xido de carbono ou a dispo\u00f1ibilidade de auga. Segundo investigaci\u00f3ns, co\u00f1\u00e9cese que alg\u00fans cati\u00f3ns como o potasio e calcio e ani\u00f3ns como o cloruro interve\u00f1en activamente na apertura e peche dos estomas. En casos de seca (tensi\u00f3n h\u00eddrico) p\u00e9chanse os estomas impedindo perdas de auga na planta, o cal, con todo, tam\u00e9n imposibilita o intercambio de gases e, en consecuencia, a entrada de CO2 atmosf\u00e9rico necesaria para a nutrici\u00f3n das plantas mediante o proceso de fotos\u00edntese. \u00c9 por iso que en rexi\u00f3ns xer\u00f3filas, os estomas frecuentemente son pequenos ou case inexistentes, e ademais, conte\u00f1en cantidades apreciables de ceras, pelos e tricomas, que dificultan a sa\u00edda do vapor de auga.\nFormaci\u00f3n e orixe celular.\nA orixe dos estomas comeza cando unha c\u00e9lula nai meristem\u00e1tica (MMC), sofre unha divisi\u00f3n asim\u00e9trica, dando orixe a un meristemoide (M) e a unha c\u00e9lula irm\u00e1 de maior tama\u00f1o. \u00e1 s\u00faa vez, o meristemoide pode seguir realizando divisi\u00f3ns asim\u00e9tricas ou ben pode diferenciarse at\u00e9 transformarse nunha c\u00e9lula de garda nai (GMC). Finalmente, a GMC sofre unha divisi\u00f3n simetrica e difer\u00e9nciase nun par de c\u00e9lulas de garda maduras ao redor dun poro estomatal (4)."}
{"id": "127440", "revid": "98629", "url": "https://gl.wikipedia.org/wiki?curid=127440", "title": "Aceite esencial", "text": "Os aceites esenciais son mesturas de varias substancias qu\u00edmicas biosintetizadas polas plantas, que dan o aroma ou recendo caracter\u00edstico a algunhas flores, \u00e1rbores, froitos, herbas, especias, sementes e a certos extractos de orixe animal (almiscre, civeta, \u00e1mbar gris). Tr\u00e1tase de produtos qu\u00edmicos intensamente arom\u00e1ticos, non graxos (polo que non se enresesan), vol\u00e1tiles por natureza (evap\u00f3ranse axi\u00f1a) e livi\u00e1ns (pouco densos). Son insolubles en auga, levemente solubles en vinagre, e solubles en alcol, graxas, ceras e aceites vexetais. Ox\u00eddanse por exposici\u00f3n ao aire. Denom\u00ednanse \"esenciais\" porque levan a esencia da planta, pero non porque sexan esenciais para a vida (como un amino\u00e1cido ou un \u00e1cido graxo \"esencial\"). A\u00ednda que se chamen \"aceites\", como son unha mestura de substancias, non son triglic\u00e9ridos nin todos os seus compo\u00f1entes son l\u00edpidos. Extra\u00e9ronse m\u00e1is de 150 tipos, con cadanseu cheiro propio e virtudes curativas \u00fanicas. Proceden de plantas tan com\u00fans como o perexil e tan exquisitas coma o xasm\u00edn. Para que dean o mellor de si, deben proceder de ingredientes naturais brutos e quedar o m\u00e1is puro posible.\nO termo \"esencias ou aceites esenciais\" apl\u00edcase \u00e1s substancias sint\u00e9ticas semellantes preparadas a partir do alcatr\u00e1n de carb\u00f3n, e \u00e1s substancias semisint\u00e9ticas preparadas a partir dos aceites naturais esenciais. O termo \"aceites esenciais puros\" empr\u00e9gase para resaltar a diferenza entre os aceites naturais e os sint\u00e9ticos.\nOrixe.\nAs plantas elaboran os aceites esenciais co fin de protexerse das enfermidades, escorrentar insectos depredadores ou atraer insectos ben\u00e9ficos que contrib\u00faen \u00e1 polinizaci\u00f3n.\nOs aceites esenciais son caracter\u00edsticos dos magnoliales, os laurales, os austrobaileyales, e os piperales, e tam\u00e9n dalgunhas familias non emparentadas con estas ordes, como Myrtaceae, Rutaceae, as familias de apiales, Lamiaceae, Verbenaceae e Asteraceae.\nEst\u00e1n presentes en distintas partes da planta:\nDentro dos tecidos vexetativos, at\u00f3panse en c\u00e9lulas esf\u00e9ricas ou diferentes cavidades ou canles no par\u00e9nquima, e cando dan o cheiro \u00e1s flores, at\u00f3panse nas gl\u00e1ndulas odor\u00edferas, dende onde son liberados.\nNomenclatura.\nDenom\u00ednanse co mesmo nome da planta de orixe: aceite esencial de lavanda ou cantroxo, aceite esencial de lim\u00f3n etc.\nDalgunhas plantas extr\u00e1ese m\u00e1is dun aceite esencial, nese caso o nome var\u00eda. Por exemplo, das flores da laranxeira extr\u00e1ense: por destilaci\u00f3n, o nerol\u00ed; por destilaci\u00f3n dos froitos recentemente formados, o \"petitgrain\", e da casca ou cortiza dos froitos, o aceite esencial de laranxeira.\nNalg\u00fans casos c\u00f3mpre acudir \u00e1 nomenclatura bot\u00e1nica para evitar confusi\u00f3ns. Por exemplo, o aceite esencial de pau de rosa prov\u00e9n da planta \"Aniba roseadora\", que non ten ning\u00fan parentesco coa roseira de xard\u00edn que co\u00f1ecemos.\nObtenci\u00f3n.\nOs aceites esenciais son moi inestables: vol\u00e1tiles, fr\u00e1xiles, e alterables coa luz. Para obtelos da fonte natural, util\u00edzanse principalmente dous m\u00e9todos:\nSon moi concentrados, polo que s\u00f3 se necesitan pequenas cantidades para lograr o efecto desexado (da orde dos miligramos).\nTam\u00e9n p\u00f3dense sintetizar en forma artificial, que \u00e9 a maneira m\u00e1is habitual de obtelos, debido a que a gran demanda destes produtos non chega a ser abastecida polas fontes naturais.\nEstrutura qu\u00edmica.\nEst\u00e1n formados principalmente por terpenoides vol\u00e1tiles, formados por unidades de isopreno unidas en estruturas de 10 carbonos (monoterpenoides) e 15 carbonos (sesquiterpenoides). As substancias responsables do cheiro adoitan posu\u00edr na s\u00faa estrutura qu\u00edmica grupos funcionais caracter\u00edsticos: aldehidos, cetonas, \u00e9steres etc.\nCada aceite int\u00e9grano polo menos 100 compostos qu\u00edmicos diferentes, clasificados como aldehidos, fenois, \u00f3xidos, \u00e9steres, cetonas, alcois e terpenos. Tam\u00e9n pode haber moitos compostos a\u00ednda por identificar.\nPropiedades.\nTodos os aceites esenciais son antis\u00e9pticos, mais cada un ten virtudes de seu, por exemplo poden ser analx\u00e9sicos, funxicidas, diur\u00e9ticos ou expectorantes. A reuni\u00f3n de compo\u00f1entes de cada aceite tam\u00e9n act\u00faa conxuntamente para dar ao aceite unha caracter\u00edstica dominante. Pode ser como o da camomila, refrescante como o do pomelo, estimulante como o arom\u00e1tico de romeu ou calmante como o cravo.\nNo organismo, os aceites esenciais poden actuar de modo farmacol\u00f3xico, fisiol\u00f3xico e psicol\u00f3xico. Habitualmente producen efectos sobre diversos \u00f3rganos (especialmente os \u00f3rganos dos sentidos) e sobre diversas funci\u00f3ns do sistema nervioso.\nTam\u00e9n son empregados en plantas para escorrentar os insectos herb\u00edvoros.\nAplicaci\u00f3n.\nO uso principal dos aceites esenciais \u00e9 a perfumar\u00eda. Os fenois e terpenos dos aceites esenciais, fabr\u00edcanos as plantas para defenderse dos animais herb\u00edvoros. Act\u00faan como mensaxeiros qu\u00edmicos. Os aceites esenciais mest\u00faranse cos naturais da pel reforzando a nota de fondo... motivo polo cal cada pel conf\u00edrelle a un mesmo perfume un cheiro senlleiro e diferente.\nO clima tam\u00e9n infl\u00fae: no m\u00e1is c\u00e1lido ou h\u00famido evap\u00f3ranse con m\u00e1is facilidade as notas altas, polo que acent\u00faanse as de fondo, motivo polo cal as fragrancias semellan m\u00e1is intensas no ver\u00e1n. En contacto coa epiderme, os perfumes, sofren alteraci\u00f3ns aos 30 minutos seguintes (nota alta) e outra ao cabo dalgunhas horas (as notas media e baixa).\nTam\u00e9n foron tradicionalmente empregados en bot\u00e1nica sistem\u00e1tica para establecer parentescos entre plantas, ao principio en forma indirecta (utilizando o cheiro como car\u00e1cter), logo na s\u00faa forma qu\u00edmica.\nTam\u00e9n est\u00e1selles empregando como conservadores para alimentos, especialmente c\u00e1rnicos. Polas s\u00faas propiedades insecticidas e acaricidas que pos\u00faen alg\u00fans aceites, prod\u00facense co fin de controlar algunhas pragas de maneira ecol\u00f3xica.\nOutro uso \u00e9 na terapia alternativa denominada aromaterapia. Por exemplo, o aceite de lavanda \u00fasase para as feridas e queimaduras, e o aceite de xasm\u00edn util\u00edzase como relaxante.\nConservaci\u00f3n.\nOs aceites esenciais sempre deben estar protexidos da luz e manterse nas botellas de vidro preferentemente de cor azul, xa que esta cor \u00e9 espec\u00edfica para os aceites esenciais."}
{"id": "127446", "revid": "23204", "url": "https://gl.wikipedia.org/wiki?curid=127446", "title": "Elmet", "text": "Elmet foi un reino celta independente que ocupaba unha ampla \u00e1rea do que m\u00e1is tarde se converteu na West Riding of Yorkshire durante a alta Idade Media, entre aproximadamente o s\u00e9culo V e principios do s\u00e9culo VII . Malia seren pouco claras as s\u00faas fronteiras, parece que acadaban o r\u00edo Sheaf polo sur e o r\u00edo Wharfe polo leste. Lindaba con Deira polo norte e Mercia polo sur, e semella que a s\u00faa fronteira occidental estaba preto de Craven, que era probabelmente un reino britano menor.\nElmet foi invadido e conquistado por Northumbria no outono de 616 ou 626. Pouco fica para testemu\u00f1ar a s\u00faa existencia anterior, pois hoxe existe escasa evidencia arqueol\u00f3xica e hist\u00f3rica. As \u00fanicas pegadas f\u00edsicas que perduran deste reino, f\u00f3ra dos textos nos anais posromanos, foron os terrapl\u00e9ns defensivos preto de Barwick-in-Elmet, os nomes doutras aldeas na zona (e.g. Sherburn-in-Elmet), e nas ra\u00edces celtas de varios top\u00f3nimos locais.\nHistoria.\nElmet foi un do feixe de reinos brit\u00f3nicos posromanos da Britannia setentrional que existiron durante a Alta Idade Media. Ademais de Elmet, estes inclu\u00edan Rheged, Strathclyde, Ebrauc, Bryneich e Gododdin. Non est\u00e1 claro como se constitu\u00edu este reino, pero tense suxerido que se ter\u00eda creado a partir dun reino m\u00e1is amplo gobernado polo semilendario Coel Hen. O historiador Alex Woolf suxire que a rexi\u00f3n de Elmet puidera ter sido ocupada por unha tribo na \u00e9poca prerromana que emerxer\u00eda de novo despois da ca\u00edda do poder romano.\nA existencia de Elmet v\u00e9n testemu\u00f1ada por Nennio na s\u00faa \"Historia Brittonum\", na que escribe que o rei Edwin de Northumbria \"occupauit Elmet, et expulit Certic, regem illius regionis\" (\"ocupou Elmet e expulsou a Certic, rei dese pa\u00eds\"). A \"Historia ecclesiastica gentis Anglorum\" de Beda menciona que Hereric, o pai de Santa Hilda de Whitby, foi asasinado na corte do rei Ceretic. Suponse que Ceretic/Certic era na mesma persoa, co\u00f1ecida tam\u00e9n como Ceredig ap Gwallog. Con todo, Beda non fala de Elmet como o nome dun reino sen\u00f3n m\u00e1is ben como o nome dun bosque (de) Elmet, \"silva Elmete\". Menciona unha residencia real e a batalla de Winwaed na rexi\u00f3n de \"Loidis\" (quizais a zona ocupada polo actual distrito metropolitano da Cidade de Leeds).\nElmet semella ter ligaz\u00f3ns con Gales; unha antiga inscrici\u00f3n cristi\u00e1 atopada en Gwynedd di \"ALIOTVS ELMETIACOS HIC IACET\", ou \"Aliotus o Elmetiense xace aqu\u00ed\". Un \"cantref\" (divisi\u00f3n administrativa) de Dyfed cham\u00e1base tam\u00e9n \"Elfed\", o equivalente gal\u00e9s de Elmet. Nas fontes galesas rec\u00f3rdanse un n\u00famero de reis de Elmet. Un dos poemas de Taliesin \u00e9 para Gwallog ap Llaennog, que gobernou o reino cara finais do s\u00e9culo VI.\nA finais do s\u00e9culo VI Elmet comezou a sufrir unha crecente presi\u00f3n polos expansionistas reinos anglosax\u00f3ns de Deira e Mercia. Forzas de Elmet un\u00edronse \u00e1 desafortunada alianza de 590 contra os anglos de Bernicia que fixeran frecuentes incursi\u00f3ns masivas cara o norte. P\u00e9nsase que durante esta guerra o rei Gwallog de Elmet morreu asasinado. A alianza setentrional derr\u00fabase tras a morte de Urien Rheged e xurdiu un enfrontamento entre dous dos seus principais integrantes. Semella que despois disto e da subsecuente unificaci\u00f3n do reino anglo de Northumbria, Elmet se viu obrigado a constru\u00edr unha serie de diques defensivos ao norte e oeste de Barwick-in-Elmet nun intento aparente de se faceren cunha li\u00f1a de defensa extra para a fortaleza do rei \u2013 os seus restos p\u00f3dense ver a\u00ednda nesta aldea.\nOs de Northumbria invadiron e devastaron en 616. Non se sabe que foi o que realmente desencadeou a invasi\u00f3n pero tense suxerido que o casus belli foi a morte por envelenamento don obre northumbrio Hereric, que era un membro exiliado da casa real northumbria que resid\u00eda en Elmet. Puido ser que Hereric fose envelenado polos seus anfitri\u00f3ns e Edwin de Northumbria invadise por vinganza; ouse cadra o mesmo Edwin envelenou a Hereric e invadiu Elmet para castigar a Ceredig ap Gwallog por telo cobixado.\nDespois da conquista de Elmet o reino incorporouse en Northumbria \u2013 o d\u00eda de Pascua de 627 - e os seus habitantes foron co\u00f1ecidos como os \"Elmets\u00e6te\". Aparecen mencionados no \"Tribal Hidage\" de finais do s\u00e9culo VII como os habitantes dun territorio menor de 600 hides. Son o grupo m\u00e1is setentrional mencionado no \"Tribal Hidage\". Os elmets\u00e6te probabelmente continuaron a residir en West Yorkshire como grupo distinto durante todo o per\u00edodo anglosax\u00f3n e pode que conspirasen con Cadwallon ap Cadfan de Gwynedd cando invadiu Northumbria e rexeu brevemente a \u00e1rea en 633. A Vida de Cathr\u00f3e de Metz menciona \"Loidam Civitatem\" como a fronteira entre os normandos de J\u00f3rv\u00edk e os brit\u00f3ns cumbricos de Strathclyde: se isto se referir aLeeds, suxire que alg\u00fans ou todos os de Elmet puideran ter volvido a poder britano por un breve per\u00edodo na primeira metade do s\u00e9culo X antes da reconquista anglosaxoa, pero non como un estado independente.\nA supervivencia da comunidade brit\u00f3nica local \u00e9 probabelmente a respons\u00e1bel d alonga serie de top\u00f3nimos derivados do brit\u00f3nico desa \u00e1rea, e dos top\u00f3nimos anglosax\u00f3ns que comezan por \"Eccles-\" (do anglosax\u00f3n \"ecles\" = \"igrexa\", tomado do celta) e \"Wal-\" (do anglosax\u00f3n \"wealh\" = \"celta\"). Cr\u00edase que os habitantes de Elmet se autodenominaban os \"Loides\", un nome que a\u00ednda aparece reflectido en top\u00f3nimos: especialmente Ledston, Ledsham, Leathley e a moderna cidade de Leeds (\"Ledes\" en 1086 Domesday Book)."}
{"id": "127449", "revid": "23204", "url": "https://gl.wikipedia.org/wiki?curid=127449", "title": "Kilkenny", "text": "Kilkenny () ou Cill Chainnigh () \u00e9 unha cidade irlandesa da provincia de Leinster (Irlanda), \u00e1 beira do r\u00edo Nore no condado de Kilkenny do cal \u00e9 a capital. Ten unha poboaci\u00f3n de 22.179 habitantes (censo de 2006), dos cales 8.625 residen na cidade (fac\u00e9ndoa a cidade m\u00e1is pequena de Irlanda), e ten unha altitude de 60 m sobre o nivel do mar.\nKilkenny recibiu o sobrenome durante s\u00e9culos, e polo cal se fixo famosa, de \"Cidade do m\u00e1rmore\" (the \"Marble City\"), debido ao tipo de pedra negra que se atopa nas proximidades e que serve de adorno a moitos dos seus edificios."}
{"id": "127451", "revid": "89787", "url": "https://gl.wikipedia.org/wiki?curid=127451", "title": "Asterales", "text": "A orde das Asterales re\u00fane a plantas dicotiled\u00f3neas, inclu\u00edndo a familia Asteraceae, a que pertencen as margaridas ou os xirasois.\n\u00c9 unha orde cosmopolita, inclu\u00edndo diversas especies herb\u00e1ceas, a\u00ednda que incl\u00fae un pequeno n\u00famero de \u00e1rbores (\"Lobelia\") e arbustos.\nAs Asterales poden ser caracterizadas a un n\u00edvel morfol\u00f3xico e molecular. As sinapomorf\u00edas incl\u00faen a utilizaci\u00f3n do oligosac\u00e1rido inulina no almazenamento de nutrientes, e os estames apareceren densamente agregados en volta do carpelo ou mesmo fundidos nun tubo en torno do estilete.\nFamilias.\nAs Asterales incl\u00faen preto de once familias, a maior das cales \u00e9 a das Asteraceae, con preto de 25.000 especies, e a das Campanulaceae con preto de 2.000 especies. As restantes familias contan, en conxunto, con menos de 500 especies. As d\u00faas familias principais caracter\u00edzanse por seren moi cosmopolitas, centr\u00e1ndose esencialmente a s\u00faa \u00e1rea de distribuci\u00f3n no hemisferio norte, as outras conf\u00ednanse case exclusivamente a Australia e \u00e1reas adxacentes e, \u00e1s veces, na Am\u00e9rica do Sur.\nSegundo o sistema de Cronquist, as Asteraceae constit\u00faen a \u00fanica familia do grupo, mais segundo os novos sistemas de clasificaci\u00f3n (por exemplo, Sistema APG II) cont\u00e9n novas familias::\nEvoluci\u00f3n e bioxeograf\u00eda.\nA orde das Asterales orixinouse prob\u00e1blemente no Cret\u00e1ceo no supercontinente Gondwana, nas \u00e1reas que pertencen actualmente \u00e1 Australia e Asia. A\u00ednda que a maior parte das especies extintas sexan herb\u00e1ceas, o exame das familias basais da orde, suxire que o devanceiro com\u00fan da orde fose unha planta arborescente.\nO patrimonio f\u00f3sil dispo\u00f1ible sobre as Asterales \u00e9 raro e lim\u00edtase principalmente a \u00e9pocas mais recentes, de xeito que calquera estimativa precisa sobre a idade da orde \u00e9 moi dif\u00edcil. Atopouse pole do Oligoceno de Asteraceae e de Goodeniaceae. As familias Menyanthaceae e Campanulaceae deixaron tam\u00e9n sementes fosilizadas pertencentes ao Oligoceno e Mioceno, respectivamente.\nImportancia econ\u00f3mica.\nAs Asteraceae incl\u00faen algunhas especies cultivadas para a alimentaci\u00f3n humana, como, por exemplo, o xirasol (\"Helianthus annuus\") ou a chicoria (\"Cichorium\"). Incl\u00fae igualmente moitas especies medicinais e arom\u00e1ticas.\nEn termos de horticultura e floricultura, son de referir o x\u00e9nero chrysanthemum ou a familia das Campanulaceae."}
{"id": "127452", "revid": "98629", "url": "https://gl.wikipedia.org/wiki?curid=127452", "title": "Campanul\u00e1ceas", "text": "A familia Campanulaceae (as campanul\u00e1ceas), da orde Asterales, cont\u00e9n uns 90 x\u00e9neros e 2200 especies. Na s\u00faa maior\u00eda son sobre todo herbas, arbustos, e algunhas \u00e1rbores pequenas, que te\u00f1en xeralmente un (zume) leitoso t\u00f3xico.\nLocalizaci\u00f3n.\nEsta familia \u00e9 de distribuci\u00f3n case cosmopolita mais concentrada no hemisferio norte. Con todo no hemisferio sur, \u00c1frica do Sur \u00e9 especialmente rica en membros desta familia. Estas especies at\u00f3panse ausentes do S\u00e1hara, Ant\u00e1rtida e o norte de Groenlandia.\nA maior\u00eda das clasificaci\u00f3ns actuais incl\u00faen a familia antes separada Lobeliaceae en Campanulaceae.\nMorfolox\u00eda.\nAs follas destas especies son a mi\u00fado alternas, m\u00e1is raramente opostas. Son tam\u00e9n simples e sen est\u00edpulas.\nAs flores son bisexuais, campaniformes, consistindo nun estreito tubo como corola con pequenos l\u00f3bulos que sobresaen. As flores son a mi\u00fado azuis.\nOs froitos xeralmente son bagas, pero tam\u00e9n poden ser c\u00e1psulas.\nTen as seguinte subfamilias: Campanuloideae - Cyphioideae - Lobelioideae\nLigaz\u00f3ns externas.\n "}
{"id": "127453", "revid": "5863", "url": "https://gl.wikipedia.org/wiki?curid=127453", "title": "Cenoria", "text": "A cenoria\" (\"Daucus carota\"', L., subespecie sativus\") , \u00e9 unha planta pertencente \u00e1 familia das umbel\u00edferas, tam\u00e9n denominadas api\u00e1ceas. \u00c9 a hortaliza m\u00e1is importante e de maior consumo das pertencentes a devandita familia. \u00c9 a forma domesticada da cenoria silvestre \"Daucus carota\", ori\u00fanda de Europa e Asia sudoccidental. Cult\u00edvase pola s\u00faa ra\u00edz moito m\u00e1is grande, saborosa e de textura menos fibrosa, mais contin\u00faa sendo a mesma especie. Entre as hortalizas, pertence ao grupo das verduras.\nCaracter\u00edsticas.\n\u00c9 unha planta bienal que forma unha roseta de follas na primavera e ver\u00e1n, mentres desenvolve a grosa ra\u00edz principal, a cal almacenar\u00e1 grandes cantidades de azucre para a floraci\u00f3n do ano seguinte. O talo floral medra ao redor de 1 m cunha umbela de flores brancas no \u00e1pice. A ra\u00edz comestible adoita ser de cor laranxa, branca ou nunha combinaci\u00f3n de vermello e branco.\nEnfermidades.\nEntre outras moitas enfermidades bacterianas e f\u00fanxicas, a \"podremia negra\" da cenoria, producida polo fungo Stemphylium radicinum, fai que as follas se escurezan ou morran e destr\u00fae a ra\u00edz.\nUsos e nutrici\u00f3n.\nAs cenorias p\u00f3dense consumir de moi diversos xeitos. Ad\u00f3itanse cortar e cons\u00f3mense cr\u00faas, cocidas, fritidas ou ao vapor e coc\u00ed\u00f1anse en sopas e guisos, as\u00ed como en comidas preparadas para beb\u00e9s e animais dom\u00e9sticos. \n\u00c9 un alimento excelente desde o punto de vista nutricional grazas ao seu contido en vitaminas e minerais. A auga \u00e9 o compo\u00f1ente m\u00e1is abundante, seguido dos hidratos de carbono, sendo estes nutrientes os que achegan enerx\u00eda. A cenoria presenta un contido en carbohidratos superior a outras hortalizas. Ao tratarse dunha ra\u00edz, absorbe os nutrientes e asim\u00edlaos en forma de azucres. O contido de devanditos azucres dimin\u00fae tras a cocci\u00f3n e aumenta coa maduraci\u00f3n. \nA s\u00faa caracter\u00edstica cor laranxa d\u00e9bese \u00e1 presenza de carotenos, entre eles o beta-caroteno ou pro-vitamina A, pigmento natural que o organismo transforma en vitamina A conforme a necesita. As\u00ed mesmo, \u00e9 fonte de vitamina E e de vitaminas do grupo B como os folatos e a vitamina B3 ou niacina. En canto aos minerais, destaca a achega de potasio, e cantidades discretas de f\u00f3sforo, magnesio, iodo e calcio.\nHistoria.\n\u00c9 probable que os antepasados silvestres da cenoria ve\u00f1an de Afganist\u00e1n, pa\u00eds que contin\u00faa sendo o centro de diversidade da especie silvestre \"D. carota\". O cultivo selectivo durante s\u00e9culos dunha subespecie natural desta, \"Daucus carota\" subsp. \"sativus\" deu lugar \u00e1 hortaliza com\u00fan..\nAntigamente, a cenoria cultiv\u00e1base polas s\u00faas follas e sementes arom\u00e1ticas, non pola s\u00faa ra\u00edz. A\u00ednda hoxe, alg\u00fans dos seus parentes cult\u00edvanse por estas, tales como o pirixel, fi\u00fancho, aneto... No s\u00e9culo I menci\u00f3nase por primeira vez a ra\u00edz en fontes cl\u00e1sicas. A cenoria moderna foi posiblemente introducida en Europa entre os s\u00e9culos VIII e X; Ibn al-Awam, en Andaluc\u00eda, describe tanto as variedades vermellas como amarelas; Simeon Seth (m\u00e9dico e erudito xudeu-bizantino do s\u00e9culo XI) tam\u00e9n menciona ambas as cores. As cenorias laranxas apareceron nos Pa\u00edses Baixos durante o s\u00e9culo XVII..\nCultivares.\nOs cultivares desta hortaliza agr\u00fapanse en d\u00faas amplas clases: \"cenorias orientais\" e \"cenorias occidentais\". Recentemente, produc\u00edronse certo n\u00famero de cultivares novos por propiedades espec\u00edficas.\nA cenoria m\u00e1is grande do mundo foi cultivada por John Evans en 1998 en Palmer, Alasca e pesou 8,6 kg.\nA cidade de Holtville (California) promoci\u00f3nase como a \"Capital mundial da cenoria\" e celebra un festival anual dedicado exclusivamente a ela.\nCenorias orientais.\nA cenoria oriental foi domesticada na Asia Central, posiblemente a actual Afganist\u00e1n, durante o s\u00e9culo X ou quizais antes. Os esp\u00e9cimes desta clase que sobreviviron at\u00e9 hoxe son normalmente p\u00farpuras (cor que proporciona os pigmentos de antocianina) ou amarelas e a mi\u00fado te\u00f1en ra\u00edces bifurcadas.\nCenorias occidentais.\nA cenoria occidental xurdiu nos Pa\u00edses Baixos durante os s\u00e9culos XV ou XVI, fac\u00e9ndose popular pola s\u00faa cor laranxa (resultado da abundancia de carotenos) naqueles pa\u00edses como emblema da Casa de Orange-Nassau e a loita pola independencia holandesa. A\u00ednda que as cenorias laranxas son o corrente no occidente, tam\u00e9n existen outras cores, como o branco, amarelo, vermello e p\u00farpura, que se producen recentemente.\nO \"Centro de Avance Vexetal\" na Universidade de Texas A&amp;M desenvolveu unha variedade de pel p\u00farpura e carne laranxa, a \"BetaSweet\" (tam\u00e9n co\u00f1ecida como a \"Cenoria Marr\u00f3n\") con substancias para a prevenci\u00f3n do cancro, que se comezou a distribu\u00edr de forma limitada pola \"J&amp;D Produce of Edinburg TX\" , tam\u00e9n ten un alto contido en Beta-caroteno, o que lle d\u00e1 a peculiar cor marr\u00f3n.\nTendencias de produci\u00f3n.\nChina foi o maior produtor de cenorias e nabos en 2005 segundo a FAO, acadando polo menos un terzo da produci\u00f3n global, seguida por Rusia e os Estados Unidos.\nEn 2005, unha enquisa brit\u00e1nica feita a 2.000 persoas revelou que, nese pa\u00eds, a cenoria at\u00f3pase en terceiro lugar como vexetal gastron\u00f3mico favorito."}
{"id": "127454", "revid": "1131", "url": "https://gl.wikipedia.org/wiki?curid=127454", "title": "Concilio de Braga", "text": ""}
{"id": "127460", "revid": "23204", "url": "https://gl.wikipedia.org/wiki?curid=127460", "title": "Anthony Eden", "text": "Robert Anthony Eden, nado en 1897 e finado en 1977, foi un pol\u00edtico brit\u00e1nico, foi o primeiro ministro do Reino Unido entre 1955 e 1957."}
{"id": "127461", "revid": "89787", "url": "https://gl.wikipedia.org/wiki?curid=127461", "title": "Su\u00edza romanda", "text": "Romand\u00eda, Su\u00edza romanda, Su\u00edza romana, tam\u00e9n chamada Su\u00edza francesa, \u00e9 a parte franc\u00f3fona de Su\u00edza.\nLocalizaci\u00f3n e caracter\u00edsticas.\nComprende os cant\u00f3ns de Xenebra, Vaud, Neuch\u00e2tel e Xura, as\u00ed como as zonas franc\u00f3fonas dos cant\u00f3ns de Berna, Valais e Friburgo. Ao redor de 1,5 mill\u00f3ns de persoas (o 20% da poboaci\u00f3n su\u00edza) vive en Romand\u00eda.\nO franc\u00e9s su\u00edzo e o franc\u00e9s de Francia son a mesma lingua con algunhas diferenzas. Por exemplo, como noutras rexi\u00f3ns de fala francesa, os franc\u00f3fonos su\u00edzos (e tam\u00e9n os de B\u00e9lxica) usan \"septante\" (setenta) en lugar de \"soixante-dix\" (literalmente, \"sesenta-dez\") e \"nonante\" (noventa) en lugar de \"quatre-vingt-dix\" (\"catro-vinte-dez\"). Na meirande parte de Romand\u00eda, os falantes utilizan \"octante\" ou \"huitante\" (oitenta) en lugar do seu hom\u00f3logo en franc\u00e9s de Francia \"quatre-vingt\" (\"catro-vinte\"), coa excepci\u00f3n do norte do territorio, onde esta \u00faltima forma inda \u00e9 maioritaria.\nO idioma francoprovenzal foi predominante na meirande parte das zonas rurais desta rexi\u00f3n at\u00e9 inicios do s\u00e9culo XX. O idioma alem\u00e1n de Su\u00edza retrocedeu alg\u00fans quil\u00f3metros cara ao Leste ante o franc\u00e9s desde fins do s\u00e9culo XIX, isto n\u00f3tase principalmente no cant\u00f3n de Valais/Wallis, restando alg\u00fans moi pequenos enclaves illados, principalmente no cant\u00f3n do Xura.\nO termo \"Romand\u00eda\" non existe formalmente no sistema pol\u00edtico, pero util\u00edzase para distinguir e unificar a poboaci\u00f3n franc\u00f3fona de Su\u00edza. A canle de televisi\u00f3n T\u00e9l\u00e9vision Suisse Romande (TSR) est\u00e1 destinada precisamente a esta poboaci\u00f3n, e est\u00e1 sindicada \u00e1 canle francesa TV5."}
{"id": "127462", "revid": "27155", "url": "https://gl.wikipedia.org/wiki?curid=127462", "title": "Baga", "text": "Unha baga, en bot\u00e1nica, \u00e9 o tipo mais com\u00fan de froito carnoso simple, no cal a parede do ovario enteiro madura nun pericarpo comestible. As flores desas plantas te\u00f1en un ovario superior que ten un ou varios xineceos dentro dunha cobertura fina e interiores moi carnosos. As sementes est\u00e1n embutidas na carne com\u00fan do ovario. Alg\u00fans autores consideran como bagas tam\u00e9n alg\u00fans froitos cunha semente apenas, se a superficie desta semente non est\u00e1 adherida ao endocarpo.\nO pericarpo da baga, normalmente comestible, est\u00e1 composto do exterior cara o interior por un epicarpo moi fino, un mesocarpo carnoso (chamado sarcocarpo) e dun endocarpo carnoso, o que a diferencia da drupa, na cal o endocarpo \u00e9 le\u00f1oso.\nNa lingua com\u00fan e culinaria, o termo baga ref\u00edrese normalmente a calquera froito pequeno e doce. As\u00ed, neste sentido, ao contrario do sentido bot\u00e1nico, un amorodo ou unha amora ser\u00e1n bagas, e unha banana ou unha laranxa, non.\nO froito da laranxa e lim\u00f3n, son unha baga modificada chamada hesperidio. O froito dos cogombros e os seus parentes son bagas modificadas chamadas de \u201cpseudobagas\". \u00c1 planta que cont\u00e9n bagas ch\u00e1maselle bac\u00edfora.\nNa lingua coloquial, a baga ref\u00edrese a calquera pequeno froito con m\u00faltiples sementes. Os froitos agregados como a amora silvestre ou framboesa son bagas neste sentido, mais non no sentido bot\u00e1nico.\nMoitas bagas son pequenas, doces, suculentas, e brillantemente coloridas. Contrastando co seu contexto, estes atraen m\u00e1is aos animais que os comen, axudando na dispersi\u00f3n das sementes da planta. A maior parte das bagas son comestibles, mais algunhas son velenosas.\nAs cores da baga son causadas por pigmentos naturais sintetizados pola planta. Unha investigaci\u00f3n m\u00e9dica descubriu propiedades medicinais de polifenois pigmentados, como flavonoides, antocianinas, tanino e outras fitoqu\u00edmicas localizadas principalmente en pelas de baga e sementes. Os pigmentos da baga son normalmente antioxidantes e as\u00ed te\u00f1en unha capacidade radical de absorci\u00f3n de os\u00edxeno (Oxygen Radical Absorbance Capacity \"ORAC\") que \u00e9 alta entre plantas comest\u00edbeis. Xunto co bo contido nutritivo, ORAC distingue varias bagas dentro dunha nova categor\u00eda de comida funcional chamada \"superfroitos\", unha industria de mil mill\u00f3ns de d\u00f3lares que medra rapidamente comezou en 2005 e \u00e9 identificada por DataMonitor como unha das 10 mellores categor\u00edas alimentarias por crecemento no 2008.\nUn informe de 2007 combinou catro criterios \u2014 contido nutritivo, calidades antioxidantes, intensidade de investigaci\u00f3n m\u00e9dica e \u00e9xito comercial \u2014 dando unha cualificaci\u00f3n de actividade comercial para seis superfroitos ex\u00f3ticos."}
{"id": "127464", "revid": "54334", "url": "https://gl.wikipedia.org/wiki?curid=127464", "title": "Santiago do De\u00e1n, A Pobra do Carami\u00f1al", "text": "Santiago do De\u00e1n ou O Castelo \u00e9 unha parroquia que se localiza no sur do concello da Pobra do Carami\u00f1al, na comarca do Barbanza."}
{"id": "127467", "revid": "5312", "url": "https://gl.wikipedia.org/wiki?curid=127467", "title": "Amorodeira", "text": "Amorodeira ou moroteira \u00e9 o nome com\u00fan usado para designar as plantas do x\u00e9nero Fragaria, un x\u00e9nero con varias especies de plantas rastreiras. O nome do x\u00e9nero deriva da fragrancia que pos\u00fae (\"fraga\", en lat\u00edn). Son cultivadas polo seu froito comestible chamado amorodo. As variedades cultivadas comercialmente son polo xeral h\u00edbridos, en especial \"Fragaria x ananassa\", que substitu\u00edu case universalmente \u00e1 especie silvestre, \"Fragaria vesca\" (amorodeira brava), polo superior tama\u00f1o dos seus froitos.\nCaracter\u00edsticas.\n\u00c9 unha planta perenne que produce brotes novos cada ano.\nPresenta unha roseta basal de onde xorden as follas e os talos florais, ambos da mesma lonxitude. Os talos florais non presentan follas. No seu \u00e1pice aparecen as flores, de cinco p\u00e9talos brancos, cinco s\u00e9palos e numerosos estames. Os pec\u00edolos das follas son filosos. Cada un soporta unha folla composta con tres fol\u00edolos ovais dentados. Estes son de cor verde brillante pola face e m\u00e1is p\u00e1lidos polo env\u00e9s, cunha nervadura moi destacada e abundante pilosidade. Da roseta basal xorden tam\u00e9n outro tipo de talos rastreiros que producen ra\u00edces adventicias de onde nacen outras plantas.\nFroito.\nO que se consome desta planta \u00e9 un eterio de cor vermella, doce e arom\u00e1tico, un engrosamento do recept\u00e1culo floral cuxa funci\u00f3n \u00e9 conter dentro de si os froitos verdadeiros da planta, pequenos aquenios de cor escura que en n\u00famero de entre 150 e 200 al\u00f3xanse en cada eterio.\nPropiedades nutricionais.\nUnha cunca (100 g) de amorodos cont\u00e9n aproximadamente 34,5 calor\u00edas e \u00e9 unha excelente fonte de vitamina C e vitamina P ou bioflavonoides.\nComposici\u00f3n por cada 100 g comestible:\nClasificaci\u00f3n.\nCo\u00f1\u00e9cense m\u00e1is de 20 especies de \"Fragaria\", que var\u00edan en canto ao n\u00famero de cromosomas, amosando unha importante poliploid\u00eda. As especies silvestres m\u00e1is com\u00fans son diploides, exhibindo dous xogos de sete cromosomas; outras son tetraploides ou hexaploides, e os h\u00edbridos m\u00e1is resistentes son octoploides e a\u00ednda decaploides. Darrow (1966) sinalou que as especies con m\u00e1is cromosomas tenden a ser m\u00e1is robustas e producir froitos de maior tama\u00f1o. \nDe entre os amorodos m\u00e1is comercializados, atopamos tres tipos:\n- A amorodo, caracterizada polo seu pequeno tama\u00f1o, cun di\u00e1metro de secci\u00f3n ecuatorial ao redor de 20mm.\n- O amorodo camarosa, caracterizado polo seu gran tama\u00f1o, firme e vermello. Destaca pola s\u00faa boa calidade e a s\u00faa resistencia.\n- O amorodo douglas, caracterizado polo seu tama\u00f1o m\u00e1is grande e en forma de globo, deformado na s\u00faa crista. Ten unha cor vermella intenso e brillante, a mi\u00fado coa punta rosada.\nGastronom\u00eda.\n \n\"Fragaria\" cult\u00edvase sobre todo polo seu uso en gastronom\u00eda. O amorodo \u00e9 unha froita do bosque adecuada en r\u00e9ximes diet\u00e9ticos, dado que ten escasa concentraci\u00f3n de gl\u00edcidos. Cons\u00f3mense soas ou mesturadas con azucre, azucre e vi\u00f1o, azucre e nata, en xeados, marmeladas e tam\u00e9n son moi apreciadas en repostar\u00eda como doces, pasteis, tortas, a s\u00faa cor vermella vivo d\u00e1 un toque especial como adorno alimenticio. Co amorodo faise unha bebida alcoh\u00f3lica composta de augardente denominada licor de amorodos.\nAs follas tenras p\u00f3dense consumir como verdura, a\u00ednda que \u00e9 infrecuente ese uso. As follas deben recollerse cando a planta estea ben florida; as ra\u00edces, cando se atope a piques de secarse; e os froitos ben maduros, de cor rosada intensa. Sempre se debe conservar \u00e1 sombra e nun lugar apartado da calor e da humidade.\nMedicinal.\nEmpr\u00e9gase tam\u00e9n como planta medicinal, coas seguintes propiedades:"}
{"id": "127468", "revid": "1660", "url": "https://gl.wikipedia.org/wiki?curid=127468", "title": "Amorodoeira", "text": ""}
{"id": "127471", "revid": "23204", "url": "https://gl.wikipedia.org/wiki?curid=127471", "title": "Naas", "text": "Naas \u00e9 unha poboaci\u00f3n de Irlanda, situada no leste do pa\u00eds, a uns 40\u00a0km de Dubl\u00edn. \u00c9 a vila m\u00e1is poboada do condado de Kildare, xa que ten 20.000 habitantes."}
{"id": "127477", "revid": "56817", "url": "https://gl.wikipedia.org/wiki?curid=127477", "title": "Mizuho", "text": "Mizuho (\u745e\u7a42\u5e02, \u307f\u305a\u307b\u3057, \"Mizuho-shi\") \u00e9 un concello da prefectura de Gifu no Xap\u00f3n. Est\u00e1 situado no centro-oeste da rexi\u00f3n de Ch\u016bbu e da rexi\u00f3n de T\u014dkai, e ao suroeste da prefectura, na zona da provincia hist\u00f3rica de Mino, no centro da illa de Honshu. A s\u00faa superficie \u00e9 de 28,18\u00a0km\u00b2 e a poboaci\u00f3n de 51.844 habitantes (2009) e ten unha densidade de poboaci\u00f3n de 1.840 hab./km\u00b2.\nO concello de Mizuho limita cos concellos de G\u014ddo, de Kitagata, de Motosu, de Gifu, de Anpachi e de \u014cgaki.\nHistoria.\nA cidade de Mizuho foi fundada pola fusi\u00f3n de dous concellos de vila do distrito de Motosu (de \"Hozumi\" e de \"Sunami\") en 1 de maio de 2003."}
{"id": "127483", "revid": "56817", "url": "https://gl.wikipedia.org/wiki?curid=127483", "title": "Nagai", "text": "Nagai (\u9577\u4e95\u5e02, \u306a\u304c\u3044\u3057, \"Nagai-shi\") \u00e9 un concello da prefectura de Yamagata no Xap\u00f3n. Est\u00e1 situado no centro-sur da rexi\u00f3n de T\u014dhoku e \u00f3 sur da prefectura, e \u00f3 leste da illa de Honshu. A s\u00faa superficie \u00e9 de 214,69\u00a0km\u00b2 e a poboaci\u00f3n de 29.689 habitantes (2009) e ten unha densidade de poboaci\u00f3n de 138 hab./km\u00b2. Antes de Meiji, era unha parte da provincia de Dewa, despois da provincia de Uzen.\nO concello de Nagai limita cos concellos de Oguni, de Iide, de Kawanishi, de Nan'y\u014d, de Shirataka e de Asahi."}
{"id": "127486", "revid": "2074", "url": "https://gl.wikipedia.org/wiki?curid=127486", "title": "Flashback", "text": ""}
{"id": "127489", "revid": "2074", "url": "https://gl.wikipedia.org/wiki?curid=127489", "title": "Flashforward", "text": ""}
{"id": "127490", "revid": "1131", "url": "https://gl.wikipedia.org/wiki?curid=127490", "title": "Irmandades da Fala", "text": "As Irmandades da Fala foi unha organizaci\u00f3n nacionalista galega activa entre 1916 e 1931. Nesta etapa, o movemento galeguista asumiu por primeira vez o monoling\u00fcismo en galego.\nOrixe.\nAurelio Ribalta, escritor galego que resid\u00eda en Madrid e membro dun grupo de intelectuais galeguistas al\u00ed establecido, realizou un chamamento dende a revista \"Estudios Gallegos\" para defender a lingua galega en 1915. O 5 de xaneiro de 1916 Ant\u00f3n Villar Ponte recolleu a chamada de Aurelio Ribalta e comezou dende as p\u00e1xinas de \"La Voz de Galicia\" unha campa\u00f1a para a creaci\u00f3n dunha Liga de Amigos do Idioma Galego. En marzo publicou o folleto \"Nacionalismo gallego. Nuestra afirmaci\u00f3n regional\", no que volve sobre a cuesti\u00f3n da defensa, dignificaci\u00f3n e fomento do uso da lingua galega.\nA proposta, malia ser ben acollida, acoller\u00eda d\u00faas tendencias ideol\u00f3xicas principais, a tradicionalista de Ant\u00f3n Losada Di\u00e9guez e a liberal dem\u00f3crata.\nHistoria.\nO 18 de maio de 1916, Ant\u00f3n Villar Ponte convocou unha xuntanza nos locais da Real Academia Galega na Coru\u00f1a. Asistiron arredor de 20 persoas, entre elas, Manuel Lugr\u00eds Freire, Florencio Vaamonde Lores, Ux\u00edo Carr\u00e9 Aldao, Lu\u00eds Porteiro Garea, Francisco Tettamancy ou Ram\u00f3n Villar Ponte. Nesta xuntanza acordouse a creaci\u00f3n dunha Irmandade dos Amigos da Fala, que ter\u00eda como obxectivo a defensa, exaltaci\u00f3n e fomento da lingua de Galicia, e nomeouse a Ant\u00f3n Villar Ponte como Primeiro Conselleiro.\nDeseguido constitu\u00edronse diversas agrupaci\u00f3ns locais, comezando pola de Santiago de Compostela o 28 de maio dese mesmo ano, presidida por Lu\u00eds Porteiro Garea, e seguida polas de Monforte de Lemos, Pontevedra, Ourense ou Vilalba. En 1917 nacen as Irmandades en Ferrol, Melide, Vigo, Mondo\u00f1edo e Baralla, e en 1918 as da Estrada, Vilagarc\u00eda de Arousa, Betanzos, Ortigueira, Mux\u00eda e Lugo. Nos seguintes anos seguen cre\u00e1ndose outras at\u00e9 un total de 28; e a maior\u00eda delas elaboraban Bolet\u00edns. Nestas agrupaci\u00f3ns locais foron integr\u00e1ndose persoeiros como Aurelio Ribalta, Manuel Banet Fontenla, Ram\u00f3n Cabanillas ou Xo\u00e1n Vicente Viqueira. Na agrupaci\u00f3n de Ourense entraron persoeiros como Ant\u00f3n Losada Di\u00e9guez, Vicente Risco, Ram\u00f3n Otero Pedrayo e Florentino L\u00f3pez Cuevillas. Tam\u00e9n se fundaron agrupaci\u00f3ns na emigraci\u00f3n, entre elas en Madrid, na Habana e en Buenos Aires.\nO 26 de abril de 1916 celebrou o primeiro acto p\u00fablico en conmemoraci\u00f3n dos fusilamentos de Carral. As primeiras acci\u00f3ns das Irmandades estaban dirixidas \u00e1 promoci\u00f3n da cultura e da lingua galegas, coa convocatoria de cursos de galego, recitais, xogos florais ou exposici\u00f3ns. Por\u00e9n, pronto comezaron a manifestarse tam\u00e9n iniciativas de car\u00e1cter pol\u00edtico. En 1918 presentaron dous candidatos \u00e1s elecci\u00f3ns: Porteiro Garea por Celanova e Losada Di\u00e9guez pola Estrada, con negativos resultados en ambos casos. Manuel Lugr\u00eds Freire redactou o que foi o himno orixinario das Irmandades:\nO 14 de novembro naceu o \u00f3rgano oficial das Irmandades, \"A Nosa Terra\", dirixida por Villar Ponte e monoling\u00fce en galego, con 2.000 subscritores iniciais. En febreiro de 1917 Lois Porteiro Garea deu un mitin no Casino Republicano da Coru\u00f1a, que supuxo o paso \u00e1 actividade pol\u00edtica do movemento. Este feito tivo fulminantes consecuencias, como o abandono de quen s\u00f3 ti\u00f1an interese nun rexionalismo cultural e a perda de apoio da prensa da Restauraci\u00f3n. \"A Nosa Terra\" deixouse de imprimir no obradoiro de \"La Voz de Galicia\" e este xornal converter\u00edase no seu principal adversario. En novembro dese ano unha delegaci\u00f3n galeguista, encabezada por Porteiro, Ribalta e Lois Pe\u00f1a Novo, foi convidada a Barcelona \u00e1 Semana Galeguista que organizaba a Lliga Regionalista de Francesc Camb\u00f3. En setembro de 1917 colaborou coa Lliga para concorrer \u00e1s elecci\u00f3ns parlamentarias de febreiro de 1918. Presentaron candidaturas na Coru\u00f1a (Ant\u00f3n Valc\u00e1rcel) e en Celanova (Lu\u00eds Porteiro), a\u00ednda que non foron elixidos.\nEn 1918 o xornal madrile\u00f1o \"El Debate\" organizou na Coru\u00f1a unha \"Semana Rexionalista\", en que participaron as Irmandades. No evento quedaron patentes as s\u00faas diferenzas respecto doutros movementos rexionalistas galegos, ao declarar\u00e1rense nacionalistas, federalistas e progresistas. Galicia \u00e9 defendida coma unha naci\u00f3n, \u00e9 dicir, un pa\u00eds con raza, lingua, territorio, historia, instituci\u00f3ns e cultura propias.\nA I Asemblea Nazonalista celebrouse en Lugo entre o 17 e 18 de novembro de 1918. Contou coa asistencia de 16 agrupaci\u00f3ns locais representadas por unhas 60 persoas, a metade procedente da cidade da Coru\u00f1a. Desta Asemblea sa\u00edu o \"Manifesto Nazonalista\", que supuxo a superaci\u00f3n definitiva do rexionalismo e que constituir\u00eda a base com\u00fan do nacionalismo galego ata a Guerra civil espa\u00f1ola. Define Galicia como naci\u00f3n e reclama a s\u00faa autonom\u00eda integral e a cooficialidade do galego.\nNas elecci\u00f3ns a Cortes de 1919 non presentaron candidaturas e mesmo recomendaban a abstenci\u00f3n, a\u00ednda que a agrupaci\u00f3n da Coru\u00f1a defendeu participar nas municipais de setembro dese ano. Ante esta discrepancia, convocouse a II Asemblea Nacionalista en Santiago de Compostela en novembro, asemblea na que se definiron as d\u00faas opci\u00f3ns pol\u00edticas cada vez m\u00e1is diverxentes, representadas polas Irmandades da Coru\u00f1a, por unha banda, dirixidas por Pe\u00f1a Novo, e polos nacionalistas como Risco, Villar Ponte, Castelao e outros.\nNesta II asemblea decidiuse conmemorar o D\u00eda de Galicia o 25 de xullo do ano seguinte.\nEn 1920 Vicente Risco publicou o ensaio \"Teor\u00eda do nacionalismo galego\", o ideario das Irmandades. Esta obra postula os trazos diferenciais hist\u00f3ricos, xeogr\u00e1ficos e culturais que lle dan a Galicia o status de naci\u00f3n.\nA III Asemblea realizouse en Vigo en abril de 1921.\nNa IV Asemblea Nacionalista, celebrada en Monforte do 18 ao 20 de febreiro de 1922, as Irmandades esgazaron. A Irmandade da Coru\u00f1a e algunhas pequenas da comarca mantiveron as formulaci\u00f3ns orixinais, mentres que o resto das agrupaci\u00f3ns constitu\u00edronse na Irmandade Nazonalista Galega, dirixida por Vicente Risco. Esta propugnaba a creaci\u00f3n dun partido nacionalista desde o que participar nun estado federalista e conseguir a autonom\u00eda. Por\u00e9n, defend\u00eda o abstencionismo electoral e limit\u00e1base \u00e1 propaganda e organizaci\u00f3n ata que se consolidase. Por situarse f\u00f3ra do sistema, os seus detractores acus\u00e1rono de culturalista e apoliticista. \nPola s\u00faa banda, a Irmandade da Coru\u00f1a, dirixida por Alfredo Somoza e \u00c1nxel Casal, seguiu a editar \"A Nosa Terra\" durante a ditadura de Primo de Rivera. En 1923 convocaron a V Asemblea Nacionalista, que mant\u00e9n a li\u00f1a promulgada en 1918 e elixe a Pe\u00f1a Novo como primeiro Conselleiro.\nA fracci\u00f3n representada por Risco aceptou entrar en concellos e deputaci\u00f3ns durante a ditadura, en 1924. Conseguiu os nomeamentos de Villar Ponte, Losada Di\u00e9guez e o propio Risco.\nNo seo das Irmandades xorden o Grupo N\u00f3s (1920) e o Seminario de Estudos Galegos (1923), que continuar\u00e1n a tarefa de difusi\u00f3n e reivindicaci\u00f3n do idioma, as\u00ed como o estudo e a investigaci\u00f3n da realidade galega. Deste xeito escr\u00edbense as primeiras obras de ensaio en lingua galega, centradas no estudo e divulgaci\u00f3n da historia e da cultura galegas: xeograf\u00eda, etnograf\u00eda, historia, filosof\u00eda etc. A creaci\u00f3n de editoriais, revistas e xornais propician tam\u00e9n un not\u00e1bel incremento da actividade literaria.\nEntre 1929 e 1930 produciuse a reorganizaci\u00f3n das Irmandades. Villar Ponte abandona as posici\u00f3ns de Risco e reint\u00e9grase na Irmandade coru\u00f1esa. Xunto con Santiago Casares Quiroga, constit\u00fae a Organizaci\u00f3n Republicana Gallega Aut\u00f3noma (ORGA), desde a que asistir\u00e1 \u00e1 proclamaci\u00f3n da Segunda Rep\u00fablica Espa\u00f1ola e \u00e1s elecci\u00f3ns das Cortes Constitu\u00edntes en xu\u00f1o de 1931. Simultaneamente, outras agrupaci\u00f3ns locais adoptan diferentes nomes. O 27 de abril de 1930 o grupo ourens\u00e1n de Risco celebra a VI Asemblea Nacionalista na Coru\u00f1a, coa presenza das distintas tendencias das Irmandades, e acordan crear un Partido Autonomista Republicano Agrario que non chegou a nacer.\nFinalmente rexorden algunhas agrupaci\u00f3ns locais, entre elas a de Pontevedra (dirixida por Castelao), e conv\u00f3case a VII Asemblea Nacionalista nesa cidade en decembro de 1931. Nesta asemblea acordouse a creaci\u00f3n dun partido pol\u00edtico que aglutinase o galeguismo. Constitu\u00eduse deste xeito o Partido Galeguista e a disoluci\u00f3n das Irmandades.\nA Irmandade da Coru\u00f1a non se disolveu como tal, modificou o seu estatuto para constitu\u00edrse en delegaci\u00f3n do PG at\u00e9 1936. Moitos dos seus membros fundadores, como Alfredo Somoza, Federico Zamora ou Arturo Taracido seguiron na ORGA-FRG. Victor Casas deixou a ORGA en novembro de 1931. Su\u00e1rez Picallo entrou no PG en 1933 e Ant\u00f3n Villar Ponte en marzo de 1934.\nAfiliaci\u00f3n.\nA fins de 1916 as 6 irmandades locais contaban con 200 afiliados. No ver\u00e1n de 1918 formouse a Secci\u00f3n Feminina, constitu\u00edda por 200 mulleres, con Micaela Chao Maci\u00f1eira como conselleira primeira. En decembro foi substitu\u00edda por Xosefa V\u00e1zquez. En novembro de 1918 xa exist\u00edan 13 irmandades e 700 afiliados, a m\u00e1is importante a da Coru\u00f1a con arredor de 350 afiliados. En 1919 permanec\u00edan 500 afiliados e en 1924 s\u00f3 quedaban 200. Despois da ditadura de Primo de Rivera produciuse o renacer das Irmandades, que chegaron a 16 agrupaci\u00f3ns e 700 afiliados en 1929, sendo xa 46 en 1931.\nA maior parte dos seus membros eran intelectuais e profesionais liberais.\nIdeolox\u00eda.\nInicialmente, a composici\u00f3n ideol\u00f3xica dos membros das IF era ben variada. Nela cab\u00edan desde republicanos como Ant\u00f3n Villar Ponte, dem\u00f3cratas radicais como Lois Porteiro e Xaime Quintanilla Mart\u00ednez (nun principio), rexionalistas liberais como Ux\u00edo Carr\u00e9 Aldao, rexionalistas tradicionalistas como Salvador Cabeza de Le\u00f3n, Juan Barcia Caballero, Felipe Gil Casares, xaimistas como Antonio Valc\u00e1rcel L\u00f3pez e social-cat\u00f3licos como Lu\u00eds Pe\u00f1a Novo. Foron os sectores m\u00e1is liberais e progresistas os que dotaron as IF dun claro contido nacionalista. Os sectores m\u00e1is conservadores e rexionalistas acabar\u00edan marchando ou non alcanzar\u00edan relevancia na organizaci\u00f3n, coa excepci\u00f3n de Ant\u00f3n Losada Di\u00e9guez.\nPrograma pol\u00edtico e econ\u00f3mico.\nNo congreso celebrado en novembro de 1918 na cidade de Lugo, as Irmandades marcaron o seu programa pol\u00edtico:"}
{"id": "127493", "revid": "88215", "url": "https://gl.wikipedia.org/wiki?curid=127493", "title": "Selecci\u00f3n de f\u00fatbol da Uni\u00f3n Sovi\u00e9tica", "text": "A Selecci\u00f3n de f\u00fatbol da Uni\u00f3n Sovi\u00e9tica (en ruso: \u0441\u0431\u043e\u0301\u0440\u043d\u0430\u044f \u0421\u0421\u0421\u0420 \u043f\u043e \u0444\u0443\u0442\u0431\u043e\u0301\u043b\u0443, \"sbornaya SSSR po futbolu\") foi o equipo deportivo representativo da desaparecida Uni\u00f3n Sovi\u00e9tica nas competici\u00f3ns internacionais deste deporte. Era membro da UEFA e da FIFA, participando nas competici\u00f3ns oficiais organizadas por esas asociaci\u00f3ns, as\u00ed como en partidos amig\u00e1beis. Despois da disoluci\u00f3n do pa\u00eds, o equipo transformouse na . A FIFA considera \u00e1 CEI, e posteriormente a , como a s\u00faa selecci\u00f3n sucesora.\nXogadores.\nM\u00e1ximos goleadores.\nA seguinte estat\u00edstica est\u00e1 tirada da \"Sovetskiy Sport\" de decembro de 1991."}
{"id": "127495", "revid": "89787", "url": "https://gl.wikipedia.org/wiki?curid=127495", "title": "Chiyoda, Toquio", "text": "Chiyoda (\u5343\u4ee3\u7530\u533a, \u3061\u3088\u3060\u304f, \"Chiyoda-ku\") \u00e9 un barrio especial da prefectura de Toquio no Xap\u00f3n. Est\u00e1 situado \u00f3 sur da rexi\u00f3n de Kanto e \u00f3 leste da prefectura, na parte leste da illa de Honshu. A s\u00faa superficie \u00e9 de 11,64\u00a0km\u00b2 e a poboaci\u00f3n de 45.520 habitantes (2009) e ten unha densidade de poboaci\u00f3n de 3.910 hab./km\u00b2.\nO barrio de Chiyoda limita cos barrios de Shinjuku, de Bunky\u014d, de Tait\u014d, de Ch\u016b\u014d e de Minato.\nEmbaixadas.\nNo barrio de Chiyoda local\u00edzanse as embaixadas de varios pa\u00edses."}
{"id": "127496", "revid": "2074", "url": "https://gl.wikipedia.org/wiki?curid=127496", "title": "Selecci\u00f3n de f\u00fatbol de URSS", "text": ""}
{"id": "127497", "revid": "2074", "url": "https://gl.wikipedia.org/wiki?curid=127497", "title": "Selecci\u00f3n de f\u00fatbol da URSS", "text": ""}
{"id": "127498", "revid": "56817", "url": "https://gl.wikipedia.org/wiki?curid=127498", "title": "Nanj\u014d", "text": "Nanj\u014d (\u5357\u57ce\u5e02, \u306a\u3093\u3058\u3087\u3046\u3057, \"Nanj\u014d-shi\") \u00e9 un concello xapon\u00e9s da prefectura de Okinawa. Est\u00e1 situado \u00f3 sur da illa de Okinawahont\u014d. A s\u00faa superficie \u00e9 de 49,76\u00a0km\u00b2 e a poboaci\u00f3n de 39.516 habitantes (2009) e ten unha densidade de poboaci\u00f3n de 794 hab./km\u00b2.\nO concello de Nanj\u014d limita cos concellos de Yonabaru, de Haebaru e de Yaese.\nHistoria.\nA cidade de Nanj\u014d foi fundada pola fusi\u00f3n de 4 concellos do distrito de Shimajiri (de \"Sashiki\", de \"Chinen\", de \"Tamagusuku\" e de \"\u014czato\") no ano 2006."}
{"id": "127499", "revid": "56817", "url": "https://gl.wikipedia.org/wiki?curid=127499", "title": "Takashima", "text": "Takashima (\u9ad8\u5cf6\u5e02, \u305f\u304b\u3057\u307e\u3057, \"Takashima-shi\") \u00e9 un concello xapon\u00e9s da prefectura de Shiga. Est\u00e1 situada ao noroeste da prefectura e ao leste da rexi\u00f3n de Kinki e centro-oeste da illa de Honshu. A s\u00faa superficie \u00e9 de 693\u00a0km\u00b2 e a poboaci\u00f3n de 52.245 habitantes (2009) e ten unha densidade de poboaci\u00f3n de 75,4 hab./km\u00b2.\nA cidade de Takashima foi fundada pola fusi\u00f3n de 6 concellos de vila do distrito de Takashima (de \"Adogawa\", de \"Imazu\", de \"Shin'asahi\", de \"Takashima\", de \"Makino\" e de \"Kutsuki\") no ano 2005.\nO concello de Takashima limita cos concellos de Nishiazai e \u014ctsu (da prefectura de Shiga); Tsuruga, Obama, Wakasa, Mihama e \u014ci (da prefectura de Fukui); Nantan e Quioto (da prefectura de Quioto)."}
{"id": "127502", "revid": "98629", "url": "https://gl.wikipedia.org/wiki?curid=127502", "title": "Arthur Rubinstein", "text": "Arthur Rubinstein, nado en \u0141\u00f3d\u017a o 28 de xaneiro de 1887 e finado en Xenebra o 20 de decembro de 1982, foi un pianista polaco de orixe xud\u00eda, c\u00e9lebre polas s\u00faas interpretaci\u00f3ns de Chopin e de moitos outros compositores.\nAutobiograf\u00eda.\nEn 2 volumes."}
{"id": "127504", "revid": "89787", "url": "https://gl.wikipedia.org/wiki?curid=127504", "title": "Bernhard Riemann", "text": "Georg Friedrich Bernhard Riemann, nado o 17 de setembro de 1826 e finado o 20 de xullo de 1866, foi un matem\u00e1tico alem\u00e1n que realizou contribuci\u00f3ns moi importantes en an\u00e1lise e xeometr\u00eda diferencial; algunhas delas achandaron o cami\u00f1o para o desenvolvemento m\u00e1is avanzado da relatividade xeral. O seu nome est\u00e1 conectado coa \"funci\u00f3n zeta\", a \"integral de Riemann\", o \"lema de Riemann\", as \"variedades de Riemann\", as \"superficies de Riemann\" (como a esfera de Riemann) e mais a \"xeometr\u00eda de Riemann\"."}
{"id": "127506", "revid": "98629", "url": "https://gl.wikipedia.org/wiki?curid=127506", "title": "Tony Allen", "text": "Anthony \"Tony\" Allen, nado o 11 de xaneiro de 1982 en Chicago, Illinois, \u00e9 un ex xogador profesional estadounidense de baloncesto.\nTraxectoria.\nFoi seleccionado polos Celtics na posici\u00f3n 25 do Draft da NBA de 2004. Na s\u00faa primeira tempada na liga, foi seleccionado para disputar o partido \"Rookies vs. Sophomores\" durante a fin de semana do All-Star, xunto ao seu compa\u00f1eiro de equipo Al Jefferson. Ese ano, promediou 6.4 puntos e 2.9 rebotes por partido.\nEn xaneiro de 2007 tivo unha grave lesi\u00f3n no ligamento cruzado anterior que lle fixo perder gran parte da tempada. Tras ga\u00f1ar o anel de campi\u00f3n cos Celtics en 2008, en xullo dese mesmo ano foi renovado polo club por d\u00faas tempadas m\u00e1is, por cinco mill\u00f3ns de d\u00f3lares. En xullo de 2010 Allen asinou un contrato por tres anos cos Memphis Grizzlies.\nO 1 de febreiro de 2018, Allen foi traspasado xunto a \u00d6mer A\u015f\u0131k, Jameer Nelson e unha elecci\u00f3n da primeira rolda do Draft de 2018 \u00f3s Chicago Bulls, a cambio de Nikola Miroti\u0107 e unha elecci\u00f3n da segunda rolda do Draft de 2018. Ademais, os Bulls ter\u00e1n o dereito a intercambiar elecci\u00f3ns de segunda rolda do Draft de 2021 cos Pelicans."}
{"id": "127507", "revid": "89787", "url": "https://gl.wikipedia.org/wiki?curid=127507", "title": "Kendrick Perkins", "text": "Kendrick La'Dale Perkins, nado o 10 de novembro de 1984 en Nederland, Texas, \u00e9 un xogador de baloncesto profesional estadounidense que xoga nos Canton Charge da NBA G League.\nTraxectoria.\nGraduouse no instituto Clifton J. Ozen en Beaumont, Texas, en 2003. Durante a s\u00faa traxectoria no instituto liderou a Ozen High a conseguir catro campionatos de distritos consecutivos, ademais dun estatal. Co\u00f1ec\u00edaselle coma \"Baby Shaq\". En 2003, foi seleccionado para disputar o prestixioso All-American McDonald's.\nEn 2003, foi elixido no Draft da NBA de 2003 polos Memphis Grizzlies na posici\u00f3n 27\u00aa, a\u00ednda que inmediatamente foi traspasado xunto con Marcus Banks a Boston a cambio de Troy Bell e Dahntay Jones. Ga\u00f1ou o anel de campi\u00f3n da NBA cos Boston Celtics na tempada 2007-08, ano no que fixo tam\u00e9n as s\u00faas mellores medias ata ent\u00f3n, asinando 8.5 puntos, 8.1 rebotes e 2.0 tap\u00f3ns por partido.\nO 24 de febreiro de 2011, Perkins e Nate Robinson foron traspasados aos Oklahoma City Thunder a cambio de Jeff Green e Nenad Krsti\u0107. En 2012, Perkins chegou \u00e1s Finais da NBA cos Thunder, pero foron derrotados polos Miami Heat. O 19 de febreiro de 2015, Perkins foi traspasado \u00f3s Utah Jazz nun traspaso entre os Thunder, os Jazz e os Detroit Pistons. Dous d\u00edas m\u00e1is tarde, foi cortado polos Jazz.\nO 24 de febreiro de 2015, Perkins asinou cos Cleveland Cavaliers. Fixo o seu debut con Cleveland o d\u00eda seguinte na vitoria contra os Detroit Pistons por 102-93. Perkins fixo dous puntos en dous minutos de xogo."}
{"id": "127510", "revid": "47401", "url": "https://gl.wikipedia.org/wiki?curid=127510", "title": "Sligo", "text": "Sligo () \u00e9 unha cidade situada no Condado de Sligo (do que \u00e9 a s\u00faa capital) na Rep\u00fablica de Irlanda. \u00c9 a segunda \u00e1rea urbana da provincia de Connacht logo de Galway.\nO poeta W.B. Yeats estivo moi vencellado a Sligo. Boa parte dos seus escritos describen os arredores de Sligo. Yeats pasou parte da s\u00faa xuventude en Sligo e trala s\u00faa morte en 1939 foi soterrado no camposanto de Drumcliffe, Condado de Sligo."}
{"id": "127513", "revid": "25871", "url": "https://gl.wikipedia.org/wiki?curid=127513", "title": "Gwallog ap Llaennog", "text": "Gwallog ap Llaennog (as variadas ortograf\u00edas do gal\u00e9s medio incl\u00faen Gwallawc fab Lleynawc; gal\u00e9s standard: \"Gwallog ap Ll\u00ebenog\" ou \"Ll\u00ebynog\") foi un heroe do Hen Ogledd e prob\u00e1bel rei no s\u00e9culo VI do estado posromano de Elmet na zona de Leeds do moderno Yorkshire.\nUniuse a un grupo de reis brit\u00f3ns, que incl\u00fae a Urien Rheged, Rhydderch Hael e Morgant Bwlch de Bryneich, nun intento de vencer aos anglos de Bernicia. Este esforzo fracasou despois da morte de Urien a mans de Llofan Llaf Difo.\nOutra tradici\u00f3n asegura que Gwallog m\u00e1is adiante lle fixera a guerra ao antigo reino de Urien (Rheged) xunto con Dunod Fawr dos Peninos, atacando aos fillos de Urien.\nNalgunhas fontes danlle a Gwallog o ep\u00edteto de \"Marchog Trin\", que significa \"xinete de batalla\". Se a identificaci\u00f3n como rei de Elmet for correcta, o seu sucesor ser\u00eda o seu fillo Ceredig, o derradeiro rei de Elmet, ao que depuxo Edwin de Deira."}
{"id": "127514", "revid": "23204", "url": "https://gl.wikipedia.org/wiki?curid=127514", "title": "Ceredig ap Gwallog", "text": "Ceretic de Elmet, ou Ceredig ap Gwallog, foi o derradeiro rei de Elmet, un reino britano que existiu na zona de West Yorkshire da Britania setentrional durante a \u00e9poca posromana.\nTraxectoria.\nBeda informa que Santa Hilda (nada en 614), membro da familia real de Deira, medrou na corte do rei Ceretic, despois de fuxir do usurpador northumbrio, \u00c6thelfrith de Bernicia. Beda describe a Ceretic como \"rei dos brit\u00f3ns\", se cadra falaba s\u00f3 dos brit\u00f3ns desa zona. Cando Edwin de Deira volveu ao poder en 617, Ceretic foi expulsado, supostamente debido \u00e1 complicidade no envelenamento do pai de Hilda, e o seu reino foi anexionado a Northumbria. Probabelmente fose el o Ceretic cuxa morte se recorda nos Annales Cambriae en 616 (que haber\u00eda que corrixir a 617 ou pouco despois). P\u00e9nsase xeralmente que \u00e9 o mesmo que o Ceredig ap Gwallog, un 'Home do Norte', cuxo pai, Gwallog ap Llaennog, \u00e9 asociado con Elmet polo poeta Taliesin."}
{"id": "127515", "revid": "2635", "url": "https://gl.wikipedia.org/wiki?curid=127515", "title": "Eduard Punset Casals", "text": ""}
{"id": "127518", "revid": "27155", "url": "https://gl.wikipedia.org/wiki?curid=127518", "title": "Rosales", "text": "A Orde Rosales \u00e9 un \"taxon\" inclu\u00eddo na subclase Rosidae, clase Magnoliopsida, segundo Cronquist. Rosales \u00e9 a orde superior \u00e1 familia Rosaceae (ros\u00e1ceas).\n\u00c9 unha das ordes m\u00e1is importantes pola variedade e diversidade dos individuos que agrupa. Est\u00e1 composto por case 8.000 especies segundo APG II. Rosales est\u00e1 en constante revisi\u00f3n (como outros taxons) e as familias emparentadas cambian a mi\u00fado de taxon en funci\u00f3n dos criterios de categorizaci\u00f3n, facendo variar o n\u00famero de especies inclu\u00eddas nos grupos.\nO grupo ra\u00edz de Rosales ten unha antig\u00fcidade aproximada de 89 a 88 mill\u00f3ns de anos, e a diverxencia do grupo capital comeza hai uns 76 mill\u00f3ns de anos. O tax\u00f3n Rosales cont\u00e9n case un 2% de diversidade das \"eudicotas\".\nCaracter\u00edsticas.\nO taxon Rosales caracter\u00edzase por: \nFamilias en Rosales.\nClasificaci\u00f3n tradicional.\nA seguinte lista mostra a categorizaci\u00f3n cl\u00e1sica de Cronquist (1981) que agrupa a 24 familias (primeira columna en letra grosa) dentro de Rosales. \u00e1 beira de cada familia, a reagrupaci\u00f3n filogen\u00e9tica (\u2192 segunda columna) segundo APG-II cando corresponde.\nClasificaci\u00f3n filoxen\u00e9tica.\nA seguinte lista mostra a \"nova\" clasificaci\u00f3n filoxen\u00e9tica das familias dentro de Rosales segundo o APG-II (2003). A Orde Rosales \"reclasificado\" incl\u00fae 9 familias, con 261 x\u00e9neros e aproximadamente 7725 especies.\nRosaceae \u00e9 a familia cardinal do taxon, representa un 37% dos Rosales, con 95 x\u00e9neros e aproximadamente 2830 especies. Rosaceae e Urticaceae son as familias m\u00e1is numerosas e representan m\u00e1is do 70% das especies do tax\u00f3n Rosales (logo Moraceae con 14% e Rhamnaceae con 12%).\nCladograma esquem\u00e1tico representando a relaci\u00f3n fil\u00e9tica das familias de roseiras:\nRelaci\u00f3ns da orde Rosales.\nAgrupaci\u00f3n de Cronquist.\nOutras ordes clasicamente relacionadas co tax\u00f3n Rosales (Cronquist, 1981), agrupados baixo a Subclase Rosidae:\nRelaci\u00f3n fil\u00e9tica do APG.\nOutras ordes actualmente relacionadas co tax\u00f3n Rosales (APG-II), reagrupados noutras categor\u00edas superordinadas:\nN\u00daCLEO DE EUDICOTAS \nO taxon Fabales \u00e9 o m\u00e1is pr\u00f3ximo filoxen\u00e9ticamente a Rosales, s\u00e9guenlle Cucurbitales e Fagales (todos son Eur\u00f3sidas tipo I)."}
{"id": "127524", "revid": "89787", "url": "https://gl.wikipedia.org/wiki?curid=127524", "title": "Santiago Castroviejo", "text": "Santiago Castroviejo Bol\u00edbar, nado en Tir\u00e1n (Moa\u00f1a) en agosto de 1946 e finado en Madrid o 30 de setembro de 2009, foi un bot\u00e1nico galego.\nTraxectoria.\nFillo de Xos\u00e9 Mar\u00eda Castroviejo e Mar\u00eda Francisca Bol\u00edvar Sequeiros, e irm\u00e1n da historiadora Mar\u00eda Francisca Castroviejo, doutorouse en Biolox\u00eda pola Universidade Complutense de Madrid en 1972. Foi profesor de Investigaci\u00f3n do Consello Superior de Investigaci\u00f3ns Cient\u00edficas, director do Real Jard\u00edn Bot\u00e1nico de Madrid entre 1984 e 1994. Investigador principal do Proxecto \"Flora Ib\u00e9rica\", investigador principal tam\u00e9n do Proxecto \"ANTHOS\", un sistema de informaci\u00f3n sobre as plantas de Espa\u00f1a.\nDirixiu 19 teses doutorais e foi autor de m\u00e1is de 150 traballos de investigaci\u00f3n publicados en revistas cient\u00edficas nacionais e internacionais.\nDistinci\u00f3ns.\nPor outra banda, foi Presidente da Real Sociedade Espa\u00f1ola de Historia Natural, Acad\u00e9mico de N\u00famero da Real Academia de Ciencias Exactas, F\u00edsicas e Naturais e \"Medaille du Conseill de la Soci\u00e9t\u00e9 Botanique\" de Francia, entre outras importantes distinci\u00f3ns cient\u00edficas."}
{"id": "127525", "revid": "89787", "url": "https://gl.wikipedia.org/wiki?curid=127525", "title": "Ros\u00e1ceas", "text": "As ros\u00e1ceas (Rosaceae) son unha familia de plantas (e \u00e1rbores) da orde \"Rosales\".\n\u00c9 unha das familias m\u00e1is importantes, por n\u00famero de especies (case 3000), a s\u00faa importancia econ\u00f3mica, e a s\u00faa ampla distribuci\u00f3n (cosmopolita). A familia \"Rosaceae\" incl\u00fae a maior parte das especies de froitas de consumo masivo: maz\u00e1, pera, marmelo, pexego, ameixa, cereixa, amorodo, am\u00e9ndoa, amora, framboesa etc. Tam\u00e9n incl\u00fae moitas especies ornamentais, principalmente, as rosas, flores por excelencia, con importancia para a xardinar\u00eda e a industria de perfumar\u00eda.\nA familia das ros\u00e1ceas \u00e9 grande, cuns 100 x\u00e9neros, nos que se reparten ao redor de 3.000 especies, cuxa distribuci\u00f3n \u00e9 case mundial, orixinarias sobre todo das rexi\u00f3ns t\u00e9pedas e subtropicais do hemisferio boreal. Os x\u00e9neros m\u00e1is numerosos son: \"Potentilla\" (300 especies), \"Prunus\" (200), \"Rosa\" (100) e \"Spiraea\" (100).\nDescrici\u00f3n.\nIncl\u00fae x\u00e9neros con caracter\u00edsticas moi heterox\u00e9neas, con todo, a caracter\u00edstica com\u00fan m\u00e1is importante \u00e9 a presenza dun recept\u00e1culo floral -ou t\u00e1lamo- moi desenvolvido, que var\u00eda desde unha forma plana, pasando por convexa (en \"Rubus\", \"Fragaria\") at\u00e9 de forma c\u00f3ncava (en \"Rosa\").\nOs talos son le\u00f1osos ou semile\u00f1osos. Toman forma de \u00e1rbores, arbustos ou herbas perennes por rizomas ou anuais.\nAs follas son simples ou compostas, (paripinnuladas ou imparipinnuladas), case sempre alternas e estipuladas, de cando en cando opostas, con bordo serrado ou dentado caracter\u00edstico. Presenza frecuente de modificaci\u00f3ns: espi\u00f1as, est\u00edpulas e aguill\u00f3ns, de cando en cando ausentes (\"Spiraea\").\nAs flores son normalmente hermafroditas, actinomorfas (\u00e1s veces zigomorfas, por diferenciaci\u00f3n dos s\u00e9palos nas plantas europeas, ou tam\u00e9n dos p\u00e9talos nas tropicais); a mi\u00fado cun hipanto ben desenvolvido; c\u00e1liz con 5 s\u00e9palos, \u00e1s veces con epicalix; corola xeralmente con 5 p\u00e9talos libres; tetr\u00e1meras en \"Sanguisorba\"; androceo variable, con 4-4-5 estames, e m\u00e1is frecuentemente diplost\u00e9mono ou polist\u00e9mono; xineceo variable, con 1 a moitos carpelos, libres ou soldados, estilos xeralmente libres. Flores solitarias ou en inflorescencias variadas (acios, espigas e corimbos).\nD\u00e1 uns froitos moi variables (aquenio, poliaquenio con recept\u00e1culo bombeado ou c\u00f3ncavo, drupa, polidrupa, fol\u00edculo, pomo); sementes pequenas, sen endosperma (as substancias de reserva nos cotiled\u00f3ns).\nTaxonom\u00eda.\nRosaceae Adans., Fam. Pl. 2: 286. Jul-Aug 1763; nome conservado para o tax\u00f3n. Tam\u00e9n citado posteriormente por Antoine L. de Jussieu, Xera Plantarum: 334. 1789. \nSinonimias.\nA cantidade de nomenclaturas sin\u00f3nimas para a familia \"Rosaceae\" \u00e9 bastante ampla. Aqu\u00ed se listan as m\u00e1is co\u00f1ecidas, cos seus correspondentes autores e referencias bibliogr\u00e1ficas. ; \nSubtaxons.\nA clasificaci\u00f3n da familia Rosaceae \u00e9 moi variada e diversa en taxons subfamiliares, e mudou moito co tempo e segundo os diferentes criterios dos autores."}
{"id": "127526", "revid": "22570", "url": "https://gl.wikipedia.org/wiki?curid=127526", "title": "Est\u00edpula", "text": " \nDenom\u00ednase est\u00edpula a unha estrutura, xeralmente laminar, que se forma a cada lado da base foliar dunha Traque\u00f3fita. Adoita atoparse unha a cada lado da base da folla, \u00e1s veces m\u00e1is. Xeralmente son asim\u00e9tricas e, en certo xeito, son imaxes especulares unha doutra. As est\u00edpulas poden ser: \nAs est\u00edpulas poden aparecer como \u00f3rganos foli\u00e1ceos, espi\u00f1as, gl\u00e1ndulas, pelos, escamas. A s\u00faa presenza est\u00e1 relacionada coa anatom\u00eda do n\u00f3 que soporta a folla.\nAs estruturas que remedan est\u00edpulas nas bases dos fol\u00edolos reciben o nome de \"estipelas\" (p. ex. no x\u00e9nero \"Thalictrum\" ou nalgunhas Fabaceae).\nNotas.\nFont Quer, P. 1982. Dicionario de Bot\u00e1nica. Editorial Labor, Barcelona etc. 1244 p\u00e1xs."}
{"id": "127528", "revid": "89787", "url": "https://gl.wikipedia.org/wiki?curid=127528", "title": "Sao (l\u00faa)", "text": "Sao ( ou en grego \"\u03a3\u03b1\u03ce\") \u00e9 un sat\u00e9lite irregular de Neptuno con movemento directo. Foi descuberto por Matthew J. Holman \"e o seu equipo.\" o 14 de agosto do 2002. \nSao orbita Neptuno a unha distancia aproximada de 22,4 mill\u00f3ns de kms e ten un di\u00e1metro de 44 kms (asumindo un albedo do 0,04).\nSao ten unha \u00f3rbita excepcionalmente inclinada e moderadamente exc\u00e9ntrica, tal coma ilustra o diagrama e relaci\u00f3n a outros sat\u00e9lites irregulares de Neptuno. Os sat\u00e9lites arriba do eixo horizontal son de movemento directo, e os sat\u00e9lites por debaixo do eixo son retr\u00f3grados. Os segmentos amarelos est\u00e9ndense dende o pericentro \u00f3 apocentro, amosando a excentricidade; f\u00e1gase notar a acusadisima excentricidade de Neso e Ps\u00e1mate, m\u00e1is se a comparamos coa de Sao.\nO sat\u00e9lite est\u00e1 nunha comunmente chamada resonancia Kozai, p.e. a s\u00faa inclinaci\u00f3n e excentricidade van parellas (a inclinaci\u00f3n da \u00f3rbita decrece cando a excentricidade aumenta e \"viceversa\").\nSao, ou Neptuno XI, coma a meirande parte dos sat\u00e9lites m\u00e1is externos de Neptuno, recibiu un dos nomes das Nereidas; Sao foi asociada a navegaci\u00f3n e era alcumada a \"Rescatadora\" ou \"Salvadora\". Antes de recibi-lo seu nome oficial o 3 de febreiro do 2007 (IAUC 8802), Sao ti\u00f1a o nome asignado provisionalmente de S/2002 N 2."}
{"id": "127529", "revid": "25871", "url": "https://gl.wikipedia.org/wiki?curid=127529", "title": "Jean Chr\u00e9tien", "text": "Joseph Jacques Jean Chr\u00e9tien, nado o 11 de xaneiro de 1934, \u00e9 un avogado e foi o primeiro ministro do Canad\u00e1 entre 1993 e 2003."}
{"id": "127530", "revid": "25871", "url": "https://gl.wikipedia.org/wiki?curid=127530", "title": "Lamiales", "text": "As Lamiales son unha orde de plantas dicotiled\u00f3neas. Anteriormente denomin\u00e1banse con m\u00e1is frecencia \"Scrophulariales\", mais dado que tanto a familia Lamiaceae como Scrophulariaceae foron clasificadas dentro do mesma orde polos tax\u00f3nomos cladistas, \u00e9 posible utilizar ambas as nomenclaturas. Con todo, na nomenclatura cladista o clado \"lamioide\" \u00e9 m\u00e1is basal que o \"scrophularioide\", raz\u00f3n pola que o APG e moitos taxonomistas consideran lamiales o nome m\u00e1is correcto desta orde.\nSegundo o antigo Sistema de Cronquist de clasificaci\u00f3n, as lamiales inclu\u00edan as familias \"Lamiaceae\", \"Verbenaceae\" e \"Lennoaceae\". Moitas das familias listadas debaixo inclu\u00edanse na orde \"Scrophulariales\". A inclusi\u00f3n de todas elas en lamiales \u00e9 t\u00edpica das modernas clasificaci\u00f3ns. \nFamilias.\nAs especies desta orde amosan t\u00edpicamente as seguintes caracter\u00edsticas: \nExisten ao redor de 11.000 especies, divididas en 10 ou m\u00e1is familias: "}
{"id": "127531", "revid": "15490", "url": "https://gl.wikipedia.org/wiki?curid=127531", "title": "Jos\u00e9 Ferrer", "text": "Jos\u00e9 Ferrer, nado o 8 de xaneiro de 1912 no barrio portorrique\u00f1o de Santurce (San Juan) e finado o 26 de xaneiro de 1992 en Coral Gables, Florida, foi un actor de cine e teatro, director e produtor de cine portorrique\u00f1o.\nTraxectoria.\nNado en Porto Rico, estudou na Universidade de Princeton, onde escribiu unha tese sobre \"O naturalismo franc\u00e9s e Pardo Baz\u00e1n\".\nDebutou en Broadway en 1935. A s\u00faa interpretaci\u00f3n m\u00e1is lembrada no teatro foi a de \"Cyrano de Bergerac\", que estreou en 1946 e coa que ga\u00f1ou o premio Tony.\nOs seus primeiros papeis no cinema chegaron a finais dos anos corenta. Ga\u00f1ou o Oscar ao mellor actor en 1950 por \"Cyrano de Bergerac\", adaptaci\u00f3n da obra coa que triunfara no teatro. Como homenaxe \u00e1 s\u00faa orixe, doou o premio \u00e1 Universidade de Porto Rico.\nA partir dos anos cincuenta dedicouse principalmente ao cinema, volvendo ao teatro ocasionalmente. Seguiu traballando no cinema e na televisi\u00f3n ata mediados dos anos oitenta.\nFinou en 1992, e foi enterrado na s\u00faa cidade natal."}
{"id": "127532", "revid": "23204", "url": "https://gl.wikipedia.org/wiki?curid=127532", "title": "An Daingean", "text": "An Daingean (en irland\u00e9s e oficialmente, e tam\u00e9n en ; adaptado ao ) \u00e9 unha localidade do Condado de Kerry, na costa atl\u00e1ntica de Irlanda, a uns 50\u00a0km ao suroeste de Tralee e uns 80\u00a0km ao noroeste de Killarney. A vila est\u00e1 situada nunha ba\u00eda natural baixo a monta\u00f1a Slievanea, na pen\u00ednsula de An Daingean, co r\u00edo Shannon ao norte, e o Anel de Kerry ao sur.\nAs principais actividades da zona son o turismo, a pesca, a gander\u00eda e a agricultura. En 2006 An Daingean ti\u00f1a unha poboaci\u00f3n de 1.920 habitantes. An Daingean est\u00e1 situada nun Gaeltacht.\nDurante moito tempo An Daingean foi unha vila remota, mais agora \u00e9 un activo porto pesqueiro e un importante centro tur\u00edstico.\nFungi, o golfi\u00f1o de An Daingean.\nEn 1984 un golfi\u00f1o comezou a frecuentar a zona do porto de An Daingean, convert\u00e9ndose nunha atracci\u00f3n para os visitantes. Calc\u00falase que naceu contra mediados da d\u00e9cada de 1970, cunha esperanza de vida de 25 anos para a s\u00faa especie. Ten adicada unha escultura en bronce en An Daingean.\nLugares de interese.\nA igrexa neog\u00f3tica de An Daingean, St. Mary, foi constru\u00edda segundo o proxecto de J. J. McCarthy e O'Connell. A primeira pedra foi colocada en 1862.\nHai moitas posibilidades de escoitar m\u00fasica tradicional irlandesa na vila, especialmente no ver\u00e1n, na tempada de turismo. Tam\u00e9n hai un acuario na vila e bo n\u00famero de tendas de artesan\u00eda.\nPoden tam\u00e9n visitarse nos arredores os xacementos arqueol\u00f3xicos da pen\u00ednsula de An Daingean."}
{"id": "127536", "revid": "1131", "url": "https://gl.wikipedia.org/wiki?curid=127536", "title": "Mercedes Sosa", "text": "Haydee Mercedes Sosa, nada en San Miguel de Tucum\u00e1n o 9 de xullo de 1935 e finada o 4 de outubro de 2009 en Buenos Aires, foi unha cantante de ra\u00edz folcl\u00f3rica arxentina moi reco\u00f1ecida en Am\u00e9rica Latina e en Europa.\nTraxectoria.\nEst\u00e1 considerada un dos expo\u00f1entes principais da nova canci\u00f3n latinoamericana. As\u00ed mesmo ten incursionado noutros x\u00e9neros musicais coma o tango, o rock e o pop, entre outros. A s\u00faa popularidade valeulle o apelativo \"La Voz de Latinoam\u00e9rica\". Desempe\u00f1a labores como embaixadora de boa vontade da UNESCO para Latinoam\u00e9rica e o Caribe. A s\u00faa traxectoria foi resumida nas palabras do seu compatriota Fito P\u00e1ez con esta frase:"}
{"id": "127538", "revid": "13580", "url": "https://gl.wikipedia.org/wiki?curid=127538", "title": "Su\u00edza ital\u00f3fona", "text": ""}
{"id": "127539", "revid": "16036", "url": "https://gl.wikipedia.org/wiki?curid=127539", "title": "Bellinzona", "text": "Bellinzona (en italiano \"Bellinzona\", en franc\u00e9s \"Bellence/Bellinzone\", en alem\u00e1n \"Bellenz/Bellinzona\", en lat\u00edn \"Bilitio\") \u00e9 unha cidade su\u00edza, capital do cant\u00f3n do Tesino e do distrito de Bellinzona.\nHistoria.\nA cidade foi mencionada por primeira vez co nome de nun texto escrito no ano 590, cando ocorreu o encontro entre unha fracci\u00f3n de guerreiros francos en direcci\u00f3n do paso de Lucomagno e os longobardos que habitaban na fortaleza de Bellinzona:\nDurante o alto medioevo Bellinzona conv\u00e9rtese nun lugar de grande importancia entre Como e Mil\u00e1n, para entrar na grande \u00f3rbita milanesa a partir do s\u00e9culo XV. Na primeira metade do s\u00e9culo XVI, seguindo as complexas vicisitudes pol\u00edtico-militares do ducado de Mil\u00e1n, Bellinzona foi cedida polos franceses aos confederados su\u00edzos. A cidade ser\u00e1 controlada como bail\u00eda (especie de colonia) at\u00e9 finais do s\u00e9culo XVIII cando Napole\u00f3n invade o territorio su\u00edzo, obrigando \u00e1 creaci\u00f3n de dous cant\u00f3ns soberanos no sur, o cant\u00f3n de Bellinzona e o cant\u00f3n de Lugano, que logo se fusionar\u00edan en 1803 para daren vida ao cant\u00f3n do Tesino.\nBellinzona foi escolleita coma capital cantonal, logo de varias d\u00e9cadas de rotaci\u00f3n da cidade capital entre Lugano e a mesma Bellinzona. Actualmente, a cidade \u00e9 a sede do goberno cantonal tesin\u00e9s e do Tribunal Penal Federal. Neste momento, at\u00f3pase en discusi\u00f3n a posibilidade de fusi\u00f3n da cidade, coas comunas lim\u00edtrofes do distrito, coa idea de obter un mellor realce urbano e un maior peso tanto a nivel cantonal como a nivel nacional, ademais de obter maiores fontes de financiamento e reducir os custos da administraci\u00f3n dunha rexi\u00f3n en crise econ\u00f3mica.\nXeograf\u00eda.\nA cidade at\u00f3pase situada no centro de cant\u00f3n, a beiras do r\u00edo Tesino. A localidade at\u00f3pase nunha posici\u00f3n de cami\u00f1os privilexiada. Da cidade parten as rutas cara aos pasos do San Gotardo, Lucomagno, San Bernardino e de Nufenen. Bellinzona est\u00e1 nunha altura de 238 metros sobre o nivel do mar, ten unha superficie de 19,84\u00a0km\u00b2 e a s\u00faa poboaci\u00f3n a decembro de 2006 era de 16\u00a0983 habitantes. Limita ao norte coa comuna de Gorduno, ao leste con Arbedo-Castione, ao sur con Sant'Antonio, Pianezzo e Giubiasco, e ao oeste con Monte Carasso.\nCultura.\nA cidade \u00e9 famosa polos seus tres castelos: Castelgrande, Montebello e Sasso Corbaro, os cales pertencen desde o ano 2000 ao Patrimonio da Humanidade da Unesco, as\u00ed como a muralla do antigo burgo.\n \nDivisi\u00f3ns.\nA Comuna de Bellinzona comprende as seguintes circunscrici\u00f3ns electorais:"}
{"id": "127540", "revid": "1888", "url": "https://gl.wikipedia.org/wiki?curid=127540", "title": "Luis Soto", "text": ""}
{"id": "127541", "revid": "98629", "url": "https://gl.wikipedia.org/wiki?curid=127541", "title": "Saturno V", "text": "O Saturno V foi un foguete desbot\u00e1bel de m\u00faltiples fases e de combust\u00edbel l\u00edquido usado nos programas Apolo e Skylab da NASA. O seu dese\u00f1o estivo a cargo de Wernher von Braun no Marshall Space Flight Center (en lingua galega \"Centro de voo espacial Marshall\") e os seus principais construtores foron Boeing, North American Aviation, Douglas Aircraft Company e IBM. Foi o m\u00e1is grande da familia de foguetes Saturno."}
{"id": "127545", "revid": "22570", "url": "https://gl.wikipedia.org/wiki?curid=127545", "title": "Su\u00edza italiana", "text": "A Su\u00edza italiana (en italiano: \"Svizzera Italiana\", en alem\u00e1n: \"Italienische Schweiz\", en franc\u00e9s: \"Suisse italienne\", en romanche: \"Svizra Italiana\"), \u00e9 o conxunto de zonas de Su\u00edza en que \u00e9 usual o idioma italiano ou alg\u00fans dialectos alpinos da lingua lombarda.\n\u00c1reas.\nA Su\u00edza italiana comprende as seguintes \u00e1reas:\nEn total a extensi\u00f3n da Su\u00edza Italiana \u00e9 de aproximadamente 3.500 km\u00b2, tendo cara ao ano 2000 unha poboaci\u00f3n roldando os 400.000 habitantes dos cales 80.000 eran estranxeiros.\nPrincipais centros da Su\u00edza Italiana.\nOs principais centros at\u00f3panse no cant\u00f3n do Tesino e son:\nInfraestrutura.\nDesde 1996 a poboaci\u00f3n ital\u00f3fona de Su\u00edza pode ter como referente unha universidade propia a \"Universit\u00e0 della Svizzera italiana\" (Universidade da Su\u00edza Italiana), con sede en Lugano e Mendrisio. O outro istituto de ensino superior nesta rexi\u00f3n \u00e9 a \"Scuola Universitaria Professionale della Svizzera Italiana\" (Escola Universitaria Profesional da Su\u00edza Italiana) con sede en Manno.\nO principal aeroporto \u00e9 o de Agno, a\u00ednda que o italiano de Mil\u00e1n (aeroporto internazionale di Milano Malpensa) \u00e9 facilmente accesible.\nRadio e Televisi\u00f3n.\nNa Su\u00edza Italiana existen desde hai d\u00e9cadas un sistema de radio e televisi\u00f3n en italiano, a televisi\u00f3n en italiano iniciou as s\u00faas transmisi\u00f3ns en 1961. A RTSI (Radio e Televisi\u00f3n da Su\u00edza Italiana) entre os 1960 e 1970 ti\u00f1a moito p\u00fablico na Italia Setentrional porque emit\u00eda programas en cor moito antes que a RAI."}
{"id": "127548", "revid": "12452", "url": "https://gl.wikipedia.org/wiki?curid=127548", "title": "UPG-li\u00f1a proletaria", "text": ""}
{"id": "127551", "revid": "1093", "url": "https://gl.wikipedia.org/wiki?curid=127551", "title": "Arturo Souto Feijoo", "text": ""}
{"id": "127554", "revid": "1131", "url": "https://gl.wikipedia.org/wiki?curid=127554", "title": "Anguillita", "text": "Anguillita \u00e9 unha pequena illa rochosa na punta occidental do territorio brit\u00e1nico de ultramar de Anguila. Anguillita non \u00e9 o punto m\u00e1is occidental de Anguilla, esa posici\u00f3n \u00e9 para os Caios Prickly Pear (pera espi\u00f1enta). Con todo, \u00e9 a dependencia m\u00e1is meridional.\nA diferenza da Illa Scrub, unha illa m\u00e1is grande do extremo oriental, e que conta con dous excelentes praias, Anguillita \u00e9 raramente visitada polo p\u00fablico en xeral, desde o extremo occidental \u00e9 practicamente inaccesibles a p\u00e9. Como tal, \u00e9 de cando en cando visitada polos turistas, un pesar de que \u00e9 accesible en kaiak por mar.\nAnguillita ofrece oportunidades para a pr\u00e1ctica do mergullo e do esn\u00f3rquel atop\u00e1ndose as mellores condici\u00f3ns para estas actividades f\u00f3ra da s\u00faa accidentada costa. Especies como barracudas, raias, tartarugas P\u00f3dense ver nas s\u00faas augas. Hai paredes submarinas a unha profundidade duns 5 a 20 metros e numerosas pequenas covas submarinas."}
{"id": "127560", "revid": "89787", "url": "https://gl.wikipedia.org/wiki?curid=127560", "title": "Nennio", "text": "Nennio ou Nemnivo (\"Nennius\" ou \"Nemnivus\", en lat\u00edn) \u00e9 o nome de dous personaxes, parcialmente lendarios, asociados coa historia de Gales. O mellor co\u00f1ecido dos dous \u00e9 Nennio, o estudante de Elvodugo (\"Elvodugus\"). Elvodugo \u00e9 comunmente identificado co bispo Elfodd de Gwynedd, quen convenceu o resto da rexi\u00f3n de Gales do Cristianismo celta de celebrar Pascua na mesma data que os outros cat\u00f3licos en Gran Breta\u00f1a en 768 e \u00e9, m\u00e1is tarde, dado por falecido en 809, polos \"Annales Cambriae\". Sostense tradicionalmente que este Nennio viviu a inicios do s\u00e9culo IX e \u00e9 identificado nun grupo de manuscritos da \"Historia Brittonum\" como o autor deste traballo. Por\u00e9n, os estudos do profesor David N. Dumville sobre este texto mostraron que os manuscritos que sindicaban esta autor\u00eda vi\u00f1an dun exemplar datado a fins do s\u00e9culo XI, moito despois de que os exemplares das outras versi\u00f3ns deste manuscrito, ademais de douscentos anos despois de cando se sup\u00f3n viviu Nennio. A pesar diso, varios historiadores a\u00ednda lle refiren a Nennio como o autor ben do texto orixinal da Historia \"Brittonum\", ben desta versi\u00f3n espec\u00edfica.\nO outro Nemnivo ou Nennio \u00e9 mencionado nun manuscrito gal\u00e9s do s\u00e9culo IX. Dise que este Nennivo inventou un alfabeto que ser\u00eda preservado neste manuscrito e, segundo Nora Kershaw Chadwick, se deriva do alfabeto r\u00fanico do ingl\u00e9s antigo: \u00ab\"De feito, os nomes asignados a algunhas das s\u00faas cartas parecen mostrar evidencia dun co\u00f1ecemento real dos nomes sax\u00f3ns\"\u00bb.\nAlg\u00fans concl\u00faen que estas d\u00faas figuras son o mesmo individuo. Outros argumentan que tal conclusi\u00f3n non est\u00e1 garantida, xa que se poder\u00eda soster que Nennio, o estudante de Elvodugo, \u00e9 un personaxe ficticio e xa que a historia de Gales e Breta\u00f1a sobre este per\u00edodo en cuesti\u00f3n est\u00e1 bastante incompleta."}
{"id": "127561", "revid": "89787", "url": "https://gl.wikipedia.org/wiki?curid=127561", "title": "Masgwid Gloff", "text": "Mascuid Gloff chamado \"o Chepudo\" (gal\u00e9s: Masgwid, lat\u00edn: Mascuidius, ingl\u00e9s: Maximilian) foi soberano de Elmet (c. 460 - c. 495), un reino da Inglaterra altomedieval.\nSegundo fillo do rei de Rheged, Gwrast Lledlwm. Semella que herdou a parte meridional do reino paterno a finais do s\u00e9culo V e converteuse no primeiro rei independente de Elmet (o Elfed). A s\u00faa capital estar\u00eda se cadra en \"Campodonum\" (Leeds), se ben \u00e9 pos\u00edbel que fose o centro do reino separado de Loidis.\nLigaz\u00f3ns externas.\n Early British Kingdoms. Portal da antiga historia das Illas Brit\u00e1nicas."}
{"id": "127562", "revid": "89787", "url": "https://gl.wikipedia.org/wiki?curid=127562", "title": "Llaennog ap Masgwid", "text": "Llaenawc ap Masgwid (Llaennog en gal\u00e9s, Lennocus en lat\u00edn e Leonard en ingl\u00e9s) foi rei de Elmet (c. 495 - c. 540), fillo do rei Masguid Gloff.\nSegundo John Morris, fundou a principios do s\u00e9cula VI un reino en Escocia meridional, centrado en torno a Lennox. Non existe, con todo, proba ningunha que apoie esta teor\u00eda, mentres a asociaci\u00f3n do seu fillo Gwallawc Marchawc Trin con Elmet indicar\u00eda que este ser\u00eda o verdadeiro reino de Llaenawc.\nLigaz\u00f3ns externas.\n Early British Kingdoms. Portal da antiga historia das Illas Brit\u00e1nicas."}
{"id": "127563", "revid": "89787", "url": "https://gl.wikipedia.org/wiki?curid=127563", "title": "Arthuis ap Masgwid", "text": "Arthuis (gal\u00e9s: Arthwys; lat\u00edn: Artorius; ingl\u00e9s: Arthur), pr\u00edncipe de Elmet, viviu no s\u00e9culo VI.\nEra o fillo m\u00e1is novo do rei Mascuid Gloff de Elmet, e foi contempor\u00e1neo do rei Artur; se cadra algunhas das s\u00faas faza\u00f1as contribu\u00edron \u00e1 formaci\u00f3n da materia art\u00farica."}
{"id": "127568", "revid": "23204", "url": "https://gl.wikipedia.org/wiki?curid=127568", "title": "Sapo dourado", "text": "O sapo dourado, de nome cient\u00edfico \"Incilius periglenes\" (antes chamado \"Bufo periglenes\"), descrito pola primeira vez en 1966 polo herpet\u00f3logo Jay Savage, \u00e9 unha especie de anfibio anuro que viviu nuns poucos lugares no bosque de Monteverde, en Costa Rica, Am\u00e9rica Central. Est\u00e1 clasificado pola IUCN como extinto. Desde 1989 non se viu un s\u00f3 esp\u00e9cime do sapo dourado. A s\u00faa repentina desaparici\u00f3n \u00e9 citada como parte da diminuci\u00f3n das poboaci\u00f3ns de anfibios, que poden ser atribu\u00edbeis ao cambio clim\u00e1tico provocado polo quentamento global ou ben a unha epidemia de fungos espec\u00edficos de anfibios, ou doutros factores, combinados ou independentes."}
{"id": "127569", "revid": "56817", "url": "https://gl.wikipedia.org/wiki?curid=127569", "title": "Hortensia", "text": "O termo hortensia pode referirse a:"}
{"id": "127570", "revid": "83328", "url": "https://gl.wikipedia.org/wiki?curid=127570", "title": "Herpetolox\u00eda", "text": "A herpetolox\u00eda, palabra orixinaria dos termos gregos \u1f11\u03c1\u03c0\u03b5\u03c4\u03cc\u03bd \"herpet\u00f3n\", 'animal esvarad\u00edo', e \u03bb\u03cc\u03b3\u03bf\u03c2 \"l\u00f3gos\", 'comunicaci\u00f3n' (no sentido de 'co\u00f1ecemento'), \u00e9 a rama da zoolox\u00eda que se dedica ao estudo dos anfibios e r\u00e9ptiles, inclu\u00eddas a s\u00faa taxonom\u00eda, ecolox\u00eda, comportamento, fisiolox\u00eda, anatom\u00eda e paleontolox\u00eda.\nCaracter\u00edsticas.\nA herpetolox\u00eda estuda os tetr\u00e1podos poiquilotermos (ou, mellor, ectotermos), o que incl\u00fae os r\u00e9ptiles e anfibios, pero non os peixes. O estudo dos anfibios beneficia o noso co\u00f1ecemento do estado do ambiente, porque son moi sensibles \u00e1s perturbaci\u00f3ns dos ecosistemas, especialmente a contaminaci\u00f3n, en parte porque o seu primeiro desenvolvemento se produce en ambientes acu\u00e1ticos frecuentemente pouco extensos ou temporais. Alg\u00fans velenos e toxinas producidas polos r\u00e9ptiles e os anfibios son \u00fatiles nos medicamentos humano. Por exemplo, o estudo dos velenos de certas serpes invest\u00edgase en busca de f\u00e1rmacos anticoagulantes."}
{"id": "127572", "revid": "1410", "url": "https://gl.wikipedia.org/wiki?curid=127572", "title": "Rajon Rondo", "text": "Rajon Pierre Rondo, nado o 22 de febreiro de 1986 en Louisville, Kentucky, \u00e9 un xogador de baloncesto estadounidense que xoga nos Cleveland Cavaliers da National Basketball Association (NBA). Mide 1,85 e xoga de base. \u00c9 co\u00f1ecido polo seu r\u00e1pido ritmo ofensivo e as s\u00faas habilidades defensivas.\nTraxectoria.\nUniversidade.\nPasou dous anos na Universidade de Kentucky, onde foi peza chave na vitoria de varios partidos nos \u00faltimos segundos, coma contra Louisville ou South Carolina, pero o seu equipo non puido alcanzar a Final Four da NCAA en ningunha das d\u00faas tempadas. Foi inclu\u00eddo no mellor equipo de novatos da Southeastern Conference, e conseguiu o r\u00e9cord de roubos de bal\u00f3n nunha tempada da s\u00faa universidade. A morte de Spencer Ronson, un dos seus mellores amigos, marcou a s\u00faa infancia e a partir de a\u00ed centrouse m\u00e1is na s\u00faa traxectoria deportiva e afastouse das r\u00faas (leva unha tatuaxe dedicada a el).\nConseguiu unha media de 11,2 puntos, 6,1 rebotes, 4,9 asistencias e 2,1 roubos de bal\u00f3n, e a pesar de non estar reco\u00f1ecido coma un gran tirador, conseguiu unhas cifras de 18 de 66 lanzamentos de 3, un 27,2%.\nFoi elixido para xogar coa selecci\u00f3n dos Estados Unidos o Campionato do Mundo sub-21 disputado na Arxentina, onde a pesar de que s\u00f3 acadaron o quinto posto, tivo unha boa actuaci\u00f3n que lle serviu como escaparate para os numerosos observadores da NBA que al\u00ed se atopaban.\nProfesional.\nFoi elixido no post 21 do Draft da NBA de 2006 polos Phoenix Suns, os cales inmediatamente o traspasaron aos Boston Celtics. Na s\u00faa primeira tempada como profesional foi titular e ao rematar a tempada foi inclu\u00eddo no segundo mellor quinteto de \"rookies\" do ano. Tam\u00e9n conseguiu encabezar a clasificaci\u00f3n de roubos de bal\u00f3n por 48 minutos de xogo, con 3,36, sendo d\u00e9cimo na clasificaci\u00f3n global. No seu segundo ano, disputou 77 partidos da liga regular, foi elixido entre os xogadores \"sophomore\" que disputaron o partido do All Star e mellorou considerabelmente as s\u00faas medias ata os 10,6 puntos, 4,2 rebotes e 5,1 asistencias. A pesar da chegada de Sam Cassell, segue sendo o base titular dos Celtics.\nNa tempada 2008-09, Rondo xogou o seu mellor baloncesto des que xoga na NBA, titular indiscut\u00edbel na franqu\u00eda de Massachusetts, os Celtics volv\u00edan a xogar os \"playoffs\", pero coas baixas por lesi\u00f3n de Kevin Garnett e Leon Powe os Celtics non pasaron das semifinais de conferencia, pese a todo na retina dos bos afeccionados ao baloncesto quedar\u00e1 a primeira rolda fronte aos Chicago Bulls onde o \"9\" dos Celtics obtivo case unha triplo dobre nos 7 partidos que durou a serie."}
{"id": "127574", "revid": "1093", "url": "https://gl.wikipedia.org/wiki?curid=127574", "title": "Sam Cassell", "text": "Samuel James Cassell, nado o 18 de novembro de 1969 en Baltimore, Maryland, \u00e9 un ex xogador de baloncesto estadounidense que xogou durante 15 tempadas na NBA. Con 1,91 metros xogaba na posici\u00f3n de base. Actualmente \u00e9 adestrador asistente dos Washington Wizards.\nTraxectoria.\nUniversidade.\nXogou durante dous anos na Universidade Estatal de Florida, nos que acadou 18,3 puntos, 4,4 rebotes e 4,4 asistencias por partido.\nProfesional.\nFoi elixido no post 24 da primeira rolda do Draft da NBA de 1993 polos Houston Rockets, onde xogou tres tempadas, axudando ao seu equipo na consecuci\u00f3n de dous aneis de campi\u00f3n, en 1994 e 1995. Tras ser traspasado, na tempada 1996-97 xogou en tres equipos diferentes: Phoenix Suns, Dallas Mavericks e, finalmente, New Jersey Nets, onde quedou d\u00faas tempadas m\u00e1is. Ao longo de toda a s\u00faa traxectoria estivo envolto en m\u00faltiples traspasos, algo sorprendente tendo en conta o seu rendemento, xa que, salvo as s\u00faas d\u00faas primeiras tempadas, sempre obtivo cifras en torno aos 16 puntos e 8 asistencias por partido, sendo peza chave en cada un dos equipos polos que pasou. En 1999 foi traspasado aos Milwaukee Bucks, onde permaneceu ata 2003, onde de novo fixo as maletas para ir xogar aos Minnesota Timberwolves, equipo que no 2005 o traspasa de novo aos Clippers, onde rende a un alto nivel na s\u00faa primeira tempada, levando ao seu equipo \u00e1s semifinais da Conferencia Oeste da NBA.\nNa tempada 2006-07, a pesar dos seus 37 anos, seguiu rendendo a un bo nivel conseguindo 12,5 puntos e 4,8 asistencias en case 25 minutos de xogo por partido. Tras ser cortado polos Clippers en marzo de 2008, Cassell fichou polos Boston Celtics, onde se converteu no base suplente de Rajon Rondo e o perfecto complemento que axudou aos Boston Celtics a conseguiren o anel de campi\u00f3n no ano 2008. Sam Cassell, con 15 tempadas na competici\u00f3n, confirmou a s\u00faa retirada e o seu paso ao corpo t\u00e9cnico dos Washington Wizards, onde se reencontrou con Flip Saunders, o seu adestrador nos Timberwolves en 2004, cando Cassell fixo a s\u00faa \u00fanica aparici\u00f3n nun encontro 'All Star'.\nCassell xogou un total de 993 partidos de liga regular con oito equipos diferentes, nos que se anotou 15.7 puntos e 6 asistencias por encontro. O base ga\u00f1ou dous aneis con Houston Rockets (1994 e 1995) e un en 2008 cos Boston Celtics."}
{"id": "127576", "revid": "22570", "url": "https://gl.wikipedia.org/wiki?curid=127576", "title": "Furac\u00e1n Hortensia de 1984", "text": "Hortensia foi o nome co que se designou unha tormenta tropical orixinada por mor dunha tormenta subtropical ao sueste das Bermudas, formada o 23 de setembro de 1984.\nTraxectoria e caracter\u00edsticas.\nDespois de ter acadado o grao de tormenta tropical, apenas pasaron unhas xornadas at\u00e9 que chegou a se converter nun furac\u00e1n de categor\u00eda 1, \u00e9 dicir, con ventos de m\u00e1is de 118\u00a0km/h. O 30 de setembro o centro da tormenta tropical pasou preto das Bermudas e seguiu o seu cami\u00f1o cara ao leste, cruzando o Atl\u00e1ntico.\nO 2 de outubro, e xa preto da costa europea, o furac\u00e1n perdeu intensidade e converteuse de novo nunha tormenta tropical. O \"Centro Nacional de Furac\u00e1ns dos EUA\" abandonou ese d\u00eda o seu seguimento, d\u00e1ndoo por finalizado sen ter provocado danos nin v\u00edtimas, mais ese mesmo d\u00eda combinouse cunha baixa extratropical e chegou \u00e1 costa galega reforzado con ventos de m\u00e1is de 150\u00a0km/h.\nO 4 de outubro, xa en terras galegas, adquiriu a s\u00faa m\u00e1xima intensidade, provocando ao seu paso 2 mortos (6 en total dentro e f\u00f3ra de Galiza) e perdas materiais por m\u00e1is de 60 mill\u00f3ns de euros da \u00e9poca (uns 170 mill\u00f3ns de euros de 2009).\nA forza do Hortensia deixouse sentir no norte da Pen\u00ednsula Ib\u00e9rica e mesmo en Francia."}
{"id": "127588", "revid": "15490", "url": "https://gl.wikipedia.org/wiki?curid=127588", "title": "\u015ealom", "text": "\u015ealom (en hebreo: \u05e9\u05dc\u05d5\u05dd, \"Paz\") \u00e9 un xornal semanal de noticias xudeu-turcas, fundado o 29 de outubro de 1947 e sito en Istambul. \u00c9 publicado en turco xunto cunha p\u00e1xina publicada en ladino (xudeu-espa\u00f1ol).\nEst\u00e1 orientado para o p\u00fablico xudeu da grande \u00e1rea metropolitana.\nTraxectoria e caracter\u00edsticas.\nFundado polo xornalista xudeu-turco Avram Leyon, propietario da empresa de medios, G\u00f6zlem Gazetecilik Bas\u0131n ve Yay\u0131n A.\u015e.. A tirada semanal do xornal non excede os 5.000 exemplares (2005), inclu\u00edndo un suplemento denominado \"El Amaneser\" enteramente en ladino dende 2005.\nO director \u00e9 \u0130vo Molinas e o redactor xefe \u00e9 Yakup Barokas. A s\u00faa redacci\u00f3n e oficina gr\u00e1fica est\u00e1n en Te\u015fvikiye en Istambul e tam\u00e9n mant\u00e9n unha p\u00e1xina de Internet en turco e en ladino."}
{"id": "127614", "revid": "27155", "url": "https://gl.wikipedia.org/wiki?curid=127614", "title": "Toxina", "text": "As toxinas (do grego \u03c4\u03bf\u03be\u03b9\u03ba\u03cc\u03bd \"toxikon\") son substancias velenosas producidas por c\u00e9lulas de organismos vivos. As toxinas non incl\u00faen a velenos producidos sinteticamente. O termo empregouno por primeira vez o qu\u00edmico Ludwig Brieger (1849\u20131919).\nAs toxinas poden ser aquelas pequenas mol\u00e9culas, p\u00e9ptidos ou prote\u00ednas que causen enfermidades por contacto con ou por absorci\u00f3n nos tecidos corporais e que interact\u00faen con macromol\u00e9culas biol\u00f3xicas, como enzimas ou receptores celulares. As toxinas var\u00edan amplamente na s\u00faa capacidade de toxicidade. Van desde pequenas inchaz\u00f3ns, como as de picaduras de abellas, a mortes s\u00fabitas, como as da toxina bot\u00falica.\nBiotoxina.\n\u00c1s veces empr\u00e9gase o termo biotoxina para subli\u00f1ar a orixe biol\u00f3xica da enfermidade.\nAs biotoxinas clasif\u00edcanse ademais en biotoxinas de fungos (ou micotoxinas), biotoxinas microbianas, biotoxinas de plantas (ou ficotoxinas) e biotoxinas animais. \u00c1s biotoxinas producidas en medios acu\u00e1ticos ch\u00e1maselle biotoxinas mari\u00f1as.\nAs toxinas que producen os microorganismos son os factores que determinan a virulencia dos pat\u00f3xenos microbianos e/ou a capacidade de evasi\u00f3n inmune do h\u00f3spede.\nO papel das bioxotinas na natureza son: \nToxinas ambientais.\nO termo toxina ambiental empr\u00e9gase \u00e1s veces para inclu\u00edr explicitamente a contaminantes sint\u00e9ticos. Incl\u00faen a produtos contaminantes industriais e outras substancias t\u00f3xicas producidas artificialmente. Este termo, que contrad\u00ed as outras definici\u00f3ns de toxina, empr\u00e9gase habitualmente en campos f\u00f3ra das microbiolox\u00edas.\nAlg\u00fans casos de toxinas ambientais que se transmite a trav\u00e9s da cadeas tr\u00f3ficas de medios mari\u00f1os e son prexudiciais para a sa\u00fade humana son: "}
{"id": "127616", "revid": "27155", "url": "https://gl.wikipedia.org/wiki?curid=127616", "title": "Evoluci\u00f3n humana", "text": " \nA evoluci\u00f3n humana \u00e9 o proceso evolutivo que d\u00e1 lugar a aparici\u00f3n dos humanos modernos, \"Homo sapiens sapiens\". Inda que todos os organismos vivos comparten un devanceiro com\u00fan, ent\u00e9ndese por \"evoluci\u00f3n humana\" a parte da historia evolutiva dos primates, en particular a do x\u00e9nero \"Homo\", e como se remata coa aparici\u00f3n da especie \"Homo sapiens\" como unha especie de hom\u00ednido diferente.\nO estudo de dito proceso require unha an\u00e1lise interdisciplinar na que se sumen co\u00f1ecementos procedentes de ciencias como a xen\u00e9tica, embriolox\u00eda, a antropolox\u00eda f\u00edsica, a paleontolox\u00eda, a estratigraf\u00eda, a xeocronolox\u00eda, a arqueolox\u00eda e mesmo a ling\u00fc\u00edstica.\nOs estudos xen\u00e9ticos mostran que os primates diverxeron doutros mam\u00edferos arredor de hai 85 mill\u00f3ns de anos no cret\u00e1ceo tard\u00edo e que os primeiros f\u00f3siles recollidos aparecen no Paleoceno, hai 55 mill\u00f3ns de anos. A familia Hominidae diverxe dos xib\u00f3ns, hai 15-20 mill\u00f3ns de anos, e aproximadamente hai 14 mill\u00f3ns de anos o fan os Ponginae (orangut\u00e1ns). O bipedismo \u00e9 a principal adaptaci\u00f3n da li\u00f1a de hom\u00ednidos e consid\u00e9rase que o primeiro hom\u00ednido que foi b\u00edpede ser\u00eda \"Sahelanthropus\" ou \"Orrorin\" e xa completamente b\u00edpede ser\u00eda \"Ardipithecus\". Os gorilas e os chimpanc\u00e9s diverxeron aproximadamente ao mesmo tempo, hai arredor de 4-6 mill\u00f3ns de anos co que \"Sahelanthropus\" ou \"Orrorin\" ser\u00edan os nosos \u00faltimos antepasados en com\u00fan con estes. Os primeiros b\u00edpedes evolucionar\u00edan a australopitecinos e a continuaci\u00f3n ao x\u00e9nero \"Homo\".\nOs primeiros membros documentados do x\u00e9nero \"Homo\" son os \"Homo habilis\", que aparecen hai 2,3 mill\u00f3ns de anos, e que ser\u00eda a primeira especie para a que existen evidencias do uso de ferramentas de pedra. Os cerebros destes primeiros hom\u00ednidos era dun tama\u00f1o aproximadamente igual ao dos chimpanc\u00e9s. Durante os seguintes mill\u00f3ns de anos comezou o proceso de encefalizaci\u00f3n e, coa aparici\u00f3n de \"Homo erectus\" no rexistro f\u00f3sil, vese que a capacidade cranial dobrou a 850\u00a0cm3. \"Homo erectus\" e \"Homo ergaster\" foron os primeiros hom\u00ednidos en sa\u00edr de \u00c1frica e dispers\u00e1ronse ao longo de \u00c1frica, Asia e Europa entre hai 1,8 e 1,3 mill\u00f3ns de anos. Est\u00edmase que foron estas especies as primeiras en usar o lume e ferramentas elaboradas.\nSegundo a orixe recente en \u00c1frica dos humanos modernos, estes evolucionar\u00edan, probablemente, a partir de \"Homo heidelbergensis\" exclusivamente dentro de \u00c1frica e dando lugar \u00e1 aparici\u00f3n de \"Homo sapiens\" arcaicos no Paleol\u00edtico medio, hai entre 150.000 e 200.000 anos.Esa poboaci\u00f3n sair\u00eda de \u00c1frica hai entre 125.000 e 60.000 anos competindo e substitu\u00edndo \u00e1s poboaci\u00f3ns locais de \"Homo erectus\", \"Homo denisova\", \"Homo floresiensis\" e \"Homo neanderthalensis\".\nRecentes investigaci\u00f3ns filoxen\u00e9ticas suxiren que varios haplotipos dos Neandertais est\u00e1n presentes en poboaci\u00f3ns non-africanas e que os Neandertais e outros hom\u00ednidos como hom\u00ednidos de Denisova poder\u00edan ter contribu\u00eddo ata un 6% de secuencias do seu xenoma \u00e1s poboaci\u00f3ns humanas de hoxe en d\u00eda.\nA transici\u00f3n ao comportamento moderno con cultura de s\u00edmbolos, linguaxe e tecnolox\u00eda l\u00edtica especializada aconteceu hai 50.000 anos.\nHistoria do estudo da evoluci\u00f3n humana.\nAntes de Darwin.\nA palabra \"homo\", o nome do x\u00e9nero ao que os humanos pertencen, foi escolleita por Carl Linnaeus no seu sistema de clasificaci\u00f3n de especies e f\u00edxoo por ser o adxectivo de \"homo\", home. Inda que a palabra latina empregada ten a s\u00faa ra\u00edz no indoeuropeo *\"dhghem\", que significa 'terra'. Linnaeus na s\u00faa publicaci\u00f3n de \"Systema Naturae\", 1785, clasificou os humanos na Orde \"Anthropomorpha\", a cal posteriormente renomeou como Orde de \"Primates\" (na d\u00e9cima edici\u00f3n de 1758). Mais Linnaeus non fixo nunca ningunha referencia sobre da evoluci\u00f3n dos primates e os humanos. Jean-Baptiste Lamarck por\u00e9n foi o primeiro en sinalar que:\nMalia iso, ata ese momento s\u00f3 se ti\u00f1a proposto que os grandes primates eran os animais m\u00e1is achegados aos humanos pero base\u00e1ndose s\u00f3 na s\u00faas similitudes morfol\u00f3xicas.\nDarwin.\nA posibilidade de que houbese unha relaci\u00f3n dos humanos cos grandes primates por descendencia nunca se propuxera nin debatera ata a publicaci\u00f3n en 1859 d\u2019\"A orixe das especies\" por Charles Darwin. Nel propo\u00f1\u00eda a evoluci\u00f3n de novas especies a partir das anteriores. A\u00ednda as\u00ed Darwin nunca tratou a evoluci\u00f3n humana nas s\u00faas publicaci\u00f3ns, e s\u00f3 chegou a dicir en resposta aos debates xerados polas s\u00faas publicaci\u00f3ns que:\nOs primeiros debates sobre da natureza da evoluci\u00f3n humana xorden grazas a Thomas Huxley e Richard Owen. Huxley, reco\u00f1ecido defensor de Darwin, argumentaba a favor da evoluci\u00f3n humana a partir dos primates po\u00f1endo como exemplo moitas das similitudes e diferenzas anat\u00f3micas entre humanos e o resto de primates, algo que destaca na s\u00faa publicaci\u00f3n do 1863 \"Evidencias do Lugar do Home na Natureza\":\nPor\u00e9n, moitos dos primeiros defensores de Darwin, coma eran Alfred Russel Wallace e Charles Lyell, non concordaban inicialmente con que as capacidades mentais e a sensibilidade moral dos humanos se puidera explicar pola selecci\u00f3n natural, inda que cambiar\u00edan de idea m\u00e1is adiante.\nDarwin aplicou a teor\u00eda da evoluci\u00f3n e a selecci\u00f3n sexual aos humanos cando publicou \"O descendente do Home, a Selecci\u00f3n en Relaci\u00f3n co Sexo\" en 1871 en resposta ao debate aberto por el. Na obra aplica a teor\u00eda da evoluci\u00f3n da selecci\u00f3n natural \u00e1 evoluci\u00f3n humana facendo especial fincap\u00e9 na importancia da selecci\u00f3n sexual. Na obra indica:\nOs primeiros f\u00f3siles.\nNese momento o problema fundamental era a carencia de achados de f\u00f3siles de \"intermediarios\". Os primeiros achados foron de Neandertais nas covas de Engis en B\u00e9lxica (1829) e en Xibraltar, e s\u00f3 tres anos antes da publicaci\u00f3n da obra \"A orixe das especies\" de Darwin no val de Neander en Alema\u00f1a. Por\u00e9n ning\u00fan foi identificado coma restos de humanos primitivos ata anos despois. A seguinte descuberta foi en 1891 ao descubrirse un individuo do hoxe chamado \"Homo erectus\", en Trinil, Xava. Mis non ser\u00e1 ata a d\u00e9cada de 1920 cando comecen as grandes descubertas en \u00c1frica. En 1925 descr\u00edbese o \"Australopithecus africanus\" por ser recollido nunha cova un esp\u00e9cime, o \"rapaz Taung\", cun cranio de 410\u00a0cm3 ben preservado. Este f\u00f3sil mostraba un cerebro pequeno, cunha forma redondeada, diferente dos de chimpanc\u00e9s ou gorilas, e m\u00e1is semellante ao dos humanos modernos. Este esp\u00e9cime tam\u00e9n mostraba dentes caninos e a posici\u00f3n do \"foramen magnum\" indicando unha locomoci\u00f3n b\u00edpede. Todas estas caracter\u00edsticas convenceron ao arque\u00f3logo Raymond Dart, quen o descubriu, de que o neno de Taung era un antecesor humano b\u00edpede, unha transici\u00f3n entre humanos e outros primates.\nOs primeiros f\u00f3siles da \u00c1frica oriental.\nDurante as d\u00e9cadas de 1960 e 1970 descubr\u00edronse centos de f\u00f3siles, particularmente en \u00c1frica oriental e no lago Turkana. Estas descubertas d\u00e9bense \u00e1 familia Leakey, con Louis Leakey e a s\u00faa muller Mary Leakey, e mailo seu fillo Richard e a fillastra Meave, que chegaron a converterse en paleoantrop\u00f3logos moi co\u00f1ecidos. Dos sitios arqueol\u00f3xicos da rexi\u00f3n conseguiron obter f\u00f3siles de australopitecinos, dos primeiros \"Homo\" e incluso \"Homo erectus\".\nCon estas descubertas deron a co\u00f1ecer \u00c1frica como o berce da humanidade. Na d\u00e9cada de 1980 Etiop\u00eda converteuse no centro de interese da paleoantropolox\u00eda por ser al\u00ed onde se descubriu o f\u00f3sil m\u00e1is completo de \"Australopithecus afarensis\", e tam\u00e9n na d\u00e9cada de 1990 descubr\u00edronse unha ampla cantidade de f\u00f3siles, coma o de \"Ardipithecus ramidus\".\nA revoluci\u00f3n xen\u00e9tica.\nAs aplicaci\u00f3ns da emerxente xen\u00e9tica neste campo comezaron ao se aplicar medidas da forza do entrecruzamento inmunol\u00f3xico da albumina do soro sangu\u00edneo entre pares de criaturas, inclu\u00eddos humanos e primates africanos: chimpanc\u00e9s e gorilas. A forza da reacci\u00f3n poder\u00edase expresar numericamente como unha distancia inmunol\u00f3xica, proporcional ao n\u00famero de diferenzas de amino\u00e1cidos entre prote\u00ednas hom\u00f3logas en diferentes especies. Empregando unha curva de calibraci\u00f3n cos pares de identificaci\u00f3n das especies cos tempos de diverxencia obtidos dos rexistros f\u00f3siles, estes datos p\u00f3dense usar como reloxos moleculares e estimar os tempos de diverxencia dos pares \ncomparados, inda que existan poucos ou ning\u00fan f\u00f3sil. No artigo que mostrou eses primeiros datos estim\u00e1base que o tempo de diverxencia entre os humanos e o resto de primates fora hai 5 mill\u00f3ns de anos, o que contradic\u00eda as interpretaci\u00f3ns do rexistro f\u00f3sil que daban datas de entre 10 e 30 mill\u00f3ns de anos. Os seguintes descubrimentos f\u00f3siles, moi especialmente o de \"Lucy\", e a reinterpretaci\u00f3n de material f\u00f3sil antigo, coma un destacado \"Ramapithecus\", mostrou que a dataci\u00f3n coa albumina era correcta. A aplicaci\u00f3n do principio do reloxo molecular revolucionou o estudo da evoluci\u00f3n molecular e, consecuentemente, da evoluci\u00f3n humana.\nA busca dos primeiros hom\u00ednidos.\nNa d\u00e9cada de 1990 varios equipos de paleoantrop\u00f3logos traballaban en \u00c1frica procurando restos dos primeiros f\u00f3siles nos que se producira a diverxencia da li\u00f1axe dos Hom\u00ednidos a partir dos primates. En 1994 Meave Leakey descubriu o \"Australopithecus anamensis\", que axi\u00f1a quedou velado pola descuberta m\u00e1is destacable en 1995, por Tim White, do \"Ardipithecus ramidus\", que botaba moi atr\u00e1s o rexistro f\u00f3sil, ata os 4,2 mill\u00f3ns de anos.\nEn 2000 descubriuse nas monta\u00f1as de Tugen, en Kenya, un hom\u00ednido b\u00edpede de hai 6 mill\u00f3ns de anos, que ser\u00eda clasificado como \"Orrorin tugenensis\". En 2001 descubriuse un cranio de \"Sahelanthropus tchadensis\", que foi datado en 7,2 mill\u00f3ns de anos, e sobre o que se argumentou que era b\u00edpede e polo tanto un hom\u00ednido.\nOs antrop\u00f3logos na d\u00e9cada de 1980 estaban divididos nas s\u00faas opini\u00f3ns acerca das barreiras e da dispersi\u00f3n migratoria do x\u00e9nero \"Homo\". \u00c9 a\u00ed onde as t\u00e9cnicas xen\u00e9ticas aparecen como recurso para resolver estes debates. Segundo a Teor\u00eda de expansi\u00f3n do S\u00e1hara coas probas existentes o x\u00e9nero Homo ter\u00eda migrado de \u00c1frica cando menos tres veces (i.e, \"Homo erectus\", \"Homo heildelbergensis\" e \"Homo sapiens\"), con outras migraci\u00f3ns m\u00e1is recentes (i.e, a familia de linguas afro-asi\u00e1ticas a As\u00eda).\nO modelo da Sa\u00edda de \u00c1frica prop\u00f3n que \"Homo sapiens\" se diversificou (ingl\u00e9s: \"speciation\") en \u00c1frica recentemente, hai 200.000 anos, e que a posterior migraci\u00f3n por Eurasia deu lugar a unha completa substituci\u00f3n das poboaci\u00f3ns previas humanas. Este modelo foi proposto por Chris Stringer e Peter Andrews.\nPola contra a hip\u00f3tese multirrexional prop\u00f3n que o x\u00e9nero \"Homo\" s\u00f3 estaba composto por unha poboaci\u00f3n \u00fanica interconectada, como o \u00e9 hoxe, e que a s\u00faa evoluci\u00f3n se deu ao longo do planeta de xeito continuo durante os \u00faltimos mill\u00f3ns de anos. O modelo foi proposto por Milford H. Wolpoff no 1988.\nOs avances na secuenciaci\u00f3n de ADN, especialmente de ADN mitocondrial (mtDNA) e o haplogrupo do cromosoma Y humano, fixeron que avanzara a comprensi\u00f3n da orixe humana.\nA secuenciaci\u00f3n de ADN mitocondrial e ADN do cromosoma Y dunha ampla variedade de poboaci\u00f3ns ind\u00edxenas revelou informaci\u00f3n tanto da herdanza xen\u00e9tica materna coma paterna. Os datos de ali\u00f1amento das diferenzas en \u00e1rbores filoxen\u00e9ticas d\u00e9ronlle unha base s\u00f3lida \u00e1 \u00fanica e recente orixe. As an\u00e1lises mostraron unha m\u00e1is ampla diversidade dos patr\u00f3ns de DNA en \u00c1frica, algo consistente coa idea da \"Eva mitocondrial\" e o \"Cromosoma Y de Ad\u00e1n\" de que a orixe ancestral \u00e9 africana.\nO modelo da sa\u00edda de \u00c1frica ga\u00f1ou apoio pola investigaci\u00f3n do mtDNA feminino e o cromosoma Y masculino. Despois da an\u00e1lise de \u00e1rbores xeneal\u00f3xicas feitas con 133 tipos de mtDNA, as investigaci\u00f3ns conclu\u00edron que todos descendiamos dunha \u00fanica proxenitora, a chamada \"Eva mitocondrial\". Este modelo est\u00e1 apoiado ademais pola maior diversidade x\u00e9nica mitocondrial nas poboaci\u00f3ns africanas.\nUn amplo estudo da diversidade x\u00e9nica africana achou que os Bosquimanos eran a poboaci\u00f3n coa maior diversidade x\u00e9nica de todas as 113 analizadas, convert\u00e9ndoos nunha das 14 pezas do \"cluster poboacional ancestral\". Esa investigaci\u00f3n tam\u00e9n lle deu lugar a orixe humana no sueste africano, cerca da costa de Namibia e Angola. Os estudos de ADN autos\u00f3mico tam\u00e9n lle dan soporte \u00e1 Orixe Africana.\nPor\u00e9n, alg\u00fans estudos propo\u00f1en unha mestura de \"Homo sapiens\" arcaico con humanos modernos.\nA recente secuenciaci\u00f3n do xenoma de Neandertais e do hom\u00ednido de Denisova mostra que o entrecruzamento existiu. Os humanos de f\u00f3ra de \u00c1frica te\u00f1en un 2-4% de alelos de Neandertais no seu xenoma e alg\u00fans Melanesios te\u00f1en ata un 4-6% m\u00e1is adicional de orixe Denisoviano. Estes resultados non contrad\u00edn o modelo da sa\u00edda de \u00c1frica, ag\u00e1s na s\u00faa estrita interpretaci\u00f3n. Despois dun efecto de botella que puidera ser froito da cat\u00e1strofe volc\u00e1nica de Toba un reducido grupo sa\u00eddo da \u00c1frica puido ter hibridado cos Neandertais, probablemente cos de oriente medio ou no norte de \u00c1frica antes da s\u00faa sa\u00edda do continente. Os descendentes desta li\u00f1axe ser\u00edan os predominantes na actual poboaci\u00f3n mundial. Unha parte ter\u00eda hibridado cos Deninsovianos, seguramente en Asia do sueste, antes de poboar a Melanesia. Hai identificados haplotipos de orixe nos Neandertais e Deninsovianos nas poboaci\u00f3ns actuais de Euroasia e Ocean\u00eda.\nExisten diferentes teor\u00edas sobre se houbo s\u00f3 un ou varios \u00e9xodos. Os modelos de m\u00faltiples dispersi\u00f3ns incl\u00faen a teor\u00eda da dispersi\u00f3n do sur, e est\u00e1n a ga\u00f1ar probas dos campos da xen\u00e9tica, ling\u00fc\u00edstica e restos arqueol\u00f3xicos. Esta teor\u00eda mant\u00e9n que houbo unha dispersi\u00f3n pola costa dos humanos modernos que provi\u00f1a do Corno de \u00c1frica e que se producir\u00eda hai 70.000 anos. Ese grupo converter\u00edase no poboador do sueste de Asia e de Ocean\u00eda, o que explicar\u00eda as descubertas de sitios arqueol\u00f3xicos dos primeiros humanos e con datas m\u00e1is recentes c\u00e1s do Levante ou o Mediterr\u00e1neo oriental. Unha segunda migraci\u00f3n humana ter\u00edase dispersado pola Pen\u00ednsula do Sina\u00ed cara a Asia, o que deu froito \u00e1 poboaci\u00f3n actual de Eurasia. O segundo grupo posiblemente ti\u00f1a unha tecnolox\u00eda m\u00e1is sofisticada e depend\u00eda menos da costa para a obtenci\u00f3n de alimentos. Os restos da primeira expansi\u00f3n ter\u00edan sido destru\u00eddas pola subida do nivel do mar ao final do m\u00e1ximo glacial. O modelo de dispersi\u00f3n m\u00faltiple estar\u00eda contradito agora por estudos que mostran que as actuais poboaci\u00f3ns de Eurasia e do sur de Asia e Ocean\u00eda te\u00f1en a mesma li\u00f1axe de ADN mitocondrial, o que apoia a migraci\u00f3n dunha \u00fanica poboaci\u00f3n de \u00c1frica como a orixe das poboaci\u00f3n non africanas.\nAntes de \"Homo\".\nA diversificaci\u00f3n dos primates no terciario.\nA radiaci\u00f3n dos prosimios primitivos durante o paleoceno deu lugar, no eoceno, a moitas li\u00f1as evolutivas, das que s\u00f3 sobreviven catro:\nNestes dous grupos de monos as adaptaci\u00f3ns \u00e1 vida arbor\u00edcola evolucionaron m\u00e1is ca nos prosimios modernos. Pos\u00faen a cara ben desenvolvida, visi\u00f3n estereosc\u00f3pica e, ademais, dedos mov\u00edbeis independentemente nos catro membros, o que lles permite agarrase con facilidade \u00e1s ramas das \u00e1rbores. O nivel de intelixencia \u00e9 moi superior ao dos prosimios. \nEstes e outros trazos supo\u00f1en que o tipo humano moderno non poder\u00eda ter evolucionado se o tipo ancestral non estivera adaptado \u00e1 vida arbor\u00edcola.\nAs primeiras especies f\u00f3siles deste grupo apareceron en dep\u00f3sitos sedimentarios de Kenya de 22 a 14 mill\u00f3ns de anos (mioceno). O nome m\u00e1is co\u00f1ecido para estes restos dunha suposta especie temper\u00e1 \u00e9 o de proc\u00f3nsul, nome que recibiu por \"Consul\", famosa mascota do zoo de Londres.\nA excepci\u00f3n dos xib\u00f3ns (familia dos hilob\u00e1tidos), os antropomorfos son os monos de maior tama\u00f1o, e o seu cerebro \u00e9 bastante grande con relaci\u00f3n ao tama\u00f1o do corpo. Os xib\u00f3ns son mon\u00f3gamos.\nOs gorilas viven en tribos de 8 a 24 individuos, inclu\u00eddos inmaturos e cr\u00edas pequenas. Abandonaron xa para sempre as \u00e1rbores, cami\u00f1an a catro patas, pero poden manterse ergueitos durante curtos per\u00edodos de tempo, e cando desaf\u00edan un inimigo. O xefe da tribo apar\u00e9ase coas femias, e estas non volven a facelo durante o per\u00edodo de crianza da s\u00faa descendencia, que pode chegar a ser de at\u00e9 4 anos.\nOs chimpanc\u00e9s forman pequenos grupos dentro dos que hai unha xerarqu\u00eda de dominancia entre os machos e outra nas femias. Non hai parellas duradeiras.\nA radiaci\u00f3n dos hom\u00ednidos.\nDespois de que o grupo dos hom\u00ednidos se separara do grupo dos monos antropomorfos (ou p\u00f3nxidos) no comezo do mioceno, produciuse outra radiaci\u00f3n nova de hom\u00ednidos durante o plioceno e o cuaternario, na que unha das li\u00f1as evolutivas resultantes dar\u00eda lugar ao home moderno.\nOs nosos antepasados hom\u00ednidos, ao teren que adaptarse ao novo medio (o terrestre), onde non estaban protexidos coma no arbor\u00edcola, houberon de competir e defenderse dos animais predadores que poboaban as grandes sabanas, coma o le\u00f3n e outros. Esta necesidade de fuxir e atacar, as\u00ed como a iniciaci\u00f3n da caza (a\u00ednda que de pouca importancia neses momentos), obrigou probabelmente a que se seleccionaran os tipos mellor adaptados para a carreira e orientaran as\u00ed a evoluci\u00f3n na direcci\u00f3n humana.\nDurante o proceso de hominizaci\u00f3n os primitivos hom\u00ednidos houberon de cazar a fin de independizarse, en certa medida, da dieta vexetal que ti\u00f1an durante a s\u00faa vida arb\u00f3rea. Parece que as sesi\u00f3ns de cacer\u00eda \u2014ao principio espor\u00e1dicas e pouco a pouco m\u00e1is xeneralizadas\u2014 realiz\u00e1banse en grupo, a fin de facilitar o ataque e a defensa (tal e como o fan moitos dos monos antropomorfos actuais).\nComo consecuencia de todos estes factores e doutros m\u00e1is, as tendencias antes citadas, que empezaran a desenvolverse nalg\u00fans tipos dos primitivos hom\u00ednidos, foron aumentando e perfeccion\u00e1ndose desde os primitivos hom\u00ednidos at\u00e9 o home. As\u00ed, cabe destacar as seguintes modificaci\u00f3ns:\nOs preaustralopitecos (preaustralopitecinos).\nDurante moito tempo pensouse que o home descend\u00eda dos grandes monos, coma o gorila ou o chimpanc\u00e9. Pero xa vimos que esta hip\u00f3tese \u00e9 falsa: o home non descende do mono, entendendo a palabra mono coma sin\u00f3nimo dos p\u00f3nxidos ou monos antropomorfos. A radiaci\u00f3n adaptativa dos hominoides, que acadou o seu apoxeo no mioceno (hai 25 mill\u00f3ns de anos), separa rapidamente as ramas que orixinar\u00edan os grandes monos antropoides (gorila, chimpanc\u00e9, orangut\u00e1n) da rama dos hom\u00ednidos.\nEsta \u00faltima rama volveu experimentar outra nova radiaci\u00f3n na que a maior\u00eda das li\u00f1as se extinguiron. Unha destas li\u00f1as \u00e9 a que orixinou o home moderno. O modelo detallado desta radiaci\u00f3n hom\u00ednida \u00e9 desco\u00f1ecido, xa que os f\u00f3siles son moi escasos, a\u00ednda que algo se pode deducir das probas f\u00f3siles dispo\u00f1\u00edbeis. Propux\u00e9ronse varias hip\u00f3teses que intentan explicar como se produciu esta radiaci\u00f3n, todas baseadas no estudo duns poucos cranios e restos de esqueletos atopados esporadicamente. Por tanto, dado que a cuesti\u00f3n \u00e9 problem\u00e1tica e est\u00e1 suxeita a fortes controversias entre os paleoantrop\u00f3logos, darase aqu\u00ed un dos modelos propostos, e insistirase m\u00e1is adiante sobre o tema.\nComo se viu, moi cedo (no mioceno) sep\u00e1ranse xa os cercopitecoides dos antropomorfos. Na base destes \u00faltimos sit\u00faanse f\u00f3siles como \"Proconsul\" e \"Dryopithecus\", do mioceno e plioceno de Eurasia e \u00c1frica, con tendencia ao bipedismo, que poden ser quizais antecesores dos p\u00f3nxidos e dos hom\u00ednidos. O \"Gigantopithecus\" foi unha forma xigante pr\u00f3xima aos gorilas. No mioceno superior de \u00c1frica e no plioceno inferior de Europa, aparece o x\u00e9nero \"Oreopithecus\" que, a\u00ednda que non \u00e9 antepasado dos hom\u00ednidos, alcanzara xa alg\u00fans caracteres semellantes a estes, especialmente a posici\u00f3n ergueita de locomoci\u00f3n b\u00edpede.\nOs restos f\u00f3siles de hom\u00ednidos no terciario son escasos e fragmentarios. O primeiro x\u00e9nero hom\u00ednido, sen d\u00fabida, \u00e9 \"Ramapithecus\" (= \"Kenyapithecus\"), do mioceno superior e plioceno de Eurasia do Sur e \u00c1frica oriental, cunha antig\u00fcidade duns 14 mill\u00f3ns de anos.\nOs primeiros pos\u00edbeis hom\u00ednidos b\u00edpedes (homininos) son \"Sahelanthropus tchadiensis\" (cunha antig\u00fcidade de 6 ou 7 mill\u00f3ns de anos) e \"Orrorin tugenensis\" (uns 6 mill\u00f3ns de anos).\nOs f\u00f3siles destes hom\u00ednidos son escasos e fragmentarios e non hai acordo xeral sobre se eran totalmente b\u00edpedes.\nOs australopitecos (australopitecinos).\nA seguinte etapa evolutiva do home transcorre no plioceno superior (\u00e9poca Villafranquiense). \nOs primeiros homininos dos que se ten a seguridade de que foron completamente b\u00edpedes son os australopitecos, membros do x\u00e9nero \"Australopithecus\", dos que se conservan esqueletos moi completos (coma o da famosa Lucy) de polo menos cinco especies estendidas fundamentalmente por \u00c1frica Oriental e Meridional, a\u00ednda que hai algunhas formas m\u00e1is ou menos dubidosas en Israel, China e quizais Indonesia; co\u00f1\u00e9cense hoxe restos duns 100 individuos.\nO primeiro f\u00f3sil de australopiteco encontrouno Raymond Dart en Sur\u00e1frica, en 1924. O seu cranio \u00e9 m\u00e1is arredondado c\u00f3 dos antropomorfos da \u00e9poca de maior capacidade cranial. Tam\u00e9n var\u00eda a forma dos dentes e o punto de uni\u00f3n do cranio coa columna vertebral, o que indica que andaba ergueito. A este f\u00f3sil d\u00e9uselle o nome de \"Australopithecus\" (mono meridional) e considerouse como o elo perdido entre os monos e o home.\nOs m\u00e1is antigos australopitecos parecen ser os de \u00c1frica Oriental, de hai uns 3,6 mill\u00f3ns de anos. Viviron at\u00e9 hai 1,4 mill\u00f3ns de anos. Os australopitecos eran claramente b\u00edpedes e de pequeno tama\u00f1o (pouco m\u00e1is dun metro), con capacidade cranial non moi grande, pero de trazos decididamente humanos. Habitaban ao parecer chairas esteparias, dedic\u00e1ndose \u00e1 caza en grupos familiares. Respecto \u00e1 s\u00faa cultura, parece que non co\u00f1ec\u00edan o emprego do lume; alg\u00fans investigadores consid\u00e9ranos asociados coa chamada cultura Olduvaiense, de instrumentos l\u00edticos moi primitivos, apenas retocados.\nEste tipo de hom\u00edninos prosperou nas sabanas arboradas do leste de \u00c1frica entre hai 4 e 2,5 mill\u00f3ns de anos con not\u00e1bel \u00e9xito ecol\u00f3xico, como o demostra a radiaci\u00f3n que experimentou, con polo menos cinco especies diferentes esparexidas desde Etiop\u00eda e o Chad at\u00e9 Sur\u00e1frica.\nO \"Australopithecus afarensis\" estaba considerado, at\u00e9 hai poucos anos, como a especie m\u00e1is antiga de todas. O esqueleto m\u00e1is completo e m\u00e1is famoso \u00e9 un denominado Lucy, que corresponde a unha femia duns 20 anos de idade, achado por Donald Johanson en 1973.\nA postura era totalmente b\u00edpede, a\u00ednda que os brazos son anormalmente longos se se comparan c\u00f3s dun home actual. Ao compararmos o cranio e a pelve dun australopiteco cos dun chimpanc\u00e9, obs\u00e9rvanse enormes diferenzas na pelve, incluso cando o cerebro a\u00ednda non se desenvolvera tanto (de 380 a 400\u00a0cm3 era a s\u00faa capacidade cranial). Isto parece indicar que o primeiro motor para a evoluci\u00f3n do grupo foi a postura ergueita, non o aumento da capacidade cranial.\nPero en 1992 atop\u00e1ronse, no curso medio do r\u00edo Awash, en Etiop\u00eda, restos dun hom\u00ednido a\u00ednda m\u00e1is antigo c\u00f3 \"Australopithecus afarensis\", xa que datan de hai 4,4 mill\u00f3ns de anos, que foi bautizado como \"Ardipithecus ramidus\" (e co\u00f1ecido popularmente como \"Ardi\"). Este descubrimento, ademais de situar m\u00e1is atr\u00e1s a data da escisi\u00f3n das li\u00f1as evolutivas que conduciron a simios e humanos, demostra que a aparici\u00f3n dos hom\u00ednidos foi anterior \u00e1 diminuci\u00f3n das \u00e1reas forestais e conseguinte extensi\u00f3n das sabanas.\nPorque \"Ardipithecus ramidus\" era xa un hom\u00ednido (a\u00ednda que se sup\u00f3n que moi pr\u00f3ximo ao \u00faltimo antepasado com\u00fan a simios e humanos) que viv\u00eda nun medio de bosque pechado con masas de auga abundantes, como o demostran os f\u00f3siles de fauna asociada aos seus restos. A s\u00faa marcha b\u00edpede non era incompat\u00edbel con outras aptitudes locomotoras, coma a de gabear con facilidade polas \u00e1rbores. O seu cerebro era moi pequeno, e presentaba similitudes tanto cos simios coma cos humanos. O estudo dos seus dentes indica que estaba adaptado a unha dieta branda, a base de froitas, semellante \u00e1 do chimpanc\u00e9 actual.\nTras o descubrimento do esqueleto case completo do \"Ardipithecus\", de entre 5,5 e 4,5 mill\u00f3ns de anos, puid\u00e9ronse resolver algunhas d\u00fabidas ao respecto; as\u00ed, a forma da parte superior da pelve indica que era b\u00edpede e que cami\u00f1aba coas costas rectas, pero a forma do p\u00e9, coa deda gorda dirixida cara a dentro (como nas mans) en vez de ser paralelo aos demais, indica que deb\u00eda cami\u00f1ar apoi\u00e1ndose sobre a parte externa dos p\u00e9s e que non pod\u00eda percorrer grandes distancias.\nO rexistro f\u00f3sil do per\u00edodo que vai desde hai tres a hai dous mill\u00f3ns de anos suxire unha multiplicaci\u00f3n das formas de hom\u00ednidos (austaralopitecos postafarensis) en \u00c1frica, que poden dividirse en d\u00faas li\u00f1as evolutivas en relaci\u00f3n coa constituci\u00f3n \u00f3sea (fundamentalmente do cranio e a mand\u00edbula): a dos australopitecos gr\u00e1ciles (cunha soa especie), e a dos australopitecos robustos (con varias).\nO \u00fanico representante da tendencia gr\u00e1cil \u00e9 o \"Australopithecus africanus\", que apareceu hai uns 3 mill\u00f3ns de anos. Os individuos pesaban de 30 a 40\u00a0kg e ti\u00f1an unha capacidade cranial duns 440 cm3. Ti\u00f1an unha estatura de menos de 140\u00a0cm e andaban ergueitos. Os seus dentes cairos eran pequenos, e os incisivos, do mesmo tama\u00f1o c\u00f3s do home actual. As cristas craniais estaban pouco desenvolvidas; en troques, os arcos superciliares eran moi marcados.\nOs australopitecos robustos posu\u00edan un aparello mastigador moi desenvolvido, con grandes moas para mastigar alimentos moi enerx\u00e9ticos, pero moi duros. Ao primeiro grupo de australopitecos robustos pertence unha especie do leste de \u00c1frica, o \"Australopithecus aethiopicus\", que viviu hai 2,5 mill\u00f3ns de anos. Especies descendentes que habitaron en Sur\u00e1frica e no leste africano foron o \"Australopithecus boisei\" e o \"Australopithecus robustus\".\nOs exemplares atopados de \"Australopithecus robustus\" datan de hai 1,8 mill\u00f3ns de anos. Pesaban uns 40\u00a0kg e a s\u00faa capacidade cranial era de 500\u00a0cm3. A cara era m\u00e1is ampla c\u00e1 das especies citadas anteriormente, e presentaban uns premolares e molares enormes. O cranio ti\u00f1a, na s\u00faa li\u00f1a media, unha crista \u00f3sea (chamada crista saxital), onde se inser\u00edan os poderosos m\u00fasculos que mov\u00edan a mand\u00edbula. Estes \u00faltimos datos indican que \"A. robustus\" se alimentaba cunha gran cantidade de materia vexetal dura, coma gram\u00edneas, ra\u00edces, froitos de casca dura etc.\nA desaparici\u00f3n dos australopitecos atribu\u00eduse a crise clim\u00e1tica que se iniciou hai uns 2,8 mill\u00f3ns de anos e que conduciu a unha desertificaci\u00f3n da sabana coa conseguinte expansi\u00f3n dos ecosistemas abertos, esteparios. Como resultado desta presi\u00f3n evolutiva, alg\u00fans \"Australopithecus\" especializ\u00e1ronse na explotaci\u00f3n de produtos vexetais duros e de escaso valor nutritivo, desenvolvendo un impresionante aparato mastigador, orixinando o \"Paranthropus\"; outros \"Australopithecus\", pola contra, fix\u00e9ronse paulatinamente m\u00e1is carn\u00edvoros, orixinando os primeiros \"Homo\".\nO proceso da hominizaci\u00f3n.\nOs descubrimentos de novos exemplares de hom\u00ednidos, xunto coas t\u00e9cnicas modernas da biotecnolox\u00eda aplicadas \u00e1 busca de relaci\u00f3ns evolutivas, mante\u00f1en as investigaci\u00f3ns en continua revisi\u00f3n. Dos datos descritos nos exemplares de australopitecos atopados despr\u00e9ndese que os factores que conduciron \u00e1 hominizaci\u00f3n poder\u00edan ser os seguintes:\nO x\u00e9nero \"Homo\".\nNon se sabe con certeza a especie que orixinou os primeiros membros do x\u00e9nero \"Homo\". Propux\u00e9ronse \"A. africanus\", \"A. afarensis\" e \"A. garhi\", pero non hai un acordo xeral. Tam\u00e9n se suxeriu que \"Kenyanthropus platyops\" puido ser o antepasado dos primeiros \"Homo\".\nClasicamente consider\u00e1banse como pertencentes ao x\u00e9nero \"Homo\" os hom\u00ednidos capaces de elaborar ferramentas de pedra. Por\u00e9n, esta visi\u00f3n foi posta en d\u00fabida nos \u00faltimos anos; por exemplo, suxeriuse que \"Australopithecus ghari\" hai 2,5 mill\u00f3ns de anos era capaz de fabricar ferramentas. As primeiras ferramentas eran moi simples e enc\u00e1dranse na industria l\u00edtica co\u00f1ecida coma Olduvaiense ou \"Modo 1\". As m\u00e1is antigas proceden da rexi\u00f3n dos afar (Djibuti) e a s\u00faa antig\u00fcidade est\u00edmase nuns 2,6 mill\u00f3ns de anos, pero non existen f\u00f3siles de hom\u00ednidos asociados a eles.\nO x\u00e9nero \"Homo\", ao que pertence o ser humano actual, non parece proceder dos \"Australopithecus\", sen\u00f3n de antecesores com\u00fans a ambos, xa que, contempor\u00e1neos aos australopitecos, ach\u00e1ronse os restos m\u00e1is antigos considerados como de home; son estes un cranio achado en Kenya por Louis Leakey e outros restos (denominados \"Homo habilis\") de Tanzania (no lugar co\u00f1ecido coma garganta de Olduvay, que proporcionou alg\u00fans dos m\u00e1is importantes f\u00f3siles de hom\u00ednidos). Efectivamente, hai uns 1,75 mill\u00f3ns de anos, viv\u00edan hom\u00ednidos que coexist\u00edan coas especies de australopitecos, a\u00ednda que o tama\u00f1o do seu cerebro era sensibelmente maior, de entre 600 e 800\u00a0cm3. Preto dos seus restos atop\u00e1ronse tam\u00e9n utensilios de pedra primitivos, polo que a estes restos se lles asignou o x\u00e9nero \"Homo\" (o home).\nOs restos atopados por Leakey en Kenya, clasificados como \"Homo habilis\", \"home h\u00e1bil\", suxiren que os individuos desta especie ti\u00f1an polo com\u00fan pequena estatura: os adultos apenas med\u00edan entre 0,90 e 1,10 m (m\u00e1ximo, 1,50 m), o seu peso era duns 50\u00a0kg e datan de hai 1,8 mill\u00f3ns de anos; pero nos \u00faltimos anos ach\u00e1ronse restos desta especie de hai 2,5 a 1,5 mill\u00f3ns de anos.\nOs utensilios de pedra atopados incl\u00faen pequenos coitelos afiados, trituradores e raspadoiras simples. Non hai obxectos para matar grandes presas, o que suxire que quizais se alimentasen de animais mortos.\nO pequeno tama\u00f1o do cranio, de 600 a 800\u00a0cm3, ind\u00edcanos que a tendencia evolutiva que prevaleceu na aparici\u00f3n do x\u00e9nero non foi o desenvolvemento da capacidade cranial, sen\u00f3n predominantemente o bipedismo. \u00c9 prob\u00e1bel que estes datos estean relacionados cunha transici\u00f3n clim\u00e1tica que fixo que dominara a expansi\u00f3n da sabana sobre o bosque tropical; neste h\u00e1bitat, a mellor adaptaci\u00f3n \u00e1 carreira era o bipedismo.\nHai aproximadamente un mill\u00f3n de anos, desenvolv\u00e9ndose fundamentalmente na segunda glaciaci\u00f3n (Mindel) do cuaternario (plistoceno medio), aparece outra especie humana, o \"Homo erectus\" (home erecto, ergueito), a cuxos restos se lle deran antes outros nomes, coma \"Pithecantropus\", \"Sinantropus\" etc. Os restos que se descubriron primeiro foron, en Xava (Indonesia), os do pitec\u00e1ntropo, en 1896; despois descubr\u00edronse numerosos restos na China (sin\u00e1ntropo ou \"home de Pequ\u00edn\" en 1929), en \u00c1frica do Norte, (\"Atlanthropus\", atl\u00e1ntropo, en 1955), nas beiras do lago Turkana (Kenya) e en Olduvay (Tanzania). E en Europa, en Alema\u00f1a, a chamada mand\u00edbula de Mauer, preto de Heidelberg, e o cranio de Steinheim, e en Francia o home de Tautavel. Pero as formas m\u00e1is antigas son as do leste africano. A partir desta zona, o \"Homo erectus\" estendeuse por toda \u00c1frica, chegando despois tam\u00e9n a Europa e Asia.\nO exemplar m\u00e1is completo que se conserva corresponde a un neno duns 12 anos de idade, que morreu na beira dun lago hai uns 1,6 mill\u00f3ns de anos. O mozo med\u00eda 1,65 m, e chegar\u00eda a 1,83 de non morrer tan cedo. O esqueleto do \"Homo erectus\" era moi parecido ao do home actual. De estatura bastante elevada, o seu bipedismo era perfecto. A capacidade cranial era bastante grande (at\u00e9 1200\u00a0cm3). Pero o cranio era moi pesado, con grosos arcos superciliares, a fronte moi aplanada, e con restos de crista saxital, prognatismo acusado (maxilar superior sa\u00ednte), e mand\u00edbula moi robusta, con ausencia de queixo.\nDos \"Homo erectus\" europeos e asi\u00e1ticos hai numerosos restos f\u00f3siles. Co\u00f1ec\u00edan o uso do lume, o que lles permitiu ampliar a variedade da s\u00faa dieta. Son, as\u00ed mesmo, os primeiros poboadores das cavernas. Desenvolveron unha cultura de instrumentos l\u00edticos denominada Chelense ou Achelense (Paleol\u00edtico inferior), destacando as machadas de man; todas as atopadas presentan tales semellanzas que permiten afirmar que hab\u00eda unha transmisi\u00f3n cultural dunha xeraci\u00f3n a outra. Eran cazadores e ti\u00f1an, ao parecer, ritos funerarios e de antropofaxia.\nO home antecesor (home de Atapuerca).\nComo se acaba de ver, o x\u00e9nero \"Homo\" sa\u00edu de \u00c1frica, polo que a evoluci\u00f3n humana tivo como escenario, desde ent\u00f3n, ademais daquel continente, tam\u00e9n Europa e Asia. \nEn 1976 un grupo de investigadores espa\u00f1ois localizou os restos dos seres humanos m\u00e1is antigos de Europa, na chamada \"Sima de los huesos\", na Serra de Atapuerca (Burgos). Actualmente s\u00e9guese investigando na zona, e nas numerosas escavaci\u00f3ns efectuadas nestes anos, recoll\u00e9ronse m\u00e1is de trescentos f\u00f3siles humanos pertencentes a hom\u00ednidos de ambos os sexos e de distintas idades, o que fai de Atapuerca un sitio arqueol\u00f3xico de excepcional importancia para comprender o que ocorreu en Europa no \u00faltimo mill\u00f3n de anos.\nDos datos obtidos da \"Sima de los huesos\", xunto cos achegados polos doutras escavaci\u00f3ns da zona (\"Gran Dolina\" e \"Galer\u00eda\"), parece que al\u00ed viviu unha poboaci\u00f3n durante a segunda metade do plistoceno medio; hai entre 50.000 e 150.000 anos, a\u00ednda que os achados m\u00e1is recentes (desde 1994) parece que poden facernos retroceder no tempo at\u00e9 hai preto de 1 mill\u00f3n de anos (m\u00e1is exactamente, at\u00e9 m\u00e1is de 780.000 anos: en efecto, os hom\u00ednidos m\u00e1is antigos de Europa).\nOs estudos paleontol\u00f3xicos destes restos proporcionan unha informaci\u00f3n v\u00e1lida sobre o modo de vida habitual deste grupo de hom\u00ednidos (clasificados recentemente como \"Homo antecessor\"), as presas que cazaban e a industria l\u00edtica utilizada. Os \u00faltimos achados permitiron, incluso, establecer a existencia de canibalismo entre os seus individuos; canibalismo, ao parecer, non debido a pr\u00e1cticas rituais, sen\u00f3n de car\u00e1cter puramente alimenticio. Esta poboaci\u00f3n de hom\u00ednidos de Atapuerca evolucionou localmente, dando lugar, segundo algunhas opini\u00f3ns, a unha nova especie, o home de Neandertal. Outros pensan que estes hom\u00ednidos foron incorporando pouco a pouco na s\u00faa anatom\u00eda trazos caracter\u00edsticos dos neandertais, at\u00e9 que se confundiron con eles. En calquera caso, \u00e9 evidente que o home de Atapuerca non \u00e9 un antepasado directo noso, sen\u00f3n unha rama evolutiva lateral que se extinguiu, como se ver\u00e1 a continuaci\u00f3n, hai uns 30.000 anos.\nO home de Neandertal.\nDespois do \"Homo erectus\", durante o interglaciar Mindel-Riss, a terceira glaciaci\u00f3n e o interglaciar Riss-W\u00fcrm, aparecen uns poucos restos con caracteres intermedios entre os pitec\u00e1ntropos e a especie actual do home (\"Homo sapiens\"). T\u00e9\u00f1ense denominado grupo \"presapiens\", ou tam\u00e9n \"Homo sapiens arcaicus\". Tales son os restos de Swanscombe, Stneheim, Fontchevade etc. Datan de entre 400.000 e 200.000 anos. Son semellantes ao \"Homo erectus\", a\u00ednda que con algunhas diferenzas. A fronte \u00e9 m\u00e1is prominente, e os arcos superciliares son menos acusados. A maior\u00eda dos restos atop\u00e1ronse en Europa e, alg\u00fans, en Asia e \u00c1frica. Desde estes restos, os f\u00f3siles humanos difer\u00e9ncianse m\u00e1is ou menos claramente en d\u00faas ramas, correspondentes quizais a d\u00faas antigas razas ou subespecies do \"Homo sapiens\".\nO home de Neandertal (\"Homo sapiens neanderthaliensis\" ou, para alg\u00fans autores, \"Homo neanderthalensis\") viviu fundamentalmente durante os primeiros per\u00edodos da \u00faltima glaciaci\u00f3n (W\u00fcrm), hai uns 100.000 anos (m\u00e1is concretamente, entre 130.000 e 30.000 anos). Co\u00f1\u00e9cense centos de restos procedentes de Europa, Asia e \u00c1frica; os m\u00e1is antigos descubr\u00edronse en Israel. Eran totalmente erectos, e a s\u00faa estrutura corporal era m\u00e1is maciza e musculosa c\u00e1 do home actual. O cranio ti\u00f1a unha capacidade media superior \u00e1 do home actual (de 1.400 a 1.600\u00a0cm3) e era robusto, con fortes arcos superciliares, formando unha \"viseira\", prognatismo marcado, fronte baixa e sen queixo na mand\u00edbula, que era moi maciza. A dentici\u00f3n era semellante \u00e1 nosa. Deb\u00eda de ter un aspecto xeral moi robusto, cun t\u00f3rax forte e empenado. Os seus restos van asociados \u00e1 cultura Musteriana do paleol\u00edtico medio. Ti\u00f1an instrumentos para espelicar animais, do que se deduce que vest\u00edan con peles para se protexeren do duro clima. Os neandertais enterraban os seus mortos con alimentos, armas e, nalg\u00fans casos, flores primaverais. Isto suxire que cr\u00edan na posibilidade dunha vida tras da morte.\nO primeiro f\u00f3sil de \"Homo sapiens\" descubriuse, como xa quedou dito, no val do r\u00edo Neander, preto de D\u00fcsseldorf (Alema\u00f1a), en 1856. Naquela \u00e9poca non se aceptou que pertencera a unha especie humana primitiva, como suxerira Huxley. Polo contrario, moitos o consideraron como o cranio dun \"pobre idiota hidroc\u00e9falo, que vivira como un animal nos bosques\", ou dun \"salvaxe can\u00edbal, que chegara a Europa non se sabe como\". A\u00ednda non hai moito tempo, os paleonatrop\u00f3logos describ\u00edan os homes de Neandertal como seres decadentes, de aspecto brutal, con ombros ca\u00eddos, xeonllos flexionados e longos e poderosos brazos, imaxe que quedou gravada na opini\u00f3n popular.\nPor\u00e9n, o \u00e9xito desta subespecie (ou especie) debeu ser consider\u00e1bel, dada a s\u00faa velocidade de dispersi\u00f3n: durante uns 100.000 anos os neandertais esparex\u00e9ronse por toda Europa, Oriente Medio e parte de Asia central e oriental. Coexistiron co \"Homo sapiens sapiens\" nalg\u00fans lugares e, despois, hai uns 30.000 ou 35.000 anos, desapareceron rapidamente, sen que se saiba a causa da s\u00faa extinci\u00f3n.\nO home moderno.\nO home moderno (\"Homo sapiens sapiens\") comeza a ser abundante nos \u00faltimos per\u00edodos da glaciaci\u00f3n de W\u00fcrm, hai uns 40.000 ou 35.000 anos. Xa desde o inicio com\u00e9zanse a diferenciar variedades raciais que, en Europa, son principalmente tres: home de Cro-Magnon, home de Chancelade e home de Grimaldi. Desenv\u00f3lvese a fronte ampla e vertical, desaparecen os arcos superciliares e o prognatismo, a mand\u00edbula faise m\u00e1is gr\u00e1cil, con desenvolvemento do queixo. A estes restos primitivos corresponden as culturas do Solutreano, Auri\u00f1aciense e Magdaleniano, con gran refinamento nos instrumentos de pedra, desenvolvemento das pinturas de covas, como Altamira, Lascaux etc. (pinturas parietais) e noutras rochas, f\u00f3ra de covas (pinturas rupestres).\nPosteriormente \u00e9ntrase no mesol\u00edtico e no neol\u00edtico, desenvolv\u00e9ndose xa as antigas civilizaci\u00f3ns da China, sur da India, e Oriente Medio (Mesopotamia, Exipto etc.). Pob\u00f3ase tam\u00e9n Am\u00e9rica (a trav\u00e9s do estreito de Bering) e Ocean\u00eda.\nProbabelmente a subespecie \"Homo sapiens sapiens\" foi orixinaria de \u00c1frica, e emigrou cara ao norte, coexistindo cos neandertais nalg\u00fans lugares, como quedou dito anteriormente. Os utensilios que acompa\u00f1an os primeiros restos atopados son moito m\u00e1is elaborados c\u00f3s anteriores, inclu\u00edndo lascas, punz\u00f3ns e form\u00f3ns; con estes instrumentos fabricaban outros de \u00f3so, coma puntas para proxect\u00eds, arp\u00f3ns, anzois e agullas.\nA competencia favoreceu a esta especie, que se foi adaptando a todos os h\u00e1bitats. Os individuos eran cazadores-recadadores e pod\u00edan manter \u00e1 s\u00faa prole porque a taxa de natalidade era baixa, de xeito que a poboaci\u00f3n se manti\u00f1a est\u00e1bel. O descubrimento da agricultura (e da gandar\u00eda) hai dez mil anos favoreceu a explosi\u00f3n demogr\u00e1fica da especie e o conseguinte desenvolvemento cultural para manter o crecemento sostido.\nO poboamento de Eurasia.\nEsta \u00e9 sen d\u00fabida a etapa m\u00e1is confusa e complexa da evoluci\u00f3n humana. O sucesor cronol\u00f3xico dos citados \"Homo rudolfensis\" e \"Homo habilis\" \u00e9 \"Homo ergaster\", cuxos f\u00f3siles m\u00e1is antigos datan de hai aproximadamente 1,8 mill\u00f3ns de anos. O seu volume cranial oscilaba entre os 850 e os 880\u00a0cm\u00b3.\nMorfoloxicamente era moi similar a \"Homo erectus\", e en ocasi\u00f3ns al\u00fadese a el como \"Homo erectus\" africano. Suponse que foi o primeiro dos nosos antepasados que abandonou \u00c1frica; ach\u00e1ronse f\u00f3siles asimil\u00e1beis a \"H. ergaster\" (ou, talvez, a \"Homo habilis\") en Dmanisi (Xeorxia), datados en 1,8 mill\u00f3ns de anos de antig\u00fcidade e que se denominaron \"Homo georgicus\", que proban a temper\u00e1 sa\u00edda de \u00c1frica dos nosos antepasados remotos.\nEsta primeira migraci\u00f3n humana conduciu \u00e1 diferenciaci\u00f3n de d\u00faas li\u00f1axes descendentes de \"Homo ergaster\": \"Homo erectus\" en Extremo Oriente (China, Xava) e \"Homo antecessor/Homo cepranensis\" en Europa (Espa\u00f1a, Italia). Pola s\u00faa parte, os membros de \"H. ergaster\" que permaneceron en \u00c1frica inventaron un modo novo de tallar a pedra, m\u00e1is elaborado, denominado Achelense ou Modo 2 (hai 1,6 ou 1,7 mill\u00f3ns de anos). Tense especulado que os clans posuidores da nova tecnolox\u00eda ocupar\u00edan os territorios m\u00e1is favor\u00e1beis desprazando aos tecnoloxicamente menos avanzados, que se viron obrigados a emigrar. Certamente sorprende o feito de que \"H. antecessor\" e \"H. erectus\" seguiran utilizando o primitivo Modo 1 (Olduvaiense) centos de miles de anos despois do descubrimento do Achelense. Unha explicaci\u00f3n alternativa \u00e9 que a migraci\u00f3n se producira antes da aparici\u00f3n do Achelense.\nParece que o fluxo xen\u00e9tico entre as poboaci\u00f3ns africanas, asi\u00e1ticas e europeas desta \u00e9poca foi escaso ou nulo. \"Homo erectus\" poboou Asia Oriental at\u00e9 hai s\u00f3 uns 50.000 anos (asentamento do r\u00edo Solo en Xava), e que se puido diferenciar en especies independentes en condici\u00f3ns de illamento, como \"Homo floresiensis\" da illa de Flores, Indonesia. Pola s\u00faa parte, en Europa tense constancia da presenza humana desde hai case un mill\u00f3n de anos (\"Homo antecessor\"), pero ach\u00e1ronse ferramentas de pedra m\u00e1is antigas non asociadas a restos f\u00f3siles en diversos lugares. A posici\u00f3n central de \"H. antecessor\" como antepasado com\u00fan de \"Homo neanderthalensis\" e \"Homo sapiens\" foi descartada polos propios descubridores dos restos (Eudald Carbonell e Juan Luis Arsuaga).\nOs \u00faltimos representantes desta fase da nosa evoluci\u00f3n son \"Homo heidelbergensis\", en Europa, que supostamente est\u00e1 na li\u00f1a evolutiva dos neandertais, e \"Homo rhodesiensis\", en \u00c1frica, que ser\u00eda o antepasado do home moderno.\nUnha visi\u00f3n m\u00e1is conservadora desta etapa da evoluci\u00f3n humana reduce todas as especies mencionadas a unha, \"Homo erectus\", que se considera unha especie polit\u00edpica de ampla dispersi\u00f3n con numerosas subespecies e poboaci\u00f3ns interf\u00e9rtiles xeneticamente interconectadas.\nNovas orixes en \u00c1frica.\nA fase final da evoluci\u00f3n da especie humana est\u00e1 presidida por tres especies humanas intelixentes, que durante un longo per\u00edodo conviviron e competiron polos mesmos recursos. Tr\u00e1tase do home de Neanderthal (\"Homo neanderthalensis\"), a especie do hom\u00ednido de Denisova e o home moderno (\"Homo sapiens\"). Son, en realidade, historias paralelas que, nun momento determinado, se cruzan.\nO home de Neandertal xurdiu e evolucionou en Europa e Oriente Medio hai uns 230.000 anos, presentando claras adaptaci\u00f3ns ao clima fr\u00edo da \u00e9poca (complexi\u00f3n baixa e forte, nariz largo).\nO hom\u00ednido de Denisova viviu hai 40.000 anos nos montes Altai e probabelmente noutras zonas nas cales tam\u00e9n viviron neandertais e sapiens. An\u00e1lises do ADN mitocondrial indican un devanceiro feminino com\u00fan coas outras d\u00faas especies hai aproximadamente un mill\u00f3n de anos. A secuencia do seu xenoma revelou que ter\u00eda compartido cos neandertais un devanceiro com\u00fan hai uns 650.000 anos e cos humanos modernos hai 800.000 anos. Un molar descuberto presenta caracter\u00edsticas morfol\u00f3xicas claramente diferentes \u00e1s dos neandertais e os humanos modernos.\nOs f\u00f3siles m\u00e1is antigos de \"Homo sapiens\" datan de hai uns 200.000 anos (Etiop\u00eda). Hai uns 90.000 anos chegou ao Pr\u00f3ximo Oriente, onde se encontrou co home de Neandertal que fux\u00eda cara ao sur debido \u00e1 glaciaci\u00f3n que se abat\u00eda sobre Europa. \"Homo sapiens\" seguiu a s\u00faa expansi\u00f3n e hai uns 45.000 anos chegou a Europa Occidental (Francia); paralelamente, o home de Neandertal foise retirando, empuxado polo \"H. sapiens\", \u00e1 periferia da s\u00faa \u00e1rea de distribuci\u00f3n (Pen\u00ednsula ib\u00e9rica, mesetas altas de Croacia), onde desapareceu hai uns 28.000 anos.\nA\u00ednda que \"H. neanderthalensis\" foi considerado con frecuencia como subespecie de \"Homo sapiens\" (\"H. sapiens neanderthalensis\"), a an\u00e1lise do xenoma mitocondrial completo de f\u00f3siles de \"H. neanderthalensis\" suxiren que a diferenza existente \u00e9 suficiente para consideralos como d\u00faas especies diferentes, separadas desde hai 660.000 (\u00b1 140.000) anos.\nTense a case plena certeza de que o home de Neandertal non \u00e9 devanceiro do ser humano actual, sen\u00f3n unha especie de li\u00f1a evolutiva paralela derivada tam\u00e9n do \"Homo erectus/Homo ergaster\" a trav\u00e9s do elo co\u00f1ecido coma \"Homo heidelbergensis\". O neandertal coexistiu co \"Homo sapiens\", que quizais terminou extinguido pola competencia coa nosa especie. Se houbo algunha mestizaxe entre ambas as especies, as achegas \u00e1 especie humana actual foron, no xen\u00e9tico, inferiores ao 5 % (un arque\u00f3logo e paleoantrop\u00f3logo que defend\u00eda a hip\u00f3tese dunha forte mixox\u00e9nese das d\u00faas especies foi descuberto como \"falsificador de probas\"; por iso existe actualmente case total escepticismo sobre que ambas as especies foran interf\u00e9rtiles). En canto ao chamado home de Cro-Magnon, corresponde \u00e1s poboaci\u00f3ns de Europa Occidental da actual especie \"Homo sapiens\".\nO home moderno, \"Homo sapiens\".\nAs discutidas orixes do home moderno. Relaci\u00f3ns filoxen\u00e9ticas entre hom\u00ednidos.\nUn dos temas centrais da paleontolox\u00eda ou, mellor dito, da paleoantropolox\u00eda, \u00e9 o referente \u00e1 orixe do home moderno. No esclarecemento da evoluci\u00f3n do home quedan a\u00ednda moitos datos por atopar e moitos problemas por resolver. O principal problema que se suscita radica en achar unha li\u00f1a evolutiva desde os antepasados do \"Homo erectus\" at\u00e9 o \"Homo sapiens sapiens\".\nDurante a d\u00e9cada de 1990 suscit\u00e1ronse pol\u00e9micas sobre a evoluci\u00f3n do home moderno. Os estudos sobre a orixe do home intentan desenvolver unha s\u00edntese que poida explicar o bipedismo, a magnitude do cerebro e as modificaci\u00f3ns dentarias nun marco evolutivo global. Pero a filoxenia dos hom\u00ednidos est\u00e1, como queda dito, lonxe de resolverse. A aparici\u00f3n de novos f\u00f3siles e o descubrimento de maior n\u00famero de restos das especies xa descritas, xunto co perfeccionamento dos m\u00e9todos de dataci\u00f3n, modifica constantemente as teor\u00edas filoxen\u00e9ticas, polo que se elaboraron varias teor\u00edas respecto \u00e1s relaci\u00f3ns entre as diversas formas f\u00f3siles.\nAs\u00ed, foron present\u00e1ndose ao longo do tempo varias teor\u00edas. Para alg\u00fans, os australopitecos ser\u00edan antecesores dos pitec\u00e1ntropos, estes do home de Neandertal, e este dos actuais. Outros cient\u00edficos supo\u00f1en unha orixe com\u00fan de australopitecos e homes, sendo os pitec\u00e1ntropos unha rama lateral (quizais derivada dalgunha especie de \"Australopithecus\"), non antecesora do \"Homo sapiens\". Para outros autores, as diversas formas de pitec\u00e1ntropos dar\u00edan lugar a varias razas de \"Homo sapiens\" actuais e f\u00f3siles etc.\nA idea m\u00e1is xeral \u00e9 que o \"Australopithecus afarensis\" \u00e9 a especie m\u00e1is antiga, e que as demais derivan dela.\nOs achados de \"Homo sapiens sapiens\" nas covas de Skhul, no Monte Carmelo e de Qafzeh, preto de Narareth, en Palestina, realizados entre 1965 e 1979, desautorizaron as teor\u00edas que se vi\u00f1an defendendo at\u00e9 eses anos. A dataci\u00f3n dos restos achados en Palestina permitiron aumentar a antig\u00fcidade da humanidade actual at\u00e9 os 100.000 anos (at\u00e9 ese momento atribu\u00edaselle unha antig\u00fcidade de non m\u00e1is de 40.000 anos). Outras formas f\u00f3siles achadas recentemente na \u00c1frica subsahariana vir\u00edan confirmar estes datos.\nNa d\u00e9cada de 1990 moitos paleoantrop\u00f3logos estaban de acordo en que os hom\u00ednidos primitivos, todos os australopitecos e o \"Homo habilis\", evolucionaron en \u00c1frica ao longo dun per\u00edodo duns 3 mill\u00f3ns de anos. Pero, onde, e cando, apareceron os homes modernos? A idea m\u00e1is xeneralizada era que o \"Homo sapiens sapiens\" xurdira en \u00c1frica hai entre 290.000 e 140.000 anos. En canto ao proceso que se seguiu para esta aparici\u00f3n, exist\u00edan tres hip\u00f3teses: a da arca de No\u00e9, a do candelabro e a da evoluci\u00f3n reticulada.\nParece por\u00e9n claro que as distintas razas actuais pertencen todas ao \"Homo sapiens sapiens\", sendo as s\u00faas diferenzas morfol\u00f3xicas debidas a circunstancias xeogr\u00e1ficas e quizais culturais: actualmente seguen persistindo grupos humanos que se mante\u00f1en nun modo de vida similar ao do Paleol\u00edtico, por illamento xeogr\u00e1fico, en selvas ecuatoriais ou zonas inacces\u00edbeis. Todos os datos biol\u00f3xicos e paleontol\u00f3xicos indican o absurdo de calquera tipo de racismo, actitude unicamente sostida por motivaci\u00f3ns econ\u00f3micas e de explotaci\u00f3n duns pobos humanos por outros.\nSituaci\u00f3n actual.\nOs parentes vivos m\u00e1is pr\u00f3ximos \u00e1 nosa especie son os grandes simios: o gorila, o chimpanc\u00e9, o bonobo e o orangut\u00e1n.\nDemostraci\u00f3n manifesta deste parentesco \u00e9 que un estudo do xenoma humano actual indica que \"Homo sapiens\" comparte case o 99% dos xenes co chimpanc\u00e9 e co bonobo. Para maior precisi\u00f3n, o xenoma de calquera individuo da nosa especie ten unha diferenza de s\u00f3 o 0,27% respecto ao xenoma de \"Pan troglodytes\" (chimpanc\u00e9s) e dun 0,65% respecto ao xenoma dos gorilas.\nOs f\u00f3siles m\u00e1is antigos de \"Homo sapiens\" te\u00f1en unha antig\u00fcidade de case 200.000 anos e proceden do sur de Etiop\u00eda (formaci\u00f3n Kibish, do val baixo do r\u00edo Olmo) berce da humanidade. A estes restos f\u00f3siles seguen en antig\u00fcidade os de \"Homo sapiens idaltu\", cuns 160.000 anos.\nAlg\u00fans datos da xen\u00e9tica molecular, concordantes con achados paleontol\u00f3xicos, soste\u00f1en que todos os seres humanos descenden dunha mesma Eva mitocondrial, ou E.M., o que quere dicir que, segundo os rastrexos do ADNmt \u2014que s\u00f3 se transmite a trav\u00e9s das nais\u2014, toda a humanidade actual ten unha antecesora com\u00fan que vivir\u00eda no leste de \u00c1frica, probabelmente en Tanzania, hai de entre 150.000 a 230.000 anos.\nEstudos dos haplogrupos do cromosoma Y humano concl\u00faen que por li\u00f1a paterna hai unha ascendencia que chega at\u00e9 o Ad\u00e1n cromos\u00f3mico, o cal ter\u00eda vivido na \u00c1frica subsahariana entre hai 60.000 e 90.000 anos.\nOutros indicios derivados de moi recentes investigaci\u00f3ns suxiren que a de por si exigua poboaci\u00f3n de \"Homo sapiens\" hai uns 74.000 anos reduciuse ao bordo da extinci\u00f3n ao producirse o estoupido, segundo a Teor\u00eda da cat\u00e1strofe de Toba, do volc\u00e1n Toba, situado na illa de Sumatra, que deixou como rastro o lago Toba. Tal erupci\u00f3n tivo unha potencia unhas 3.000 veces superior \u00e1 da erupci\u00f3n do Monte Santa Helena en 1980. Iso significou que gran parte do planeta se cubrira de nubes de cinza volc\u00e1nica que afectaron moi negativamente \u00e1s poboaci\u00f3ns de diversas especies, inclu\u00edda a humana. Segundo esta hip\u00f3tese, co\u00f1ecida entre a comunidade cient\u00edfica como cat\u00e1strofe de Toba, a poboaci\u00f3n de \"Homo sapiens\" (daquela toda en \u00c1frica; a primeira migraci\u00f3n f\u00f3ra de \u00c1frica foi en torno ao ano 70.000\u00a0a.C.) se reducir\u00eda a tan s\u00f3 ao redor de 1.000 individuos. Se isto fora certo, significar\u00eda que o \"pool\" xen\u00e9tico da especie se restrinxir\u00eda de tal modo que se potenciar\u00eda a unidade xen\u00e9tica da especie humana.\nNon todos est\u00e1n de acordo con esta dataci\u00f3n. Despois de analizar o ADN de persoas de todas as rexi\u00f3ns do mundo, o xenetista Spencer Wells sost\u00e9n que todos os humanos que viven hoxe descenden dun s\u00f3 individuo que viviu en \u00c1frica hai uns 60.000 anos.\nPor todo o antedito queda demostrado o monoxenismo da especie humana e, consecuentemente, descartado o polixenismo, que serv\u00eda de \"argumento\" a teor\u00edas racistas.\nMigraci\u00f3ns prehist\u00f3ricas do \"Homo sapiens\".\nXunto aos achados arqueol\u00f3xicos, os principais indicadores da expansi\u00f3n do ser humano polo planeta son o ADN mitocondrial e o cromosoma Y, que son caracter\u00edsticos da descendencia por li\u00f1a materna e paterna, respectivamente.\nOs humanos xa comezar\u00edan a sa\u00edr de \u00c1frica hai uns 90.000 anos, colonizando para esas datas o Levante mediterr\u00e1neo. (Restos f\u00f3siles da zona t\u00e9\u00f1ense atribu\u00eddo a \"Homo sapiens\" temper\u00e1ns, pero a s\u00faa relaci\u00f3n real cos humanos modernos \u00e9 moi discut\u00edbel).\nAustralia e Nova Guinea: a \"Li\u00f1a de Wallace\" non significou para os \"Homo sapiens\" un l\u00edmite insuper\u00e1bel para accederen a estas rexi\u00f3ns. A chegada de humanos a Australia d\u00e1tase en hai uns 50.000 anos, cando puideron fabricar r\u00fasticas balsas de xuncos para atravesar o estreito que separaba Sahul da rexi\u00f3n da Sonda.\nEuropa: comezou a ser colonizada hai s\u00f3 uns 40.000 anos, suponse que durante milenios o deserto de Siria resultaba unha barreira infranque\u00e1bel desde \u00c1frica cara a Europa, polo que resultar\u00eda m\u00e1is practic\u00e1bel unha migraci\u00f3n costeira desde as costas de Eritrea \u00e1s do Iemen e, de al\u00ed ao subcontinente indio. A expansi\u00f3n por Europa coincide coa extinci\u00f3n do seu coet\u00e1neo de ent\u00f3n, o home de Neandertal.\nOcean\u00eda: a colonizaci\u00f3n das illas do Pac\u00edfico m\u00e1is pr\u00f3ximas a Eurasia iniciar\u00edase hai uns 50.000 anos, pero a expansi\u00f3n por esta macrounidade xeogr\u00e1fica (MUX) foi moi lenta e gradual, e hai uns 5.000 anos pobos austronesios comezaron unha efectiva expansi\u00f3n por Ocean\u00eda, a\u00ednda que arquip\u00e9lagos como o de Hawai e Nova Zelandia non estaban a\u00ednda poboados por seres humanos hai 2.000 ou 1.500 anos (isto requiriu o desenvolvemento dunha apropiada t\u00e9cnica naval e co\u00f1ecementos suficientes de n\u00e1utica).\nAm\u00e9rica: a chegada do home a Am\u00e9rica iniciar\u00edase hai uns 20.000 ou, polo menos, 15.000, a\u00ednda que no hai consenso ao respecto. Durante as glaciaci\u00f3ns, o nivel dos oc\u00e9anos descendeu at\u00e9 o extremo de que o \"Vello Mundo\" e o \"Novo Mundo\" formaron un megacontinente unido pola ponte de Berinxia.\nAnt\u00e1rtida: foi a \u00faltima MUX, descuberta polo espa\u00f1ol Gabriel de Castilla (1603), sendo poboada desde 1904, e con poboaci\u00f3n nativa desde 1978 (poboaci\u00f3n chilena).\nCambios evolutivos.\nCambios anat\u00f3micos.\nDiferenzas con outros primates.\nCando os devanceiros do \"Homo sapiens\" e outros moitos primates viv\u00edan en selvas comendo froitos, bagas e follas, abundantes en vitamina C, puideron perder a capacidade xen\u00e9tica, que te\u00f1en a maior\u00eda dos animais, de sintetizar no seu propio organismo tal vitamina. Tales perdas durante a evoluci\u00f3n implicaron sut\u00eds pero importantes determinaci\u00f3ns: cando as selvas orixinais se reduciron ou, por crecemento demogr\u00e1fico, resultaron superpoboadas, os primitivos homininos (e logo os humanos) v\u00edronse forzados a percorrer importantes distancias, migrar, para obteren novas fontes de nutrientes (por exemplo, da citada vitamina C).\nTodos os cambios referidos sucederon nun per\u00edodo relativamente breve (a\u00ednda que se mida en mill\u00f3ns de anos), o que explica a susceptibilidade da nosa especie a afecci\u00f3ns da columna vertebral e da circulaci\u00f3n sangu\u00ednea e linf\u00e1tica.\nBipedestaci\u00f3n.\nOs Homininos, primates b\u00edpedes, xurdiran, como se viu, hai uns 6 ou 7 mill\u00f3ns de anos en \u00c1frica, cando este continente estaba afectado por un progresivo desecamento que reduciu as zonas de bosques e selvas. Como adaptaci\u00f3n ao bioma de sabana, apareceron primates capaces de cami\u00f1ar facilmente de modo b\u00edpede e manterse ergueitos (East Side Story)\nEsta cuesti\u00f3n \u00e9 obxecto de debate e fix\u00e9ronse diversas propostas alternativas para intentar explicar a bipedestaci\u00f3n. Por exemplo, v\u00e9xase: S. K. S. Thorpe, R. L. Holder e R. H. Crompton (2007): \"Origin of Human Bipedalism As an Adaptation for Locomotion on Flexible Branches\". \"Science\", 316 (5829): 1328-31; Paul O'Higgins, Sarah Elton (2007): \"Walking On Trees\". \"Science\", 316 (5829): 1292-4. M\u00e1is a\u00ednda, nun medio c\u00e1lido e con forte radiaci\u00f3n ultravioleta e infravermella algunhas das mellores soluci\u00f3ns adaptativas son a marcha b\u00edpede e a progresiva reduci\u00f3n da capa pilosa, o que evita o excesivo requentamento do corpo. Hai 150.000 anos o norte de \u00c1frica volveu sufrir unha intensa desertizaci\u00f3n, o que significou outra gran presi\u00f3n evolutiva como para que se fixaran os trazos principais da especie \"Homo sapiens\".\nPara lograr a postura b\u00edpede e a marcha erecta tiveron que aparecer importantes modificaci\u00f3ns:\nVantaxes e desvantaxes da bipedestaci\u00f3n.\n\u00c9 evidente que a gran cantidade de modificaci\u00f3ns anat\u00f3micas que conduciron do cuadrupedismo ao bipedismo requiriu unha forte presi\u00f3n selectiva. Discutiuse moito sobre a eficacia e ineficacia da marcha b\u00edpede comparada coa cuadr\u00fapede. Tam\u00e9n se notou que ning\u00fan outro animal dos que se adaptaron \u00e1 sabana, ao final do mioceno, desenvolveu unha marcha b\u00edpede. C\u00f3mpre termos en conta que partimos de hom\u00ednidos cun tipo de desprazamento cuadr\u00fapede pouco eficaz para longos desprazamentos en terreo aberto: o modo no que se desprazan os chimpanc\u00e9s, apoiando a segunda falanxe dos dedos das mans, non pode compararse \u00e1 marcha cuadr\u00fapede ning\u00fan outro mam\u00edfero. Os primeiros hom\u00ednidos de sabana probabelmente v\u00edronse obrigados a desprazarse a distancias consider\u00e1beis nun campo aberto para alcanzar grupos de \u00e1rbores situados a distancia. A marcha b\u00edpede puido ser moi eficaz nestas condici\u00f3ns xa que:\nHai anos argumentouse que a liberaci\u00f3n das mans por parte dos primeiros hom\u00ednidos b\u00edpedes lles permitiu elaborar armas de pedra para cazar, o que ser\u00eda o principal motor da nosa evoluci\u00f3n. Hoxe est\u00e1 claro que a liberaci\u00f3n das mans (que se produciu hai m\u00e1is de 4 mill\u00f3ns de anos) non est\u00e1 ligada \u00e1 fabricaci\u00f3n de ferramentas, o que aconteceu uns 2 mill\u00f3ns de anos despois, e que os primeiros homininos non eran cazadores e que, como moito, com\u00edan prea esporadicamente.\nPero a bipedestaci\u00f3n trouxo unha desvantaxe na reproduci\u00f3n, xa que o feito de pasar do cuadrupedismo ao bipedismo levou consigo un cambio anat\u00f3mico das cadeiras, como vimos, con gran reduci\u00f3n da canle do parto que fixo m\u00e1is dif\u00edcil e doloroso o nacemento das cr\u00edas, tal como se demostra cando se compara a cadeira dun chimpanc\u00e9 coa dun \"Australopithecus\" como \"Lucy\" que, por outra parte, presentan un tama\u00f1o de cerebro similar.\nLiberaci\u00f3n dos membros superiores.\nA postura b\u00edpede deixou libres os membros superiores que xa non te\u00f1en que cumprir a funci\u00f3n de patas (ag\u00e1s nos nenos moi pequenos) nin a de braquiaci\u00f3n, \u00e9 dicir, o desprazamento de p\u00f3la en p\u00f3la cos brazos, a\u00ednda cando a actual especie humana, da cintura para arriba, mante\u00f1a unha complexi\u00f3n de tipo arbor\u00edcola.\nEsta liberaci\u00f3n dos membros superiores foi, no seu inicio, unha adaptaci\u00f3n \u00f3ptima ao bioma de sabana; ao marchar bipedemente e cos brazos libres, os devanceiros do home pod\u00edan recoller m\u00e1is facilmente a s\u00faa comida: ra\u00edces, froitos, follas, insectos, ovos, pequenos r\u00e9ptiles, roedores e prea; en efecto, moitos indicios fan supo\u00f1er como prob\u00e1bel que os nosos antepasados foran en gran medida preeiros e, dentro desta actividade, practicaran a modalidade chamada cleptoparasitismo, isto \u00e9, roubaban as presas cazadas por especies netamente carn\u00edvoras; para tal pr\u00e1ctica deb\u00edan actuar en bandas, organizadamente.\nOs membros superiores, sempre en relaci\u00f3n con outras especies, acurt\u00e1ronse. Estes membros superiores, ao quedaren liberados de funci\u00f3ns locomotoras, puideron especializarse en funci\u00f3ns netamente humanas. O polgar opo\u00f1\u00edbel \u00e9 unha caracter\u00edstica herdada dos primates m\u00e1is antigos, pero si nestes a funci\u00f3n principal era a de aferrarse \u00e1s ramas e, en segundo lugar, aprehender as froitas ou os insectos que serv\u00edan de alimento, na li\u00f1a evolutiva que desemboca na nosa especie a motilidade da man, e en particular dos dedos desta, f\u00edxose gradualmente m\u00e1is precisa e delicada, o que facilitou a elaboraci\u00f3n de artefactos; a\u00ednda non se ten co\u00f1ecemento respecto ao momento en que a li\u00f1a evolutiva comezou a crear artefactos, pero \u00e9 seguro que hai xa m\u00e1is de 2 mill\u00f3ns de anos \"Homo habilis/Homo rudolfensis\" realizaba rudos instrumentos que utilizaba asiduamente (en todo caso, os chimpanc\u00e9s, en estado silvestre, confeccionan \"ferramentas\" de pedra, madeira e \u00f3so moi rudimentarias). O desenvolvemento da capacidade de pronaci\u00f3n na articulaci\u00f3n do pulso tam\u00e9n foi important\u00edsima para a capacidade de elaborar artefactos.\nCerebraci\u00f3n.\nA cerebraci\u00f3n, tanto como a corticalizaci\u00f3n, son fen\u00f3menos biol\u00f3xicos moi anteriores \u00e1 aparici\u00f3n dos hom\u00ednidos, por\u00e9n nestes, e en especial en \"Homo sapiens\", a cerebraci\u00f3n e a corticalizaci\u00f3n adquiren un grao superlativo (at\u00e9 o punto que Theilard de Chardin enunciou unha curiosa teor\u00eda, a da no\u00f3sfera e a noox\u00e9nese, isto \u00e9: a teor\u00eda do pensamento intelixente, que se basea na evoluci\u00f3n do cerebro).\nO cerebro de \"Homo sapiens\", en relaci\u00f3n \u00e1 masa corporal, \u00e9 un dos m\u00e1is grandes. M\u00e1is rechamante \u00e9 o consumo de enerx\u00eda metab\u00f3lica (por exemplo, a producida pola \"combusti\u00f3n\" da glicosa) que require o cerebro: un 20 % de toda a enerx\u00eda corporal, e a\u00ednda cando a lonxitude dos intestinos humanos evidencian os problemas que se lle presentan.\nEn \"Homo sapiens\" o volume cerebral oscila entre os 1.200 e os 1.400\u00a0cm3, sendo a media global actual de 1.350\u00a0cm3; por\u00e9n non basta un incremento do volume, sen\u00f3n como se disp\u00f3n, isto \u00e9: como est\u00e1 disposta a \"estrutura\" do sistema nervioso central e do cerebro en particular. Por termo medio, os \"Homo neanderthalensis\" puideron ter un cerebro de maior tama\u00f1o que o da nosa especie, pero a morfolox\u00eda dos seus cranios demostra que a estrutura cerebral era moi diferente: con escasa fronte, os neandertais ti\u00f1an pouco desenvolvidos os l\u00f3bulos frontais e, en especial, moi pouco desenvolvida a codia prefrontal. O cranio de \"Homo sapiens\" non s\u00f3 ten unha fronte prominente sen\u00f3n que \u00e9 tam\u00e9n m\u00e1is alto no occipicio (cranio moi abovedado), o que permite un gran desenvolvemento dos l\u00f3bulos frontais. De todos os mam\u00edferos, \"Homo sapiens\" \u00e9 o \u00fanico que ten a face situada baixo os l\u00f3bulos frontais.\nPor\u00e9n, a\u00ednda m\u00e1is importantes para a evoluci\u00f3n do enc\u00e9falo parece que foron as mutaci\u00f3ns no posicionamento do esfenoide.\nF\u00edxose menci\u00f3n no apartado dedicado \u00e1 aparici\u00f3n da linguaxe articulada da importancia do xene FOXP2; este xene \u00e9 o encargado do desenvolvemento das \u00e1reas da linguaxe e das \u00e1reas de s\u00edntese (as \u00e1reas de s\u00edntese \u00e1chanse na codia cerebral dos l\u00f3bulos frontais). O aumento do cerebro e a s\u00faa especializaci\u00f3n permitiu a aparici\u00f3n da chamada lateralizaci\u00f3n, \u00e9 dicir, unha diferenza moi importante entre os hemisferios cerebrais dereito e esquerdo. O hemisferio esquerdo ten desenvolvidas na s\u00faa codia \u00e1reas espec\u00edficas que posibilitan a linguaxe simb\u00f3lica baseada en significantes ac\u00fasticos: a \u00e1rea de Wernicke e a \u00e1rea de Broca.\n\u00c9 case seguro que xa hai 200.000 anos os suxeitos da especie \"Homo sapiens\" ti\u00f1an un potencial intelectual equivalente ao da actualidade, pero para que se activara tal potencial tardaron milenios: o primeiro rexistro de conduta art\u00edstica co\u00f1ecido data de hai s\u00f3 uns 75.000 anos, os primeiros grafismos e expresi\u00f3ns netamente simb\u00f3licas f\u00f3ra da linguaxe falada datan de hai s\u00f3 entre 40.000 e 35.000 anos. As primeiras escrituras (\"memoria segunda\" como ben as chamara Roland Barthes) datan de hai entre 5.500 e 5.000 anos, no Val do Nilo ou na Mesopotamia asi\u00e1tica.\nD\u00edxose tam\u00e9n m\u00e1is arriba que \"Homo sapiens\" manti\u00f1a caracter\u00edsticas de estrutura cranial \"primitivas\", xa que recordan \u00e1s dun chimpanc\u00e9 infantil; en efecto, tal morfolox\u00eda \u00e9 a que permite ter a fronte sobre o rostro e os l\u00f3bulos frontais desenvolvidos.\nA cabeza de \"Homo sapiens\", para conter tal cerebro, \u00e9 moi grande; a\u00ednda no feto e no neonato, raz\u00f3n principal pola que os partos son dif\u00edciles, sumada \u00e1 disposici\u00f3n da pelve, que xa vimos.\nUnha soluci\u00f3n parcial a isto \u00e9 a heterocron\u00eda: o neonato humano est\u00e1 moi incompletamente desenvolvido no momento do parto; pode dicirse (con algo de met\u00e1fora) que a \"xestaci\u00f3n no ser humano non se restrinxe aos xa de por si prolongados nove meses intrauterinos, sen\u00f3n que se prolonga extrauterinamente at\u00e9, polo menos, os catro primeiros anos\"; en efecto, o meni\u00f1o est\u00e1 completamente desvalido durante anos, tanto \u00e9 as\u00ed que s\u00f3 entre os 2 e os 4 anos \u00e9 cando ten suficientemente desenvolvidas as \u00e1reas visuais do cerebro coma para ter unha percepci\u00f3n visual do seu propio ser (Estadio do espello descuberto por Jacques Lacan na d\u00e9cada de 1930). Agora ben, se \"Homo sapiens\" tarda moito en poder ter unha percepci\u00f3n plena da s\u00faa imaxe corporal, \u00e9 interesante saber que \u00e9 un dos poucos animais que se percibe ao ver a s\u00faa imaxe reflectida (s\u00f3 se nota esta capacidade en bonobos, chimpanc\u00e9s e, se acaso, en gorilas, orangut\u00e1ns, delf\u00edns e elefantes).\nTal \u00e9 a prematuraci\u00f3n de \"Homo sapiens\" que, mentres que un chimpanc\u00e9 neonato ten unha capacidade cerebral dun 65 % da dun chimpanc\u00e9 adulto, ou a capacidade de \"Australopithecus afarensis\" era no parto dun 50 % respecto \u00e1 da s\u00faa idade adulta, no \"Homo sapiens\" 'beb\u00e9' tal capacidade non supera o 25 % da capacidade que ter\u00e1 aos 45 anos (aos 45 anos aproximadamente \u00e9 cando se desenvolve totalmente o cerebro humano).\nPero non basta o desenvolvemento cronol\u00f3xico. Para que o cerebro humano se \"despregue\" \u2014por as\u00ed dicilo\u2014 ou se desenvolva require de estimulaci\u00f3n e afecto; doutro modo a organizaci\u00f3n dalgunhas das \u00e1reas do cerebro pode quedar atrofiada.\nVisi\u00f3n.\nO humano herdou dos prosimios a visi\u00f3n estereosc\u00f3pica e pancrom\u00e1tica (capacidade de ver unha ampla tonalidade das cores do espectro vis\u00edbel); os ollos na parte dianteira da cabeza posibilitan a visi\u00f3n estereosc\u00f3pica (en tres dimensi\u00f3ns), pero se esa caracter\u00edstica xorde nos prosimios como unha adaptaci\u00f3n para moverse mellor durante a noite ou en ambientes sombrizos coma os das xunglas, en \"Homo sapiens\" tal funci\u00f3n cobra outro valor; facilita mirar a distancia, outear horizontes, e, neste aspecto, a visi\u00f3n \u00e9 bastante m\u00e1is aguda nos humanos que nos outros primates e nos prosimios. Isto facilitar\u00e1 que o \"Homo sapiens\" sexa un ser altamente visual (por exemplo, as comunicaci\u00f3ns mediante a m\u00edmica), e facilitar\u00e1 as\u00ed mesmo \"o imaxinario\".\nEspecializaci\u00f3n.\nPese ao conxunto de modificaci\u00f3ns morfol\u00f3xicas antes referidas, desde o punto de vista da anatom\u00eda comparada, chama a atenci\u00f3n unha cuesti\u00f3n: \"Homo sapiens\" \u00e9 un animal relativamente pouco especializado. En efecto, gran parte das especies animais lograron alg\u00fan tipo de especializaci\u00f3n anat\u00f3mica (por exemplo, os artiod\u00e1ctilos pos\u00faen pezu\u00f1os que lles permiten correr nas chairas despexadas), pero as especializaci\u00f3ns se, por un lado, adoitan seren unha \u00f3ptima adaptaci\u00f3n a un determinado bioma, levan consigo, por outro, o risco da desaparici\u00f3n da especie especializada e asociada a tal bioma se este se modifica.\nA ausencia de tales especializaci\u00f3ns anat\u00f3micas facilitou aos humanos unha adaptabilidade inusitada entre as demais especies de vertebrados para se adecuar a moi diversas condici\u00f3ns ambientais.\nM\u00e1is a\u00ednda, mesmo que pareza paradoxal, \"Homo sapiens\" ten caracter\u00edsticas neot\u00e9nicas. En efecto, a estrutura cranial dun \"Homo sapiens\" adulto aprox\u00edmase m\u00e1is \u00e1 da cr\u00eda dun chimpanc\u00e9 que \u00e1 dun chimpanc\u00e9 adulto: o rostro \u00e9 achatado (\"ortognato\" ou de \"baixo \u00edndice facial\") e \u00e9 case inexistente o \"torus\" supraorbitario (na humanidade actual apenas se encontran vestixios de \"torus\" nas poboaci\u00f3ns chamadas australoides). Doutro modo, p\u00f3dese dicir que os arcos superciliares de \"Homo sapiens\" son \"infant\u00eds\", delicados, co rostro aplanado ou lixeiramente prognato.\n\"Homo sapiens\" \u00e9, pola s\u00faa anatom\u00eda, un animal moi vulner\u00e1bel se se encontra en condici\u00f3ns naturais.\nAsociado ao feito de que morfoloxicamente o ser humano te\u00f1a caracter\u00edsticas que o aproximan \u00e1s dun chimpanc\u00e9 \"neno\", enc\u00f3ntrase o 'ortognatismo', e isto quere dicir, entre outras cuesti\u00f3ns, que os dentes de \"Homo sapiens\" son relativamente pequenos e pouco especializados, as mand\u00edbulas, por iso, abrevi\u00e1ronse e fix\u00e9ronse m\u00e1is delicadas. Falta ademais o diastema ou espazo onde encaixan os cairos. A debilidade das mand\u00edbulas humanas fainas case totalmente in\u00fatiles para a defensa a dentadas perante un predador e, as\u00ed mesmo, son moi deficientes para poder consumir gran parte do alimento no seu estado natural, o que \u00e9 un dos moitos d\u00e9ficits corporais que levaron ao humano a vivir nunha sociedade organizada.\nAspectos culturais.\nAparici\u00f3n da linguaxe simb\u00f3lica.\nFalar da aparici\u00f3n da linguaxe humana, linguaxe simb\u00f3lica, por l\u00f3xica, parecer\u00eda implicar que hai que falar previamente da \"cerebraci\u00f3n\", e iso \u00e9 bastante certo, pero a linguaxe humana simb\u00f3lica ten os seus antecedentes en momentos e cambios morfol\u00f3xicos que son previos a cambios importantes na estrutura do sistema nervioso central. Por exemplo, os chimpanc\u00e9s poden realizar un esbozo primario de linguaxe simb\u00f3lica base\u00e1ndose na m\u00edmica (dun xeito semellante a un sistema moi simple de comunicaci\u00f3n para xordomudos).\nAgora ben, a linguaxe simb\u00f3lica por excelencia \u00e9 a baseada nos significantes ac\u00fasticos, e para que unha especie te\u00f1a a capacidade de articular sons discretos, requ\u00edrense m\u00e1is innovaci\u00f3ns morfol\u00f3xicas, algunhas delas moi probabelmente anteriores ao desenvolvemento dun cerebro suficientemente complexo como para pensar de modo simb\u00f3lico. En efecto, observemos a orofarinxe e a larinxe: nos mam\u00edferos, a excepci\u00f3n do ser humano, a larinxe enc\u00f3ntrase na parte alta da garganta, de modo que a epiglote pecha a traquea dun modo estanco ao beber e inxerir comida. En troques, en \"Homo sapiens\", a larinxe sit\u00faase m\u00e1is abaixo, o que permite \u00e1s cordas vocais a produci\u00f3n de sons m\u00e1is claramente diferenciados e variados pero, ao non poder a epiglote oclu\u00edr completamente, a respiraci\u00f3n e a inxesti\u00f3n deben alternarse para que o suxeito non afogue. O acurtamento do prognatismo, que se compensa cunha elevaci\u00f3n da b\u00f3veda palatina, facilitan a linguaxe oral. Outro elemento de relevante importancia \u00e9 a posici\u00f3n e estrutura do hioide; a s\u00faa gracilidade e motilidade permitir\u00e1n unha linguaxe oral suficientemente articulada.\nEstudos realizados na Serra de Atapuerca (Espa\u00f1a) evidencian que \"Homo antecessor\", hai uns 800.000 anos, xa ti\u00f1a a capacidade, polo menos no seu aparello fonador, para emitir unha linguaxe oral suficientemente articulada como para ser considerada simb\u00f3lica, a\u00ednda que a consuetudinaria fabricaci\u00f3n de utensilios (por rudos que foran) por parte do \"Homo habilis\" hai uns 2 mill\u00f3ns de anos, suxire que nestes xa exist\u00eda unha linguaxe oral articulada moi rudimentaria pero dabondo eficaz coma para transmitir a suficiente informaci\u00f3n ou ensinanza para a confecci\u00f3n de rudos artefactos.\nAdemais de todas as condici\u00f3ns acabadas de mencionar, imprescind\u00edbeis para a aparici\u00f3n dunha linguaxe simb\u00f3lica, d\u00e9bese facer menci\u00f3n da aparici\u00f3n do xene FOXP2 que resulta b\u00e1sico para a posibilidade de tal linguaxe e do pensamento simb\u00f3lico, como se ver\u00e1 a continuaci\u00f3n.\nFuturo da evoluci\u00f3n humana.\nUnha li\u00f1a de pensamento asegura que a especie humana deixou de evolucionar. A raz\u00f3n que aduce \u00e9 que os avances na ciencia agora permiten sobrevivir a persoas que doutra forma morrer\u00edan (eliminaci\u00f3n da presi\u00f3n selectiva), e tam\u00e9n permiten unha mobilidade a nivel global, dilu\u00edndo calquera novidade xen\u00e9tica nunha poboaci\u00f3n tan grande (eliminaci\u00f3n da deriva xen\u00e9tica).\nPor\u00e9n, existen outras posturas que consideran que son precisamente os adiantos tecnol\u00f3xicos os que impulsan actualmente a evoluci\u00f3n humana. Por unha parte, prop\u00faxose que o contorno actual favorece a reproduci\u00f3n das persoas intelixentes, independentemente da s\u00faa forza f\u00edsica ou o seu estado de sa\u00fade. Ademais, \u00e9 pos\u00edbel que a enxe\u00f1er\u00eda xen\u00e9tica humana permita seleccionar as caracter\u00edsticas xen\u00e9ticas da descendencia. Por outra parte, tam\u00e9n se propuxo que no futuro a tecnolox\u00eda posibilite \u00e1s persoas vivir como seres dixitais dentro de corpos artificiais."}
{"id": "127617", "revid": "1131", "url": "https://gl.wikipedia.org/wiki?curid=127617", "title": "Recep Tayyip Erdogan", "text": ""}
{"id": "127622", "revid": "1308422", "url": "https://gl.wikipedia.org/wiki?curid=127622", "title": "Grandes Lagos de \u00c1frica", "text": ""}
{"id": "127631", "revid": "1131", "url": "https://gl.wikipedia.org/wiki?curid=127631", "title": "A Famosa", "text": "A Famosa \u00e9 unha fortaleza constru\u00edda polos portugueses na cidade de Malaca en 1511 despois de capturar a cidade unha frota desa nacionalidade baixo a direcci\u00f3n do gobernador da India portuguesa Afonso de Albuquerque. A Famosa est\u00e1 sita en Bandar Hilir, pr\u00f3xima ao palacio do sult\u00e1n de Malaca e \u00e1 igrexa de San Paulo, \u00e9 a mostra arquitect\u00f3nica europea m\u00e1is antiga de Asia. Todo o que queda da Famosa \u00e9 a Porta de Santiago.\nFortaleza portuguesa.\nUnha vez conquistada Malaca os portugueses empregaron traballadores forzados para constru\u00edren unha fortaleza no lado sur da desembocadura do r\u00edo que os defendese dun posible ataque dos malaios e para convertela nun basti\u00f3n que asegurase o control portugu\u00e9s do comercio das especias e como porto estrat\u00e9xico na ruta cara ao sur da China e o Xap\u00f3n, a fortaleza que se levantou con materiais procedentes das ru\u00ednas da \"Gran Mesquita\" e outros edificios destru\u00eddos no ataque portugu\u00e9s, tardou cinco meses en rematarse. Debido \u00e1s altas temperaturas e \u00e1 falta de alimentos morreron moitos dos traballadores.\nA Famosa ou formalmente Fortaleza de Malaca constru\u00eduse con espesas paredes de entre 2.5 e 4.5 metros, con catro grandes torres, a maior\u00eda da poboaci\u00f3n viv\u00eda en casas nesa cidadela portuguesa que xurdiu intramuros. A partir de 1586, co aumento da poboaci\u00f3n, ampliouse a fortaleza en t\u00f3dalas direcci\u00f3ns inclu\u00edndo dentro dos seus muros os outeiros pr\u00f3ximos transformado \u00e1 antiga cidade nunha verdadeira cidade, con cinco igrexas, capelas, conventos, hospital e o palacio do gobernador e o bispo, a s\u00faa superficie inclu\u00eda Jalan Kota, Jalan Gereja, Jalan Mahkamah e Jalan Istana.\nFortaleza holandesa.\nA Compa\u00f1\u00eda Holandesa das Indias Orientais est\u00e1base facendo co control comercial e pol\u00edtico da \u00e1rea desde comezos do s\u00e9culo XVII, e a cidade de Malaca era clave para o control do estreito de Malaca e do comercio das especias, o primeiro intento serio de facerse coa cidade foi en 1606. A fortaleza de Malaca mant\u00edvose como o \u00faltimo basti\u00f3n portugu\u00e9s na zona e como un poderoso obst\u00e1culo que lles imped\u00eda os holandeses teren a hexemon\u00eda no estreito, finalmente tras un asedio de cinco meses caeu nas mans holandesas o 14 de xaneiro de 1641. Os holandeses repararon os danos que sufrira A Famosa durante o asedio, inclu\u00edda a \u00fanica porta que sobrevive, na que colocaron en 1670 un baixorrelevo co escudo da Compa\u00f1\u00eda.\nFortaleza brit\u00e1nica.\nCando o ex\u00e9rcito de Napole\u00f3n invadiu os Pa\u00edses Baixos en 1795, o pr\u00edncipe Guillerme de Orange fuxiu a Londres e aceptou que o ex\u00e9rcito brit\u00e1nico entrase nas s\u00faas posesi\u00f3ns para evitar que caesen en mans de Francia. Consecuentemente, os brit\u00e1nicos fix\u00e9ronse co control de Malaca, en 1795, sen unha batalla co compromiso de devolverlla aos holandeses despois da guerra, pero os brit\u00e1nicos decidiron destru\u00edr \"A Famosa\" polo perigo que poder\u00eda supo\u00f1er para as posesi\u00f3ns brit\u00e1nicas se ca\u00eda en mans dos franceses. O 10 de agosto de 1807 comezou o traballo de demolici\u00f3n da fortaleza, permanecendo en p\u00e9 tan s\u00f3 unha das portas da cidade, a co\u00f1ecida como Porta de Santiago.\nAchados arqueol\u00f3xicos.\nA finais de novembro de 2006 atopouse accidentalmente durante a construci\u00f3n dunha torre parte da estrutura da fortaleza, posiblemente constru\u00edda polos holandeses."}
{"id": "127632", "revid": "22570", "url": "https://gl.wikipedia.org/wiki?curid=127632", "title": "Zona f\u00f3tica", "text": "A zona f\u00f3tica, nos ecosistemas mari\u00f1os e lacustres \u00e9 aquela na que penetra a luz solar. A s\u00faa profundidade var\u00eda moito, dependendo do turba que sexa a zona.\nL\u00edmite de profundidade.\n\u00c9 chamada \"profundidade euf\u00f3tica\" ou nivel de profundidade euf\u00f3tica aquela na que a intensidade luminosa \u00e9 reducida a o 1% da que penetrou na superficie, o l\u00edmite por debaixo do cal non hai espazo para a fotos\u00edntese. Algunha luz pode rexistrarse ata 700 ou m\u00e1is metros de profundidade, pero o l\u00edmite da zona euf\u00f3tica, con luz suficiente para a fotos\u00edntese pode ser localizado a uns poucos dec\u00edmetros en augas moi turbas de r\u00edos e pantanos, ou a 200 m, que \u00e9 o valor t\u00edpico das augas oce\u00e1nicas tropicais, moi transparentes."}
{"id": "127641", "revid": "54334", "url": "https://gl.wikipedia.org/wiki?curid=127641", "title": "Sociedade Deportiva Pol", "text": "A Sociedade Deportiva Pol \u00e9 un equipo de f\u00fatbol da parroquia de Mosteiro, no concello de Pol. Actualmente xoga na segunda divisi\u00f3n auton\u00f3mica.\nHistoria.\nA SD Pol naceu o 2 de xaneiro de 1979 no bar Abu\u00edde de Mosteiro, onde se reuniron os primeiros responsables do club.\nO primeiro presidente foi Manuel Luna. Con el procedeuse \u00e1 construci\u00f3n do estadio sobre un terreo veci\u00f1al, que recibiu o nome do Aturuxo e que foi rebautizado posteriormente de forma oficial como estadio Manuel Luna. No seu primeiro ano de existencia, o club rematou s\u00e9timo clasificado da extinta Liga das R\u00edas Altas (nome do grupo norte lucense da antiga Segunda Rexional, hoxe Segunda Auton\u00f3mica).\nA SD Pol ascendeu a Primeira Divisi\u00f3n Auton\u00f3mica en 3 ocasi\u00f3ns: \nActualmente milita como equipo de Terceira Auton\u00f3mica tras dencender na tempada 2010/11.\nT\u00edtulos.\nOs logros m\u00e1is importantes do club son a Copa Deputaci\u00f3n da tempada 1985/86 (acadada contra o Roupar) e varios subcampionatos desta competici\u00f3n.\nOutros equipos.\nA SD Pol contou tam\u00e9n con diferentes formaci\u00f3ns de cadetes, xuven\u00eds e veteranos. Na tempada 2006/07 creou un equipo de baloncesto j\u00fanior, que continuou cun equipo afeccionado que xoga en Segunda Provincial. O club conta con 49 licenzas federativas e 186 socios.\nEstadio.\nAs medidas do campo Manuel Luna son 105 x 62 m. O complexo do estadio conta, \u00e1 parte de co campo, cun muro que rodea o recinto, vestiarios, almac\u00e9n de material e bar. Est\u00e1 prevista unha reforma do campo para dotalo de bancada e de novas instalaci\u00f3ns auxiliares en 2010.\nO complexo foi inaugurado cun partido amigable entre o CD Lugo e o RC Deportivo da Coru\u00f1a."}
{"id": "127642", "revid": "25871", "url": "https://gl.wikipedia.org/wiki?curid=127642", "title": "A Ribeira", "text": "Co top\u00f3nimo A Ribeira pod\u00e9monos referir a:"}
{"id": "127650", "revid": "1131", "url": "https://gl.wikipedia.org/wiki?curid=127650", "title": "Asociaci\u00f3n Berciana da Lingua Xarmenta", "text": "A Asociaci\u00f3n Berciana da Lingua Xarmenta \u00e9 unha asociaci\u00f3n cultural berciana cuxo fin \u00e9 a defensa, protecci\u00f3n e divulgaci\u00f3n da lingua galega que se fala no Bierzo.\nTraxectoria.\nFundada no ano 2005 por alumnado e profesorado de galego do Bierzo aos que se lles sumaron membros doutras asociaci\u00f3ns e profesi\u00f3ns, o seu nome fai referencia \u00e1 cultura vitivin\u00edcola do Bierzo xa que Xarmenta, voc\u00e1bulo tradicional do galego berciano, son os conxuntos de vidras dunha vide. O seu portavoz \u00e9 Manuel Ma\u00f1a.\nCada ano fan entrega do Premio Xarmenta a persoas, asociaci\u00f3ns ou instituci\u00f3ns que se destacaron pola s\u00faa defensa da lingua galega no Bierzo. Este premio ad\u00f3itase entregar nunha multitudinaria gala musical no Teatro Bergidum de Ponferrada en xaneiro de cada ano.\nTam\u00e9n entregan o Premio Literario Poeta Antonio Fern\u00e1ndez Morales, en colaboraci\u00f3n co Concello de Cacabelos no que participan escolares e autores en galego; o Premio Xarmenta de Debuxo destinado a escolares bercianos que seguen o programa de lingua galega e m\u00e1is o Certame Art\u00edstico Literario Vagalume, en colaboraci\u00f3n con Vagalume-Valdeorras.\nDesde 2006 editan en galego unha revista chamada \u201cXarmenta\". Revista da Asociaci\u00f3n Berciana da Lingua Xarmenta\"\u201d."}
{"id": "127653", "revid": "2635", "url": "https://gl.wikipedia.org/wiki?curid=127653", "title": "Gabino Bugallal Araujo", "text": ""}
{"id": "127654", "revid": "2635", "url": "https://gl.wikipedia.org/wiki?curid=127654", "title": "Francesc Camb\u00f3 i Batll\u00e9", "text": ""}
{"id": "127655", "revid": "2635", "url": "https://gl.wikipedia.org/wiki?curid=127655", "title": "Jos\u00e9 de Caralt Sala", "text": ""}
{"id": "127656", "revid": "2635", "url": "https://gl.wikipedia.org/wiki?curid=127656", "title": "Augusto Gonz\u00e1lez-Besada Mein", "text": ""}
{"id": "127657", "revid": "2635", "url": "https://gl.wikipedia.org/wiki?curid=127657", "title": "Indalecio Prieto Tuero", "text": ""}
{"id": "127661", "revid": "1093", "url": "https://gl.wikipedia.org/wiki?curid=127661", "title": "SD Pol", "text": ""}
{"id": "127664", "revid": "23204", "url": "https://gl.wikipedia.org/wiki?curid=127664", "title": "Derbi", "text": "Derbi (DERivado de BIcicleta) foi unha marca catal\u00e1 de motocicletas. As orixes desta marca rem\u00f3ntanse a 1922, cando Sime\u00f3n Rabasa i Singla se dedicaba \u00e1 reparaci\u00f3n de bicicletas. En 1944 Sime\u00f3n, xunto ao seu irm\u00e1n Josep, crea a marca \"Bicicletas Rabasa\". No ano 1949 dec\u00eddese comezar no mundo do motor constru\u00edndo a Derbi SRS, siglas que corresponden ao creador da marca. A moto ti\u00f1a un motor de 48 cc e 1,5 cv.\nA f\u00e1brica at\u00f3pase na localidade de Martorells (Barcelona) e actualmente forma parte do grupo italiano Piaggio. En 2013 deixou de fabricar.\nCompetici\u00f3n.\nAta o ano 2009, Derbi ga\u00f1ou 10 t\u00edtulos de pilotos (3 deles co lendario piloto \u00c1ngel Nieto) e 8 de marcas, ademais de ter logrado 85 vitorias en grandes premios no mundial de velocidade nas diferentes categor\u00edas. Nos circu\u00edtos son co\u00f1ecidas como as balas vermellas.\nO seu primeiro mundial de pilotos e de marcas chegou en 1969 da man de \u00c1ngel Nieto na categor\u00eda de 50cc. Derbi e Nieto repiten vitoria en 1970 e en 1971 na categor\u00eda de 125cc. En 1972 Derbi consegue o seu segundo mundial en 125cc. En 1986 as balas vermellas conseguen o seu primeiro campionato de 80cc con Jorge Mart\u00ednez Aspar campi\u00f3n e \u00abChampi\u00bb Herreros subcampi\u00f3n. En 1987 Aspar acada o seu segundo campionato do mundo en 80cc e ademais Derbi consegue o mundial de marcas. En 1988 ac\u00e1dase o \"dobrete\", terceiro campionato do mundo en 80cc e o terceiro campionato do mundo de 125cc. En 1989 Derbi conquista o seu \u00faltimo mundial da man de Herreros en 80cc."}
{"id": "127679", "revid": "25871", "url": "https://gl.wikipedia.org/wiki?curid=127679", "title": "Edite Soeiro", "text": "Edite Castro Soeiro, nada en Benguela (Angola) o 31 de marzo de 1934 e finada o 27 de xullo de 2009, foi unha xornalista portuguesa.\nTraxectoria.\nNaceu en Benguela en 1934, que daquela pertenc\u00eda \u00e1 provincia ultramarina de Angola e foi al\u00ed onde, en 1950 iIniciou a actividade xornal\u00edstica n\"'O intransigente\" onde era a \u00fanica muller na profesi\u00f3n; despois pasou a traballar na revista \"Noticia\" (de Angola).\nEn 1962, mudouse a Lisboa e foi xefe de redacci\u00f3n da revista \"Flama\". En 1967, trasladouse \u00e1 delegaci\u00f3n lisboeta do semanario \"Not\u00edcia\", de Angola, da que foi redactora xefa, e onde se converteu na primeira xornalista portuguesa en escribir sobre deportes, unha das s\u00faas paix\u00f3ns. Nesta condici\u00f3n, en 1968, Edite foi a primeira muller en Portugal en cubrir, como enviado especial, uns Xogos Ol\u00edmpicos na Cidade de M\u00e9xico.\nVolveu \u00e1 \"Flama\" en 1972 como redactora xefe, e permaneceu al\u00ed ata que a publicaci\u00f3n pechou en 1976. Despois pasou ao recentemente creado semanario \"O Jornal\", onde foi redactora e editora do suplemento \"O Jornal Ilustrado\". Durante varios anos, tam\u00e9n foi colaboradora habitual doutra publicaci\u00f3n do mesmo grupo, o espect\u00e1culo semanal \"Se7e\".\nEn 1993, incorporouse ao equipo fundador da revista \"Vis\u00e3o\", onde permaneceu no cargo ata 2007. O seu nome a\u00ednda estaba na ficha t\u00e9cnica da revista como membro da oficina editorial. \nO 13 de setembro de 2006 foi galardoada polo Club de Xornalistas, co Premio Gazeta de m\u00e9rito polo conxunto da s\u00faa carreira.\nMorreu o 27 de xullo de 2009, aos 75 anos en Lisboa, logo de varias complicaci\u00f3ns na s\u00faa sa\u00fade."}
{"id": "127680", "revid": "89787", "url": "https://gl.wikipedia.org/wiki?curid=127680", "title": "Gododdin", "text": "Os Gododdin (pronunciado en lingua galesa [\u0261o\u02c8do\u00f0in]) foron un pobo brit\u00f3nico da Britannia nororiental (moderno nordeste de Inglaterra e sueste de Escocia) no per\u00edodo posromano de Britannia, a \u00e1rea co\u00f1ecida como o Hen Ogledd ou Vello Norte. Resultan mellor co\u00f1ecidos como o obxecto dun poema gal\u00e9s do s\u00e9culo VI \"Y Gododdin\", que lembra a batalla de Catraeth e lle atrib\u00faena o poeta Aneirin.\nO nome \"Gododdin\" \u00e9 a forma galesa moderna; deriva, v\u00eda gal\u00e9s antigo \"Guotodin\" da palabra brit\u00f3nica \"Votadini\", testemu\u00f1ada en textos gregos.\nReino.\nNon se sabe con precisi\u00f3n ata onde se estend\u00eda o reino dos Gododdin, posibelmente desde a zona de Stirling ao reino de \"Bryneich\" (Bernicia), e inclu\u00eda o que agora son Lothian e as Estremas da Escocia oriental. Limitaba ao oeste co reino brit\u00f3nico de Strathclyde, e polo norte cos pictos. Os que viv\u00edan preto de Clackmannanshire eran co\u00f1ecidos como os \"Manaw Gododdin\". Segundo a tradici\u00f3n, os reis locais deste per\u00edodo viv\u00edan tanto en Traprain Law como en \"Din Eidyn\" (Edimburgo, a\u00ednda co\u00f1ecido como \"D\u00f9n \u00c9ideann\" en ga\u00e9lico escoc\u00e9s), e probabelmente tam\u00e9n en \"Din Baer\" (Dunbar).\nSuponse que Cunedda, lendario fundador do reino de Gwynedd no norte de Gales, foi un l\u00edder militar de Manaw Gododdin que migrou cara o suroeste durante o s\u00e9culo V.\nHistoria posterior.\nNo s\u00e9culo VI, Bryneich foi invadida polos anglos e pasou a ser co\u00f1ecida como Bernicia. Os anglos seguiron a facer presi\u00f3n cara o norte. Sobre o ano 600 os Gododdin ergueron unha forza de preto de 300 homes para asaltaren a fortaleza angla de Catraeth, se cadra Catterick, North Yorkshire. A batalla, que rematou en desastre par aos brit\u00f3ns, foi lembrada no poema \"Y Gododdin\".\nEn 638 \"Din Eidyn\" (Edimburgo) estaba sendo cercada e pode que caese en mans dos anglos, pois os Gododdin parece que estiveron so o poder de Bernicia por esa \u00e9poca. Non se sabe ata que punto substitu\u00edron a antiga poboaci\u00f3n ou a asimilaron. Bernicia volveuse parte de Northumbria, e en 954 foi invadida polo reino dan\u00e9s de Jorvik (York). Pouco despois este pasou a formar parte dunha Inglaterra unificada, logo en 1018 Malcolm II puxos o dominio escoc\u00e9s a rexi\u00f3n at ao R\u00edo Tweed."}
{"id": "127681", "revid": "624", "url": "https://gl.wikipedia.org/wiki?curid=127681", "title": "Manaw", "text": ""}
{"id": "127683", "revid": "98629", "url": "https://gl.wikipedia.org/wiki?curid=127683", "title": "Mitchell", "text": "Mitchell pode referirse a:"}
{"id": "127684", "revid": "102241", "url": "https://gl.wikipedia.org/wiki?curid=127684", "title": "Lingua kurda", "text": "A lingua kurda (\"Kurd\u00ee\") \u00e9 unha lingua indoirania falada no Kurdist\u00e1n, un territorio que abrangue poboaci\u00f3ns kurdas en partes de Ir\u00e1n, Iraq, Siria e Turqu\u00eda. \u00c9 empregado por entre 25 ou 30 mill\u00f3ns de persoas, a\u00ednda que os datos exactos non se saben. O kurdo pertence ao subgrupo occidental dos idiomas iranios, pertencentes \u00e1 p\u00f3la indoirania da familia indoeuropea. As linguas m\u00e1is relacionadas co kurdo son o baluchi, o gilaki, e o talysh, que pertencen tam\u00e9n \u00e1 rama occidental setentrional dos idiomas iranios. O idioma persa, pertencente ao ramo sudoccidental, tam\u00e9n se considera unha lingua relacionada co kurdo.\nHai tres dialectos importantes da lingua kurda, relacionados coa s\u00faa distribuci\u00f3n xeogr\u00e1fica. O kurdo setentrional \u00e9 falado polos kurdos en Turqu\u00eda, Siria e partes da ex-Uni\u00f3n Sovi\u00e9tica. O sorani ou \"kurdo central\" \u00e9 falado no Kurdist\u00e1n Iraqu\u00ed e no Ir\u00e1n, e o queluri \u00e9 falado no oeste do Ir\u00e1n."}
{"id": "127686", "revid": "1131", "url": "https://gl.wikipedia.org/wiki?curid=127686", "title": "Galer\u00eda de imaxes de Gres, Vila de Cruces", "text": "Santiago de Gres \u00e9 unha parroquia que se localiza no concello de Vila de Cruces."}
{"id": "127687", "revid": "1131", "url": "https://gl.wikipedia.org/wiki?curid=127687", "title": "Galer\u00eda de imaxes da praia das Sinas", "text": "Praia das Sinas, Vilanova de Arousa"}
{"id": "127688", "revid": "1309507", "url": "https://gl.wikipedia.org/wiki?curid=127688", "title": "Santo Isidoro", "text": ""}
{"id": "127690", "revid": "98629", "url": "https://gl.wikipedia.org/wiki?curid=127690", "title": "Gustavo VI Adolfo", "text": "Gustavo VI Adolfo, nado como Oskar Fredrik Vilhelm Olaf Gustaf Adolf en Estocolmo o 11 de novembro de 1882, finado en Helsingborg o 15 de setembro de 1973, foi o rei de Suecia entre 1950 e 1973, fillo m\u00e1is vello de Gustavo V e de Vitoria de Baden. Casou en 1905 con Margarida de Connaught, e en 1923 con Lu\u00edsa Mountbatten.\nGustavo VI Adolfo foi rei nunha \u00e9poca onde a instituci\u00f3n mon\u00e1rquica perdera case todo papel na vida pol\u00edtica sueca. Foi a s\u00faa popularidade o que permitiu que a monarqu\u00eda se mantivese como unha forma de representaci\u00f3n hist\u00f3rica e cultural.\nPrimeiros anos.\nGustavo Adolfo naceu o 11 de novembro de 1882, fillo de Gustavo e Vitoria, naquel momento pr\u00edncipes herdeiros de Suecia e Noruega. Ao seu nacemento outorg\u00f3uselle o t\u00edtulo de duque de Escania. Parte da s\u00faa infancia pasouna no castelo da illa de Mainau, a residencia dos seus av\u00f3s maternos en Alema\u00f1a, e na residencia da s\u00faa avoa materna, a ra\u00ed\u00f1a Sof\u00eda, o Palacio de Ulriksdal.\nEn 1902 empezou os seus estudos superiores na Universidade de Uppsala, onde ademais dos estudos que recib\u00eda tipicamente un pr\u00edncipe -historia, econom\u00eda, arte\u2014, interesouse de maneira especial pola arqueolox\u00eda. Nos seus tempos de universidade, o pr\u00edncipe participou no descubrimento dun sitio arqueol\u00f3xico da idade de bronce, preto de Uppsala, actualmente gardado no Museo Hist\u00f3rico Nacional de Suecia.\nA principios de 1905, Gustavo Adolfo estivo no Cairo, onde co\u00f1eceu a Margarida de Connaught, a filla m\u00e1is vella do duque de Connaugth, na celebraci\u00f3n do aniversario do khedive Abbas de Exipto. Catro semanas despois comprometeuse con Margarida e en xu\u00f1o do mesmo ano, a parella casou no Castelo de Windsor. Como regalo de vodas, os pr\u00edncipes recibiron o Castelo Sofiero de mans do rei \u00d3scar II. Do matrimonio naceron cinco fillos.\nA princesa Margarida enfermou e faleceu no ver\u00e1n de 1920. Nos anos da s\u00faa viuvez, o pr\u00edncipe Gustavo Adolfo emprendeu varias viaxes polo estranxeiro. En 1923, en Inglaterra, co\u00f1eceu \u00e1 que ser\u00eda a s\u00faa segunda esposa, Lu\u00edsa Mountbatten, filla do marqu\u00e9s de Milford Haven e bisneta da ra\u00ed\u00f1a Vitoria de Inglaterra.\nCon Lu\u00edsa comprometeuse o 1 de xullo de 1923 e contraeu matrimonio o 3 de novembro do mesmo ano en Londres.\nReinado.\nTras a morte do rei Gustavo V o 29 de outubro de 1950, Gustavo Adolfo adquiriu o t\u00edtulo de monarca de Suecia. Foi o primeiro rei sueco desde a chamada Era da Liberdade (1719-1772) sen poder pol\u00edtico.\nGustavo VI Adolfo gozou de boa reputaci\u00f3n durante o seu reinado. Era un home sinxelo que refugaba a solemnidade e gust\u00e1balle pasear pola r\u00faa como cidad\u00e1n com\u00fan, ademais das s\u00faas inclinaci\u00f3ns culturais moi claras. A s\u00faa popularidade fixo que a opini\u00f3n p\u00fablica se inclinara por manter a monarqu\u00eda en Suecia, a\u00ednda que de modo nominal. A nova constituci\u00f3n, non obstante, non ver\u00eda a luz at\u00e9 1975, despois da morte do monarca, cando se lle retiraron \u00e1 instituci\u00f3n mon\u00e1rquica a maior parte dos seus poderes no marco do estado democr\u00e1tico.\nGustavo VI Adolfo foi co\u00f1ecido por ser un entusiasta afeccionado en diversos eidos do co\u00f1ecemento. Viaxaba regularmente a Italia para tomar parte en escavaci\u00f3ns de investigaci\u00f3n arqueol\u00f3xica. Tam\u00e9n participou en expedici\u00f3ns a Grecia e a China. Foi aceptado como membro honor\u00edfico da Academia Brit\u00e1nica en 1953. Realizou unha viaxe diplom\u00e1tica a Estados Unidos en 1927. Visitou aos residentes suecos en Estonia en 1931. Foi presidente da Real Federaci\u00f3n Deportiva Sueca e fundou o Instituto Sueco en Roma. Durante o seu reinado efectuouse a recuperaci\u00f3n do nav\u00edo de guerra Vasa, no cal mostrou un grande interese.\nCando contaba con 90 anos, o rei enfermou seriamente en agosto de 1973. A s\u00faa sa\u00fade atop\u00e1base bastante minada como resultado de varias afecci\u00f3ns: pneumon\u00eda, \u00falcera g\u00e1strica, fibrilaci\u00f3n auricular e insuficiencia renal. Faleceu o 15 de setembro de 1973 no hospital de Helsingborg, rodeado dos seus familiares m\u00e1is achegados. A data de falecemento do rei coincidiu cunha \u00e9poca turbulenta en Suecia, na que se incl\u00fae o roubo de Norrmalmstorg e a fin das campa\u00f1as pol\u00edticas rumbo \u00e1s elecci\u00f3ns parlamentarias. Foi sucedido polo seu neto de 27 anos, o pr\u00edncipe Carlos XVI Gustavo.\nIntereses.\nDesde a s\u00faa adolescencia Gustavo Adolfo participou en investigaci\u00f3ns arqueol\u00f3xicas. Xa de adulto, a arqueolox\u00eda ser\u00eda a disciplina onde destacar\u00eda de forma m\u00e1is evidente. Participou en expedici\u00f3ns arqueol\u00f3xicas en Suecia, Exipto, Italia, Grecia e a China. De maneira autodidacta, foi un gran estudante de historia, arte chinesa e arquitectura. Outros intereses eran a bot\u00e1nica e a xardiner\u00eda. No palacio Sofiero, a s\u00faa residencia estival, cultivou flores do x\u00e9nero \"Rhododendron\", das que ser\u00eda un gran coleccionista. Gust\u00e1balle a vida ao aire libre, practicaba tenis e golf, e tivo unha casi\u00f1a na Laponia onde practicaba a pesca.\nFamilia.\nDo seu matrimonio en 1905 con Margarida de Connaught, naceron cinco fillos:\nDas s\u00faas segundas nupcias, con Lu\u00edsa Mountbatten en 1923, quen se converteu en ra\u00ed\u00f1a consorte, non tivo ning\u00fan fillo.\nDe Gustavo VI Adolfo descenden o rei Carlos XVI Gustavo, fillo do pr\u00edncipe Gustavo Adolfo \u2014falecido traxicamente en 1947\u2014 e a ra\u00ed\u00f1a Margarida II de Dinamarca, filla da princesa Ingrid."}
{"id": "127691", "revid": "98629", "url": "https://gl.wikipedia.org/wiki?curid=127691", "title": "Pereira brava", "text": "A pereira brava (Pyrus cordata\", Desv.) \u00e9 unha \u00e1rbori\u00f1a espi\u00f1enta do x\u00e9nero \"Pyrus\", da familia das ros\u00e1ceas. O seu froito \u00e9 co\u00f1ecido vulgarmente como pero\" ou \"peri\u00f1o\". Com\u00fan en Galiza.\nMorfolox\u00eda.\nA pereira brava pode ter porte de arbusto ou de \u00e1rbore pequena de at\u00e9 8 metros. O tronco \u00e9 xeralmente delgado e m\u00e1is ben curto, e a copa desta \u00e1rbore \u00e9 redondeada. As p\u00f3las son espi\u00f1entas.\nDistribuci\u00f3n e h\u00e1bitat.\nGusta de lugares h\u00famidos, como as beiras de r\u00edos e regatos. Xeralmente na Galiza p\u00f3dese atopar en fragas caducifolias h\u00famidas xunto a ameneirais. \u00c9 propia do centro e suroeste de Europa, e en xeral na vertente atl\u00e1ntica, e com\u00fan en toda Galiza.\nOutros usos da planta.\n\u00c9 comunmente empregada como patr\u00f3n para cultivar outras especies do x\u00e9nero \"Pyrus\", xeralmente especies comerciais debido ao aforro de tempo no crecemento da nova \u00e1rbore que se acada deste xeito. A le\u00f1a \u00e9 moi apreciada, especialmente como combustible e polo carb\u00f3n que produce.\nTaxonom\u00eda.\n\"Pyrus cordata\" foidescrita por Nicaise Augustin Desvaux e publicado en \"Observations sur les Plantes des Environs d'Angers 152\u2013153\", no ano 1818.\nSinonimia.\n\"Pyrus cordata\" non \u00e9 a \u00fanica especie de pereira que recibe o nome de Pereira brava. Tam\u00e9n se co\u00f1ece como pereira brava \u00e1 emparentada \"Pyrus piraster\" . No sur de Portugal \"Pyrus bourgaeana\" tam\u00e9n recibe este nome com\u00fan."}
{"id": "127692", "revid": "98629", "url": "https://gl.wikipedia.org/wiki?curid=127692", "title": "Gustavo V de Suecia", "text": "Gustavo V de Suecia, nado en Drottningholm o 16 de xu\u00f1o de 1858, finado no mesmo lugar o 29 de outubro de 1950, foi rei de Suecia entre 1907 e 1950. Era o fillo m\u00e1is vello dos reis \u00d3scar II e Sof\u00eda de Nassau. Casou o 20 de setembro de 1881 con Vitoria de Baden.\nGustavo V converteuse en pr\u00edncipe herdeiro de Suecia e Noruega en 1872. Foi rei de Suecia desde 1907 (Noruega separouse en 1905) e ser\u00eda o \u00faltimo monarca con poder efectivo no goberno, cedendo ante os cambios constitucionais que fixaban unha monarqu\u00eda parlamentaria. Non obstante, involucrouse constantemente na pol\u00edtica interna e externa, confront\u00e1ndose en m\u00e1is dunha ocasi\u00f3n co goberno parlamentario, ante o adverso escenario que experimentou Suecia nas d\u00faas guerras mundiais. Con 43 anos no poder, o seu goberno foi o m\u00e1is longo dun monarca na historia de Suecia (Magnus Eriksson estivo 45 anos, mais 12 destes non tivo parte activa no goberno debido \u00e1 s\u00faa minor\u00eda de idade). Era de car\u00e1cter conservador e mantivo certa pol\u00edtica de achegamento diplom\u00e1tico con Alema\u00f1a e alg\u00fans l\u00edderes nazis.\nPrimeiros anos.\nO pr\u00edncipe \u00d3scar Gustavo Adolfo naceu un 16 de xu\u00f1o de 1858 no palacio de Drottningholm, sendo fillo dos daquelas duques de \u00d6sterg\u00f6tland, os pr\u00edncipes \u00d3scar e Sof\u00eda. Foi bautizado na Igrexa do Castelo de Estocolmo o 12 de xullo, e foille outorgado o t\u00edtulo de Duque de V\u00e4rmland.\nEn outubro de 1869, comezou a s\u00faa educaci\u00f3n primaria xunto cos seus dous irm\u00e1ns m\u00e1is novos no colexio Beskowska, en Estocolmo. A familia estableceu a s\u00faa residencia no Palacio do Pr\u00edncipe Herdeiro e os ver\u00e1ns adoit\u00e1baos pasar no Castelo Sofiero, co duque \u00d3scar. Nos seus primeiros anos, o pr\u00edncipe Gustavo foi de constituci\u00f3n d\u00e9bil, pero a s\u00faa constante educaci\u00f3n f\u00edsica, converter\u00edano nun home alto, esvelto, atl\u00e9tico e lonxevo.\nPr\u00edncipe herdeiro.\nA partir do 18 de setembro de 1872, cando faleceu o rei Carlos XV e o duque \u00d3scar converteuse no novo monarca, Gustavo foi nomeado pr\u00edncipe herdeiro dos reinos de Suecia e Noruega. Desde ent\u00f3n a familia mudouse ao Palacio Real de Estocolmo e Gustavo abandonou a escola da s\u00faa infancia para levar unha educaci\u00f3n particular no palacio.\nEn 1877, comezou a s\u00faa educaci\u00f3n superior na Universidade de Uppsala, e ese mesmo ano, encargouse por primeira vez do goberno durante unha viaxe do seu pai. Na universidade estudou lat\u00edn, econom\u00eda nacional, historia n\u00f3rdica, historia da arte, dereito procesal e ciencia pol\u00edtica. Ao mesmo tempo levaba a s\u00faa educaci\u00f3n militar en Suecia e en Noruega. Aos dezasete anos era subtenente, e en 1898 chegaba ao rango de xeneral.\nAdquiriu relevancia internacional cando no seu papel de pr\u00edncipe herdeiro organizou a Exposici\u00f3n de Estocolmo de 1897. Participou politicamente nos turbulentos anos seguintes: para solucionar o conflito parlamentario de 1887 entre liberais e conservadores que abarcaba discusi\u00f3ns sobre o dereito ao sufraxio universal e a tensi\u00f3n das relaci\u00f3ns con Noruega tras a s\u00faa separaci\u00f3n.\nO pr\u00edncipe foi o primeiro presidente da Asociaci\u00f3n Central Sueca para o fomento do deporte, fundada en 1897 e antecesora da actual Real Federaci\u00f3n Deportiva Sueca. A Asociaci\u00f3n organizou os xogos n\u00f3rdicos por primeira vez en 1901 e constru\u00edu o Estadio Ol\u00edmpico de Estocolmo para os Xogos Ol\u00edmpicos de 1912, que foi inaugurado polo propio Gustavo, xa convertido en rei.\nMantivo unha activa vida social e diplom\u00e1tica. Xunto co seu pai o rei \u00d3scar, pronunciouse a favor da uni\u00f3n e solidariedade entre os reinos n\u00f3rdicos e xogou un papel importante no fortalecemento das relaci\u00f3ns co Reino Unido.\nEn 1878 Gustavo iniciou unha viaxe ao estranxeiro que durar\u00eda un ano. En 1879 obtivo o t\u00edtulo de Doutor en Dereito Civil pola Universidade de Oxford e visitou varias familias reais. Nesa viaxe co\u00f1eceu \u00e1 s\u00faa futura c\u00f3nxuxe Vitoria de Baden, sendo a petici\u00f3n de man e o compromiso matrimonial en marzo de 1881.\nO 20 de setembro de 1881 celebrouse a voda coa princesa Vitoria na igrexa do castelo de Karlsruhe. Os pr\u00edncipes herdeiros ter\u00edan tres fillos:\nOs pr\u00edncipes realizaron varias viaxes a partir de 1890, entre elas unha a Exipto. En 1898, a princesa Vitoria enfermou e por motivos de sa\u00fade tivo que viaxar frecuentemente a Roma.\nRei de Suecia.\nO 8 de decembro de 1907, Gustavo V sucedeu a seu pai como rei de Suecia. Por iniciativa propia decidiu que o monarca sueco xa non ti\u00f1a que ser coroado. Por lei, o rei estaba impedido para intervir en pol\u00edtica, mais Gustavo decidiu enfrontarse ao primeiro ministro Karl Staff, de formaci\u00f3n liberal. O rei op\u00faxose, en concordancia coas clases altas do pa\u00eds e un sector considerable de campesi\u00f1os, \u00e1 pol\u00edtica pacifista de Staff que trataba de impedir o armamentismo de Suecia fronte a unha inevitable guerra en Europa. A marcha labrega de 1914 en favor do rei e o discurso pol\u00edtico de Gustavo V nesa ocasi\u00f3n provocou a dimisi\u00f3n de Staff en protesta pola intromisi\u00f3n ilegal do monarca na vida pol\u00edtica.\nPrimeira guerra mundial.\nO 18 de decembro de 1914 Gustavo V organizou o \"encontro dos tres reinos\" en Malm\u00f6, xunto cos demais gobernos n\u00f3rdicos, onde se pronunciou a favor da solidariedade n\u00f3rdica fronte \u00e1s potencias europeas e da pol\u00edtica de neutralidade na primeira guerra mundial. As\u00ed Gustavo V trataba de p\u00f3r fin aos rumores que falaban dun arrimo a Alema\u00f1a, pois entre 1911 e 1914, os reis Gustavo e Vitoria apoiaran a alianza militar con Alema\u00f1a.\nNos anos da guerra en Europa, Suecia foi sacudida por duros acontecementos, entre eles a fame negra no campo, o abrollo dunha epidemia de gripe espa\u00f1ola e o afundimento dun buque sueco polos alem\u00e1ns en 1916. En 1918 faleceu o fillo m\u00e1is novo do rei, o pr\u00edncipe Erik, v\u00edtima da epidemia.\nPer\u00edodo de entreguerras.\nA sa\u00fade da ra\u00ed\u00f1a Vitoria empeorou neses momentos, e tivo que estar un tempo m\u00e1is prolongado no estranxeiro, e Roma e Baden-Baden convert\u00e9ronse no seu segundo fogar. A ra\u00ed\u00f1a faleceu en Villa Svezia, a s\u00faa casa en Roma o 4 de abril de 1930.\nDespois da guerra mundial, Gustavo V dedicouse \u00e1 s\u00faa pol\u00edtica b\u00e1ltica, que inclu\u00eda a incorporaci\u00f3n das illas \u00c5land a Suecia. Op\u00faxose en certa medida \u00e1s sanci\u00f3ns econ\u00f3micas que se fixaron para Alema\u00f1a no tratado de Versalles, e expresou en m\u00e1is dunha ocasi\u00f3n a s\u00faa preocupaci\u00f3n polos gromos comunistas en Europa. No parlamento, a esquerda ameazou con cambios constitucionais e en 1918 o rei tivo que aceptar o parlamentarismo, que debilitou considerablemente a monarqu\u00eda sueca.\nNos inicios da d\u00e9cada de 1930, Suecia viuse afectada pola crise econ\u00f3mica mundial. En 1931, Adolf Hitler e Goebbels foron convidados a expo\u00f1er conferencias en Estocolmo, invitados polo l\u00edder nacionalsocialista sueco Birger Furug\u00e5rd. O permiso foi denegado polo goberno sueco.\nCoa invenci\u00f3n da radio, Gustavo V converteuse no primeiro monarca sueco en falar directamente cos seus s\u00fabditos por este medio, e de feito, utilizouno con frecuencia, como no discurso do 27 de outubro de 1936, o d\u00eda dos pa\u00edses n\u00f3rdicos, onde chamou \u00e1 unidade entre os escandinavos. En 1937 Adolf Hitler prohibiulle aos alem\u00e1ns aceptar os premios Nobel, situaci\u00f3n que evidenciou as malas relaci\u00f3ns entre ambos pa\u00edses, que Suecia tratou de distender dada a s\u00faa inferioridade militar.\nTanto o rei como o pr\u00edncipe herdeiro participaron en reuni\u00f3ns con l\u00edderes da Alema\u00f1a nazi. A\u00ednda que se tratou de vincular estes feitos con presuntas simpat\u00edas nazis do rei, outras versi\u00f3ns interpo\u00f1en os motivos diplom\u00e1ticos. Entrevistouse con Hitler en Berl\u00edn en 1933, ao que lle demandar\u00eda suavizar a s\u00faa pol\u00edtica persecutoria cara aos xudeus. A petici\u00f3n de Franklin Delano Roosevelt, en 1938 participou en negociaci\u00f3ns co fin de asegurar a paz co goberno alem\u00e1n.\nSegunda guerra mundial.\nO 3 de setembro de 1939, ao pouco de estalar a Segunda guerra mundial o goberno de Suecia, encabezado por Per Albin Hansson, adoptou formalmente unha pol\u00edtica de neutralidade, decisi\u00f3n que foi cualificada de \"sensata\" polo ministro alem\u00e1n de exteriores Joachim von Ribbentrop en 1940. O rei Gustavo uniuse a esta decisi\u00f3n, e convocou os gobernos dos catro estados n\u00f3rdicos (esta vez inclu\u00edda Finlandia) a unha reuni\u00f3n o 18 de outubro de 1939. Nesa reuni\u00f3n, Gustavo emprazou a establecer unha posici\u00f3n neutral conxunta e a colaboraci\u00f3n econ\u00f3mica e humanitaria entre os pa\u00edses n\u00f3rdicos. Cando Noruega se viu involucrada no conflito, Gustavo V avogou pola axuda a este pa\u00eds, en prol do compromiso adquirido na reuni\u00f3n de 1939. Esta posici\u00f3n puxo o rei nunha situaci\u00f3n de confrontaci\u00f3n parcial co primeiro ministro.\nO rei Gustavo recibiu con desagrado a presi\u00f3n que exerceu Alema\u00f1a sobre o rei Haakon VII de Noruega para que este abdicara. O mesmo ano de 1940, o goberno alem\u00e1n esixiu dereito de libre tr\u00e1nsito das s\u00faas tropas por territorio sueco. O 17 de xu\u00f1o, Gustavo V enviou un telegrama a Hitler, no que lle demandaba \"moderaci\u00f3n\" en canto \u00e1s esixencias de dimisi\u00f3n a Haakon VII. O rei apelou \u00e1 s\u00faa consanguinidade coa familia real norueguesa.\nAo primeiro ministro Per Albin Hansson, o rei ped\u00edalle que aceptara o paso de tropas alem\u00e1s polo norte de Suecia rumbo a Finlandia e incluso ameazou con depor a coroa se non acced\u00eda \u00e1s petici\u00f3ns nazis, pois iso implicar\u00eda un conflito con Alema\u00f1a. Tanto o rei como o pr\u00edncipe herdeiro Gustavo Adolfo pronunci\u00e1ronse posteriormente a favor do tr\u00e1nsito de tropas aliadas en Suecia, o que foi rexeitado polo goberno parlamentario. Mais o 8 de xullo, o ministro Hansson decidiu permitir o tr\u00e1nsito de tropas alem\u00e1s, argumentando que o permiso non implicaba a entrada no conflito. Non obstante, esa circunstancia, que tratou de manterse en segredo, puxo en risco a neutralidade de Suecia na guerra.\nFacendo uso do seu talento diplom\u00e1tico, o rei ofreceuse en agosto de 1940 como mediador para posibles negociaci\u00f3ns de paz entre Reino Unido e Alema\u00f1a. No seu aniversario 85, en 1943, ofreceu un discurso no que daba a s\u00faa visi\u00f3n acerca da s\u00faa funci\u00f3n na pol\u00edtica; segundo el, en casos normais un monarca constitucional deb\u00eda manterse neutral nos aspectos pol\u00edticos, pero en casos especiais, como nunha guerra, estaba obrigado a axudar ao seu pa\u00eds fronte \u00e1s adversidades.\nPosguerra.\nDespois da guerra, o rei comezou a viaxar constantemente a Niza, na Riviera francesa, onde permanec\u00eda por longos per\u00edodos. En 1948 festexou os seus 90 anos cunha grandiosa celebraci\u00f3n. Nese tempo foi evidente a diminuci\u00f3n f\u00edsica do monarca, e na apertura do parlamento de 1950 o trono estaba baleiro.\nA ma\u00f1\u00e1 do 29 de outubro de 1950, Gustavo V faleceu no Palacio de Drottninglhom, a causa dunha bronquite que se lle complicou. O 9 de setembro tivo lugar o enterro na Igrexa de Riddarholmen, en Estocolmo. Culminou as\u00ed o seu reinado de 43 anos.\nVida privada.\nFoi un segredo oficial que o rei era homosexual e na s\u00faa vellez xa non se molestou en ocultalo. Unha suposta relaci\u00f3n homosexual con Kurt Haijby desatou o chamado esc\u00e1ndalo Haijby, durante o cal se demostrou que a coroa pagara grandes sumas de di\u00f1eiro para manter o silencio, e que se intentara botar a Haijby do pa\u00eds ou que se meteu a este inxustificadamente nun psiqui\u00e1trico. O rei non foi consciente probablemente destes feito ou polo menos non estivo implicado directamente, mais o esc\u00e1ndalo desatouse no comezo dos anos 1950 cando o publicou Vilhelm Moberg.\nGustavo V foi un destacado xogador de tenis, deporte onde utilizaba en pseud\u00f3nimo \"Mr. G\". Obtivo fama internacional e o seu nome foi inclu\u00eddo no Sal\u00f3n Internacional da Fama do tenis en 1980. Nese tempo, o tenis era un deporte de escaso prestixio en Suecia, mais a participaci\u00f3n do rei fixo que aumentara a s\u00faa popularidade. Gustavo co\u00f1eceu o deporte durante unha visita a Inglaterra en 1876 e tras o seu regreso a Suecia fundou o primeiro club no seu pa\u00eds. Nas s\u00faas viaxes \u00e1 riviera francesa, foi visto xogando en m\u00faltiples ocasi\u00f3ns. Durante a segunda guerra mundial, intercedeu ante Hitler para obter mellor trato para os campi\u00f3ns Jean Borotta e Gottfried von Cramm, tenistas prisioneiros dos alem\u00e1ns.\nFoi nomeado membro da Orde do V\u00e9laro de Ouro o 30 de xu\u00f1o de 1881."}
{"id": "127693", "revid": "1660", "url": "https://gl.wikipedia.org/wiki?curid=127693", "title": "Pereira silvestre", "text": ""}
{"id": "127694", "revid": "1093", "url": "https://gl.wikipedia.org/wiki?curid=127694", "title": "Daniel Cortez\u00f3n \u00c1lvarez", "text": ""}
{"id": "127700", "revid": "132", "url": "https://gl.wikipedia.org/wiki?curid=127700", "title": "Pyrus cordata", "text": ""}
{"id": "127717", "revid": "2074", "url": "https://gl.wikipedia.org/wiki?curid=127717", "title": "Pat\u00f3xeno", "text": ""}
{"id": "127718", "revid": "2074", "url": "https://gl.wikipedia.org/wiki?curid=127718", "title": "Axente biol\u00f3xico", "text": ""}
{"id": "127720", "revid": "12452", "url": "https://gl.wikipedia.org/wiki?curid=127720", "title": "C\u00e9lulas procariotas", "text": ""}
{"id": "127721", "revid": "12452", "url": "https://gl.wikipedia.org/wiki?curid=127721", "title": "C\u00e9lulas eucariotas", "text": ""}
{"id": "127723", "revid": "56817", "url": "https://gl.wikipedia.org/wiki?curid=127723", "title": "Campionato do Mundo de Motociclismo de 80 cc", "text": "O Campionato do Mundo de Motociclismo de 80cc foi a m\u00e1xima competici\u00f3n internacional de motociclismo de velocidade, regulado pola FIM, na cilindrada de 80cc. O campionato disputouse entre os anos 1984, cando substitu\u00edu \u00e1 categor\u00eda de 50cc, e 1989."}
{"id": "127724", "revid": "22570", "url": "https://gl.wikipedia.org/wiki?curid=127724", "title": "Campionato do Mundo de Motociclismo de 50 cc", "text": "O Campionato do Mundo de Motociclismo de 50cc foi a m\u00e1xima competici\u00f3n internacional de motociclismo de velocidade, regulado pola FIM, na cilindrada de 50cc.\nO campionato disputouse entre os anos 1962 e 1983, sendo substitu\u00eddo pola categor\u00eda de 80cc a partir de 1984."}
{"id": "127727", "revid": "98629", "url": "https://gl.wikipedia.org/wiki?curid=127727", "title": "Batalla de Yser", "text": "A batalla de Yser foi unha batalla da primeira guerra mundial, encadrada na Carreira cara ao mar.\nAntecedentes.\nEn agosto de 1914, o ex\u00e9rcito do Imperio Alem\u00e1n invadiu B\u00e9lxica e os Pa\u00edses Baixos coma parte do Plan Schlieffen. Por\u00e9n, a superioridade num\u00e9rica dos ex\u00e9rcitos alem\u00e1ns provocou que os belgas tivesen que retroceder tras sucesivas derrotas, inclu\u00edndo o cerco de Antuerpen e a perda de diversas fortalezas. O obxectivo dos efectivos xermanos era o de chegar ata a canle da Mancha e os seus portos, como Calais e Dunkerque. Ao mesmo tempo tam\u00e9n se iniciou a Primeira batalla de Ypres.\nDesenvolvemento da batalla.\nO ex\u00e9rcito belga andaba escaso de munici\u00f3n e as tropas estaban moi cansas, debido \u00e1s continuas retiradas ante a iniciativa alem\u00e1. Para poder aguantar a fronte, Francia enviou reforzos tanto de infanter\u00eda como mari\u00f1a.\nOs primeiros combates comezaron o 16 de outubro, en torno \u00e1 cidade de Diksmuide, onde as tropas aliadas detiveron o avance alem\u00e1n. Ao d\u00eda seguinte, tropas alem\u00e1s pouco experimentadas (estudantes pouco adestrados, reservistas...) atacaron Bruxas e Ostende. Simultaneamente, o IV Ex\u00e9rcito alem\u00e1n avanzou e tomou a li\u00f1a Nieuwpoort-Ypres. Deste xeito, os alem\u00e1ns acheg\u00e1banse ao r\u00edo Yser. A partir de ent\u00f3n suceder\u00edanse diversas batallas, sen ning\u00fan ga\u00f1ador claro, estabiliz\u00e1ndose a fronte cara ao 31 de outubro.\nConsecuencias da batalla.\nO obxectivo principal do Imperio Alem\u00e1n era, por unha banda, derrotar e anexionar todo o territorio belga. Por outra banda, pretend\u00eda tomar diversos portos do Atl\u00e1ntico e as\u00ed cortar as v\u00edas de subministraci\u00f3ns brit\u00e1nicas. Non obstante os obxectivos non foron completamente conseguidos: B\u00e9lxica aguantou o envite alem\u00e1n en torno ao r\u00edo Yser e os brit\u00e1nicos non se tiveron que retirar de Francia. Est\u00edmanse unhas 40\u00a0000 baixas belgas e 15\u00a0000 francesas. Desco\u00f1\u00e9cense as perdas alem\u00e1s."}
{"id": "127736", "revid": "98629", "url": "https://gl.wikipedia.org/wiki?curid=127736", "title": "Brooklyn Nets", "text": "Os Brooklyn Nets son un equipo profesional de baloncesto con sede en Nova York. Os Nets compiten na National Basketball Association (NBA) como membros da Divisi\u00f3n Atl\u00e1ntico da Conferencia Leste, sendo unha das d\u00faas franqu\u00edas da cidade xunto cos New York Knicks. O equipo xoga no Barclays Center, pavill\u00f3n con capacidade para 17.732 espectadores situado no barrio de Brooklyn. O equipo foi fundado en 1967 e foi unha das primeira franqu\u00edas da American Basketball Association (ABA). Durante a s\u00faa primeira temporada xogaron baixo o nome de New Jersey Americans e comezou xogando na American Basketball Association (ABA). Por\u00e9n, ao ano seguinte o equipo se traslada a Long Island e adopta o nome de New York Nets. Durante esta \u00e9poca o equipo logra dous campionatos (1974 e 1976).\nEn 1976, tras a fusi\u00f3n da ABA coa NBA, os Nets ingresaron nesta competici\u00f3n xunto con outros tres equipos da ABA (os Denver Nuggets, os Indiana Pacers e os San Antonio Spurs). Un ano despois da s\u00faa chegada \u00e1 NBA, o equipo regresa a a Nova Jersey e adopta o nome de New Jersey Nets, o cal mant\u00e9n entre 1977 e 2012. Durante este tempo os Nets ga\u00f1aron dous campionatos de conferencia consecutivos ( e ), a\u00ednda que sen \u00e9xito na final. Durante o ver\u00e1n de 2012 o equipo regresa outra vez a Nova York, adoptando o seu actual nome. O club retirou o dorsal a sete xogadores en honra \u00e1 s\u00faa contribuci\u00f3n \u00e1 historia da franqu\u00eda: Dra\u017een Petrovi\u0107, Jason Kidd, John Williamson, Bill Melchionni, Julius Erving e Buck Williams.\nHistoria.\nOs anos na ABA.\nA franqu\u00eda foi fundada no ano 1967 coma parte da ABA, sendo Arthur Brown, un destacado empresario do sector do transporte, o seu primeiro propietario. A primeira intenci\u00f3n de Brown era nomear o equipo como \"New York Freighters\", fixando a sede do club na armer\u00eda do 69\u00ba rexemento do lado leste de Manhattan. Por\u00e9n, a presi\u00f3n exercida polos New York Knicks forzou o equipo a mudarse \u00e1 armer\u00eda de Teaneck, Nova Jersey, mudando o seu nome polo de New Jersey Americans. Non ser\u00eda a derradeira vez que os Knicks afectar\u00edan directamente ao futuro da franqu\u00eda.\nOs Americans fixeron unha boa primeira tempada, empatando cos Kentucky Colonels polo cuarto e \u00faltimo posto que daba acceso aos playoffs da Divisi\u00f3n Leste. Por\u00e9n, a armer\u00eda estaba ocupada, obrigando os Americans a buscaren a \u00faltima hora un pavill\u00f3n substituto. O lugar escollido ser\u00eda o Long Island Arena, situado na vila de Commack, en Nova York. Cando os Americans e os Colonels chegaron para o partido, encontraron que \u00e1 pista lle faltaban numerosas placas e parafusos, o que a fac\u00eda inest\u00e1bel, de facto unha das canastras semellaba m\u00e1is alta que a outra. Os Coronels neg\u00e1ronse a xogar nesas condici\u00f3ns, e o comisionado da liga, George Mikan, deu a vitoria na eliminatoria aos de Kentucky por non ofrecer os Americans unhas instalaci\u00f3ns axeitadas.\nPara a segunda tempada, o equipo optou por permanecer en Long Island, mudando o seu nome polo de New York Nets. O nome foi escollido para que estivese en concordancia cos outros dous equipos deportivos profesionais de Nova York que nese intre xogaban en Long Island: os New York Mets da MLB e os New York Jets da NFL.\nO equipo rematou \u00faltimo na s\u00faa primeira tempada en Nova York cun pobre resitro de 17 vitorias por 62 derrotas, utilizando durante o ano un total de 23 xogadores. Brown decidiu ent\u00f3n vender o equipo ao final da temporada, sendo o novo dono Roy Boe, un empresario. Boe comezou a s\u00faa etapa no club con grandes esperanzas, e o seu primeiro obxectivo foi tentar asinar a unha estrela para o seu equipo. Desesperado, tentou contratar o xogador da UCLA Lew Alcindor (m\u00e1is tarde co\u00f1ecido como Kareem Abdul-Jabbar). Alcindor non v\u00eda con malos ollos xogar na s\u00faa Nova Tork natal, mais finalmente decidiu asinar polos Milwaukee Bucks da NBA. Mesmo as\u00ed, o club continou cos seus plans de trasladrse a un novo pavill\u00f3n en Long Island, sendo o elixido o Island Garden de West Hempstead. Durante a temporada os Nets en cuarto lugar e chegaron aos playoffs por primeira vez na s\u00faa historia. Ao final da temporada o equipo consegue finalmente asinar a unha estrela: Rick Barry proveniente dos Washington Capitols. Despois doutra temporada de playoff o equipo trasl\u00e1dase de novo de pavill\u00f3n, esta vez ao Nassau Veterans Memorial Coliseum de Uniondale.\nEn 1972, dous anos despois da contrataci\u00f3n de Barry, os Nets chegaron \u00e1s s\u00faas primeiras finais da ABA. Por\u00e9n, non puider superar aos Indiana Pacers e perderon a serie por 4-2. Por\u00e9n, finalizada a campa\u00f1a Barry deixa o club para xogar na NBA, isto provoca que a temporada 1972-73 o equipo finalizase cun decepcionante rexistro de tan s\u00f3 30 vitorias. O seguinte ano o club mellorar\u00eda o seu rendemento, a\u00ednda que a clave desa temporada chegou tras a fin do campionato: no ver\u00e1n de 1973 os Nets contratan a Julius Erving dos Virginia Squires. Con Erving, m\u00e1is co\u00f1ecido como \"Dr. J,\" os Nets atinxiron un equipo competitivo, rematando a tempada cun r\u00e9cord de 55 vitorias. Erving foi elixido o MVP da ABA, e o equipo tivo unha excelente actuaci\u00f3n nos playoffs para ga\u00f1ar o seu primeiro t\u00edtulo, tras derrotar os Utah Stars.\nO \u00e9xito continuou a temporada seguinte, logrando os Nets un r\u00e9cord de 58 vitorias que a\u00ednda se mant\u00e9n na franqu\u00eda. As\u00ed e todo, a sorte non os acompa\u00f1ou nos playoffs e foron eliminados por 4-1 polos Spirits of St. Louis na primeira rolda. Os Nets continuaron ga\u00f1ando na temporada 1975-76, a \u00faltima na historia da ABA, con Erving lider\u00e1ndoos a un r\u00e9cord de 55 vitorias na tempada regular. Nos playoofs, tras derrotar aos Denver Nuggets en seis partidos, fix\u00e9ronse co \u00faltimo campionato da hsitoria da ABA.\nIngreso na NBA.\nO ver\u00e1n de 1976 viu como a ABA e a NBA se fusionaban. Como parte do acordo, catro franqu\u00edas da ABA: os Nets, os Denver Nuggets, os Indiana Pacers e os San Antonio Spurs, ingresaron na NBA. De facto, os Nets e os Nuggets xa solicitaran \u00e1 NBA en 1975, un ano antes, pero tiveron que xogar un ano m\u00e1is na ABA por orde xudicial. Antes da s\u00faa primeira temporadada na NBA, trocaron aos Kansas City Kings d\u00faas elecci\u00f3ns no draft polo base Nate Archibald. Os Nets semellaban estar preparados para continuar como remataron na ABA.\nCon todo, lev\u00e1ronse unha desagrad\u00e1bel sorpresa cando a NBA os obrigou a pagar 4,8 mill\u00f3ns de d\u00f3lares ao Knicks por \"invadir\" o seu territorio. Isto sumado aos 3,2 mill\u00f3ns que o equipo tivera que pagar para unirse \u00e1 NBA, deixou Boe a falto de di\u00f1eiro. Isto provocou ter que denegar un prometido aumento de salario a Erving, que baixo esas condici\u00f3ns rexeitou seguir nos Nets. Ent\u00f3n, os Nets ofreceron a Erving aos Knicks a cambio de non ter que pagar a indemnizaci\u00f3n, trato que non foi aceptado. Finalmente, Boe non tivo m\u00e1is remedio que vender o xogador aos Philadelphia 76ers a cambio de 3 mill\u00f3ns de d\u00f3lares, unha suma inferior \u00e1 indemnizaci\u00f3n. Sen o seu xogador franqu\u00eda, o equipo deu a tempada como perdida. Al\u00e9n diso, a situaci\u00f3n empeourou a\u00ednda m\u00e1is coa lesi\u00f3n de Archibald en xaneiro. O equipo rematou co peor r\u00e9cord da liga, 22-60.\nDebido \u00e1 baixa asistencia de p\u00fablico ao pavill\u00f3n e \u00e1 mala situaci\u00f3n financeira en Long Island, Boe decidiu trasladar a franqu\u00eda de volta a Nova Jersey antes do inicio da tempada . Os Knicks, unha vez m\u00e1is, convert\u00e9ronse nun obst\u00e1culo e ameazaron con bloquear o movemento porque ser\u00eda infrinxir os seus dereitos territoriais exclusivos sobre Nova Jersey. Os Nets responderon demandando aos Knicks sobre a base de que as s\u00faas acci\u00f3ns violaban as leis antimonopolio. O preito resolveuse grazas \u00e1 da intervenci\u00f3n da liga e do estado de Nova Jersey, os Nets acordaron pagar outros 4 mill\u00f3ns de d\u00f3lares polo seu dereito a trasladarse.\nUnha vez oficializado o traslado, o equipo muda o seu nome a New Jersey Nets. Mentres a franqu\u00eda agardaba pola construci\u00f3n dun novo pavill\u00f3n no Complexo deportivo de Meadowlands, en East Rutherford, xogaron durante catro temporadas Athletic Center da Universidade Rutgers en Piscataway. A temporada viu ao equipo, liderado polo contendente xogo de Bernard King, clasificarse por primeira vez aos playoffs das NBA. Na eliminatorias caeron ante os 76ers de Julius Erving por 2-0, a\u00ednda que se comezaron estabelecer as bases para un per\u00edodo de reconstruci\u00f3n para a pr\u00f3xima d\u00e9cada.\nMudanza a Nova Jersey.\nTras catro anos de espera, en 1981 o equipo se trasladarse a Meadowlands para xogar no Brendan Byrne Arena (co\u00f1ecido a partir de 1996 como Continental Airlines Arena e a partir de 2007 como Izod Center), e experimentando un modesto \u00e9xito durante catro boas campa\u00f1as. Na temporada , baixo o mando de Larry Brown, os Nets estaban a vivir a s\u00faa mellor tempada desde que chegaran \u00e1 NBA. Por\u00e9n, durante o \u00faltimo mes de competici\u00f3n Brown aceptou o cargo de adestrador da Universidade de Kansas polo que foi suspendido polo resto da temporada. Isto afectar\u00eda o equipo, que nos playoffs \u00e9 incapaz de pasar a primeira rolda ante os seus grandes rivais, os Knicks.\nNa temporada armaron o que pensaron era o mellor equipo desde que se uniran \u00e1 NBA. Liderados por Darryl Dawkins, Buck Williams, Otis Birdsong e Michael Ray Richardson, o equipo ga\u00f1ou a s\u00faa primeira serie nun playoff da NBA, derrotando ademais ao equipo que defend\u00eda o t\u00edtulo, os Philadelphia 76ers. Con todo, o equipo cae posteriormente nas seminais da Conferencia Leste ante os Milwaukee Bucks en seis partidos. A\u00ednda que na seguinte temporada o equipo ateigouse de lesionados, o equipo conseguiu 42 vitorias e volveu xogar os playoffs. Por\u00e9n, foron eliminados en tres partidos polos Detroit Pistons.\nTras a contrataci\u00f3n de Dave Wohl como adestrador, os Nets arrincaron a temporada cun destac\u00e1bel rexistro de 23 vitorias por 14 derrotas. Con todo, este prometedor inicio disipouse coa perda dos seus dous m\u00e1ximos anotadores. O all-star Micheal Ray Richardson deu positivo por terceira vez nun control de drogas, co cal foi expulsado da liga de por vida, e pivote estrela Darryl Dawkins s\u00f3 xogou 39 partidos debido a unha lesi\u00f3n nas costas. Con todo, coa axuda dos veteranos Buck Williams e Mike Gminski, os Nets conseguen chegar de novo \u00e1s eliminatorias cunha marca de 39-43, antes de ser varridos polos Milwaukee Bucks na primeira rolda. Esta ser\u00eda a primeira de moitas tempadas perdedoras para as Nets, que non volver\u00eda pisar os playoffs at\u00e9 a temporada .\nAo ano seguinte o club asinou a Orlando Woolridge e esolleu no draft a Dwayne \"The Pearl\" Washington coa esperanza de fortalecer un equipo titubeante. As\u00ed e todo, a nova tempada s\u00f3 trouxo m\u00e1is mala sorte. Dawkins escorregou na s\u00faa ba\u00f1eira e sufriu outra lesi\u00f3n nas costas que puxo fin \u00e1 s\u00faa carreira. Birdsong s\u00f3 xogou debido a unha fractura na tibia e Washington tivo unha mala actuaci\u00f3n no seu ano de novato. Os Nets terminaron a temporada cunha marca de 24-58, o peor resultado do club desde 1980.\nCoa esperanza de acabar coa praga de lesi\u00f3n, os Nets traspasaron a Dawkins nun acordo a tres bandas que trouxo a John Bagley e a Keith Lee a Nova Jersey. No draft, seleccionaron Dennis Hopson (deixando pasar a Scottie Pippen, a Reggie Miller e a Kevin Johnson) no terceiro posto coa esperanza de recuperar o nivel defensivo amosado en anos anteriores. Non obstante, a pantasma das lesi\u00f3ns non marchou, caendo esta vez lesionados Bagley, Lee e Tony Brown. Ademais, o que estaba a ser o baluarte ofensivo do equipo, Orlando Woolridge, foi suspendido pola liga por consumo de drogas. Tras varias mudanzas de adestrador, o equipo termina coa segunda peor marca da liga (19-63). A situaci\u00f3n non mellora nas d\u00faas seguintes temporadas e na temporada toca fondo cun r\u00e9cord de 17\u201365, nese intre o peor da historia da franqu\u00eda.\nComezo prometedor e ca\u00edda.\nDurante o comezo dos anos 1990 os Nets comezaron a mellorar os seus resultados grazas ao pulo dun grupo de novos xogadores. Entre eles salientan as elecci\u00f3n do draft Derrick Coleman e Kenny Anderson, as\u00ed como a fichaxe de Dra\u017een Petrovi\u0107 procedente dos Portland Trail Blazers. A\u00ednda que os Nets non finalizaron a temporada cunha marca positiva, clasific\u00e1ronse para os playoffs, perdendo cos Cleveland Cavaliers na primeira rolda por 3-1.\nO equipo mellorou significativamente na temporada liderado polo tr\u00edo formado por Petrovi\u0107, Coleman e Anderson, e direcci\u00f3n desde o banco por Chuck Daly, que fora despedido o ano anterior polos Detroit Pistons. Con todo, as lesi\u00f3ns de Anderson e Petrovi\u0107 ao final da temporada afundiron ao equipo, que encaixou unha serie de 1-10 para terminar a tempada regular. As\u00ed e todo, grazas a un global de 43 vitorias por 39 derrotas, os Nets xogaron de novo os playoffs, onde se volveron atopar cos Cavaliers. Con Anderson cunha fractura na man e Petrovic xogando cun xeonllo lesionado, os Nets perderon unha dura serie de cinco partidos.\nNa pretemporada os Nets sufriron unha traxedia coa de Petrovi\u0107 nun accidente automobil\u00edstico en Alema\u00f1a. A pesar da devastadora perda, o equipo logrou ga\u00f1ar 45 partidos durante a temporada . De feito, esa mesma temporada Anderson e Coleman fixeron a s\u00faa \u00fanica aparici\u00f3n nun partido do All-Star. Os Nets clasific\u00e1ronse de novo clasificouse para os playoffs, mais esta vez foron eliminados polos Knicks na primeira rolda por 3\u22121.\nO equipo tivo unha dif\u00edcil segunda metade de d\u00e9cada. Durante mediados da dos 1990 unha das principais preocupaci\u00f3ns da NBA era a de coidar a imaxe dos seus deportistas e afastalos do estereotipo de xogadores ego\u00edsta e inmaturo que se estaba a formar, e un dos mellores exemplos dese problema eran os Nets. De feito, en 1995 Coleman apareceu na portada de \"Sports Illustrated\" como principal exemplo do problema. A reputaci\u00f3n do equipo era tan pobre que, nun esforzo por desfacerse da s\u00faa imaxe negativa, o presidente do equipo Jon Spoelstra decidiu mudar o nome do equipo a \"New Jersey Swamp Dragons\" en 1994. Despois de obter a aprobaci\u00f3n dos propietarios e de gastar 500.000 d\u00f3lares no dese\u00f1o da marca, o nome foi rexeitado en \u00faltima estancia ao mudar de opini\u00f3n o co-propietario da franqu\u00eda David Gerstein. A nivel deportivo, as temporadas e remataron c\u00fan id\u00e9ntico rexistro de 30-52. Beard foi destitu\u00eddo ao finalizar a segunda desas d\u00faas tempadas.\nReconstruci\u00f3n.\nNun esforzo por comezar de novo, Coleman e Anderson foron traspasados durante a temporada a cambio de, entre outros, Shawn Bradley e Kendall Gill. No banco tam\u00e9n hai mudanzas e chega un adestrador procedente do baloncesto universitario, John Calipari. Ademais, a trav\u00e9s do draft chega a Kerry Kittles e a mediados da temporada seguinte Sam Cassell. Con todo, as cousas a\u00ednda segu\u00edan sen funcionar, as\u00ed que despois dunha tempada cun r\u00e9cord de 26-56, a franqu\u00eda decide facer un importante movemento en xu\u00f1o de 1997. No traspaso os de Nova Jersey adquiriron a Keith Van Horn, Lucious Harris e outros dous xogadores a cambio de Tim Thomas. As\u00ed, o \u00fanico xogador que continuaba dos Nets de principio de d\u00e9cada era o especialista en rebote Jayson Williams.\nA temporada voiu a\u00ednda m\u00e1is mudanzas para os Nets. O primeiro foi unha renovaci\u00f3n da marca do equipo, instaurando un novo logotipo e novos uniformes. O segundo foi o estilo de xogo do equipo, o cal logrou que o equipo xogase mellor, ga\u00f1ase 43 partidos e se clasificase para os playoffs. Os Nets, que ocuparon a oitava praza no cadro de eliminatorias, tiveron que xogar ante os Chicago Bulls de Jordan, Pippen e Rodman. A eliminatoria saldouse cun 3-0 para os de Illinois, a\u00ednda que os Nets estiveron a piques de dar a sorpresa nos dous primeiros partidos, onde perderon por tan s\u00f3 3 e 5 puntos respectivamente.\nO comezo da temporada atrasouse por tres meses debido ao peche patronal da liga. Cando comezou a temporada, os Nets eran unha dos favoritos polos expertos como equipo revelaci\u00f3n debido ao rendemento da temporada anterior. Con todo, Cassell lesionouse no primeiro partido da tempada e o equipo empezou mal. Cunha xeira de 3-15, os Nets enviaron Cassell a Chris Gatling aos Bucks, mentres que en troco chegou Stephon Marbury dos Minnesota Timberwolves. Despois de d\u00faas derrotas m\u00e1is, Calipari foi destitu\u00eddo e substitu\u00eddo polo adestrador asistente Don Casey. O equipo nunca se recuperou do seu mal comezo para terminar en 16-34. A pesar do resultado, o equipo retivo a Casey como adestrador para a temporada , mais os Nets comezaron a temporada co que ent\u00f3n supuxo o peor inicio da historia da franqu\u00eda: 2-15. Mellorar\u00edanse despois diso, mais as lesi\u00f3ns infestaron de novo o equipo e os Nets terminaron cunha marca de 31-51.\nO 2 de xu\u00f1o de 2000, os Nets contrataron como o presidente do equipo a Rod Thorn, un experimentado executivo da NBA co\u00f1ecido por ser o que levou a Michael Jordan aos Bulls cando era director xeral dos de Chicago. Inmediatamente, comezou a ensamblar os compo\u00f1entes para formar o equipo m\u00e1is talentoso da historia da franqu\u00eda desde a consecuci\u00f3n do t\u00edtulo da ABA nos anos 1970. O primeiro paso foi a elecci\u00f3n da ex-estrela da NBA Byron Scott como adestrador. Posteriormente os Nets elixir\u00edan a Kenyon Martin coa primeira elecci\u00f3n dun frouxo Draft de 2000. Durante a temporada, Marbury e Van Horn deron un paso \u00e1 fronte para se converter en estrelas, mais a pesar dos seus esforzos individuais, as constantes lesi\u00f3ns obstaculizaron a qu\u00edmica do equipo e os Nets non puideron chegar aos playoffs.\nCampi\u00f3ns de conferencia.\nNa noite do Draft de 2001, os Nets traspasaron os dereitos sobre a s\u00faa selecci\u00f3n de primeira rolda (Eddie Griffin) aos Houston Rockets a troco de Richard Jefferson, Jason Collins e Brandon Armstrong. Ademais, na segunda rolda seleccionaron a Brian Scalabrine. Un d\u00eda despois do Draft, o 28 de xu\u00f1o, Thorn decidiu traspasar ao All-Star Stephon Marbury aos Phoenix Suns a cambio doutro base All-Star, Jason Kidd. Este movemento deu \u00e1 franqu\u00eda algo do que careceu durante practicamente toda a s\u00faa historia, un l\u00edder na pista que fac\u00eda mellores aos seus compa\u00f1eiros. A temporada resultou ser a mellor tempada na historia da NBA do equipo, e no proceso, os Nets convert\u00e9ronse nun dos equipos m\u00e1is emocionantes de ver. O equipo ga\u00f1ou o seu primeiro t\u00edtulo da Divisi\u00f3n Atl\u00e1ntico cun r\u00e9cord de 52-30, sendo ademais o cabeza de serie da Conferencia Leste nos Playoffs. Na primeira rolda agardaban os Indiana Pacers. Despois de perder o primeiro partido na casa, os Nets ga\u00f1aron os dous seguintes encontros antes de perder o cuarto. No partido definitivo, o equipo de Nova Jersey ga\u00f1aba por nove puntos a falta de cinco minutos, por\u00e9n, unha canastra tripla de Reggie Miller dende unha distancia de m\u00e1is de 10 metros enviaba o partido \u00e1 pr\u00f3rroga. Na prolongaci\u00f3n, os Nets conseguen ga\u00f1ar e pasar de rolda.\nEn semifinais de Conferencia ga\u00f1an con menos problemas (4-1) aos Charlotte Hornets, clasific\u00e1ndose para xogar a final de conferencia por primeira vez na s\u00faa historia, sendo o rival os Boston Celtics. Esta serie \u00e9 lembrada por dibo a que Jason Kidd tivo que xogar co ollo esquerdo por un golpe recibido durante un dos partidos. Despois de ga\u00f1ar o primeiro enfrontamento, os Nets perderon o segundo partido en casa. No terceiro partido, os de Nova Jersey ga\u00f1aban de 21 no \u00faltimo cuarto, mais os Celtics conseguiron remontar (94-90) po\u00f1\u00e9ndose por diante na serie. No cuarto partido, co encontro empatado a falta dun minuto para o final, os Nets conseguen levarse a vitoria grazas a uns tiros libres anotados por Harris a falta 6,6 segundos. Os Nets conseguir\u00e1n ga\u00f1ar os dous seguintes partidos, o que supuxo o seu primeiro campionato de Conferencia da NBA. Con todo, nas Finais foron varridos polos Lakers de Shaquille O'Neal e Kobe Bryant.\nPrevio ao comezo da temporada , os Nets trocaron a Van Horn para obter a Dikembe Mutombo procedente dos Philadelphia 76ers. Con todo, esta mudanza co fin de mellorar ao equipo non funcionou xa que Mutombo estivo no banco case toda a tempada por mor dunha lesi\u00f3n na boneca, ademais tampouco participar\u00eda moito nos playoffs debido a diferenzas co adestrador Byron Scott. A pesar da ausencia de Mutombo, o equipo finalizou cunha marca de 49-33 volvendo obter o t\u00edtulo da Divisi\u00f3n Atl\u00e1ntico. Nos playoffs de 2003, ga\u00f1aron o seu segundo campionato de conferencia seguido. Derrotaron a Milwaukee Bucks en primeira rolda, e logo varreron aos Boston Celtics e aos Detroit Pistons para chegar \u00e1s Finais, esta vez enfront\u00e1ndose aos San Antonio Spurs. A serie terminou empatada despois dos catro primeiros partidos, mais os Nets fixeron un err\u00e1tico quinto encontro perdendo. No sexto enfrontamento, a\u00ednda que os Nets ga\u00f1aban por 10 puntos ao final do terceiro cuarto, un parcial de 19-0 dos Spurs concedeulles o t\u00edtulo.\nTras acabar a temporada, Kidd converteuse en axente libre e os Spurs tentaron que asinase con eles. Con todo, Kidd volveu renovou cos Nets, alegando que ti\u00f1a \"traballo sen finalizar\" en Nova Jersey. Outro factor decisivo foi a contrataci\u00f3n do axente libre Alonzo Mourning. Por\u00e9n, Mourning perder\u00edase case toda a temporada por mor dunha infecci\u00f3n renal. En 2004, volveron obter o t\u00edtulo da Divisi\u00f3n Atl\u00e1ntico, e despois de derrotar ao rival da localidade veci\u00f1a, New York Knicks en primeira rolda, a s\u00faa carreira cara ao t\u00edtulo de conferencia viuse interrompida nas semifinais ao ser derrotados polos Detroit Pistons, ao cabo campi\u00f3ns da NBA.\n\u00daltimos anos en Nova Jersey.\nDespois de dous campionatos de conferencia consecutivos, os Nets v\u00edronse forzados a desprenderse de Kerry Kittles e Kenyon Martin, aos Clippers e Nuggets respectivamente, xa que o novo propietario Bruce Ratner non ti\u00f1a intenci\u00f3n de pagarlles o resto do asinado nos seus contratos. Por\u00e9n, un pobre comezo de temporda e a perda de Richard Jefferson para todo o ano por mor dunha lesi\u00f3n, levou aos Nets a reforzarse co xogador estrela dos Toronto Raptors, Vince Carter, en troque de Mourning, Eric Williams, Aaron Williams e elecci\u00f3ns no draft.\nAquela tempada, Vince Carter foi elixido para o All-Star Game. Orixinalmente nomeado como reserva, pasou a ser titular debido \u00e1 lesi\u00f3n de Jermaine O'Neal. Xunto a Kidd, Carter levantou ao equipo de estar a m\u00e1is de 10 partidos de entrar nos playoffs a conseguir o \u00faltimo posto da Conferencia Leste. Con todo, os Nets de novo non puideron frear O'Neal e, a\u00ednda coa volta de Jefferson, foron varridos polos Miami Heat na primeira rolda das eliminatorias.\nA seguinte temporada comezou cunha marca negativa de 9-12. A pesar diso, apoiados no tr\u00edo formado por Carter, Kidd e Jefferson, ga\u00f1aron os seguintes 10 para acandar o liderado da divisi\u00f3n. O equipo finalizou a fase regular cunha marca de 49-33, conseguindo o cuarto t\u00edtulo de divisi\u00f3n en cinco anos e o terceiro posto nos playoffs. En primeira rolda venceron por 4-2 aos Indiana Pacers, mais na seguinte eliminatoria volver\u00edanse interpo\u00f1er os Miami Heat, que venceron por 4-1. Na temporada , os Nets conseguiron un balance de 41-41, o que non lles chegou para repetir o t\u00edtulo de divisi\u00f3n. O equipo entrou nos Playoffs como sexto clasificado da Conferencia Leste, xogando en primeira rolda aos Toronto Raptors, aos que eliminaron en seis partidos. Na seguinte eliminatoria, a temporada finalizou para as Nets tras caer por 4-2 fronte a Cleveland Cavaliers.\nA seguinte campa\u00f1a foi unha decepci\u00f3n para os afeccionados das Nets, que a pesar de comezar con grandes expectativas, o equipo non logrou clasificarse para a postemporada por primeira vez en sete anos. O 19 de febreiro de 2008, Jason Kidd, Malik Allen e Antoine Wright foron traspasados a Dallas Mavericks a cambio de Devin Harris, Keith Van Horn, Maurice Ager, DeSagana Diop, Trenton Hassell, tres mill\u00f3ns de d\u00f3lares e as elecci\u00f3ns de primeira rolda dos drafts de 2008 e 2010. Os Nets segu\u00edan inmersos na reconstruci\u00f3n, proba diso foi o traspaso no ver\u00e1n de 2008 de Jefferson a Milwaukee Bucks a cambio de Yi Jianlian e Bobby Simmons. Por\u00e9n, por segunda campa\u00f1a consecutiva os Nets quedaban sen disputar os playoffs. Ademais, \u00e1 baixa de Kidd e Jefferson acabouse sumando a de Vince Carter, quen foi traspasado xunto con Ryan Anderson a Orlando Magic por Rafer Alston, Courtney Lee e Tony Battie.\nSen o seu tridente dos \u00faltimos anos, a foi a peor temporada da historia da franqu\u00eda. De feito, comezaron a temporada cunha marca de 0-18, o que no momento supuxo o peor comezo dun equipo na historia da NBA. Os de Nova Jersey acabaron a campa\u00f1a cunha marca de 12 vitorias e 70 derrotas, sendo as\u00ed o quinto equipo que ca\u00eda derrotado en 70 ocasi\u00f3ns nunha tempada xunto aos Philadelphia 76ers de 1973 (9-73), Los Angeles Clippers de 1987 (12-70), os Dallas Mavericks de 1993 (11-71) e os Denver Nuggets de 1998 (11-71).\nNacen os Brooklyn Nets.\nEn 2004, despois de fracasar nun acordo para constru\u00edr un novo estadio en Newark, YankeeNets vendeu a franqu\u00eda a un grupo liderado polo empresario inmobiliario Bruce Ratner por 300 mill\u00f3ns de d\u00f3lares. O grupo, vendo a imposibilidade da construci\u00f3n dun novo pavill\u00f3n en Nova Jersey, anunciou os seus plans de levar de volta o equipo a Nova York, concretamente ao distrito de Brooklyn. Tras a finalizaci\u00f3n da construci\u00f3n do novo pavill\u00f3n, chamado Barclays Center, o 23 de abril de 2012, os Nets xogaron o seu \u00faltimo partido en Nova Jersey, onde perderon por 87-105 contra os Philadelphia 76ers. O seu na temporada foi de 22 vitorias por 44 derrotas.\nTras o traslado a Brooklyn, o propietario do equipo, o multimillonario ruso Mikhail Prokhorov, prometeu que o equipo loitar\u00eda desde a s\u00faa primeira temporada en Nova York polo campionato. O primeiro paso ser\u00eda renovar ao piar do equipo, Deron Williams, para tratar de constru\u00edr con el un equipo aspirante desde o comezo. Tras fallar no traspaso do pivote Dwight Howard dos Orlando Magic, os Nets asinaron ao escolta Joe Johnson, naquel momento estrela dos Atlanta Hawks. Ademais, tam\u00e9n renovaron a Gerald Wallace e a Brook Lopez. O primeiro partido na historia dos Brooklyn Nets foi ante os Toronto Raptors, con vitoria para os neoiorquinos por 107-100. Ao final da fase regular o equipo acaba cun rexistro de 49 vitorias por 33 derrotas, o que lles permite ocupar o segundo posto da Divisi\u00f3n Atl\u00e1ntico e xogar os Playoffs polo t\u00edtulo. Nas eliminatorias, a pesar de ter a vantaxe como local, fracasan ao caer en primeira rolda ante os Chicago Bulls, que conseguiron a vitoria na serie tras ga\u00f1ar aos Nets no seu pavill\u00f3n no s\u00e9timo partido por 93-99.\nO ano seguinte os Nets tentan encher o seu cadro de xogadores con m\u00e1is estrelas, nunha tentativa de superar os resultados do ano anterior. No banco chegar\u00eda a ex-estrela do equipo Jason Kidd, ademais traspasar\u00edan a Gerald Wallace, Kris Humphries e tres futuras elecci\u00f3n do Draft en troques dos all-stars Kevin Garnett e Paul Pierce, ademais de Jason Terry. Estes fichaxes aumentaron a expectativa da franqu\u00eda de cara a conseguir grandes resultados. Por\u00e9n, o rexistro en temporada regular foi inferior ao da camapa\u00f1a anterior, conseguindo 44 vitorias (cinco menos que na temporada pasada) por 38 derrotas. A pesar diso, os Nets repetiron como segundos da Divisi\u00f3n Atl\u00e1ntico e clasific\u00e1ronse de novo para os Playoffs. Esta vez o rival en primeira rolda ser\u00edan os Toronto Raptors, que part\u00edan como favoritos ao ter a vantaxe de campo. Mais a diferenza do ano anterior, os Nets conseguiron superar a eliminatoria tras ga\u00f1ar no partido definitivo por 104\u2013103, cun tap\u00f3n de Paul Pierce no \u00faltimo segundo que impediu a remontada dos de Toronto. Nas semifinais de Conferencia agardaban un dos grandes favoritos da liga, os Miami Heat de LeBron James, Dwyane Wade e Chris Bosh. Os de Florida levar\u00edanse a eliminatoria por 4-1.\nRivalidades.\nBoston Celtics.\nA rivalidade dos Nets cos Boston Celtics comezou a principios da d\u00e9cada de 2000 debido \u00e1 proximidade xeogr\u00e1fica e \u00e1s s\u00faas estrelas incipientes. Os Nets estaban liderados por Jason Kidd e Kenyon Martin, mentres que os Celtics estaban a rexurdir da man de Paul Pierce e Antoine Walker. A rivalidade comezou a caldearse nas Finais da Conferencia Leste de 2002, que foi precedida por comentarios ofensivos dos Celtics que afirmaban que Martin era un \"falso\" tipo duro. A presi\u00f3n foi aumentando co desenvolvemento da serie, e as tensi\u00f3ns da pista parec\u00edan discorrer cara as bancadas. Afeccionados dos Celtics increparon a Kidd e a s\u00faa familia, con c\u00e1nticos de \"Wife Beater!\" (do ingl\u00e9s: \"maltratador\") en resposta aos cargos do xogador por abuso familiar en 2001. Cando a serie regresou a Nova Jersey, os fans das Nets responderon, con esgrimindo alg\u00fans carteis que dic\u00edan: \"Will someone please stab Paul Pierce?\" (do ingl\u00e9s: \"Por favor, poder\u00eda algu\u00e9n acoitelar a Paul Pierce?\") refer\u00edndose a un incidente nunha discoteca no ano 2000 na que Pierce foi acoitelado once veces. Preguntado pola situaci\u00f3n, Kenyon Martin declarou: \"Os nosos fans \u00f3dianos, os seus fans \u00f3diannos\". Bill Walton declarou que a serie Nets-Celtics foi o \"principio da seguinte gran rivalidade da NBA\".\nEn 2012, exist\u00edan indicios de que a rivalidade poder\u00eda terse reavivado cando ocorreu un altercado na pista nun partido disputado o 28 de novembro, o cal resultou na expulsi\u00f3n de Rajon Rondo, Gerald Wallace e Kris Humphries. Rondo foi suspendido posteriormente durante dous partidos, mentres que Wallace e Kevin Garnett foron multados. A historia foi reavivada o 25 de decembro, cando noutro partido Wallace agarrou os pantal\u00f3ns de Garnett, tendo que ser separados ambos polos arbitros e os seus compa\u00f1eiros.\nPor\u00e9n, a rivalidade entre as Nets e os Celtics pareceu arrefriarse significativamente en xu\u00f1o de 2013 grazas ao traspaso que enviaba \u00e1s estrelas dos Celtics Garnett e Paul Pierce aos Nets en troques de Wallace, Humphries e outros. Esta medida foi considerada como unha fusi\u00f3n entre os dous equipos da Divisi\u00f3n Atl\u00e1ntico. O locutor Celtics Sean Grande dixo: \"\u00c9 case coma se encontr\u00e1semos un moi bo lar para estes mozos. Non poder\u00edan ter encontrado un lugar mellor. Estes rapaces van estar no mercado de Nova York, nun equipo competitivo onde sair\u00e1n na televisi\u00f3n nacional. \u00c9 curioso, porque o inimigo do meu inimigo \u00e9 o meu amigo. As\u00ed que, cos afeccionados dos Celtics sent\u00edndose como se senten cos Heat e cos Knicks, os Nets case van ser case o segundo equipo de [Boston]\".\nNew York Knicks.\nA rivalidade entre os Nets e os Knicks \u00e9 historicamente xeogr\u00e1fica, cos Knicks xogando no Madison Square Garden no distrito neoiorquino de Manhattan e os Nets no contorno de Long Island e Nova Jersey e, actualmente, no distrito de Brooklyn. Os medios de comunicaci\u00f3n te\u00f1en sinalado a similitude da rivalidade entre Knicks e Nets \u00e1 doutros equipos da cidade de Nova York, como a dos New York Yankees e os Nova York Mets da MLB de b\u00e9isbol, e a dos New York Giants e os New York Jets da NFL de f\u00fatbol americano. Historicamente, os distritos de Manhattan e Brooklyn competiron a trav\u00e9s da rivalidade entre Giants e Dodgers, cando este \u00faltimo era co\u00f1ecido como Brooklyn Dodgers. A rivalidade entre os New York Islanders e os New York Rangers da NHL de h\u00f3ckey sobre xeo tam\u00e9n \u00e9 entre un equipo de Manhattan e un de Brookly despois do traslado dos Islanders ao Barclays Center en 2015. Debido \u00e1 situaci\u00f3n xeogr\u00e1fica dos dous distritos, alg\u00fans medios de comunicaci\u00f3n bautizaron esta rivalidade como \"Clash of the Boroughs\" (do ingl\u00e9s: \"o choque dos distritos\").\nToronto Raptors.\nA rivalidade entre os Nets e os Toronto Raptors comezou en 2004, cando o ent\u00f3n escolta dos Raptors Vince Carter fora traspasado aos New Jersey Nets. Con todo, os dous equipos non se encontrar\u00edan nos Playoffs at\u00e9 2007, ano no que os Nets derrotaron aos Raptors en primeira rolda por 4-2, nun ingualado \u00faltimo partido que se decidiu cunha canastra de Richard Jefferson a falta de 8 segundos para o final do partido (98-97). Sete anos m\u00e1is tarde, os dous os equipos volveron coincidir na primeira rolda do Playoffs. A serie precisar\u00eda dun s\u00e9timo partido de desempate, onde os Nets se levar\u00edan de novo a vitoria grazas a un tap\u00f3n de Paul Pierce no \u00faltimo segundo (104-103). A serie viuse tam\u00e9n afectada polos comentarios ofensivos do Director Xeral dos Raptors, Masai Ujiri, a un seareiro dos Nets nos exteriores do Air Canada Centre de Toronto antes do primeiro partido. Ujiri desculpouse m\u00e1is tarde no descanso do encontro.\nAdministraci\u00f3n.\nO oficina central dos Nets en est\u00e1 formada, entre outros, por Mikhail Prokhorov (principal propietario), Dmitry Razumov (presidente da xunta directiva), Irina Pavlova (presidenta), Billy King (director xeral) e Frank Zanin (director xeral asistente).\nHistorial de propiedade.\nO propietario orixinal da franqu\u00eda dos Nets foi o magnate dos cami\u00f3ns Arthur J. Brown, o cal fundou o equipo entre 1967 dentro da American Basketball Association co nome de New Jersey Americans. O ano seguinte, Brown trasladou o equipo a Long Island e mudou o nome da franqu\u00eda a New York Nets, vendendo o equipo 1,1 mill\u00f3ns de d\u00f3lares ao emprendedor Roy Boe. Debido \u00e1s perdas econ\u00f3micas sufridas polo equipo mentres estaba en Long Island, Boe trasladou ao equipo de volta a Nova Jersey en 1977, vend\u00e9ndoo un ano despois anos a un grupo de sete homes de negocios locais liderados por Alan N. Cohen e Joseph Taub, os cales se foron co\u00f1ecidos como os \"Secaucus Seven\".\nDespois de numerosos anos como propietarios e m\u00faltiples intentos de mellorar a situaci\u00f3n financeira do equipo, os \"Secaucus Seven\" venden o equipo en 1998 a un grupo de promotores inmobiliarios locais liderados por Raymond Chambers e Lewis Katz. Este grupo, autodenomidado \"Community Youth Organization\" (CYO, \"grupo comunitario xuvenil\"), marcouse como obxectivo trasladar o equipo a Newark. O ano seguinte o grupo asinou un acordo co dono dos New York Yankees George Steinbrenner para formar \"YankeeNets\", unha sociedade holding que ser\u00eda a propietaria dos dous equipos, \u00e1 cal se uniron m\u00e1is tarde os New Jersey Devils, cuxo obxectivo era incrementar a influencia \u00e1 hora de asinar futuros contratos de transmisi\u00f3n de radio e televisi\u00f3n. Ap\u00f3s recibir ofertas de numerosas emisoras, inclu\u00edndo \u00e1 que era nese momento a dona dos dereitos Cablevision, YankeeNets decidiu lanzar a s\u00faa propia televisi\u00f3n deportiva rexional chamada YES Network.\nYankeeNets fallar\u00eda finalmente na s\u00faa tentativa de asegurar un trato coa cidade de Newark para constru\u00edr un novo pavill\u00f3n. Nese punto, as tensi\u00f3n entre a administraci\u00f3ns dos Yankees, Nets e Devils provocou unha fenda entre eles, polo que decidiron dividir o grupo. Co seu plan para trasladar aos Nets ca morto, o CYO puxo o equipo en venda. Ap\u00f3s un curto proceso de licitaci\u00f3n, o grupo conseguiu un acordo co promotor inmobiliario Bruce Ratner para comprar o equipo por 300 mill\u00f3ns de d\u00f3leres, derrotando a unha oferta similar de Charles Kushner e o senador Jon S. Corzine. A intenci\u00f3n de Ratner coa adquisici\u00f3n da franqu\u00eda era trasladala a un novo pavill\u00f3n en Brooklyn, peza central do seu proxecto urban\u00edstico de grande escala Atlantic Yards.\nO 24 de setembro de 2009, Mikhail Prokhorov, o terceiro home m\u00e1is rico de Rusia segundo a revista Forbes, confirmou a s\u00faa intenci\u00f3n de converterse en propietario maioritario dos Nets. O home de negocios ruso enviou unha oferta aos donos do equipo solicitando o control accionarial do club para \u00e1 s\u00faa compa\u00f1\u00eda, Onexim, por un prezo simb\u00f3lico. En troco, Prokhorov financiar\u00eda un pr\u00e9stamo para a construci\u00f3n dun pavill\u00f3n de 700 mill\u00f3ns de d\u00f3lares en Brooklyn, ademais de fondos adicionais de bancos occidentais. A s\u00faa intenci\u00f3n era a de axudar a empuxar o baloncesto en Rusia a un novo nivel de desenvolvemento. O 11 de maio de 2010, tras a aprobaci\u00f3n dos demais propietarios da NBA, Prokhorov converteuse no propietario principal dos Nets.\nInstalaci\u00f3ns.\nInstalaci\u00f3ns de adestramento.\nAs instalaci\u00f3ns de adestramento, as\u00ed como as oficinas do club, est\u00e1n situadas desde o ano 1998 no \"PNY Center\", un complexo cunha superficie de m\u00e1is de 6.000 m\u00b2 situado en East Rutherford, Nova Jersey. Antes diso, o equipo adestraba no APA Recreation Center en North Bergen, Nova Jersey, compartindo vestiarios cos camioneiros que utilizaban as instalaci\u00f3n. Por\u00e9n, a ra\u00edz do Furac\u00e1n Sandy en novembro de 2012, o PNY Center sufriu inundaci\u00f3ns e graves danos na subministraci\u00f3n de enerx\u00eda, polo que durante meses o equipo utilizou as pequenas \u00e1reas de adestramento que disp\u00f3n o Barclays Center no seu interior.\nO 26 de xu\u00f1o de 2014, os Nets anunciaron a s\u00faa intenci\u00f3n de trasladarse a un centro de adestramento situado no complexo Industry City de Sunset Park, en Brooklyn. As novas instalaci\u00f3ns, que levaran o nome de \"Hospital for Special Surgery Training Center\" (HSS Center), ser\u00e1n constru\u00eddas no teito dun almac\u00e9n baleiro, contando cunha superficie total superior aos 6.500 m\u00b2. Este proxecto de renovaci\u00f3n ter\u00e1 un custo de aproximadamente 50 mill\u00f3ns de d\u00f3lares.\nXogadores.\nL\u00edderes hist\u00f3ricos.\nNegra indica que ao xogador segue en activo na franqu\u00eda.\n\"Cursiva\" indica que ao xogador segue en activo, mais non na franqu\u00eda.\n\"Nome*\" incl\u00fae puntos anotados para o equipo na \u00e9poca da ABA.\nPuntos anotados (temporada regular) (a finais da temporada )\nOutras estat\u00edsticas (temporada regular) (a finais da temporada )\nMinutos xogados\n\"'Rebotes\"\nAsistencias\nRoubos\nTap\u00f3ns\nGalard\u00f3ns individuais.\nRookie do Ano\nEquipo do All-Star\nPrimeiro equipo All-NBA\nSegundo equipo All-NBA\nTerceiro equipo All-NBA\nPrimeiro equipo defensivo\nSegundo equipo defensivo\nPrimeiro equipo Rookie\nSegundo equipo Rookie"}
{"id": "127738", "revid": "1131", "url": "https://gl.wikipedia.org/wiki?curid=127738", "title": "Scotiabank Arena", "text": "O Scotiabank Arena, a mi\u00fado denominado simplemente coma SBA e co\u00f1ecido anteriormente como Air Canada Centre, \u00e9 un pavill\u00f3n multifuncional situado en Toronto, Ontario. \u00c9 a cancha de xogo dos Toronto Maple Leafs da NHL, e dos Toronto Raptors da NBA. O seu nome d\u00e9bese ao seu principal patrocinador, as li\u00f1as a\u00e9reas canadenses Air Canada.\nHistoria.\nO dese\u00f1o do Scotiabank Arena realizouse pensando tanto no h\u00f3ckey sobre xeo coma no baloncesto. P\u00faxose a primeira pedra en 1997 e foi inaugurado o 19 de febreiro de 1999. O seu propietario \u00e9 o mesmo que o do equipo da NHL dos Toronto Maple Leafs.\nEventos.\nOs eventos m\u00e1is significativos que se realizaron neste pavill\u00f3n son o All Star da NHL en 2000 e a final do Campionato do Mundo de Hoquei de 2004.\nAdemais, realiz\u00e1ronse infinidade de concertos de m\u00fasica, destacando os de Avril Lavigne, KISS, Aerosmith, Bon Jovi, Guns N' Roses, Depeche Mode, David Bowie, Hilary Duff, Coldplay, U2, Paul McCartney, Radiohead, Madonna, The Rolling Stones, Elton John, Oasis, Shakira, Metallica, Iron Maiden, Red Hot Chili Peppers, Billy Talent, e John Mayer.\nO 9 de outubro de 2009 Kylie Minogue actuou por primeira vez no ACC as\u00ed como no Canad\u00e1."}
{"id": "127740", "revid": "98629", "url": "https://gl.wikipedia.org/wiki?curid=127740", "title": "This Is War", "text": "This Is War \u00e9 o terceiro \u00e1lbum da banda estadounidense 30 Seconds to Mars, editado o 8 de decembro de 2009 a trav\u00e9s de Virgin Records e EMI."}
{"id": "127741", "revid": "89787", "url": "https://gl.wikipedia.org/wiki?curid=127741", "title": "Bonedd Gw\u0177r y Gogledd", "text": "Bonedd Gw\u0177r y Gogledd (en galego \"A descendencia dos homes do Norte\") \u00e9 un breve tratado en gal\u00e9s medio que intenta establecer as li\u00f1axes de vinte gobernantes do s\u00e9culo VI no \"Hen Ogledd\" (\"Vello Norte\"), a parte brit\u00f3nico-falante da Escocia meridional e da Inglaterra setentrional. Est\u00e1 testemu\u00f1ado nunha serie de manuscritos, sendo o m\u00e1is vello NLW, Peniarth MS 45, que se data a finais do s\u00e9culo XIII. O texto puido ser composto no s\u00e9culo XII. a historicidade de moita da informaci\u00f3n \u00e9 espuria ou dubidosa. Malia certas partes estaren en acordo coas m\u00e1is antigas xenealox\u00edas Harleian, o texto representa unha revisi\u00f3n substancial que buscou integrar as p\u00f3las de moitos l\u00edderes e heroes que eran relevantes noutras tradici\u00f3ns, como as do pr\u00edncipe de Rheged Llywarch Hen.\nContidos.\nO texto consiste basicamente en d\u00faas secci\u00f3ns, cada unha das cales pretende trazar as li\u00f1axes de l\u00edderes do s\u00e9culo VI a un devanceiro com\u00fan. A primeira secci\u00f3n est\u00e1 dedicada aos descendentes de Coel Hen, inclu\u00edndo as casas de Rheged e Din Eidyn. A segunda toma a Dyfnwal Hen como a s\u00faa figura fundacional, que aqu\u00ed se identifica como neto do emperador romano Macsen Wledig. Aparece unha confusa xenealox\u00eda de \u00c1ed\u00e1n mac Gabr\u00e1in, gobernante do reino ga\u00e9lico de D\u00e1l Riata, malia que aqu\u00ed (como noutras fontes galesas medievais) \u00c1ed\u00e1n aparece como pai, mellor que fillo, de Gabr\u00e1n mac Domangairt.\nEntre ambas xenealox\u00edas principais, o tratado incl\u00fae tam\u00e9n unha tr\u00edade galesa, referida aos tres obxectos de armer\u00eda e armaduras que nunca fallaron en combate: as trescentas espadas dos Cynferching (descendentes de Cynfarch), os trescentos escudos dos Cynwydion (descendentes de Cynwyd) e as trescentas lanzas dos descendentes de Coel. O texto concl\u00fae cunha li\u00f1a final sobre a familia de Huallu, fillo de Tudfwlch Cor(n)eu (pr\u00edncipe de Cornwall) e Dywanw, filla de Amlawd Wledic."}
{"id": "127746", "revid": "25871", "url": "https://gl.wikipedia.org/wiki?curid=127746", "title": "McDonnell Douglas DC-10", "text": "O McDonnell Douglas DC-10 \u00e9 un trimotor de longa distancia fabricado por McDonnell Douglas. Dous dos seus motores sit\u00faanse en g\u00f3ndolas baixo as \u00e1s, mentres que o terceiro at\u00f3pase na parte traseira da fuselaxe, debaixo do estabilizador vertical. Foi concibido coma sucesor do McDonnell Douglas DC-8 en operaci\u00f3ns de longo percorrido, e para competir co Airbus A300 en rutas de medio percorrido, as\u00ed coma co Lockheed L-1011 Tristar.\nRealizou o seu voo de estrea o d\u00eda 29 de agosto de 1970 e entrou en servizo o 6 de agosto de 1971 coa aeroli\u00f1a American Airlines. A configuraci\u00f3n t\u00edpica \u00e9 de 270 asentos en d\u00faas clases. O inicial DC-10-10 ti\u00f1a un alcance de 6, 00 km para voos transcontinentais, e o -15 ti\u00f1a motores m\u00e1is potentes. Os modelos -30 e -40 eran m\u00e1is pesados e inclu\u00edan un treceiro p\u00e9 na tren de aterraxe principal, tendo un alcance de ata 9 600 km. \nAlg\u00fans modelos baseados no DC-10-30 foron constru\u00eddos para a Forza A\u00e9rea dos Estados Unidos coma avi\u00f3ns cisterna para reabastecemento en voo, versi\u00f3n co\u00f1ecida coma KC-10 Extender.\nUn fallo de deselo nas portas de carga causou un historial de seguridade deficiente nas s\u00faas primeiras operaci\u00f3ns. Tras o accidente do voo 191 de American Airlines (o peor ocorrido nos Estados Unidos), a Administraci\u00f3n Federal de Aviaci\u00f3n (FAA) deixou en terra todos os DC-10 estadounidenses en xu\u00f1o de 1979. En agosto de 1983 McDonnell Douglas anunciou que parar\u00eda a fabricaci\u00f3n debido \u00e1 falta de pedidos, xa que o modelo tivo unha aprehensi\u00f3n do p\u00fablico xeneralizada tras o accidente de 1979 e pola s\u00faa pobre reputaci\u00f3n polo seu alto consumo de combustible. Os fallos de dese\u00f1o arranx\u00e1ronse e a s\u00faa frota voou m\u00e1is horas, acadando un r\u00e9cord de seguridade comparable ao de avi\u00f3ns semellantes do seu tempo.\nA s\u00faa fabricaci\u00f3n rematou en 1989, con 386 entregas a aeroli\u00f1as xunto con 60 KC-10 de reabastecemento en voo. O DC-10 verdeu m\u00e1is que o semellante Lockheed L-1011 TriStar. O m\u00e1is longo e pesado McDonnell Douglas MD-11 foi o seu sucesor. Tras fusionarse con McDonnell Douglas en 1997, Boeing actualizou moitos DC-10 en servizo como o MD-10 cunha cabina de cristal para eliminar o posto do enxe\u00f1eiro de voo. En febreiro de 2014 o DC-10 fixo o seu derradeiro voo comercial de pasaxeiros. O modelo seguiu sendo operado como cargueiro, sendo o seu maior operador FedEx Express. O Orbis Flying Eye Hospital \u00e9 un DC-10 adaptado como quir\u00f3fano para ollos. Alg\u00fans exemplares est\u00e1n expostos, mentres que outros DC-10 est\u00e1n almacenados.\nDesenvolvemento.\nTras unha fracasada proposta para o programa CX-HLS (Heavy Logistics System) da Forza A\u00e9rea dos Estados Unidos en 1965, Douglas Aircraft comezou estudos baseados no seu de\u00f1e\u00f1o para o CX-HLS. En 1966 American Airlines ofreceu unha especificaci\u00f3n aos fabricantes para un avi\u00f3n de fuselaxe ancha m\u00e1is pequeno que o Boeing 747 pero capaz de voar rutas longas semellantes dende aeroportos con pistas m\u00e1is curtas. O DC-10 converteuse no primeiro avi\u00f3n de pasaxeiros de McDonnell Douglas tras a fusi\u00f3n entre McDonnell Aircraft Corporation e Douglas Aircraft Company en 1967. Unha primeira proposta de dese\u00f1o do DC-10 era un avi\u00f3n de dobre cuberta con catro motores cunha capacidade m\u00e1xima de 550 pasaxeiros e unha lonxitude semellante ao DC-8. A proposta arquivouse en favor dun avi\u00f3n trirreactor dunha \u00fanica cuberta cunha capacidade m\u00e1xima de 399 pasaxeiros e unha lonxitude semellante ao DC-8 Super 60.\nO 19 de febreiro de 1968, no que se supo\u00f1\u00eda \u00eda ser un golpe de graza para o seu competidor Lockheed L-1011, George A. Spater, presidente de American Airlines, e James S. McDonnell de McDonnell Douglas anunciaron a intenci\u00f3n da aeroli\u00f1a de mercar o DC-10. Isto foi un shock para Lockheed e houbo un acordo xeral dentro da industria aeron\u00e1utica estadounidense de que American Airlines deixara aos seus competidores na porta de sa\u00edda. Xunto coa decisi\u00f3n de American Airlines de anunciar o pedido do DC-10, tam\u00e9n se dixo que a aeroli\u00f1a declarara a s\u00faa intenci\u00f3n de ter o motor turboventilador Rolls-Royce RB211 nos seus DC-10.\nO DC-10 foi pedido primeiro polos seus clientes de lanzamento American Airlines con 25 pedidos, e United Airlines con 30 e 30 opci\u00f3ns en 1968. O primeiro DC-10, un serie 10, fixo o seu voo de estrea o 29 de agosto de 1970. Tras un programa de probas de 1 551 horas en 929 voos, o DC-10 recibiu o seu certificado da FAA o 29 de xullo de 1971, e entrou en servizo con American Airlines o d\u00eda 5 de agosto, nun voo entre Os \u00c1nxeles e Chicago, estre\u00e1ndose con United Airlines tam\u00e9n ese mes. Os DC-10 de American i\u00f1an unha configuraci\u00f3n de 206 asentos e os de United de 222; os dous ti\u00f1an seis asentos por fila en primeira clase e oito en clase econ\u00f3mica. A semellanza de dese\u00f1o do DC-10 e o Lockheed L-1011, as s\u00faas capacidades de pasaxeiros, e as datas de lanzamento resultaron nunha competici\u00f3n de vendas que afectaron \u00e1 rendabilidade do avi\u00f3n.\nVariantes.\nVersi\u00f3ns cisterna.\nO KC-10 Extender \u00e9 unha versi\u00f3n militar do DC-10-30CF para o reabastecemento de avi\u00f3ns en voo. O avi\u00f3ns foi solicitado pola Forza A\u00e9rea dos Estados Unidos e entregado dende 1981 ata 1988, fabric\u00f1andose un total de 60 aparellos.\nO KDC-10 \u00e9 un avi\u00f3n de reabastecemento para a Real Forza A\u00e9rea dos Pa\u00edses Baixos. Estes eran conversi\u00f3ns de avi\u00f3ns civ\u00eds DC-10-30CF a un est\u00e1ndar semellante ao KC-10. As compa\u00f1\u00edas de reabastecemento Omega Aerial Refueling Services e Global Airtanker Service operaron dous avi\u00f3ns KDC-10 para alugar. Constru\u00edronse catro unidades.\nO DC-10 Air Tanker \u00e9 un avi\u00f3n de loita contra incendios baseado no DC-10 que usa dep\u00f3sitos de auga modificados de Erickson Air-Crane."}
{"id": "127753", "revid": "98629", "url": "https://gl.wikipedia.org/wiki?curid=127753", "title": "Condado de Washington", "text": "Hai 30 condados (\"counties\"), e unha parroquia (\"parish\"), que se chaman Washington nos Estados Unidos, todos nomeados as\u00ed por George Washington. \u00c9 o nome de condado m\u00e1is com\u00fan nos EUA."}
{"id": "127754", "revid": "1131", "url": "https://gl.wikipedia.org/wiki?curid=127754", "title": "Condados de Washington", "text": "Hai 39 condados no estado de Washington. Washington atop\u00e1base ao oeste do Territorio de Washington, e foi admitida \u00e1 Uni\u00f3n como o 42\u00ba estado en 1889. Os primeiros condados do estado, foron creados en 1845.\nAlg\u00fans residentes do condado de Snohomish consid\u00e9ranse parte do condado de Freedom. O condado de Freedom elixiu aos funcionarios do condado, pero non est\u00e1 reco\u00f1ecido de xeito oficial polo condado de Snohomish, o estado de Washington ou o goberno federal.\nA abreviaci\u00f3n postal de Washington \u00e9 WA e o seu c\u00f3digo FIPS \u00e9 53."}
{"id": "127756", "revid": "56817", "url": "https://gl.wikipedia.org/wiki?curid=127756", "title": "Rosidae", "text": " \nA subclase das ros\u00eddeas \u00e9 un amplo grupo (taxon), que constit\u00fae un terzo das dicotiled\u00f3neas, e comprende unhas 58.000 especies distribu\u00eddas entre 108 familias.\nCaracter\u00edsticas.\nRosidae caracter\u00edzase pola tendencia \u00e1 organizaci\u00f3n das flores en recept\u00e1culos anchos discoidais ou c\u00f3ncavos. Placentaci\u00f3n central marxinal, con tendencia \u00e1 reduci\u00f3n no n\u00famero de \u00f3vulos por carpelo. \u00c9 frecuente a poliandria secundaria por desdobramento centr\u00edpeto.\nPredominan as flores c\u00edclicas e con p\u00e9tlaos libres (existen ap\u00e9talas e simp\u00e9talas). Pole en xeral binucleado (\u00e1s veces trinucleado). \u00d3vulos crasinucelados (\u00e1s veces tenuinucelados).\nSubtaxons en Rosidae.\nOrde \"Proteales\""}
{"id": "127759", "revid": "51526", "url": "https://gl.wikipedia.org/wiki?curid=127759", "title": "Planta vascular", "text": "As plantas vasculares son un grupo de plantas que abarca ao taxon das traque\u00f3fitas ou tracheobionta. Son organismos formados por c\u00e9lulas vexetais, que pos\u00faen un ciclo de vida no que se alternan as xeraci\u00f3ns gametof\u00edtica e esporof\u00edtica, sendo esta \u00faltima a fase dominante (sobre quen act\u00faa m\u00e1is presi\u00f3n de selecci\u00f3n natural); cuxa fase esporof\u00edtica \u00e9 fotosint\u00e9tica e independente, e ten tecidos e sistemas de \u00f3rganos; est\u00e1 organizada nun \"cormo\" (sistema que pos\u00fae v\u00e1stago a\u00e9reo, ra\u00edz subterr\u00e1nea e un sistema de conduci\u00f3n vascular que os vencella) que \u00e9 ao que comunmente se refire a xente cando di \"planta\"; cuxa fase gametof\u00edtica \u00e9 reducida e pode ser desde un \"talo\" (corpo non organizado en tecidos nin \u00f3rganos) en fieitos e af\u00edns, at\u00e9 unhas poucas c\u00e9lulas protexidas e nutridas polo espor\u00f3fito, en ximnospermas e anxiospermas. A selecci\u00f3n natural dirixiu fortemente a evoluci\u00f3n das traque\u00f3fitas cara a unha menor dependencia das condici\u00f3ns ambientais sobre a terra para a reproduci\u00f3n e a dispersi\u00f3n, caracter\u00edstica que entra en evidencia ao comparar as traque\u00f3fitas m\u00e1is antigas (Lycophyta) coas m\u00e1is modernas (plantas con flores).\nAo longo da historia designouse a este grupo con distintos nomes, como corm\u00f3fitas (nome cient\u00edfico Cormophyta ou Cormobionta), embri\u00f3fitas sifon\u00f3gamas (nome cient\u00edfico Embryophyta sifonogama) etc. O seu nome m\u00e1is com\u00fan, Tracheophyta, prov\u00e9n de \"tracheo\" (en referencia \u00e1s traqueidas, especializadas para o transporte de l\u00edquidos dentro da planta) e \"phyta\", ra\u00edz de orixe grega que significa \"planta\".\nA evidencia dos an\u00e1lises moleculares de ADN hoxe en d\u00eda demostrou que as traque\u00f3fitas son un grupo monofil\u00e9tico (que comprende a todos os descendentes dun devanceiro com\u00fan) dentro das embri\u00f3fitas, mentres que as bri\u00f3fitas son parafil\u00e9ticas con respecto \u00e1s traque\u00f3fitas. Isto quere dicir que probablemente as traque\u00f3fitas sexan descendentes de plantas moi semellantes aos bri\u00f3fitos, co gamet\u00f3fito sendo a fase dominante, e o espor\u00f3fito sen ramificar e dependente nutricionalmente do gamet\u00f3fito.\nDentro das traque\u00f3fitas hai d\u00faas li\u00f1axes principais, Lycophyta e Euphyllophyta, diferenciadas principalmente pola forma de construci\u00f3n das s\u00faas follas (nas lic\u00f3fitas son lycofilos e nas eufil\u00f3fitas son eufilos, os eufilos corresp\u00f3ndense aproximadamente cos megafilos, a\u00ednda que nalg\u00fans grupos poden estar reducidos en forma secundaria \u00e1 s\u00faa adquisici\u00f3n). As eufilofitas \u00e1 s\u00faa vez comprenden d\u00faas grandes li\u00f1axes, Monilophyta (fieitos, equiset\u00e1ceas e psilot\u00e1ceas) e Spermatophyta, que se diferencian entre si porque o primeiro ten gametofitos de vida libre e o segundo tenos encerrados na semente e o gran de pole. \u00e1 s\u00faa vez as espermatofitas est\u00e1n formadas por dous grandes grupos monofil\u00e9ticos viventes, Gymnospermae e Angiospermae ou Magnoliophyta, que se diferencian entre si porque a primeira li\u00f1axe ten as sementes \u00e1 vista sobre a folla f\u00e9rtil, mentres que o segundo ten as sementes encerradas dentro das paredes da folla f\u00e9rtil ou carpelo.\nA\u00ednda se seguen estudando \u00e1s Lycophyta e Monilophyta como agrupadas no grupo parafil\u00e9tico dos \"fieitos e af\u00edns\" ou Pteridophyta.\nAs traque\u00f3fitas son un grupo importante tanto por dominar a maior parte dos ecosistemas terrestres como por ser moi empregadas polo ser humano.\nO espor\u00f3fito das plantas vasculares.\nO corpo vexetativo.\nO corpo vexetativo do espor\u00f3fito \u00e9 un \"cormo\" (v\u00e1stago ra\u00edz sistema de conduci\u00f3n vascular, feito grazas ao engrosamiento das paredes celulares de c\u00e9lulas alargadas), que ademais dos tecidos vasculares pos\u00fae tecidos de protecci\u00f3n e tecidos de sost\u00e9n, e que crece grazas \u00e1 acci\u00f3n das s\u00faas meristemas .\nO \"cormo\" est\u00e1 especializado para a vida terrestre. Consta de v\u00e1stago, ra\u00edz e un sistema de conduci\u00f3n vascular que os vincula. O v\u00e1stago \u00e9 a rexi\u00f3n do cormo que se especializa na fotos\u00edntese, e que emprega para iso a auga e os sales minerais que lle chegan da ra\u00edz. A ra\u00edz \u00e9 a rexi\u00f3n do cormo que se especializa na absorci\u00f3n de auga e sales, e que utiliza para iso os azucres proporcionados polo v\u00e1stago. Esta especializaci\u00f3n \u00e9 posible grazas a que o cormo pos\u00fae un sistema de conduci\u00f3n vascular formado grazas a que as paredes da c\u00e9lula vexetal poden volverse ricas en lignina, composto que lles outorga dureza.\nMeristemas.\nO cormo medra grazas \u00e1 actividade das s\u00faas meristemas (do grego \"meros\": dividir) que son un grupo de c\u00e9lulas en estado embrionario permanente, capaces de dividirse indefinidamente, formando tecidos que na s\u00faa mocidade son indiferenciados .\nOs principais tipos de meristemas son dous: \nSistemas de tecidos.\nO bot\u00e1nico J. Sachs no s\u00e9culo XIX, distinguiu tres sistemas principais de tecidos no cormo do espor\u00f3fito das corm\u00f3fitas, clasificados segundo a s\u00faa funci\u00f3n na planta: tecidos de protecci\u00f3n, tecidos fundamentais, e tecidos vasculares.\nTecidos de protecci\u00f3n.\nOs tecidos que cumpren a funci\u00f3n de protecci\u00f3n forman a capa m\u00e1is externa do cormo. \nTecidos fundamentais.\nOs tecidos fundamentais forman un sistema continuo e est\u00e1n conformados principalmente polos diversos tipos de par\u00e9nquimas (do grego: \"carne das v\u00edsceras\"), aos que se asocian os tecidos de sost\u00e9n (como col\u00e9nquima e escler\u00e9nquima).\nOs tecidos de sost\u00e9n, como o seu nome o indica, cumpren a funci\u00f3n de manter a estrutura da planta, funci\u00f3n que cumpren grazas \u00e1 lignina presente na parede celular. Os tecidos de sost\u00e9n m\u00e1is com\u00fans son: \nTecidos vasculares.\nSon os responsables do transporte de l\u00edquidos e substancias por todo o corpo do vexetal, no que se distinguen o floema (do grego \"floeos\": \"xema da cortiza, propio da cortiza\", especializado en transporte de azucres) e o xilema (do grego \"xylos\": \"lignificarse\", formado por c\u00e9lulas mortas tubulares, abertas ou pechadas nos seus extremos, de paredes moi lignificadas, que forman un feixe vascular especializado en transporte de auga e sales) . Estes tecidos son complexos, e a mi\u00fado, est\u00e1n asociados a outros (parenquim\u00e1ticos e de sost\u00e9n). \nOs tecidos vasculares sit\u00faanse dentro dos tecidos fundamentais de maneira diversa segundo os distintos \u00f3rganos da planta (ra\u00edz, talo etc\u00e9tera), que nun corte transversal forman patr\u00f3ns (chamados estela), que te\u00f1en importancia sistem\u00e1tica. As\u00ed o talo da maior parte das monocotiled\u00f3neas presenta un patr\u00f3n ou estela chamado atactostela, o talo (primario) das dicotiled\u00f3neas e das con\u00edferas en cambio, presenta unha eustela, e o dos fieitos e af\u00edns presenta unha gran diversidade que permite diferenciar \u00e1s familias entre si.\nA reproduci\u00f3n nas plantas vasculares.\nO esporofito adulto desenvolve os chamados esporanxios (estruturas multicelulares do espor\u00f3fito dentro das cales se forman as esporas), onde se producir\u00e1 a meiose que dar\u00e1 esporas haploides. As esporas ao dividirse por mitose conv\u00e9rtense en \"gamet\u00f3fitos\" (que ser\u00e1n un talo ou s\u00f3 unhas poucas c\u00e9lulas) que dar\u00e1n por meiose as gametas masculina e feminina, a gameta feminina sempre ser\u00e1 inm\u00f3bil e protexida polo menos polo gamet\u00f3fito feminino dando en conxunto o \u00f3vulo, a gameta masculina ser\u00e1 m\u00f3bil ou ser\u00e1 transportada por axentes externos at\u00e9 o \u00f3vulo onde ocorre a fecundaci\u00f3n, que dar\u00e1 un cigoto diploide. O novo espor\u00f3fito dividirase nutrido ao principio polo menos polo gamet\u00f3fito feminino, at\u00e9 dar o embri\u00f3n formado por pl\u00famula (onde est\u00e1 o meristema apical) e rad\u00edcula (onde est\u00e1 o meristema radical), que ao medrar forma o novo espor\u00f3fito adulto recomenzando o ciclo. \nNos taxons sen follas (\"Psilotum\") os esporanxios sit\u00faanse directamente sobre o talo, nos taxons con follas, os esporanxios sit\u00faanse nas follas (convert\u00e9ndose estas en \"espor\u00f3filos\").\nDentro dos esporanxios prod\u00facese a meiose que forma as esporas haploides, que logo ser\u00e1n liberadas ou non, e ao dividirse por mitose dar\u00e1n gamet\u00f3fitos haploides. Nas corm\u00f3fitas m\u00e1is antigas (como os fieitos e af\u00edns) a fase gametof\u00edtica a\u00ednda \u00e9 de vida libre, pero nas m\u00e1is recentes volveuse totalmente dependente do corpo vexetativo do espor\u00f3fito para a s\u00faa nutrici\u00f3n e protecci\u00f3n. As pterid\u00f3fitas (fieitos e af\u00edns) poden ser isosp\u00f3ricas (todas as esporas iguais, dar\u00e1n gamet\u00f3fitos hermafroditas) ou heterosp\u00f3ricas (con d\u00faas morfos de esporas, macr\u00f3sporas que dar\u00e1n gamet\u00f3fito feminino e micr\u00f3sporas que dar\u00e1n gamet\u00f3fito masculino); mais as espermat\u00f3fitas (ximnospermas e anxiospermas) son todas heterosp\u00f3ricas. Cando o espor\u00f3fito \u00e9 heterosp\u00f3rico, o gamet\u00f3fito desenv\u00f3lvese por completo dentro da espora, sen ser de vida libre. Os gamet\u00f3fitos producir\u00e1n as gametas femininas e masculinas (do grego \"gametes\": marido). A gameta feminina inm\u00f3bil espera ser fecundada dentro dunha estrutura onde est\u00e1 protexida e ser\u00e1 nutrida (fen\u00f3meno de oogamia), esa estrutura prov\u00e9n do gamet\u00f3fito (en pterid\u00f3fitas) ou do gamet\u00f3fito e do espor\u00f3fito (en espermat\u00f3fitas). Ao recibir \u00e1 gameta masculina prod\u00facese a fecundaci\u00f3n que dar\u00e1 o cigoto diploide dun novo espor\u00f3fito (do grego \"zigos\": parella, xugo). O cigoto empezarase a dividir pasando por unha fase de embri\u00f3n antes de converterse en adulto, o embri\u00f3n n\u00fatrese das s\u00faas cubertas protectoras. S\u00f3 nas espermat\u00f3fitas o embri\u00f3n pode manterse en estado de latencia (en forma de \"semente\") ata que as condici\u00f3ns sexan adecuadas (e prod\u00fazase o que se co\u00f1ece como \"xerminaci\u00f3n\"), as pterid\u00f3fitas, m\u00e1is primitivas, desenv\u00f3lvense directamente at\u00e9 adultas sen latencia. No embri\u00f3n xa se distinguen os meristemas primarios: o meristema apical que d\u00e1 orixe ao v\u00e1stago que tam\u00e9n d\u00e1 orixe \u00e1s follas se as hai , e un meristema radical que d\u00e1 orixe \u00e1 ra\u00edz primaria . A ra\u00edz primaria ou ra\u00edz embrionaria pode desenvolverse ou morrer, xa que o v\u00e1stago tam\u00e9n pode emitir ra\u00edces que neste caso chamaranse ra\u00edces adventicias.\nSistem\u00e1tica.\nAs corm\u00f3fitas poden dividirse en dous grandes grupos segundo o sistema de Engler:\nAs \u00faltimas an\u00e1lises xen\u00e9ticas determinaron que a fiolxenia das traque\u00f3fitas \u00e9 a seguinte:\nEn particular \u00e9 de destacar que unha evidencia molecular moi forte da divisi\u00f3n basal entre lic\u00f3fitas e eufil\u00f3fitas \u00e9 a presenza nas eufil\u00f3fitas dun investimento dunhas 30 kilobases no ADN do cloroplasto (Raubeson e Jansen 1992), o notable \u00e9 que investimentos de tantas kilobases son moi raras, e \u00e9 raro que dean produtos viables, polo que se converte en evidencia moi forte de monofilia.\nEvoluci\u00f3n de traque\u00f3fitas.\nMoito do que sabemos acerca das primeiras plantas vasculares e a s\u00faa transici\u00f3n \u00e1 vida terrestre at\u00f3pase no rexistro f\u00f3sil, xa que esas valiosas li\u00f1axes est\u00e1n todos extintos.\nAs traque\u00f3fitas ancestrais derivaron das primeiras embri\u00f3fitas, as primeiras plantas que colonizaron a superficie terrestre. Todo indica que as primeiras embri\u00f3fitas eran pequenas e moi simples na s\u00faa estrutura. No caso da li\u00f1axe que derivou nas plantas vasculares, o espor\u00f3fito era basicamente un talo de ramificaci\u00f3n dicot\u00f3mica, ao principio da altura dun f\u00f3sforo, co esporanxio (onde ocorre a meiose que d\u00e1 esporas haploides) producido nas puntas das p\u00f3las. Estas plantas non ti\u00f1an nin follas nin ra\u00edces, nalg\u00fans casos (como \"Rhynia\" do \"\"Rhynia\" Chert\" en Escocia) a preservaci\u00f3n destas plantas \u00e9 espectacular, e \u00e9 posible discernir moitos detalles anat\u00f3micos, inclu\u00edndo estomas, esporas, e o tecido vascular dentro do talo.\nNas an\u00e1lises baseadas en devanditos f\u00f3siles, foi recentemente descuberto que os primeiros polysporanxi\u00f3fitos (plantas con espor\u00f3fitos ramificados) en realidade non produc\u00edan verdadeiras c\u00e9lulas condutoras de auga (traqueidas) no xilema, e por tanto deben depender por completo da presi\u00f3n de turxescencia para manterse erguidos. As c\u00e9lulas verdadeiramente condutoras de auga evolucionaron m\u00e1is tarde e caracterizan ao clado das traque\u00f3fitas ou \"verdadeiras plantas vasculares\" (Kenrick e Crane 1997a, 1997b).\nAs traqueidas son c\u00e9lulas elongadas con paredes engrosadas, mortas \u00e1 madurez. Onde unha traqueida con\u00e9ctase coa seguinte obs\u00e9rvanse unhas aberturas caracter\u00edsticas na parede secundaria (\"pits\" en ingl\u00e9s) mais a parede celular primaria das c\u00e9lulas que formaron as traqueidas mantense intacta, dando a \"pit membrane\". A auga por tanto debe atravesar as paredes primarias das c\u00e9lulas para poder avanzar. Nas primeiras traque\u00f3fitas (representadas por \"Rhynia\")as traqueidas era dun tipo distintivo, con certa \"resistencia ao desmoronamiento\" (\"decay resistance\"), conferida pola lignificaci\u00f3n das fibras de celulosa, que estaba presente s\u00f3 como unha capa moi delgada. As paredes celulares m\u00e1is resistentes son as que caracterizan ao clado das eutracheofitas, que include a todas as plantas vasculares viventes (Kenrick e Crane 1997a). Nestas especies, as traqueidas fortemente lignificadas permiten unha conduci\u00f3n de auga m\u00e1is eficiente, e prov\u00e9n resistencia interna, permitindo \u00e1s plantas medrar moito m\u00e1is altas.\nAs relaci\u00f3ns filoxen\u00e9ticas entre as li\u00f1as de plantas vasculares viventes, amosan unha divisi\u00f3n basal, que ocorreu no Devoniano temper\u00e1n a medio (hai uns 400 mill\u00f3ns de anos), que separa \u00e1 li\u00f1axe das lycophytas actuais da li\u00f1axe das eufil\u00f3fitas actuais. Esta divisi\u00f3n est\u00e1 marcada por unha considerable variedade de caracter\u00edsticas morfol\u00f3xicas. Unha caracter\u00edstica bastante notoria \u00e9 a presenza de esperma multiflaxelado nas eufil\u00f3fitas en oposici\u00f3n ao esperma biflaxelado das lycophytas e das li\u00f1axes desprendidas de grupos m\u00e1is antigos (os bri\u00f3fitas). As d\u00faas \u00fanicas excepci\u00f3ns son \"Isoetes\" e \"Phylloglossum\", onde o esperma multiflaxelado orixinouse independentemente.\nAs primeiras plantas con semente apareceron no Devoniano tard\u00edo, e iso levou \u00e1 t\u00edpica flora do Mesozoico dominada por ximnospermas. Os f\u00f3siles m\u00e1is antigos de anxiospermas atopados at\u00e9 a data datan aproximadamente de fai 140 mill\u00f3ns de anos (principios do Cret\u00e1ceo), e o n\u00famero de especies atopado aumenta de forma rechamante co tempo xeol\u00f3xico, en comparaci\u00f3n a outras plantas non anxiospermas (o chamado \"abominable misterio\" de Darwin).\nImportancia econ\u00f3mica.\nAs traque\u00f3fitas son un grupo importante para o home, ademais de dominar a maior parte dos ecosistemas terrestres: provenos de medicamentos, plantas ornamentais, fibras para papel e roupa, e a maior parte dos nosos alimentos. Historicamente, a informaci\u00f3n sobre estes e outros atributos das traqueofitas foi esencial para o desenvolvemento da civilizaci\u00f3n humana. A supervivencia depend\u00eda de co\u00f1ecer cales eran as plantas que eran boas para comer, cales eran venenosas para a xente ou para os animais que eran potencial alimento, cales eran boas para armas e ferramentas, cales pod\u00edan curar, e cales pod\u00edan ser \u00fatiles en moitos outros sentidos."}
{"id": "127761", "revid": "1660", "url": "https://gl.wikipedia.org/wiki?curid=127761", "title": "Tracheobionta", "text": ""}
{"id": "127762", "revid": "1660", "url": "https://gl.wikipedia.org/wiki?curid=127762", "title": "Spermatophyta", "text": ""}
{"id": "127763", "revid": "56817", "url": "https://gl.wikipedia.org/wiki?curid=127763", "title": "Maloideae", "text": "A subfamilia das Maloideae pertence \u00e1 familia das Rosaceae caracterizadas por posu\u00edr froito pomo, e por ser haploide con 17 cromosomas. Son arbustos e pequenas \u00e1rbores. A subfamilia incl\u00fae un n\u00famero de plantas comercialmente importantes polas s\u00faas froitas, como maz\u00e1s e peras.\nEstudos taxon\u00f3micos suxiren expandir \u00e1s Maloideae para inclu\u00edr a x\u00e9neros herb\u00e1ceos que est\u00e1n fortemente vinculadas coas Maloideae que con outras das Rosaceae. Son os x\u00e9neros \"Kageneckia\", \"Lindleya\", e \"Vauquelinia\", que son haploides: 15 ou 17 cromosomas, pero te\u00f1en froitos c\u00e1psulas, e o x\u00e9nero, \"Gillenia\", ten 9 cromosomas. "}
{"id": "127765", "revid": "1505", "url": "https://gl.wikipedia.org/wiki?curid=127765", "title": "Cortaderia", "text": "Cortaderia \u00e9 un x\u00e9nero con 25 a 35 especies de plantas herb\u00e1ceas e perennes pertencentes \u00e1 familia das po\u00e1ceas. Distrib\u00faense por Suram\u00e9rica (15-20 especies), Nova Zelandia (4 especies) e Illa de Nova Guinea (unha especie).\nEspecies.\nCultivo.\nAs especies de \"Cortaderia\" son moi altas, de 1,5-3,5 m de altura, con inflorescencias brancas ou viol\u00e1ceas, en plumeiro. Son moi empregadas como planta ornamental.\nO nome com\u00fan cortadeira, estritamente referido a \"C. selloana\", \u00e9 xeralmente aplicado a todas as especies do x\u00e9nero (e \u00e1s veces, incorrectamente, para \"Erianthus\" e \"Saccharum ravennae\").\nAlgunhas especies, notablemente \"C. selloana\", \"C. jubata\" e \"C. rudiuscula\", fix\u00e9ronse especies invasoras en \u00e1reas de Nova Zelandia, costas de California, Hawai. Nesas \u00e1reas, e en calquera lugar con clima mediterr\u00e1neo, deber\u00edase evitar sementar especies de \"Cortadeira\". En Galicia est\u00e1 catalogada como especie ex\u00f3tica invasora.\nO nome do x\u00e9nero \"Cortaderia\" \u00e9 debido \u00e1s follas con bordos aserrados."}
{"id": "127771", "revid": "23204", "url": "https://gl.wikipedia.org/wiki?curid=127771", "title": "Jack Szostak", "text": "Jack William Szostak, nado en Londres o 9 de novembro de 1952, \u00e9 un bi\u00f3logo molecular brit\u00e1nico.\nTraxectoria.\n\u00c9 famoso polos seus traballos sobre a telomerase, un encima que forma os tel\u00f3meros durante a duplicaci\u00f3n do ADN. Recibiu xunto con Elizabeth Blackburn e Carol Greider en 2009 o Premio Nobel de Medicina. Szostak \u00e9 membro da Academia Nacional de Ciencias dos Estados Unidos, da Academia Estadounidense das Artes e as Ciencias e mais da Academia de Ciencias de Nova York."}
{"id": "127772", "revid": "65337", "url": "https://gl.wikipedia.org/wiki?curid=127772", "title": "Elizabeth Blackburn", "text": "Elizabeth Helen Blackburn, nada en Hobart (Tasmania) o 26 de novembro de 1948, \u00e9 unha bioqu\u00edmica australiana, descubridora da telomerase, un encima que forma os tel\u00f3meros durante a duplicaci\u00f3n do ADN.\nTraxectoria.\n\u00c9 filla dun matrimonio de m\u00e9dicos. Estudou Bioqu\u00edmica na Universidade de Melbourne e doutorouse en Biolox\u00eda Molecular en 1975 pola Universidade de Cambridge. Al\u00ed co\u00f1eceu a John Sedat, tam\u00e9n bi\u00f3logo molecular, con quen casar\u00eda.\nEn 2009 recibiu xunto con Jack Szostak e Carol Greider o premio Nobel de Medicina."}
{"id": "127773", "revid": "1987", "url": "https://gl.wikipedia.org/wiki?curid=127773", "title": "Carol Greider", "text": "Carolyn \"Carol\" Widney Greider, nada en San Diego o 15 de abril de 1961, \u00e9 unha bioqu\u00edmica estadounidense, descubridora da telomerase, un encima que forma os tel\u00f3meros durante a duplicaci\u00f3n do ADN.\nTraxectoria.\nRecibiu xunto con Elizabeth Blackburn e Jack Szostak en 2009 o Premio Nobel de Medicina."}
{"id": "127774", "revid": "6939", "url": "https://gl.wikipedia.org/wiki?curid=127774", "title": "Carol W. Greider", "text": ""}
{"id": "127778", "revid": "89787", "url": "https://gl.wikipedia.org/wiki?curid=127778", "title": "Johnny Col\u00f3n", "text": "Johnny Col\u00f3n, nado na cidade de Nova York, \u00e9 un m\u00fasico de salsa de orixe portorrique\u00f1a.\nTraxectoria.\nFoi o fundador da \"East Harlem Music School\", e tam\u00e9n \u00e9 co\u00f1ecido coma contribu\u00ednte esencial ao son de boogaloo aparecido na d\u00e9cada de 1960. Col\u00f3n compu\u00f1a a meirdande parte das melod\u00edas da s\u00faa orquestra. Amais, era o vocalista e tocaba a percusi\u00f3n, o piano e o tromb\u00f3n."}
{"id": "127779", "revid": "56817", "url": "https://gl.wikipedia.org/wiki?curid=127779", "title": "Boogaloo", "text": "O boogaloo, formado a partir dos termos \"boogie\" e \"woogie\", \u00e9 un ritmo latino mestura de guaxira e o rock.\nCaracter\u00edsticas.\nCantado tanto en ingl\u00e9s coma en castel\u00e1n, foi desenvolvida principalmente nos Estados Unidos entre 1963 e 1969. Foi creado por Jos\u00e9 Calder\u00f3n e f\u00edxose famoso en todo o mundo co pianista Pete Rodr\u00edguez, co tam\u00e9n pianista Ricardo Ray, coa orquestra de Joe Cuba as\u00ed como tam\u00e9n coa de Johnny Col\u00f3n, e mais con La Lupe.\nUn dos boogaloo que subiu \u00e1s listas de \u00e9xitos foi o \"Watusi\" de Ray Barretto, que despois foi utilizado na banda sonora do filme \"J.F.K\"."}
{"id": "127782", "revid": "22570", "url": "https://gl.wikipedia.org/wiki?curid=127782", "title": "Guajira", "text": "A guajira ou guaxira, termo que significa \"campesi\u00f1a\", \u00e9 un x\u00e9nero musical orixinario da rexi\u00f3n oriental de Cuba, de tema campesi\u00f1o.\nCaracter\u00edsticas.\nAtrib\u00faese decote a paternidade deste x\u00e9nero ao compositor Jorge Ankerman, grazas \u00e1 s\u00faa composici\u00f3n \"El reguero que murmura\". Na guaxira alternan os ritmos de tres por catro e seis por oito. A s\u00faa primeira parte escr\u00edbese en modo menor, e a segunda en maior. Concl\u00fae sempre sobre a dominante do ton en que est\u00e1 composta."}
{"id": "127783", "revid": "6939", "url": "https://gl.wikipedia.org/wiki?curid=127783", "title": "Guaxira", "text": ""}
{"id": "127784", "revid": "47401", "url": "https://gl.wikipedia.org/wiki?curid=127784", "title": "Alaska (cantante)", "text": "Alaska, nome art\u00edstico de Mar\u00eda Olvido Gara Jova, nada na Cidade de M\u00e9xico o 13 de xu\u00f1o de 1963, \u00e9 unha cantante, actriz e empresaria hispano-mexicana e unha das figuras da movida madrile\u00f1a.\nTraxectoria.\nEst\u00e1 considerada unha icona do movemento homosexual en Espa\u00f1a. Empezou a s\u00faa carreira musical en 1978 e despois de tres d\u00e9cadas a\u00ednda segue obtendo \u00e9xitos, sendo considerada unha das cantantes de maiores vendas e m\u00e1is reco\u00f1ecidas no seu pa\u00eds."}
{"id": "127791", "revid": "11611", "url": "https://gl.wikipedia.org/wiki?curid=127791", "title": "Pete 'El Conde' Rodr\u00edguez", "text": ""}
{"id": "127795", "revid": "89787", "url": "https://gl.wikipedia.org/wiki?curid=127795", "title": "Joan Crawford", "text": "Lucille Fay Le Sueur, m\u00e1is co\u00f1ecida como Joan Crawford, nada en San Antonio, Texas, o 23 de marzo de 1904 e finada en Nova York o 10 de maio de 1977, foi unha actriz de cine e televisi\u00f3n estadounidense, considerada como un dos mitos do cinema cl\u00e1sico. En 1999 o American Filme Institute situouna como a 10\u00aa estrela feminina da historia do cine de todos os tempos.\nCrawford casou catro veces, o seu derradeiro marido foi Alfred Steele (casaron o 10 de maio de 1955 en Las Vegas), director executivo (CEO) de Pepsi-Cola. Despois da morte de Steele, o novo director (escollido por Steele), nomeou a Crawford membro do Consello de Administraci\u00f3n, onde permaneceu at\u00e9 a s\u00faa xubilaci\u00f3n forzosa en 1973. A actriz colaborou na promoci\u00f3n da bebida en varios filmes, como \"Strait-Jacket\" (1964) ou \"Berserk!\" (1967), e xestionou o patrocinio dun pabill\u00f3n de animatr\u00f3nicos na Feira Mundial de Nova York de 1964 con Walt Disney en favor de UNICEF.\nTanto Alfred Steele como Joan Crawford est\u00e1n soterrados no cemiterio de Ferncliff en Nova York."}
{"id": "127797", "revid": "23204", "url": "https://gl.wikipedia.org/wiki?curid=127797", "title": "Radio Galega M\u00fasica", "text": "Radio Galega M\u00fasica \u00e9 unha emisora p\u00fablica galega integrada na Corporaci\u00f3n de Radio-Televisi\u00f3n de Galicia que comezou a emitir o 3 de marzo de 2004 por FM, DAB e internet. \nCaracter\u00edsticas.\nEmite en formato radiof\u00f3rmula, a\u00ednda que na s\u00faa programaci\u00f3n tam\u00e9n te\u00f1en cabida as clases para adultos e de galego, as\u00ed como programas de divulgaci\u00f3n musical, como o cl\u00e1sico \"Lume na palleira\".\nDesde a mudanza da s\u00faa direcci\u00f3n en 2009, a presenza na emisora de grupos e cantantes en lingua galega foise reducindo, ocupando en 2021 menos dun terzo do tempo emitido. Este feito envolveu a emisora na pol\u00e9mica, ao considerar alg\u00fans grupos pol\u00edticos que non se est\u00e1n a cumprir o artigo terceiro dos propios estatutos da CRTVG."}
{"id": "127801", "revid": "1131", "url": "https://gl.wikipedia.org/wiki?curid=127801", "title": "Literatura trobadoresca", "text": ""}
{"id": "127802", "revid": "6939", "url": "https://gl.wikipedia.org/wiki?curid=127802", "title": "Modesto Brocos y G\u00f3mez", "text": ""}
{"id": "127808", "revid": "23204", "url": "https://gl.wikipedia.org/wiki?curid=127808", "title": "Keyon Dooling", "text": "Keyon Latwae Dooling, nado o 8 de maio de 1980 en Fort Lauderdale, Florida, \u00e9 un ex xogador profesional de baloncesto estadounidense. Xogou profesionalmente cos Los Angeles Clippers, Miami Heat, Orlando Magic, New Jersey Nets, Milwaukee Bucks e Boston Celtics.\nTraxectoria.\nUniversidade.\nDooling disputou d\u00faas tempadas na Universidade de Missouri, onde fixo 12,1 puntos, 3,4 asistencias, 2,4 rebotes de media en 28.1 minutos por partido cun 41,1% en tiros de campo, 33,8% en triplas e 73,3% en tiros libres, nun total de 59 partidos. Na s\u00faa tempada \"sophomore\" liderou aos Tigers en anotaci\u00f3n (15.3 puntos), asistencias (3.6) e tap\u00f3ns, ademais de ser elixido no segundo mellor quinteto da Big 12 Conference e no primeiro quinteto da NABC District 12. Na s\u00faa primeira tempada na NCAA foi nomeado no mellor quinteto de freshman da s\u00faa conferencia e seleccionado en d\u00faas ocasi\u00f3ns mellor xogador da semana da Big 12.\nNBA.\nFoi seleccionado no Draft da NBA do ano 2000 na 10\u00aa posici\u00f3n por Orlando Magic, sendo traspasado inmediatamente a Los Angeles Clippers xunto con Corey Maggette, Derek Strong e di\u00f1eiro por unha futura primeira rolda do draft. Na s\u00faa primeira tempada na NBA promediou 5.9 puntos e 2.3 asistencias en 76 partidos xogados, un deles de titular. Nos Clippers pasou catro campa\u00f1as coma base suplente sen pasar dos 20 minutos por partido, polo que en 2004 fichou por Miami Heat. En 74 partidos cos Heat, os seus n\u00fameros foron 5.2 puntos, 1.8 rebotes e 1.2 asistencias. Tras non xogar demasiado, asinou con Orlando Magic en ver\u00e1n de 2005, onde cumpriu a s\u00faa segunda tempada cun rol similar ao que leva cumprindo ao longo da s\u00faa traxectoria na liga.\nA s\u00faa mellor tempada foi a s\u00faa primeira nos Magic, onde asinou 9.4 puntos e 2.2 asistencias en 50 partidos disputados, 7 deles coma titular. O 21 de xullo de 2008 fichou polos New Jersey Nets e o 19 de xullo de 2010 por Milwaukee Bucks.\nO 9 de decembro de 2011, Dooling asinou cos Boston Celtics.\nO 20 de setembro de 2012, Dooling foi cortado polos Celtics, e posteriormente retirouse do baloncesto profesional.\nO 3 de abril de 2013, volveu do seu retiro e asinou cos Memphis Grizzlies."}
{"id": "127809", "revid": "89787", "url": "https://gl.wikipedia.org/wiki?curid=127809", "title": "Corey Maggette", "text": "Corey Antoine Maggette, nado o 12 de novembro de 1979 en Melrose Park, Illinois, \u00e9 un xogador profesional de baloncesto que actualmente \u00e9 axente libre e xoga na posici\u00f3n de aleiro.\nTraxectoria.\nUniversidade.\nProcedente do Insituto Fenwick en Oak Park, Illinois, Maggette asistiu \u00e1 Universidade de Duke, onde estivo unha tempada na que fixo 10,6 puntos e 3,9 rebotes por partido. Esa tempada, os Blue Devils chegaron \u00e1 final da NCAA liderados por Elton Brand, actual compa\u00f1eiro de equipo de Maggette, a\u00ednda que perderon ante UConn Huskies.\nNBA.\nMaggette foi seleccionado na posici\u00f3n 13\u00aa polos Seattle SuperSonics no Draft da NBA de 1999, sendo inmediatamente traspasado a Orlando Magic. Nos Magic s\u00f3 pasou unha tempada, facendo 8,4 puntos e 3,9 rebotes por partido, antes de fichar por Los Angeles Clippers, o seu actual equipo.\nNos Clippers converteuse nun xogador moi respectado na liga, chegando a superar os 20 puntos de media en d\u00faas tempadas consecutivas e liderando ao seu equipo en varios apartados estat\u00edsticos. A s\u00faa mellor campa\u00f1a foi a de 2004-05, na que tivo unha media de 22,2 puntos, 6 rebotes e 3,4 asistencias en 36,9 minutos de xogo. Co\u00f1ecido polas s\u00faas excelentes condici\u00f3ns atl\u00e9ticas e o seu excelente salto, participou no concurso de mates de 2001. O 10 de xullo de 2008 fichou polos Golden State Warriors coma axente libre. O 22 de xu\u00f1o de 2010, Maggette foi traspasado aos Milwaukee Bucks a cambio de Charlie Bell e Dan Gadzuric.\nO 26 de xu\u00f1o de 2012, Maggette foi traspasado aos Detroit Pistons a cambio de Ben Gordon e unha futura elecci\u00f3n de primeira rolda do Draft."}
{"id": "127810", "revid": "89787", "url": "https://gl.wikipedia.org/wiki?curid=127810", "title": "Elton Brand", "text": "Elton Tyron Brand, nado o 11 de marzo de 1979 en Cortland Manor, Nova York, \u00e9 un antigo xogador profesional de baloncesto estadounidense. Mide 2,03 m e pesa 116\u00a0kg, e xogaba nas posici\u00f3ns de ala-pivote e pivote.\nTraxectoria.\nUniversidade.\nAntes de entrar na NBA, Brand xogaba na universidade de Duke. No seu \u00faltimo ano al\u00ed, conseguiu o campionato da NCAA de 1999 co seu actual compa\u00f1eiro de equipo Corey Maggette. Ga\u00f1ou o prestixioso premio \"Naismith College Player of the Year\", que se lle concede ao mellor universitario do ano, esa mesma temada. \u00c9 licenciado en Sociolox\u00eda.\nNBA.\nFoi elixido polos Chicago Bulls na posici\u00f3n n\u00famero 1 da primeira rolda do draft da NBA de 1999. No seu primeiro ano promediou 20.1 puntos e 10 rebotes en 37 minutos en 81 partidos (80 coma titular) e rematou sendo rookie do ano de 2000 xunto con Steve Francis, dos Houston Rockets. Tam\u00e9n foi elixido para o equipo ideal de novatos nese ano. No seu segundo ano (2000-2001) obtivo medias de 20.1 puntos, 10.1 rebotes, 3.2 asistencias e 1.6 tap\u00f3ns en case 40 minutos en cancha. Xogou 74 partidos (todos de titular) e s\u00f3 se perdeu oito.\nNa s\u00faa terceira tempada foi traspasado a Los Angeles Clippers a cambio de Tyson Chandler. Tivo un total de 18.2 puntos, 11.6 rebotes, 2.4 asistencias e 2.04 tap\u00f3ns en 37.8 minutos en cancha. Xogou 80 partidos (todos titular) e participou no NBA All-Star Game substitu\u00edndo a Shaquille O'Neal. No seu cuarto ano fixo 18,5 puntos e 11,3 rebotes en 39,6 minutos. Xogou 62 partidos (61 de titular).\nNa tempada 2003-04 obtivo medias de 20 puntos, 10,3 rebotes e 2,23 tap\u00f3ns por partido en 38.7 minutos. Participou en 69 partidos (68 coma titular). No seu sexto ano de participaci\u00f3n na NBA conseguiu 20 puntos, 9.5 rebotes, 2.6 asistencias e 2.1 tap\u00f3ns en 37 minutos de acci\u00f3n en 81 partidos (todos coma titular). A tempada 2005-06 foi o seu mellor ano at\u00e9 ese intre. Fixo 24,7 puntos, 10 rebotes e 2,54 tap\u00f3ns en 39,2 minutos en cancha. Xogou 79 partidos (todos de titular). O 9 de xullo de 2008 asinou cos Philadelphia 76ers un contrato de 82 mill\u00f3ns de d\u00f3lares por cinco anos.\nBrand asinou cos Dallas Mavericks tras ser amnistiado polos Sixers.\nO 15 de xullo de 2013, Brand asinou cos Atlanta Hawks."}
{"id": "127811", "revid": "75439", "url": "https://gl.wikipedia.org/wiki?curid=127811", "title": "ProLingua", "text": "ProLingua \u00e9 unha plataforma a prol da lingua galega, estabelecida a nivel fiscal en calidade de asociaci\u00f3n cultural. Celebrou a s\u00faa primeira asemblea o 3 de outubro de 2009 en Santiago de Compostela.\nTraxectoria.\nCaracter\u00edsticas e organizaci\u00f3n.\nDef\u00ednese como apartidaria, plural e non xer\u00e1rquica. As\u00ed mesmo no seu manifesto fundacional rec\u00f3llese un \u00fanico requisito para poder formar parte dela:\nOutro dos sinais de identidade da plataforma ten que ver co financiamento, pois este ten que ser unicamente en base \u00e1s achegas dos socios, non estando admitidas nin a v\u00eda das subvenci\u00f3ns p\u00fablicas nin das contribuci\u00f3ns privadas.\nC\u00f3mpre sinalar que ProLingua aposta pola s\u00faa socializaci\u00f3n a trav\u00e9s de Internet, tanto para o debate interno como para a organizaci\u00f3n de acci\u00f3ns ou distribuci\u00f3n de contidos. As\u00ed, amais dun dominio de seu, disp\u00f3n tam\u00e9n de contas abertas e p\u00fablicas en redes sociais coma Facebook ou Twitter.\nMembros.\nA comezos de maio de 2010 contaba con m\u00e1is de 2.000 membros tanto de Galiza coma de f\u00f3ra, exercendo estes m\u00e1is dun cento de profesi\u00f3ns distintas, amais de teren unhas tendencias ideol\u00f3xicas do m\u00e1is diverso, como demostra o feito de figuraren entre os seus socios militantes dos tres partidos pol\u00edticos con representaci\u00f3n parlamentaria e gran parte dos que non a te\u00f1en. Entre estes m\u00e1is de mil membros figuran persoeiros da Real Academia Galega como Francisco Fern\u00e1ndez Rei ou Margarita Ledo; das letras, como Xabier P. DoCampo, Ana Roman\u00ed, Xavier Rodr\u00edguez Barrio, Paco Mart\u00edn, Antonio Reigosa ou Rosa Aneiros; da pol\u00edtica, como Marisol L\u00f3pez, Camilo Nogueira, Xos\u00e9 Manuel Beiras, Xabier Cordal, Primitivo Iglesias ou Rafael Cu\u00ed\u00f1a; do ensino, como Ferm\u00edn Bouza \u00c1lvarez, Craig Patterson, Mercedes Queixas, Xavier Sen\u00edn ou Xos\u00e9 Henrique Costas, e doutros tantos \u00e1mbitos tal que a avogac\u00eda, o xornalismo, a hostalar\u00eda, a m\u00fasica, a empresa ou a investigaci\u00f3n cient\u00edfica.\nObxectivos.\nA plataforma declara como obxectivos \u00fanicos a defensa e promoci\u00f3n da lingua propia de Galiza, e para tal efecto considera irrenunci\u00e1bel a totalidade dos contidos da Lei de normalizaci\u00f3n ling\u00fc\u00edstica de 1983 e o Plan Xeral de Normalizaci\u00f3n da Lingua Galega de 2004."}
{"id": "127812", "revid": "23204", "url": "https://gl.wikipedia.org/wiki?curid=127812", "title": "Pierre Fournier", "text": "Pierre Fournier, nado en Par\u00eds o 24 de xu\u00f1o de 1906 e finado en Xenebra o 8 de xaneiro de 1986, foi un cellista franc\u00e9s, co\u00f1ecido coma o \"arist\u00f3crata dos cellistas\" pola s\u00faa elegante musicalidade e o seu son.\nTraxectoria.\nFillo dun xeneral da armada francesa. A s\u00faa nai aprendeulle a tocar o piano, mais tivo un polio sendo un neno e perdeu parte da destreza dos p\u00e9s e pernas. Tendo dificultades cos pedais do piano, cambiouse ao cello.\nGraduouse no Conservatorio de Par\u00eds, onde estudou cos mestres Paul Bazelaire e Andr\u00e9 Hekking aos 17 anos, en 1923. Foi proclamado como \"o cellista do futuro\" e ga\u00f1ou loanzas polo seu virtuosismo e pola s\u00faa t\u00e9cnica do arco.\nAcadou fama cando tocou coa Orquestra de Edouard Colonne en 1925, e andou de xira por toda Europa. Tocou con moitos dos m\u00e1is prestixiosos e aclamados m\u00fasicos do seu tempo, e gravou completas as pezas de m\u00fasica de c\u00e1mara de Brahms e Schubert para a BBC en acetatos. Mais, as mesmas se deterioraron antes de que puideran ser transferidas a un medio m\u00e1is duradeiro.\nFournier deu clases na \u00c9cole Normale de Musique en Par\u00eds e no Conservatorio de Par\u00eds dende 1937 a 1949. Fixo a s\u00faa primeira xira nos Estados Unidos en 1948 e tocou, con grande aclamaci\u00f3n, en Nova York e Boston.\nA partir de 1956 residiu en Su\u00edza, a\u00ednda que sempre mantivo a s\u00faa cidadan\u00eda francesa. En 1963, nome\u00e1rono membro da Lexi\u00f3n de Honor.\nContinuou tocando ata os 79 anos. Tam\u00e9n seguiu dando clases particulares na s\u00faa casa en Xenebra: o cellista brit\u00e1nico Julian Lloyd Webber est\u00e1 entre os seus disc\u00edpulos.\nO seu fillo Jean-Pierre chegou a ser pianista baixo o nome de Jean Fonda.\nPremios e reco\u00f1ecementos.\nPremio Grammy \u00e1 Mellor Interpretaci\u00f3n de M\u00fasica de C\u00e1mara:"}
{"id": "127814", "revid": "43749", "url": "https://gl.wikipedia.org/wiki?curid=127814", "title": "Coimbra", "text": ""}
{"id": "127819", "revid": "23204", "url": "https://gl.wikipedia.org/wiki?curid=127819", "title": "Wexford", "text": "Wexford (en irland\u00e9s: Loch Garman, en N\u00f3rdico antigo: \"Veisafj\u01ebr\u00f0r\") \u00e9 unha localidade de Irlanda, capital do Condado de Wexford. At\u00f3pase no extremo suroriental da Illa, cerca do Europorto de Rosslare. A cidade est\u00e1 conectada coa capital do pa\u00eds, Dubl\u00edn por estrada e ferrocarril.\nO autor literario John Banville, naceu en Wexford.\nHistoria.\nWexford at\u00f3pase no lado Sur da Wexford Harbour, o estuario do r\u00edo Slaney. Segundo unha lenda local, a cidade obtivo o seu nome irland\u00e9s, Loch Garman, dun xove chamado Garman Garbh que foi afogado nas marismas na desembocadura do r\u00edo Slaney, polas augas liberadas por unha encantadora. O lago resultante foi chamado as\u00ed, o lago de Garman. A cidade foi fundada polos viquingos contra o ano 800. Cham\u00e1rona \"Veisafj\u00f6r\u00f0r\", entrada das marismas e o nome foi cambiado moi pouco na s\u00faa forma actual.\nCon todo, en 1169 Wexford foi cercada por Dermot MacMurrough Kavanagh, rei de Leinster e os seus aliado normando, Robert Fitz-Stephen. Os habitantes n\u00f3rdicos resistiron con fereza, ata que o bispo de Ferns persuadiu a aceptar un acordo con Dermot. \nWexford, na Idade Media foi un asentamento de ingl\u00e9s vello. Un dialecto antigo do Ingl\u00e9s, co\u00f1ecido como Yola, falouse unicamente en Wexford, ata o s\u00e9culo XIX.\nO Condado de Wexford foi un apoio da Irlanda confederada, durante a d\u00e9cada de 1640. Unha frota da Confederaci\u00f3n corsario s se asentou na localidade de Wexford, composto por mari\u00f1eiros de Flandres e Espa\u00f1a, as\u00ed como homes da localidade, que atacar\u00edan Inglaterra. Como resultado, a cidade foi saqueada e moitos dos seus habitantes foron asasinados e boa parte da cidade foi incendiada.\nO condado de Wexford foi o centro da rebeli\u00f3n irlandesa de 1798 contra o goberno Ingl\u00e9s. Al\u00ed tivo lugar un masacre de leais, que foron executados na ponte da cidade polos membros da Sociedade de Irlandeses Unidos."}
{"id": "127820", "revid": "5312", "url": "https://gl.wikipedia.org/wiki?curid=127820", "title": "Kanzaki", "text": "Kanzaki (\u795e\u57fc\u5e02, \u304b\u3093\u3056\u304d\u3057, \"Kanzaki-shi\") \u00e9 un concello xapon\u00e9s da prefectura de Saga. Est\u00e1 situado \u00f3 norte da rexi\u00f3n de Ky\u016bsh\u016b e \u00f3 leste da prefectura, na illa hom\u00f3nima. A s\u00faa superficie \u00e9 de 125,01\u00a0km\u00b2, a poboaci\u00f3n \u00e9 de 33.222 habitantes (2009) e ten unha densidade de poboaci\u00f3n de 266 hab./km\u00b2.\nO concello de Kanzaki limita pola terra cos concellos de Saga, Yoshinogari, Miyaki (da prefectura de Saga); Fukuoka, Kurume e \u014ckawa (da prefectura de Fukuoka).\nHistoria.\nA cidade de Kanzaki foi fundada pola fusi\u00f3n de 2 concellos de vilas (\"Kanzaki-machi\" e \"Chiyoda-cho\"u) e o concello da aldea \"Sefuri-mura\" (do distrito de Kanzaki) no ano 2006."}
{"id": "127821", "revid": "5312", "url": "https://gl.wikipedia.org/wiki?curid=127821", "title": "Nisshin, Aichi", "text": "Nisshin (\u65e5\u9032\u5e02, \u306b\u3063\u3057\u3093\u3057, \"Nisshin-shi\") \u00e9 un concello da prefectura de Aichi no Xap\u00f3n. Est\u00e1 situado na parte de T\u014dkai da rexi\u00f3n de Ch\u016bbu, e no centro da prefectura, na zona da provincia hist\u00f3rica de Owari, no centro da illa de Honshu. A s\u00faa superficie \u00e9 de 34,90\u00a0km\u00b2, a poboaci\u00f3n \u00e9 de 82.948 habitantes (2009) e ten unha densidade de poboaci\u00f3n de 2.380 hab./km\u00b2.\nO concello de Nisshin limita cos concellos de Nagoia, Nagakute, Toyota, Miyoshi e T\u014dg\u014d."}
{"id": "127822", "revid": "89787", "url": "https://gl.wikipedia.org/wiki?curid=127822", "title": "Ambulancia (novela)", "text": "Ambulancia \u00e9 unha novela negra de Suso de Toro publicada en 1990 inicialmente na serie Negra de Xerais, e reeditada posteriormente na serie Narrativa.\nTrama.\nA obra narra as vivencias polo Ensanche de Santiago de Compostela de Petete e Pequeno, dous delincuentes de pouca monta, ao d\u00eda seguinte de sa\u00edren do c\u00e1rcere de Monterroso.\nA acci\u00f3n comeza \"in medias res\", cos personaxes fuxindo logo de atracaren unha gasolineira e deixar malferido ao empregado da mesma. Ao amencer, aparcan na r\u00faa da Rosa tras roubaren uns croissants e unha bolsa de leite, e logo de almorzaren, quedan durmidos.\nPetete vai a unha farmacia pr\u00f3xima a por analx\u00e9sicos, pois ten unha forte dor nun p\u00e9. Ao volver ao coche ve ao que cre un polic\u00eda falando con Pequeno, polo que decide escapar. Xa noutra r\u00faa, cando a polic\u00eda vai falar con el, foxe nunha moto. Na praza Roxa pide axuda a un contrabandista de tabaco co que traballara, pero este intenta enganalo para que o colla a polic\u00eda. Petete escapa de novo e at\u00f3pase con Pequeno, e cando os dous van escapar, te\u00f1en un altercado coa polic\u00eda e son detidos de novo.\nNarraci\u00f3n.\nA acci\u00f3n principal alt\u00e9rnase en prolepses e analepses con acci\u00f3ns secundarias, como Petete traballando nunha barra americana (onde se atopa co polic\u00eda que mancara) e o propio polic\u00eda matando a ex-amante do contrabandista.\nAmbientado en Santiago de Compostela, amosa a cultura urbana da mocidade galega desa \u00e9poca, onde a necesidade de adquirir hero\u00edna era motivo de delincuencia.\nA narraci\u00f3n \u00e9 maioritariamente en terceira persoa, alternando coa narraci\u00f3n en primeira persoa do dono da barra americana que lle deu traballo."}
{"id": "127823", "revid": "98629", "url": "https://gl.wikipedia.org/wiki?curid=127823", "title": "Melrose Sevens", "text": "O Melrose Sevens \u00e9 unha competici\u00f3n anual de rugby 7 organizado polo Melrose Rugby Club, en Melrose, Escocia. \u00c9 a competici\u00f3n de rugby seven, e data do ano 1883, cando o torneo foi suxerido polo antigo xogador do Melrose Ned Haig.\nDisputado no mes de abril, este torneo forma parte da competici\u00f3n Kings of the Sevens, e atrae a equipos doutras naci\u00f3ns coma Xap\u00f3n, Uruguai e Sur\u00e1frica. Os actuais campi\u00f3ns do torneo son os Glasgow Warriors."}
{"id": "127825", "revid": "56817", "url": "https://gl.wikipedia.org/wiki?curid=127825", "title": "Dislalia", "text": "A dislalia (de \"dis\", \"dificultade\", \"anomal\u00eda\", e do grego \u03bb\u03b1\u03bb\u03b5\u1fd6\u03bd, \"falar\") \u00e9 un trastorno da articulaci\u00f3n dos fonemas, consistente na incapacidade de pronunciar correctamente certos fonemas ou grupos de fonemas debido a problemas nos \u00f3rganos do aparello fono-articulatorio, non aos problemas do sistema nervioso central.\n\u00c9 un problema com\u00fan e leve, habendo moita variedade segundo o fonema afectado. Os nomes concretos segundo o fonema problem\u00e1tico prove\u00f1en do alfabeto grego (sigmatismo, rotacismo, deltacismo...).\nTipos.\nEn ocasi\u00f3ns o neno \u00e9 consciente do problema e intenta evitalo, pero non \u00e9 quen de facer o movemento muscular desexado.\nEtiolox\u00eda.\nP\u00f3dese deber \u00e1 predisposici\u00f3n xen\u00e9tica, \u00e1 deprivaci\u00f3n psicosocial (afectiva, social, cultural, educativa ou econ\u00f3mica), ou ao atraso mental.\nHai catro causas:\nIdade de detecci\u00f3n.\nAs dislalias deben ser estudadas en funci\u00f3n da idade e do proceso de adquisici\u00f3n da linguaxe. A partir dos 48 meses xa se pode falar de dislalia, pois a maior\u00eda de nenos xa te\u00f1en unha correcta articulaci\u00f3n dos fonemas."}
{"id": "127826", "revid": "47401", "url": "https://gl.wikipedia.org/wiki?curid=127826", "title": "Chico Novarro", "text": "Chico Novarro, aculme de Bernardo Mitnik, nado en Santa Fe (Arxentina), o 4 de setembro de 1933 e finado na mesma cidade o 18 de agosto de 2023, foi un compositor e cantante arxentino.\nTraxectoria.\nCultivou estilos variados, especialmente o bolero, a balada rom\u00e1ntica e o tango propio do seu pa\u00eds. Efectou as\u00ed mesmo not\u00e1beis actuaci\u00f3ns nos x\u00e9neros do jazz, o rock, a cumbia e mesmo o pop. Neste \u00faltimo campo da m\u00fasica pop integrou o elenco do Club del Clan, entre 1962 e 1964. Escribiu case seiscentas canci\u00f3ns, obras de teatro e m\u00fasica para espect\u00e1culos e cinema."}
{"id": "127828", "revid": "1131", "url": "https://gl.wikipedia.org/wiki?curid=127828", "title": "Edificio Sult\u00e1n Abdul Samad", "text": "O Edificio Sult\u00e1n Abdul Samad \u00e9 unha das principais construci\u00f3ns de Kuala Lumpur, a capital de Malaisia. Leva o nome de Abdul Samad, que era o sult\u00e1n de Selangor cando empezou a s\u00faa construci\u00f3n en 1894. Foi xustamente en fronte deste edificio, na praza de Merdeka, onde se celebrou a cerimonia da baixada da bandeira brit\u00e1nica e a subida da bandeira de Malaisia o 31 de maio de 1957, data da independencia da Federaci\u00f3n de Malaisia. O edificio foi declarado Patrimonio Nacional en 2007 ao abeiro da Lei 645. No edificio tivo a s\u00faa sede o Tribunal Supremo e outros tribunais superiores pero agora s\u00f3 \u00e9 sede dunha secci\u00f3n econ\u00f3mica do Tribunal Superior de Malaisia.\nNome.\nO edificio co\u00f1eceuse primeiro como \"Pejabat Baru Kerajaan\" en malaio e \"New Government Offices\" en ingl\u00e9s por canto albergaba diversos departamentos do goberno durante a administraci\u00f3n brit\u00e1nica. Cando se formou a Federaci\u00f3n de Malaisia en 1948 o edificio pasou a co\u00f1ecerse como \"Sekretariat Persekutuan\" en malaio e \"Federal Secretariat\" en ingl\u00e9s. En 1974 as oficinas do goberno de Selangor mud\u00e1ronse para Shah Alam e as federais para Jalan Duta. De a\u00ed que se tivera que modificar o nome do edificio, escoll\u00e9ndose o nome do sult\u00e1n de Selangor ao comezo da construci\u00f3n do edificio.\nLocalizaci\u00f3n.\nO Edificio Sult\u00e1n Abdul Samad Building local\u00edzase en fronte da praza de Merdeka e do Royal Selangor Club, onde confl\u00faen os r\u00edos Klang e Gombak Sungai, lugar historicamente co\u00f1ecido polas s\u00faas minas de casiderita, de onde se obti\u00f1a o esta\u00f1o, o catalizador do \u00e9xito econ\u00f3mica de Malaisia.\nHistoria.\nA administraci\u00f3n brit\u00e1nica en Selangor precisaba dunha nova sede. Klong, a capital ata daquela, estaba moi lonxe das \u00e1reas m\u00e1is desenvolvidas de Kuala Lumpur. O Ministerio de Obras P\u00fablicas encargoulle a construci\u00f3n do novo edificio ao arquitecto Arthur Charles Norman. A cerimonia de colocaci\u00f3n da primeira pedra realizouse o 6 de outubro de 1894 e foi formalmente inaugurado por Frank Swettenham, Residente Xeral brit\u00e1nico nos Estados Federados Malaios, o 4 de abril de 1897. O proxecto inicial prev\u00eda a construci\u00f3n dun edificio no estilo neocl\u00e1sico, como era o est\u00e1ndar nos edificios gobernamentais do Imperio Brit\u00e1nico, pero por suxesti\u00f3n do enxe\u00f1eiro do proxecto, Charles Spooner, realizouse seguindo o estilo raj brit\u00e1nico, unha reinterpretaci\u00f3n vitoriana de diversos estilos isl\u00e1micos, e que estaba en voga en diversas cidades da India. Sobresae sobre o resto do edificio a Torre do Reloxo cos seus corenta metros de altura. Ttam\u00e9n son destacables as s\u00faas c\u00fapulas voluptuosas e os seus arcos e arcadas.\nEntre os servizos que se estableceron no novo edificio estaba o Goberno, a C\u00e1mara do Consello, a Oficina de Correos, a Oficina Sanitaria, o Comisionado Xudicial, o Departamento de Obras p\u00fablicas, a Auditor\u00eda do Tesouro, a Oficina de Terras e o Ministerio de Minas."}
{"id": "127833", "revid": "98629", "url": "https://gl.wikipedia.org/wiki?curid=127833", "title": "Friedrich Sellow", "text": "Friedrich Sellow, nado o 12 de marzo de 1789 e finado no Brasil en outubro de 1831, foi un bot\u00e1nico e naturalista alem\u00e1n. Por influencia de Georg Heinrich von Langsdorff, estivo no Brasil en 1814 como membro da primeira expedici\u00f3n cient\u00edfica estranxeira a aquel pa\u00eds. Percorreu a rexi\u00f3n do val do R\u00edo Doce e foi o autor da primeira gu\u00eda do Brasil para inmigrantes, enviando ao museo de Berl\u00edn preto de 12 mil plantas, 5 mil aves, 110 mil insectos e 2 mil mostras xeol\u00f3xicas. Morreu no Brasil afogado nas augas do r\u00edo Doce.\nTraxectoria.\nAs orixes e formaci\u00f3n intelectual.\nSellow foi o fillo m\u00e1is vello de Carl Julius Samuel Sellow, o xardineiro da Corte Real de Potsdam. Despois de aprender a profesi\u00f3n de xardineiro cos seus parentes, foi a traballar e estudar no Xard\u00edn Bot\u00e1nico de Berl\u00edn, coa orientaci\u00f3n do seu director Carl Ludwig Willdenow (1765-1812). En 1810 Sellow iniciou viaxes de estudo a Par\u00eds, Francia, onde asistiu a xornadas cient\u00edficas de Georges Cuvier e Jean-Baptiste Lamarck, al\u00e9n de traballar no \"Xard\u00edn das Plantas\".\nO ano seguinte, con recomendaci\u00f3n e financiamento de Alexander von Humboldt (1769-1859) viaxou cara os Pa\u00edses Baixos e Inglaterra, entrando en contacto cos m\u00e1is proeminentes bot\u00e1nicos do seu tempo. Como no transcurso das guerras napole\u00f3nicas Sellow foi impedido para retornar ao continente, aceptou un convite do c\u00f3nsul da Rusia, o Bar\u00f3n de Langsdorff (1774-1852), que tam\u00e9n serv\u00eda como diplom\u00e1tica no R\u00edo de Xaneiro, para tomar parte dunha expedici\u00f3n cient\u00edfica ao Brasil.\nA viaxe cara ao Brasil.\nTras detalladas preparaci\u00f3ns, financiado por bot\u00e1nicos brit\u00e1nicos, levantou \u00e1ncora no ano 1814 en direcci\u00f3n ao R\u00edo de Xaneiro. Al\u00ed, el e o seu compa\u00f1eiro foron ben recibidos polos soberanos portugueses e axi\u00f1a comezou a recibir un xeneroso soldo anual como oficial naturalista. Sellow aprendeu o portugu\u00e9s e participou inicialmente en pequenas excursi\u00f3ns nos ambientes naturais pr\u00f3ximos do R\u00edo.\nDe 1815 a 1817, seguiu nas expedici\u00f3ns co pr\u00edncipe Maximilian zu Wied-Neuwied (1782-1867), ocasi\u00f3n na que recadou moitas especies que enviou a Londres. Unha das plantas que descubriu, \"Salvia splendens\", tornouse moi popular como flor ornamental na Inglaterra e Alema\u00f1a.\nOs financiamentos da Prusia permitiron a Sellow seguir a desenvolver numerosas expedici\u00f3ns ao sueste do Brasil e o Uruguai nos 11 anos seguintes. Entre as plantas nativas da Am\u00e9rica do Sur enviadas por el ao exterior estaban d\u00faas novas especies de begonias (\"Begonia semperflorens\") e petunias brancas (\"Petunia axillaris\"), que se tornaron populares na Europa.\nNunha das s\u00faas expedici\u00f3ns etnogr\u00e1ficas, Sellow acompa\u00f1ou ao diplom\u00e1tico Ignaz Maria von Olfers (1793-1872), que m\u00e1is tarde se tornar\u00eda o primeiro director xeral do Museo Real Prusiano. Parte das colecci\u00f3ns de Sellow son exhibidas hoxe no Museo de Historia Natural e no Museo Etnol\u00f3xico de Berl\u00edn, inclu\u00edndo diversas montaxes zool\u00f3xicas, dese\u00f1os etnogr\u00e1ficos e diarios orixinais.\nTi\u00f1a s\u00f3 42 anos cando se afogou nas augas do R\u00edo Doce e, actualmente, unha das estaci\u00f3ns ferroviarias da Estrada de Ferro Vitoria-Gasteiz-Minas, leva o seu nome. A estaci\u00f3n est\u00e1 localizada as marxes do R\u00edo Doce pr\u00f3ximo \u00e1 cidade de Ipatinga/MG. A pesar de pouco valorizada, a s\u00faa obra cient\u00edfica \u00e9 homenaxeada tam\u00e9n por un xornal de bot\u00e1nica de nome \"Sellowia\", publicado en Itaja\u00ed/SC."}
{"id": "127835", "revid": "23204", "url": "https://gl.wikipedia.org/wiki?curid=127835", "title": "Elizabeth von Arnim", "text": "Elizabeth von Arnim, de solteira Mary Annette Beauchamp, nada en Sidney o 31 de agosto de 1866 (Australia) e finada o 9 de febreiro de 1941 en Charleston (Carolina do Sur), foi unha escritora inglesa.\nTraxectoria.\nFoi criada en Inglaterra e aos 24 anos contraeu matrimonio co conde Henning August von Arnim, un arist\u00f3crata prusiano. Tras esta uni\u00f3n mudou o seu nome e trasladouse \u00e1 rexi\u00f3n de Pomerania (Alema\u00f1a), onde o seu marido posu\u00eda propiedades familiares.\nEscribiu un total de vinte e un libros, a maior\u00eda dos cales son novelas. A escritura converteuse para a autora nun refuxio do seu matrimonio. O seu marido ti\u00f1a numerosas d\u00e9bedas e foi encarcerado por fraude. Foi ent\u00f3n cando adoptou o nome de \"Elizabeth\" e iniciou a s\u00faa carreira literaria publicando de xeito an\u00f3nimo \"Elizabeth and her German Garden\" (1898), obra parcialmente autobiogr\u00e1fica. Asemade, editou posteriormente outras obras con matiz autobiogr\u00e1fico, coma \"The Solitary Summer\" (1899) e \"The Benefactress\" (1902), as\u00ed coma obras relacionadas con reivindicaci\u00f3ns feministas, coma \"The Princess Priscilla's Fortnight\" (1905) e \"Fr\u00e4ulein Schmidt and Mr Anstruther\" (1907).\nFoi moi admirada na s\u00faa \u00e9poca e p\u00faxose de actualidade en 1993 cando Mike Newell levou ao cine a s\u00faa novela \"The Enchanted April\", da que xa se fixera unha adaptaci\u00f3n en 1935 (dirixida por Harry Beaumont). Outra obra s\u00faa, \"Mr. Skeffington\", serviu de argumento ao filme hom\u00f3nimo dirixido por Vincent Sherman en 1944, con Bette Davis e Claude Rains como protagonistas."}
{"id": "127838", "revid": "89787", "url": "https://gl.wikipedia.org/wiki?curid=127838", "title": "Cortaderia jubata", "text": "Cortaderia jubata \u00e9 unha especie de planta da familia das gram\u00edneas. Recibe tam\u00e9n os nomes com\u00fans da cortadeira, como por exemplo herba da pampa, pero c\u00f3mpre non con confundila coa especie: \"Cortaderia selloana\", que tam\u00e9n recibe estes nomes com\u00fans.\nDescrici\u00f3n.\nCortaderia jubata \u00e9 similar ao seu parente m\u00e1is extenso, \u00e1 herba de pampa (\"Cortaderia selloana\"), mais pode acadar un tama\u00f1o m\u00e1is alto podendo chegar a sete metros de altura como m\u00e1ximo. Esta herba \u00e9 nativa dos Andes setentrionais, a\u00ednda que no resto de lugares onde habita \u00e9 co\u00f1ecida como unha especie invasora nociva, como por exemplo en California, onde foi probablemente introducida como unha atractiva planta ornamental. Todos os individuos son femininos. Reprod\u00facese por apomixia, na cal os embri\u00f3ns se converten sen fertilizaci\u00f3n. As follas cortan como coitelos e a inflorescencia \u00e9 grande e rechamante. Estas son rosadas ou purp\u00fareas cando son novas e co tempo vanse volvendo brancas.\nReproduci\u00f3n.\nCada planta produce mill\u00f3ns de sementes por ano que se dispersan de xeito doado por varios m\u00e9todos, inclu\u00edndo o vento, a auga, e a trav\u00e9s do chan. A planta medra ben nas condici\u00f3ns proporcionadas polas costas frescas e h\u00famidas, como por exemplo ocorre en California.\n\"Cortaderia jubata\" como especie invasora.\nAo igual que a herba da pampa, \"Cortaderia jubata\" \u00e9 f\u00f3ra dos Andes unha especie invasora que compite coa vexetaci\u00f3n nativa, interfere coa paisaxe natural de ecosistemas \u00fanicos, e produce grandes cantidades de follaxe seco que poden dar lugar a incendios."}
{"id": "127844", "revid": "88215", "url": "https://gl.wikipedia.org/wiki?curid=127844", "title": "Han Duck-soo", "text": "Han Duck-soo, nado en Jeonju o 18 de xu\u00f1o de 1949, \u00e9 un economista, diplom\u00e1tico e pol\u00edtico surcoreano, que foi primeiro ministro de Corea do Sur entre 2007 e 2008."}
{"id": "127853", "revid": "47401", "url": "https://gl.wikipedia.org/wiki?curid=127853", "title": "Jean-Jacques Beineix", "text": "Jean-Jacques Beineix, nado en Par\u00eds o 8 de outubro de 1946 e finado na mesma cidade o 13 de xaneiro de 2022, foi un director, guionista e produtor franc\u00e9s de cinema.\nTraxectoria.\nEn 1964, Jean-Jacques Beineix debuta como asistente realizador de Jean Becker na serie televisiva \"Les saintes ch\u00e9ries\" at\u00e9 1967. M\u00e1is tarde, en 1970 con Claude Berri, e en 1971 con Claude Zid. En 1977 realiza a s\u00faa primeira curtametraxe \"Le Chien de M. Michel\" que ga\u00f1ou o premio do festival de Trouville. En 1980, Jean-Jacques Beineix realiza a s\u00faa primeira longametraxe titulada \"Diva\", que ga\u00f1ou catro premios C\u00e9sar. Moi premiado tam\u00e9n foi o seu filme \"37\u00b02 le matin\", con B\u00e9atrice Dalle e Jean-Hugues Anglade, filme que foi nomeado ao mellor de fala non inglesa nos Oscars."}
{"id": "127855", "revid": "96271", "url": "https://gl.wikipedia.org/wiki?curid=127855", "title": "Herta M\u00fcller", "text": "Herta M\u00fcller, nada en Ni\u021bchidorf (Timi\u0219oara, Roman\u00eda) o 17 de agosto de 1953, \u00e9 unha escritora alem\u00e1 de orixe romanesa.\nTraxectoria.\nHerta M\u00fcller \u00e9 filla de granxeiros suabos de fala alem\u00e1. Estudou xerman\u00edstica e literatura romanesa na Universidade do Oeste de Timi\u0219oara. Formou parte do Aktionsgruppe Banat, un parladoiro de escritores idealistas roman\u00e9s-alem\u00e1ns. En 1976 empezou a traballar como tradutora para unha compa\u00f1\u00eda de enxe\u00f1er\u00eda, pero deixou o emprego en 1979 para non cooperar coa Securitatea Statului, a polic\u00eda secreta do r\u00e9xime comunista roman\u00e9s. Estivo empregada nun xard\u00edn de infancia e impartindo clases de alem\u00e1n. O seu primeiro libro foi publicado en 1982 en Roman\u00eda e apareceu s\u00f3 en versi\u00f3n censurada, como moitas outras obras dese tempo. Pouco despois prohib\u00edronlle seguir publicando no seu pa\u00eds, a\u00ednda que os seus libros triunfaban en Alema\u00f1a e Austria.\nEn 1987 marchou a Alema\u00f1a co seu home, o novelista Richard Wagner. Fixo alg\u00fans lectorados en universidades alem\u00e1s nos anos seguintes e fixou a s\u00faa residencia en Berl\u00edn.\nDestaca polos seus relatos acerca das dur\u00edsimas condici\u00f3ns de vida en Roman\u00eda baixo o r\u00e9xime de Nicolae Ceau\u0219escu. Foi galardoada co Premio Nobel de Literatura en 2009 pola s\u00faa capacidade para describir \"a paisaxe dos desposu\u00eddos\"."}
{"id": "127859", "revid": "12452", "url": "https://gl.wikipedia.org/wiki?curid=127859", "title": "Adobe Systems Incorporated", "text": ""}
{"id": "127860", "revid": "92340", "url": "https://gl.wikipedia.org/wiki?curid=127860", "title": "Orlando Contreras", "text": "Orlando Contreras Soto, nado na Habana o 22 de maio de 1930 e finado en Medell\u00edn o 9 de febreiro de 1994, foi un cantante cubano de boleros.\nTraxectoria.\nFoi un dos m\u00e1is co\u00f1ecidos cantantes de boleros, especialmente os de despeito, sendo chamado polos seus fan\u00e1ticos \"La Voz Rom\u00e1ntica de Cuba\". Iniciouse cantando en varios grupos musicais da Habana, entre eles o Tr\u00edo de Arty Vald\u00e9s. M\u00e1is tarde, de 1952 a 1956 actuou na orquestra de Neno Gonz\u00e1lez. Nesa orquestra acadou certa popularidade, at\u00e9 o punto de gravar un disco dun certo \u00e9xito. Ao tempo que traballaba na orquestra de Neno, tam\u00e9n colaborou co Conjunto Casino. Logo converteuse en solista."}
{"id": "127862", "revid": "2074", "url": "https://gl.wikipedia.org/wiki?curid=127862", "title": "Eisaku Sato", "text": ""}
{"id": "127863", "revid": "89787", "url": "https://gl.wikipedia.org/wiki?curid=127863", "title": "Tito G\u00f3mez", "text": "Tito G\u00f3mez, nado en Juana D\u00edaz o 9 de abril de 1948 e finado en Cali o 12 de xu\u00f1o de 2007, foi un cantante de salsa portorrique\u00f1o.\nTraxectoria.\nEn 1968 incursion\u00f3 na salsa. A s\u00faa voz destacouse en varias agrupaci\u00f3ns como La Sonora Ponce\u00f1a, o Conxunto de Ray Barreto, La Terr\u00edfica, o Grupo Niche e o grupo de Charlie Palmieri, entre outras. Tam\u00e9n colaborou nos coros para artistas como Frankie Ruiz, en canci\u00f3ns como \"La cura\" e \"La rueda\"."}
{"id": "127865", "revid": "1888", "url": "https://gl.wikipedia.org/wiki?curid=127865", "title": "Tradutor", "text": ""}
{"id": "127867", "revid": "98629", "url": "https://gl.wikipedia.org/wiki?curid=127867", "title": "Econom\u00eda de Bahrain", "text": "O petr\u00f3leo \u00e9 respons\u00e1bel por 60% das exportaci\u00f3ns, 70% das rendas do goberno e 11% do produto interno bruto do Bahrain. O aluminio \u00e9 o segundo produto de exportaci\u00f3n. Outros segmentos importantes son o financeiro e a construci\u00f3n civil.\nO pa\u00eds ten buscado diversificar e privatizar a s\u00faa econom\u00eda para tornarse menos dependente do petr\u00f3leo. Como parte deste esforzo, o pa\u00eds asinou un acordo de libre comercio c\u00f3s Estados Unidos, o primeiro dos Estados Unidos cun pa\u00eds do Golfo P\u00e9rsico."}
{"id": "127874", "revid": "22570", "url": "https://gl.wikipedia.org/wiki?curid=127874", "title": "Bambuco", "text": "O bambuco \u00e9 un x\u00e9nero musical propio de Colombia. Est\u00e1 considerado un dos m\u00e1is representativos dese pa\u00eds, tanto \u00e9 as\u00ed que chegou a ser reco\u00f1ecido entre os emblemas nacionais e como parte do folclore desta naci\u00f3n caribe\u00f1a.\nCaracter\u00edsticas.\nO seu ritmo, na partitura, b\u00e1sase nun comp\u00e1s binario con subdivisi\u00f3n ternaria (6/8), a\u00ednda que pode ser interpretado en comp\u00e1s ternario con subdivisi\u00f3n binaria o 3/4. O bambuco \u00e9 unha composici\u00f3n baseada na co\u00adpla e na toada cun certo aire mestizo. Tr\u00e1tase dun x\u00e9nero moi descritivo, rom\u00e1ntico e nost\u00e1lxico, utilizado amplamente para expresar o orgullo e a altivez pola terra e a raza, tal como figura na letra da composici\u00f3n \"Son colombiano\" de Rafael Godoy."}
{"id": "127875", "revid": "1888", "url": "https://gl.wikipedia.org/wiki?curid=127875", "title": "Carmen Prieto", "text": "Carmen Prieto Rouco, nada en Vilalba o 13 de xaneiro de 1901 e finada na mesma localidade o 11 de maio de 1977, foi unha poeta e dramaturga galega.\nTraxectoria.\nEp\u00edgono de Rosal\u00eda de Castro, comezou a escribir moi nova. Alg\u00fans poemas publicados en \"Horas de frebe\" datan de cando ti\u00f1a trece anos. A s\u00faa poes\u00eda, costumista e dun lirismo subxectivo, c\u00e9ntrase no mundo rural, frecuentemente cun ton anticaciquil. Formalmente, os seus versos amosan defectos no ritmo e o seu galego \u00e9 algo forzado. Colaborou en \"Ideal Gallego\", e moitos dos seus poemas apareceron en \"Faro Villalb\u00e9s\". Est\u00e1 considerada unha das precursoras da escrita teatral galega canda Herminia Fari\u00f1a. \nDe ideolox\u00eda cat\u00f3lica conservadora, durante a Guerra Civil Espa\u00f1ola cantou as glorias de Francisco Franco. Deixou de publicar en galego ata 1956, cando editou o poemario biling\u00fce \"Lluvia menuda\"."}
{"id": "127877", "revid": "1410", "url": "https://gl.wikipedia.org/wiki?curid=127877", "title": "Emanuel Feuermann", "text": "Emanuel Feuermann, nado en Kolomyia o 22 de novembro de 1902 e finado en Nova York o 25 de maio de 1942, foi un violonchelista austr\u00edaco.\nTraxectoria.\nNacido nunha familia xud\u00eda. O seu pai tocaba o viol\u00edn e o violoncello e foi o seu primeiro mestre. Seu irm\u00e1n Sigmund tam\u00e9n ti\u00f1a talento musical, polo que seu pai decidiu trasladar a toda a familia a Viena en 1907. Aos nove anos, recibiu clases de Friedrich Buxbaum, chelo principal da Orquestra Filharm\u00f3nica de Viena \"(Wiener Philharmoniker)\", e estudou con Anton Walter na Universit\u00e4t f\u00fcr Musik und darstellende Kunst Wien en Viena. En febreiro de 1914, con once anos, dou o seu primeiro concerto, tocando o Concerto en Re maior de Joseph Haydn coa Wiener Philharmoniker, dirixida por Felix Weingartner.\nEn 1917, Feuermann foi a Leipzig onde estudou con Julius Klengel. En 1919 o chelista Friedrich Wilhelm Ludwig Gr\u00fctzmacher (1866-1919), o sobri\u00f1o Friedrich Wilhelm Gr\u00fctzmacher morreu, e Klengel recomendou a Feuermann para o posto de Gr\u00fctzmacher no Conservatorio de G\u00fcrzenich en Colonia.\nEn 1929, Feuermann conv\u00e9rtese no profesor da Universit\u00e4t der K\u00fcnste Berlin en Berl\u00edn.\nColaborou con m\u00fasicos como os violinistas Carl Flesch, Szymon Goldberg e Joseph Wolfsthal e Paul Hindemith, quen tocou a viola nun tr\u00edo con Feuermann e Wolfsthal, o tam\u00e9n violinista Jascha Heifetz e o pianista Artur Rubinstein.\nO tres de abril de 1933, o ascenso do nazismo obrigouno a deixar o Conservatorio de Berl\u00edn polo feito de ser xudeu, polo que se trasladou a Londres xunto con Goldberg e Hindemith. Bronislaw Huberman axudou a Feuermann e \u00e1 s\u00faa familia a escapar a Israel. Dende Israel se trasladar\u00edan aos Estados Unidos en 1937.\nEnsinou no Curtis Institute of Music ata a s\u00faa morte.\nNos Estados Unidos, fixo moitas gravaci\u00f3ns de m\u00fasica de c\u00e1mara xunto co virtuoso do viol\u00edn Jascha Heifetz, o gran pianista Arthur Rubinstein, entroutros. A s\u00faa relaci\u00f3n con Paul Hindemith estropeouse cando Hindemith elixiu a Gregor Piatigorsky para a estrea do seu \"Concerto para Violoncello\".\nMorreu en 1942 por unha infecci\u00f3n resultante dunha operaci\u00f3n de almorr\u00e1s.\nFoi neno prodixio, e estaba considerado un virtuoso do seu tempo pola s\u00faa musicalidade e t\u00e9cnica. Decote era comparado co violinista Jascha Heifetz, con quen tocou con frecuencia m\u00fasica de c\u00e1mara. L\u00e9mbranse tam\u00e9n as s\u00faas interpretaci\u00f3ns xunto ao director Eugene Ormandy."}
{"id": "127881", "revid": "23204", "url": "https://gl.wikipedia.org/wiki?curid=127881", "title": "Truls M\u00f8rk", "text": "Truls Otterbech M\u00f8rk, nado en Bergen o 25 de abril de 1961, \u00e9 un violoncellista noruegu\u00e9s.\nTraxectoria.\nFillo de dous m\u00fasicos, seu pai violoncellista e s\u00faa nai pianista, comezou a recibir lecci\u00f3ns de piano da s\u00faa proxenitora a\u00ednda aos sete anos. Tam\u00e9n aprendeu a tocar o viol\u00edn, mais logo o trocou polo violoncello, recibindo clases do seu pai.\nM\u00f8rk comezou a estudar, realmente, con Frans Helmerson, aos 17 anos, no Instituto de M\u00fasica de Edsberg. Como era un admirador de Mstislav Rostropovich e da escola rusa de violoncello, foi estudar coa cellista rusa Natalia Schakowskaya.\nEn 1982, M\u00f8rk foi o primeiro m\u00fasico en chegar \u00e1s finais da Competici\u00f3n Internacional Tchaikovsky, en Moscova, conquistando o sexto lugar. Logo, acandou o segundo lugar, en 1986, na Competici\u00f3n de Naumberg, en Nova York, e na Competici\u00f3n de Violoncello de Cassado, en Florencia.\nEn 1989, realizou a s\u00faa maior xira de concertos, tocando con moitas das maiores orquestras de Europa. En 1994, fai unha serie de concertos nos Estados Unidos coa Filharm\u00f3nica de Oslo, tocando no Carnegie Hall e no Kennedy Center.\nHoxe en d\u00eda, M\u00f8rk \u00e9 un int\u00e9rprete importante na escena concertista internacional. Ten unha extensa discograf\u00eda que se estende dende a s\u00faa gravaci\u00f3n, ga\u00f1adora do Grammy, dos concertos para violoncello de Shostakovich, ata a s\u00faa gravaci\u00f3n das suites para violoncello solo de Bach, moi aclamada pola cr\u00edtica.\nM\u00f8rk \u00e9 mestre na Academia de M\u00fasica Norueguesa, en Oslo. Tam\u00e9n pos\u00fae e toca un raro violoncello Domenico Montagnana, feito en Venecia no ano 1723."}
{"id": "127882", "revid": "98629", "url": "https://gl.wikipedia.org/wiki?curid=127882", "title": "Matilde Asensi", "text": "Matilde Asensi Carratal\u00e1, nada en Alacant en 1962, \u00e9 unha xornalista e escritora espa\u00f1ola, adicada principalmente \u00e1 novela hist\u00f3rica e de aventuras.\nTraxectoria.\nEstudou xornalismo na Universidade Aut\u00f3noma de Barcelona. Traballou durante tres anos nos informativos da Radio Alicante-SER, logo pasou a Radio Nacional de Espa\u00f1a como responsable dos informativos locais e provinciais, exercendo simultaneamente como correspondente da axencia EFE, e colaborando nos diarios provinciais \"La Verdad\" e \"Diario Informaci\u00f3n\"."}
{"id": "127889", "revid": "89787", "url": "https://gl.wikipedia.org/wiki?curid=127889", "title": "Erskine Childers", "text": "Robert Erskine Childers, nado o 25 de xu\u00f1o de 1870 e asasinado o 24 de novembro de 1922, foi un escritor e activista nacionalista irland\u00e9s.\nTraxectoria.\nEra o fillo do erudito orientalista brit\u00e1nico Robert Caesar Childers, curm\u00e1n de Hugh Childers e Robert Barton, e pai do cuarto presidente de Irlanda, Erskine Hamilton Childers.\n\u00c9 ben co\u00f1ecido pola s\u00faa novela \"The Riddle of the Sands\". A s\u00faa condici\u00f3n de nacionalista irland\u00e9s levouno a ser executado polo emerxente \"Irish Free State\" durante a Guerra Civil Irlandesa."}
{"id": "127892", "revid": "98629", "url": "https://gl.wikipedia.org/wiki?curid=127892", "title": "R\u00e1fide", "text": "R\u00e1fide (do grego \"rhaphides\", \"agulla\"), \u00e9 a designaci\u00f3n dada en biolox\u00eda a cristais aciculares (isto \u00e9, en forma de agulla) que se forman por deposici\u00f3n de oxalato de calcio ou de carbonato de calcio no protoplasma de c\u00e9lulas especializadas, designadas por idioblastos, existentes nos tecidos dalgunhas plantas. A presenza dos r\u00e1fides \u00e9 unha defensa contra herb\u00edvoros, xa que os cristais inflixen microlesi\u00f3ns nas mucosas ou na pel dos animais que esmaguen ou inxiran a planta, potenciando, en conxunto cas substancias irritantes nela contidas, unha reacci\u00f3n en xeral acompa\u00f1ada por un edema.\nUnha planta en cuxas follas hai numerosos idioblastos con r\u00e1fides de oxalato de calcio \u00e9 a \"Dieffenbachia seguine\", moi usada como planta ornamental de interior. O efecto irritante das s\u00faas follas \u00e9 debido \u00e1s microlesi\u00f3ns causadas polos cristais contidos nas c\u00e9lulas dispersas no seu par\u00e9nquima."}
{"id": "127894", "revid": "23204", "url": "https://gl.wikipedia.org/wiki?curid=127894", "title": "Typha", "text": "Typha \u00e9 o nome dun taxon de plantas asignado \u00e1 categor\u00eda taxon\u00f3mica de x\u00e9nero, que no sistema de clasificaci\u00f3n APG II do 2003 era o \u00fanico x\u00e9nero da familia Typhaceae, mentres que no sistema de clasificaci\u00f3n utilizado por Judd \"et al.\" (2007) e o do APWeb, comparte o seu lugar na familia Typhaceae \"sensu lato\" xunto co seu x\u00e9nero irm\u00e1n \"Sparganium\". O x\u00e9nero pos\u00fae unhas 8-13 especies de plantas herb\u00e1ceas acu\u00e1ticas emerxentes robustas, perennes, rizomatosas, con follas moi erectas, d\u00edsticas e bifaciais, e unha espiga cil\u00edndrica de numerosas flores diminutas polinizadas por vento (as masculinas arriba e as femininas abaixo), cun perianto como escamas ou porcas, e un froito que \u00e9 como un aquenio dehiscente co xin\u00f3foro, o estilo, e o perianto persistentes no froito. Est\u00e1n distribu\u00eddas en pantanos e zonas h\u00famidas de boa parte do mundo, formando densas colonias \u00e1s veces impenetrables.\nReciben o nome com\u00fan de espadanas ou espadainas, por teren as s\u00faas follas unha forma parecida a unha espada \nEcolox\u00eda.\nAmplamente distribu\u00eddas en todo o mundo. \"Typha latifolia\" at\u00f3pase en todas as rexi\u00f3ns t\u00e9pedas do Hemisferio Norte; \"Typha angustifolia\", tam\u00e9n cosmopolita, soporta peor o fr\u00edo e est\u00e9ndese por iso menos cara ao norte. As restantes especies te\u00f1en distribuci\u00f3ns m\u00e1is limitadas, sendo \"Typha domingensis\" nativa do sur dos Estados Unidos e Centroam\u00e9rica, mentres que \"Typha laxmannii\", \"Typha minima\" e \"Typha shuttleworthii\" medra no sur de Europa e partes de Asia.\nOs membros deste taxon medran como plantas emerxentes en estanques, canles de rega, e pantanos. Adoitan ser das primeiras especies en colonizalos. As colonias son moitas veces un paso importante no desecamento de lagoas e pantanos, formando unha capa de denso tecido org\u00e1nico sobre a cal se deposita a terra.\nO denso sistema rizom\u00e1tico favorece a fixaci\u00f3n do chan, previndo a erosi\u00f3n. No seu interior al\u00f3xanse numerosos insectos, e proporciona acubillo a batracios e aves lacustres.\nOutras aves empregan os restos da inflorescencia para tapizar os seus ni\u00f1os.\nAs pequenas flores de \"Typha\" son polinizadas por vento.\nTaxonom\u00eda.\nA lista de especies, segundo o Royal Botanic Gardens, Kew (visitado en xaneiro do 2009):\nImportancia econ\u00f3mica.\n[[Ficheiro:IAPH Fabrica sillas enea.jpg|miniatura|Cadeiras de enea artesanais en [[Galaroza]] ([[Espa\u00f1a]]).]]\nAs follas de \"Typha\" son usadas como material de tecido. Tradicionalmente, o uso m\u00e1is importante era o da fabricaci\u00f3n de tecidos para cadeiras, cestas e outros ave\u00f1os. En [[La Gineta]] ([[provincia de Albacete]]), por exemplo, e en moitos outros sitios de Espa\u00f1a e doutros pa\u00edses, desenvolveuse no s\u00e9culo XX a fabricaci\u00f3n de cadeiras con tecido de \"Typha\" no asento, industria que veu caer en decadencia progresiva polo emprego dos materiais pl\u00e1sticos e outros tipos de materias primas.\nEn [[Bolivia]] e o [[Per\u00fa]] empreg\u00e1banse tradicionalmente barcas ou balsas no lago [[Titicaca]], e tam\u00e9n cestos e outros produtos artesanais.\nO [[rizoma]] aprov\u00e9itase como verdura, cun alto contido en [[amid\u00f3n]]; cult\u00edvase entre o outono e o inverno. Os brotes tenros cons\u00f3mense \u00e1s veces cocidos, e o pole empr\u00e9gase como suplemento alimenticio mesturado con fari\u00f1a. As inflorescencias estaminadas mozas tam\u00e9n poden ser usados como alimento.\nActualmente a s\u00faa resistencia a medios [[an\u00f3xicos]] e con altos graos de contaminaci\u00f3n ampliou as s\u00faas aplicaci\u00f3ns ao campo da [[fitorremediaci\u00f3n]], en particular en sistemas de [[depuraci\u00f3n de augas residuais]] como as zonas h\u00famidas artificiais e sistemas de [[filtros de macrofitas en flotaci\u00f3n (FMF)]]. Tam\u00e9n se estuda o seu uso como [[fitoacumulador]] de metais pesados.\nTam\u00e9n p\u00f3dense utilizar para fabricar [[papel]].\nSon ocasionalmente utilizadas como ornamentais.\nA facilidade da s\u00faa aparici\u00f3n fai que se consideren malas herbas nalgunhas contornas controladas.\nNotas.\n[[Categor\u00eda:Plantas acu\u00e1ticas]]\n[[Categor\u00eda:Typha]]"}
{"id": "127898", "revid": "75439", "url": "https://gl.wikipedia.org/wiki?curid=127898", "title": "Toba", "text": "Toba (\u9ce5\u7fbd\u5e02, \u3068\u3070\u3057, \"Toba-shi\") \u00e9 un concello da prefectura de Mie no Xap\u00f3n. Est\u00e1 situado ao leste da prefectura, na parte sur da pen\u00ednsula de Shima, na zona da provincia hist\u00f3rica de Shima, ao sur da rexi\u00f3n de Ch\u016bbu, ao oeste da rexi\u00f3n de T\u014dkai e ao leste da rexi\u00f3n de Kinki, no centro da illa de Honshu. A s\u00faa superficie \u00e9 de 107,99\u00a0km\u00b2 e a poboaci\u00f3n de 21.627 habitantes (2009) e ten unha densidade de poboaci\u00f3n de 200 hab./km\u00b2.\nO concello de Toba limita cos concellos de Ise e de Shima.\nHistoria.\nA cidade de Toba foi fundado pola fusi\u00f3n dun concello de vila e 7 concellos de aldea do distrito de Shima en 1 de novembro de 1954."}
{"id": "127899", "revid": "2074", "url": "https://gl.wikipedia.org/wiki?curid=127899", "title": "Cultura galega", "text": ""}
{"id": "127905", "revid": "89787", "url": "https://gl.wikipedia.org/wiki?curid=127905", "title": "Shibuya", "text": "Shibuya (\u6e0b\u8c37\u533a, \u3057\u3076\u3084\u304f, \"Shibuya-ku\") \u00e9 un barrio especial da prefectura de Toquio no Xap\u00f3n. Est\u00e1 situada no sur da rexi\u00f3n de Kanto e ao leste da prefectura, na parte leste da illa de Honshu. A s\u00faa superficie \u00e9 de 15,11\u00a0km\u00b2 e a poboaci\u00f3n de 203.569 habitantes (2009) e ten unha densidade de poboaci\u00f3n de 13.470 hab./km\u00b2.\nO barrio de Shibuya limita cos barrios de Setagaya, de Meguro, de Shinagawa, de Minato, de Shinjuku, de Nakano e de Suginami.\nEmbaixadas.\nNo barrio de Shibuya local\u00edzanse as embaixadas de varios pa\u00edses."}
{"id": "127908", "revid": "125007", "url": "https://gl.wikipedia.org/wiki?curid=127908", "title": "Noda", "text": "Noda (\u91ce\u7530\u5e02, \u306e\u3060\u3057, \"Noda-shi\") \u00e9 un concello xapon\u00e9s da prefectura de Chiba. Est\u00e1 situado no centro da rexi\u00f3n de Kanto e ao noroeste da prefectura, na zona de provincia hist\u00f3rica de Shim\u014dsa, na parte leste da illa de Honshu. A s\u00faa superficie \u00e9 de 103,54\u00a0km\u00b2 e a poboaci\u00f3n de 154.693 habitantes (2009) e ten unha densidade de poboaci\u00f3n de 1.490 hab./km\u00b2.\nO concello de Noda limita cos concellos de Kashiwa, Nagareyama (da prefectura de Chiba); Yoshikawa, Matsubushi, Kasukabe, Sugito, Satte (da prefectura de Saitama); Goka, Sakai, Band\u014d, J\u014ds\u014d e Moriya (da prefectura de Ibaraki)."}
{"id": "127911", "revid": "65337", "url": "https://gl.wikipedia.org/wiki?curid=127911", "title": "Typhaceae", "text": "Typhaceae \"(sensu lato)\" forma unha familia de plantas distribu\u00eddas m\u00e1is ou menos por todo o mundo, caracter\u00edsticas de h\u00e1bitats acu\u00e1ticos e zonas h\u00famidas. As follas son lineais e moitas veces esponxosas. Pos\u00faen inflorescencias determinadas, terminais, altamente modificadas con numerosas flores pequenas densamente agrupadas, as inflorescencias como resultado te\u00f1en aspecto de espigas elongadas ou aglomeraci\u00f3ns globosas, as flores masculinas situadas arriba das femininas. Son polinizadas polo vento. Na s\u00faa circunscrici\u00f3n segundo Judd \"et al.\" (2007) e na de Kubitzki (1998) e tam\u00e9n segundo o APWeb, incl\u00fae aos x\u00e9neros \"Typha\" e \"Sparganium\". Segundo o sistema de clasificaci\u00f3n APG II do 2003 a familia inclu\u00eda s\u00f3 ao x\u00e9nero \"Typha\", e \"Sparganium\", que \u00e9 o clado irm\u00e1n, pertenc\u00eda \u00e1 s\u00faa propia familia Sparganiaceae.\nEcolox\u00eda.\nAmplamente distribu\u00eddas, especialmente no hemisferio norte, son caracter\u00edsticas de h\u00e1bitats acu\u00e1ticos e de terras h\u00famidas, especialmente zonas h\u00famidas.\nAs tif\u00e1ceas \"sensu lato\" son polinizadas por vento.\nAs porcas do perianto persistente de \"Typha\" axudan \u00e1 dispersi\u00f3n dos froitos tipo aquenio (que despois da dispersi\u00f3n \u00e1brense, liberando a \u00fanica semente). As drupas secas-esponxosas de \"Sparganium\" poden ser dispersadas por paxaros, mam\u00edferos, ou auga (flotan debido \u00e1 capa exterior esponxosa do froito).\nFiloxenia.\nAs an\u00e1lises clad\u00edsticas con caracteres morfol\u00f3xicos (Dahlgren \"et al.\" 1985, Linder e Kellogg 1995, Stevenson e Loconte 1995, Stevenson \"et al.\" 2000) soste\u00f1en fortemente a monofilia desta familia, constitu\u00edda polos dous x\u00e9neros mencionados. As an\u00e1lises baseadas en secuencias de ADN son m\u00e1is equ\u00edvocos, alg\u00fans apoian (Chase \"et al.\" 1993, Duvall \"et al.\" 1993, Davis \"et al.\" 2004) e outro non (Chase \"et al.\" 2000) a monofilia do grupo. Unha an\u00e1lise de secuencias de \"rbcL\" e morfolox\u00eda Michelangeli \"et al.\" 2003) tam\u00e9n sostivo a monofilia desta familia.\nTaxonom\u00eda.\n2 x\u00e9neros, segundo Royal Botanic Gardens, Kew (visitado en xaneiro do 2009):\nImportancia econ\u00f3mica.\nOs dous x\u00e9neros son ocasionalmente utilizados como ornamentais.\nAs follas de \"Typha\" son usadas como material de tecido.\nOs rizomas cheos de amid\u00f3n, as inflorescencias masculinas mozas, e o pole dos dous x\u00e9neros poden ser usados como alimento."}
{"id": "127913", "revid": "56817", "url": "https://gl.wikipedia.org/wiki?curid=127913", "title": "Xunco", "text": "O xunco (x\u00e9nero Juncus L. 1753) \u00e9 unha planta da familia das xunc\u00e1ceas, moi com\u00fan na conca mediter\u00e1nea, en Am\u00e9rica e \u00c1frica, con m\u00e1is de 225 especies.\nMorfolox\u00eda.\nO seu tama\u00f1o habitual \u00e9 de 9 dm de altura. Vive en chans h\u00famidos, en ribeiras e pantanos. A folla \u00e9 cil\u00edndrica, alargada, recta e flexible. Florece de abril a xullo.\nA flor \u00e9 composta, pequena e de cor pardo. O froito \u00e9 ovalado de cor marr\u00f3n.\nUso.\nUtil\u00edzase o talo, en cestar\u00eda, para facer teitumes e sebes naturais."}
{"id": "127917", "revid": "89787", "url": "https://gl.wikipedia.org/wiki?curid=127917", "title": "Micorriza", "text": " \nA palabra micorriza, de orixe grega, define a simbiose entre un fungo \"(mycos)\" e as ra\u00edces \"(rhizos)\" dunha planta. Como noutras relaci\u00f3ns simbi\u00f3ticas, ambos os participantes obte\u00f1en beneficios. Neste caso a planta recibe do fungo principalmente nutrientes minerais e auga, e o fungo obt\u00e9n da planta hidratos de carbono e vitaminas que el por si \u00e9 incapaz de sintetizar mentres que ela p\u00f3deo facer grazas \u00e1 fotos\u00edntese e outras reacci\u00f3ns internas.\nMoitas plantas presentan micorrizas para aumentar a absorci\u00f3n de auga e sales minerais do chan. As micorrizas son a asociaci\u00f3n entre ra\u00edces dunha planta e o micelio dun fungo, de forma que toda a extensi\u00f3n do micelio participa na absorci\u00f3n de nutrientes para a planta.\nNa Natureza esta simbiose prod\u00facese espont\u00e1neamente. Est\u00edmase que entre o 90 e o 95% das plantas superiores presentan micorrizas de forma habitual.\n\u00c9 posible que un mesmo fungo forme a micorriza con m\u00e1is dunha planta \u00e1 vez, establec\u00e9ndose deste xeito unha conexi\u00f3n entre plantas distintas; isto facilita a existencia de plantas parasitas (algunhas das cales nin sequera realizan a fotos\u00edntese, como as do x\u00e9nero \"Monotropa\"), que extraen todo o que necesitan do fungo micobionte e as outras plantas coas que este tam\u00e9n establece simbioses. As\u00ed mesmo, varios fungos (en ocasi\u00f3ns de especies diferentes) poden micorrizar unha mesma planta ao mesmo tempo.\nVantaxes da micorrizaci\u00f3n.\nAs vantaxes proporcionadas pola micorrizaci\u00f3n para as plantas son numerosas. Grazas a ela, a planta \u00e9 capaz de explorar m\u00e1is volume de chan do que alcanza coas s\u00faas ra\u00edces, ao sum\u00e1rselle neste labor as hifas do fungo; tam\u00e9n capta con maior facilidade certos elementos (f\u00f3sforo, nitr\u00f3xeno, calcio e potasio) e auga do chan. A protecci\u00f3n brindada polo fungo fai que, ademais, a planta sexa m\u00e1is resistente aos cambios de temperatura e a acidificaci\u00f3n do chan derivada da presenza de xofre, magnesio e aluminio. Por se todo isto fose pouco, algunhas reacci\u00f3ns fisiol\u00f3gicas do fungo inducen \u00e1 ra\u00edz a manterse activa durante m\u00e1is tempo que se non estivese micorrizada.\nTodo isto redunda nunha maior lonxevidade da planta: de feito, comprobouse que algunhas \u00e1rbores, como os pi\u00f1eiros, son incapaces de vivir m\u00e1is de dous anos cando est\u00e1n sen micorrizar. Noutras especies, esta uni\u00f3n \u00e9 tan estreita que sen ela a planta non pode subsistir, como \u00e9 o caso das orqu\u00eddeas. As plantas cuxas sementes carecen de endosperma (substancias alimenticias de reserva) dependen completamente do fungo para alimentarse e xerminar posteriormente.\nA infecci\u00f3n da ra\u00edz polo fungo prod\u00facese a partir de prop\u00e1gulos presentes no chan. Poden ser esporas e anacos de hifas do fungo e tam\u00e9n ra\u00edces xa micorrizadas. Co fin de asegurar o \u00e9xito da empresa, sem\u00e9ntaa da maior\u00eda de plantas comestibles ou de decoraci\u00f3n e as repoboaci\u00f3ns forestais que levan a cabo na actualidade acompa\u00f1an as novas plantas e brotes con fragmentos do fungo m\u00e1is adecuado para establecer asociaci\u00f3ns micorr\u00edcicas con cada especie que se vaia a cultivar. \nTipos de micorrizas.\nA maior\u00eda das plantas terrestres presentan micorrizas, e o m\u00e1is probable \u00e9 que os restantes descendan de plantas micorrizadas que perderon secundariamente esta caracter\u00edstica. No caso dos fungos, a maior parte das 5000 especies identificadas nas micorrizas pertence \u00e1 divisi\u00f3n \"Basidiomycota\", mentres que en casos m\u00e1is excepcionais obs\u00e9rvanse integrantes de \"Ascomycota\". A terceira divisi\u00f3n que se observou formando micorrizas \u00e9 \"Glomeromycota\", un grupo que, de feito, s\u00f3 se co\u00f1ece en asociaci\u00f3n micorriz\u00f3xena e cuxos integrantes morren cando se lles priva da presenza de ra\u00edces.\nSegundo a s\u00faa morfolox\u00eda, as micorrizas div\u00eddense en distintos grupos entre os que cabe destacar dous principais: as ectomicorrizas e as endomicorrizas. \nAdemais destes dous grandes grupos, dist\u00ednguense os seguintes tipos menores:\nDescubrimento.\nO primeiro en observar as micorrizas e bautizalas co nome que levan actualmente foi o bot\u00e1nico alem\u00e1n Albert Berhhard Frank, en 1885, tras detectar a s\u00faa presenza en varias \u00e1rbores froiteiras. En 1900, o franc\u00e9s Bernard descubriu a s\u00faa extrema importancia na vida e desenvolvemento das orqu\u00eddeas. En 1910 comezou a estenderse o seu estudo nas plantas utilizadas en agricultura e xardinar\u00eda.\nPor\u00e9n, non foi at\u00e9 1955, coa publicaci\u00f3n dos primeiros estudos de Mosse en Inglaterra, cando as micorrizas deixaron de considerarse como excepci\u00f3ns e aceptouse a s\u00faa importancia e xeneralidade reais. En tempos m\u00e1is recentes, numerosos achados f\u00f3siles permitiron determinar que a orixe e presenza das micorrizas son enormemente antigos, pois se chegaron a atopar esporas de \"Glomeromycota\" en estratos de at\u00e9 460 mill\u00f3ns de anos de antig\u00fcidade, pertencentes ao per\u00edodo Ordov\u00edcico. As formas arbusculares xa se atopan bastante estendidas no momento de aparici\u00f3n das primeiras plantas terrestres no rexistro f\u00f3sil, fai 400 mill\u00f3ns de anos. Estas plantas, como a especie \"Rhynia major\", carec\u00edan de aut\u00e9nticas ra\u00edces, presentando unicamente un talo subterr\u00e1neo ou rizoma do que sobresa\u00edan varios talos a\u00e9reos. A absorci\u00f3n de nutrientes, por tanto reca\u00eda case exclusivamente sobre o fungo micorr\u00edcico, polo que se pode dicir que a presenza destes foi imprescindible para a extensi\u00f3n da vida vexetal a terra firme, tras a cal chegar\u00edan posteriormente os animais."}
{"id": "127918", "revid": "89787", "url": "https://gl.wikipedia.org/wiki?curid=127918", "title": "Brook Lopez", "text": "Brook Robert Lopez, nado no barrio de North Hollywood, nos \u00c1nxeles, o 1 de abril de 1988, \u00e9 un xogador profesional de baloncesto estadounidense que xoga nos Milwaukee Bucks da National Basketball Association (NBA). Mide 2,13 metros e xoga na posici\u00f3n de pivote.\n\u00c9 irm\u00e1n xemelgo de Robin Lopez, elixido polos Phoenix Suns no mesmo draft. Ambos os dous son fillos dun emigrante cubano, Heriberto Lopez, e da estadounidense Deborah Ledford, que foi ol\u00edmpica en nataci\u00f3n.\nTraxectoria.\nUniversidade.\nXogou durante d\u00faas tempadas xunto co seu irm\u00e1n cos \"Cardinals\" da Universidade de Stanford. Na s\u00faa primeira tempada fixo 12,6 puntos, 6,0 rebotes e 1,7 tap\u00f3ns, o que lle valeu para ser inclu\u00eddo no mellor quinteto de novatos da Pacific Ten Conference. Na s\u00faa segunda tempada liderou ao seu equipo en puntos (19,3 por partido), e rebotes (8,2), sendo o terceiro da liga en tap\u00f3ns (2,1). En marzo de 2008, tanto el coma o seu irm\u00e1n anunciaron a s\u00faa intenci\u00f3n de presentarse ao Draft da NBA. No total da s\u00faa traxectoria universitaria fixo 16,0 puntos e 7,1 rebotes por partido.\nProfesional.\nFoi elixido na d\u00e9cima posici\u00f3n da primeira rolda do Draft da NBA de 2008 polos New Jersey Nets, equipo polo que asinou contrato por d\u00faas tempadas, con opci\u00f3n a outras d\u00faas, por 1,7 e 1,8 mill\u00f3ns de d\u00f3lares respetivamente as d\u00faas primeiras campa\u00f1as. Na s\u00faa primeira campa\u00f1a na liga disputou o Rookie Challenge e foi inclu\u00eddo no mellor quinteto de rookies da liga tras facer 13 puntos, 8.1 rebotes e 1.9 tap\u00f3ns, xogando os 82 partidos de liga regular. Rematou terceiro na votaci\u00f3n do Rookie do ano da NBA.\nO 22 de xu\u00f1o de 2017, Lopez foi traspasado \u00f3s Los Angeles Lakers xunto os dereitos de Kyle Kuzma, a cambio de D'Angelo Russell e Timofey Mozgov.\nO 17 de xullo de 2018, Lopez asinou cos Milwaukee Bucks."}
{"id": "127919", "revid": "7523", "url": "https://gl.wikipedia.org/wiki?curid=127919", "title": "Robin Lopez", "text": "Robin Byron Lopez, nado o 1 de abril de 1988 no barrio de North Hollywood da cidade dos \u00c1nxeles (California), \u00e9 un xogador de baloncesto estadounidense que xoga nos Cleveland Cavaliers da National Basketball Association (NBA). Mide 2,13 metros, e xoga na posici\u00f3n de pivote. \u00c9 irm\u00e1n xemelgo de Brook Lopez, elixido polos New Jersey Nets no mesmo draft, e actual xogador dos Brooklyn Nets. Ambos os dous son fillos dun emigrante cubano, Heriberto Lopez, e da estadounidense Deborah Ledford, que foi ol\u00edmpica en nataci\u00f3n.\nTraxectoria.\nUniversidade.\nXogou durante d\u00faas tempadas xunto co seu irm\u00e1n nos \"Cardinals\" da Universidade de Stanford. Na s\u00faa primeira tempada fixo 7,5 puntos, 5,5 rebotes e 2,2 tap\u00f3ns, liderando a Pacific Ten Conference nese apartado. Xunto co seu irm\u00e1n, puxeron m\u00e1is tap\u00f3ns nunha tempada que 7 equipos da s\u00faa mesma conferencia. Na s\u00faa segunda tempada fixo 10,2 puntos, 5,7 rebotes e 2,3 tap\u00f3ns (2\u00ba da Pac-10). Foi elixido no mellor quinteto defensivo da s\u00faa conferencia.\nEn marzo de 2008, tanto el coma o seu irm\u00e1n anunciaron a s\u00faa intenci\u00f3n de presentarse ao Draft da NBA. No total da s\u00faa traxectoria universitaria fixo 8,9 puntos e 5,6 rebotes por partido.\nProfesional.\nFoi elixido na 15\u00aa posici\u00f3n da primeira rolda do Draft da NBA de 2008 polos Phoenix Suns, equipo polo que asinou contrato en xullo de 2008.\nO 27 de xullo de 2012, os New Orleans Hornets adquiriron a Lopez dos Suns mediante un \"sign-and-trade\".\nO 10 de xullo de 2013, New Orleans traspasou a Lopez \u00f3s Portland Trail Blazers nun traspaso entre tres equipos que tam\u00e9n inclu\u00eda \u00f3s Sacramento Kings.\nO 9 de xullo de 2015, Lopez asinou cos New York Knicks.\nO 22 de xu\u00f1o de 2016, Lopez foi traspasado xunto a Jos\u00e9 Manuel Calder\u00f3n e Jerian Grant \u00f3s Chicago Bulls, a cambio de Derrick Rose, Justin Holiday e unha elecci\u00f3n da segunda rolda do Draft de 2017.\nO 12 de xullo de 2019, Lopez asinou cos Milwaukee Bucks.\nO 22 de novembro de 2020, Lopez asinou cos Washington Wizards."}
{"id": "127922", "revid": "23204", "url": "https://gl.wikipedia.org/wiki?curid=127922", "title": "Rafelcofer", "text": "Rafelcofer \u00e9 un concello da comarca da Safor, provincia de Valencia na Comunidade Valenciana. Ten 2.1\u00a0km\u00b2 e 1.505 habitantes. Local\u00edzase na Horta de Gandia. A igrexa parroquial, dedicada a san Antoni e do s\u00e9culo XIX, \u00e9 de estilo neocl\u00e1sico. A corporaci\u00f3n municipal componse de 6 concelleiros do PSPV, 2 do PP e 1 do Bloc."}
{"id": "127924", "revid": "12452", "url": "https://gl.wikipedia.org/wiki?curid=127924", "title": "Fernando III de N\u00e1poles", "text": ""}
{"id": "127926", "revid": "111586", "url": "https://gl.wikipedia.org/wiki?curid=127926", "title": "Fridtjof Nansen", "text": "Fridtjof Wedel-Jarlsberg Nansen, nado en Oslo o 10 de outubro de 1861 e finado en Lysaker, B\u00e6rum o 13 de maio de 1930, foi un explorador, cient\u00edfico e diplom\u00e1tico noruegu\u00e9s.\nTraxectoria.\nEntre outras actividades, realizou varias viaxe polares patrocinadas polo rei \u00d3scar II de Suecia e Noruega.\nRecibiu o premio Nobel da Paz en 1922 polo seu traballo como Alto Comisionado da Sociedade de Naci\u00f3ns. Est\u00e1 considerado unha das maiores personalidades da historia de Noruega."}
{"id": "127932", "revid": "839", "url": "https://gl.wikipedia.org/wiki?curid=127932", "title": "Alex Barros", "text": "Alexandre Abra\u00e3o de Barros ou Alex Barros, nado en S\u00e3o Paulo o 18 de outubro de 1970, \u00e9 un piloto brasileiro de motociclismo.\nTraxectoria.\nFillo dun ciclista, comezou a s\u00faa carreira aos oito anos de idade sendo campi\u00f3n de minimotos. Foi campi\u00f3n brasileiro de 50cc e en 1985 de 250cc. En 1986 inicia a s\u00faa carreira internacional competindo no Campionato do Mundo de Motociclismo de 80 cc.\n500cc.\nEn 1990 estr\u00e9ase na categor\u00eda m\u00e1xima, a de 500cc, no equipo Cagiva tendo Eddie Lawson como compa\u00f1eiro de equipo. Con 20 anos, conv\u00e9rtese no piloto m\u00e1is novo desta categor\u00eda. Pasa en 1993 ao equipo oficial Lucky Strike Suzuki, con Kevin Schwantz como compa\u00f1eiro. Neste ano Schwantz procl\u00e1mase campi\u00f3n mundial e Alexandre obt\u00e9n a s\u00faa primeira vitoria, no Circu\u00edto Permanente de Xerez, igualando a outro brasileiro, Adu Celso.\nNo ano 1994 deixa Suzuki pasando os oito anos seguintes con Hondas privadas, acadando o cuarto lugar nos campionatos de 1996, 2000, 2001 e 2002. En 2003 correu para o equipo Gauloises, oficial de f\u00e1brica Yamaha como primeiro piloto do equipo. Ao ano seguinte \u00e9 contratado polo equipo oficial de Honda HRC substitu\u00edndo a Valentino Rossi, contratado ao mesmo tempo por Yamaha. En \u00e1mbalas d\u00faas marcas Alex tivo actuaci\u00f3ns discretas, e en Honda, a\u00ednda quedando na cuarta posici\u00f3n, foi despedido ao fin da temporada. En 2005 cunha Honda dun equipo privado, obt\u00e9n a s\u00faa \u00faltima vitoria, no Gran Premio de Portugal, no Circu\u00edto do Estoril. No campionato acabar\u00eda no oitavo posto.\nSuperbikes.\nSen patrocinadores, en 2006 Alex disputa o Campionato do mundo de Superbikes no equipo privado Klaffi Honda, obtendo o sexto lugar da clasificaci\u00f3n xeral, con seis podios e unha vitoria, no Circu\u00edto de \u00cdmola.\nRegreso a MotoGP.\nEn 2007 retorna a MotoGP no equipo sat\u00e9lite de Ducati, a Pramac d'Antin, obtendo un podio, e o terceiro posto no Gran Premio de Italia no Circu\u00edto de Mugello. A s\u00faa \u00faltima carreira foi no Circu\u00edto Ricardo Tormo de Valencia onde rematou no s\u00e9timo lugar."}
{"id": "127939", "revid": "25871", "url": "https://gl.wikipedia.org/wiki?curid=127939", "title": "Hobby Consolas", "text": "Hobby Consolas \u00e9 unha revista espa\u00f1ola de videoxogos iniciada en outubro de 1991 por HobbyPress e editada actualmente por Axel Springer Espa\u00f1a S.A. (\u00e1 que pertence HobbyPress hoxe en d\u00eda).\nHistoria e caracter\u00edsticas.\nTen un car\u00e1cter mensual, dirixida ao consumidor novo, que se pon \u00e1 venda o d\u00eda 24 de cada mes e cuxas vendas rozan os 95 000 exemplares segundo a OJD, a data de 2005. O seu director \u00e9 Manuel del Campo.\nHai pouco tempo cumpriu o 15\u00ba aniversario, polo que regalaron un suplemento especial que inclu\u00eda aspectos como os xogos que m\u00e1is marcaron e un breve repaso aos n\u00fameros m\u00e1is importantes que elaboraron, as\u00ed como todos os datos que foron publicando (total cantidade de trucos, cartas recibidas etc.)\nDende que a informaci\u00f3n de videoxogos se foi estendendo masivamente grazas a Internet, a revista est\u00e1 sufr\u00edndo duras cr\u00edticas por parte dos internautas ao mentir, modificar e inventar noticias ou rumores. Tam\u00e9n se criticou o pouco texto xunto a grandes imaxes e o mal uso do vocabulario dos redactores."}
{"id": "127942", "revid": "56817", "url": "https://gl.wikipedia.org/wiki?curid=127942", "title": "Baamonde", "text": "O top\u00f3nimo Baamonde pode referirse a:\nAmais, como apelido pode referirse a:"}
{"id": "127944", "revid": "5863", "url": "https://gl.wikipedia.org/wiki?curid=127944", "title": "Luis Aguil\u00e9", "text": "Luis Mar\u00eda Aguilera Picca, co\u00f1ecido artisticamente como Luis Aguil\u00e9, nado o 24 de febreiro de 1936 en Buenos Aires e finado o 10 de outubro de 2009 en Madrid, foi un cantante, actor e escritor arxentino que residiu en Espa\u00f1a dende 1963."}
{"id": "127949", "revid": "839", "url": "https://gl.wikipedia.org/wiki?curid=127949", "title": "Knud Rasmussen", "text": "Knud Johan Victor Rasmussen, nado en Ilulissat o 7 de xu\u00f1o de 1879 e finado en Copenhague o 21 de decembro de 1933, foi un explorador polar e antrop\u00f3logo groenland\u00e9s. Est\u00e1 considerado o \"pai da esquimolox\u00eda\" e segue a ser ben co\u00f1ecido tam\u00e9n en Groenlandia como en Dinamarca e entre os Inuit do Canad\u00e1."}
{"id": "127950", "revid": "6939", "url": "https://gl.wikipedia.org/wiki?curid=127950", "title": "Knud Johan Victor Rasmussen", "text": ""}
{"id": "127952", "revid": "23204", "url": "https://gl.wikipedia.org/wiki?curid=127952", "title": "Saavedra", "text": "O termo Saavedra pode referirse a:"}
{"id": "127953", "revid": "98629", "url": "https://gl.wikipedia.org/wiki?curid=127953", "title": "Polic\u00eda Militar do Paran\u00e1", "text": "No Brasil as Polic\u00edas Militares (PM) son forzas auxiliares e reserva do ex\u00e9rcito, e forman parte do sistema de seguridade p\u00fablica e defensa social brasileiro. Os seus membros son chamados militares dos Estados. Os Estados te\u00f1en cadans\u00faa propia polic\u00eda militar, con diferentes formaci\u00f3ns, regulamentos e uniformes. As polic\u00edas das forzas armadas te\u00f1en outras denominaci\u00f3ns: \"Polic\u00eda do Ex\u00e9rcito (PE)\", \"Polic\u00eda Naval (PN)\", e \"Polic\u00eda da Aeron\u00e1utica (PA)\".\nA principal funci\u00f3n da Pol\u00edcia Militar do Paran\u00e1 (PMPR) \u00e9 a conservaci\u00f3n da orde p\u00fablica no Estado do Paran\u00e1.\nHistoria.\nA Polic\u00eda Militar do Paran\u00e1 foi creada como unha unidade de \"Cazadores\" (Infanter\u00eda Leve) en 1854, co nome de Compa\u00f1\u00eda de Forza Policial. Debido a necesidade do Imperio do Brasil, de efectivos militares para situaci\u00f3ns de emerxencia.\nA historia da PMPR presenta honrosa participaci\u00f3n nos acontecementos militares que marcaron a vida nacional brasileira.\nEssa situaci\u00f3n foi mantida ata a fin da segunda guerra mundial, e foi soamente en 1946 cando a Polic\u00eda Militar adquiriu a configuraci\u00f3n actual; unha especie de xendarmar\u00eda que est\u00e1 suxeita aos Estados (da Federaci\u00f3n).\nOrganizaci\u00f3n.\nA PMPR est\u00e1 organizada en batall\u00f3ns, compa\u00f1\u00edas e pelot\u00f3ns. As sedes dos batall\u00f3ns est\u00e1n localizadas nas grandes cidades, e as s\u00faas compa\u00f1\u00edas e pelot\u00f3ns son distribu\u00eddos consonte coa densidade de poboaci\u00f3n nas cidades veci\u00f1as.\nBatall\u00f3ns de Polic\u00eda Militar.\nA Polic\u00eda Militar do Paran\u00e1 est\u00e1 presente en todas as cidades do Estado.\nCorpo de Bombeiros.\nO Corpo de Bombeiros do Paran\u00e1 foi creado en 1912. A Corporaci\u00f3n \u00e9 militarizada, semellante ao \"Sapeurs-pompiers\" de Francia, e est\u00e1 integrada na estrutura da PMPR. Un \"grupamento\" \u00e9 equivalente a un batall\u00f3n, e un \"subgrupamento\" dunha compa\u00f1\u00eda. Os \"grupamentos\" e \"subgrupamentos\" est\u00e1n baseados nas grandes cidades. Nas cidades pequenas, os combates a incendios son realizados por bombeiros voluntarios.\nUniformes.\nHistoricamente os militares brasileiros herdaron tradici\u00f3ns lusitanas. Desde o nacemento ata os primeiros anos da Rep\u00fablica, a PMPR usou uniformes azuis (azul ferrete) semellantes aos do Ex\u00e9rcito Portugu\u00eas. En 1912 foi adoptada a cor caqui, que tradicionalmente permanece en uso ata hoxe. Os bombeiros sempre usaron os mesmos uniformes da polic\u00eda militar, s\u00f3 engadindo as s\u00faas insignias e distintivos.\nGraduaci\u00f3n.\nA PMPR ten a mesma xerarqu\u00eda do Ex\u00e9rcito Brasileiro, con insignias diferentes."}
{"id": "127956", "revid": "75439", "url": "https://gl.wikipedia.org/wiki?curid=127956", "title": "Proquiralidade", "text": "En qu\u00edmica, as mol\u00e9culas proquirais son mol\u00e9culas aquirais que poden ser transformadas en mol\u00e9culas quirais nunha soa etapa."}
{"id": "127958", "revid": "56817", "url": "https://gl.wikipedia.org/wiki?curid=127958", "title": "L\u00f3uzara", "text": "O top\u00f3nimo L\u00f3uzara pode referirse a:"}
{"id": "127961", "revid": "22570", "url": "https://gl.wikipedia.org/wiki?curid=127961", "title": "Heta", "text": "Nome da letra do alfabeto grego (\u1f27\u03c4\u03b1); equivale ao /h/, un \"h\". Min\u00fascula \u0371, mai\u00fascula \u0370. Adoita transcribirse como \"h\". Prov\u00e9n da letra do alfabeto fenicio \"h\u0113t\", que representaba unha faringal fricativa xorda; ao principio en grego foi adoptado como signo de aspiraci\u00f3n, pero os xonios, falantes dun dialecto psil\u00f3tico."}
{"id": "127962", "revid": "85894", "url": "https://gl.wikipedia.org/wiki?curid=127962", "title": "Barredo (Santo Andr\u00e9), Castroverde", "text": "Santo Andr\u00e9 de Barredo \u00e9 unha parroquia que se localiza no concello de Castroverde. Segundo o IGE en 2011 ti\u00f1a 63 habitantes (29 homes e 34 mulleres), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2000 cando ti\u00f1a 76 habitantes."}
{"id": "127967", "revid": "23204", "url": "https://gl.wikipedia.org/wiki?curid=127967", "title": "Ada Yonath", "text": "Ada Yonath, nada en Xerusal\u00e9n o 22 de xu\u00f1o de 1939, \u00e9 unha cristal\u00f3grafa israel\u00ed reco\u00f1ecida polos seus traballos pioneiros na estrutura dos ribosomas.\nTraxectoria.\n\u00c9 directora do Centro de Estrutura Biomolecular Helen e Milton A. Kimmelman do Instituto Weizmann. Foi galardoada co Premio Nobel de Qu\u00edmica en 2009.\nIntroduciu unha nova t\u00e9cnica para o estudo da cristalograf\u00eda en estruturas biol\u00f3xicas, a cr\u00edo bio-cristalograf\u00eda, que facilita proxectos de cristalograf\u00eda, os cales doutro xeito ser\u00edan m\u00e1is complicados de resolver.\nObtivo o seu doutoramento no Instituto Weizmann de Ciencias, e logo realizou os seus estudos postdoctorales no MIT e na Universidade Carnegie Mellon. En 1970 estableceu o \u00fanico laboratorio de cristalograf\u00eda de prote\u00ednas en Israel."}
{"id": "127968", "revid": "23204", "url": "https://gl.wikipedia.org/wiki?curid=127968", "title": "Arturo Cavero", "text": "Arturo Cavero Vel\u00e1squez, co\u00f1ecido polo alcume Zambo, nado en Lima o 29 de novembro de 1940 e finado na mesma cidade o 9 de outubro de 2009, foi un cantante peruano de m\u00fasica crioula."}
{"id": "127969", "revid": "23204", "url": "https://gl.wikipedia.org/wiki?curid=127969", "title": "Quena", "text": "A quena \u00e9 un instrumento de vento de bisel, usado tradicionalmente polos habitantes dos Andes centrais. Na actualidade \u00e9 (xunto ao sicu e ao charango) un dos instrumentos t\u00edpicos dos conxuntos folcl\u00f3ricos de m\u00fasica andina, encontr\u00e1ndose o seu uso tam\u00e9n na m\u00fasica de fusi\u00f3n, etno etc\u00e9tera. En antigos costumes utiliz\u00e1base a frase \"imos ir \u00e1 quena\" como ameaza de castigo aos nenos, base\u00e1ndose iso en que, segundo crenzas populares, o instrumento se utilizaba como arma para azoutar.."}
{"id": "127970", "revid": "5467", "url": "https://gl.wikipedia.org/wiki?curid=127970", "title": "Certhia brachydactyla", "text": ""}
{"id": "127971", "revid": "5467", "url": "https://gl.wikipedia.org/wiki?curid=127971", "title": "Agatu\u00f1ador", "text": ""}
{"id": "127972", "revid": "5467", "url": "https://gl.wikipedia.org/wiki?curid=127972", "title": "Rubidor", "text": ""}
{"id": "127973", "revid": "5467", "url": "https://gl.wikipedia.org/wiki?curid=127973", "title": "Rubideiro", "text": ""}
{"id": "127974", "revid": "5467", "url": "https://gl.wikipedia.org/wiki?curid=127974", "title": "Gateador", "text": ""}
{"id": "127981", "revid": "1888", "url": "https://gl.wikipedia.org/wiki?curid=127981", "title": "Montecubeiro", "text": ""}
{"id": "127982", "revid": "98629", "url": "https://gl.wikipedia.org/wiki?curid=127982", "title": "O Gran Torino", "text": "O Gran Torino \u00e9 un filme estadounidense de 2008 producido e dirixido por Clint Eastwood, quen tam\u00e9n act\u00faa no filme, o seu primeiro papel protagonista despois de catro anos dende \"Million Dollar Baby\". No filme act\u00faa o fillo m\u00e1is novo de Eastwood, Scott Eastwood, e o m\u00e1is vello, Kyle Eastwood, realizou a m\u00fasica. A estrea foi o 12 de decembro de 2008 nalgunhas salas dos Estados Unidos e o 9 de xaneiro de 2009 no resto do pa\u00eds.\nEstreouse en galego o 31 de maio de 2014 a trav\u00e9s da TVG.\nSinopse.\nO argumento trata de Walt Kowalski, un veterano da guerra de Corea que acaba de enviuvar e que ten como veci\u00f1os a unha familia hmong. O filme foi un \u00e9xito de cr\u00edtica e p\u00fablica, recadando 269 mill\u00f3ns de d\u00f3lares en todo o mundo."}
{"id": "127983", "revid": "89787", "url": "https://gl.wikipedia.org/wiki?curid=127983", "title": "Shelden Williams", "text": "Shelden DeMar Williams, nado en Oklahome City, Oklahoma, o 21 de outubro de 1983, \u00e9 un ex xogador estadounidense de baloncesto e actual adestrador asistente dos Erie BayHawks da NBA G League.\nTraxectoria.\nInstituto.\nNo instituto Midwest City obtivo todos estes galard\u00f3ns:\nFoi suspendido no equipo por un incidente nunha habitaci\u00f3n dun hotel en Columbus, Ohio, no que foi acusado de violaci\u00f3n.\nUniversidade.\nWilliams graduouse na Universidade de Duke, onde pasou 4 anos, dende 2002 ata 2006, licenci\u00e1ndose en \u00e1lxebra. Cos Blue Devils foi toda unha estrela e deixou para a posteridade diferentes r\u00e9cords coma l\u00edder hist\u00f3rico en rebotes o tap\u00f3ns.\nOs seus n\u00fameros foron moi destacados en cada unha das tempadas que pasou al\u00ed. Na 2003-04 comezou brillar con 12.6 puntos, 8.5 rebotes e 3 tap\u00f3ns, en 2004-05 incrementou ata os 15.5 puntos, 11.2 rebotes e 3.7 tap\u00f3ns e no seu \u00faltimo ano, na 2005-06 foise ata os 18.8 puntos, 10.7 rebotes e 3.8 tap\u00f3ns. Esa tempada logrou ser o terceiro xogador de Duke en conseguir unha tripla dobre, ao asinar 19 puntos, 11 rebotes e 10 tap\u00f3ns na vitoria sobre Maryland o 11 de xaneiro de 2006.\nOutro dos seus logros non s\u00f3 a nivel de Duke, sen\u00f3n de toda a NCAA \u00e9 o feito de converterse no terceiro xogador na historia do baloncesto universitario en anotar 1500 puntos, capturar 1000 rebotes, taponar 350 tiros e roubar 150 bal\u00f3ns durante a s\u00faa aventura na NCAA. S\u00f3 Tim Duncan e Ralph Sampson foron capaces diso. A s\u00faa camiseta n\u00ba 23 foi retirada na universidade o 28 de xaneiro de 2007.\nAlg\u00fans dos reco\u00f1ecementos que tivo foron os seguintes:\nEn Duke ga\u00f1ou o alcume de \"The Landlord\"; o seu tama\u00f1o, intensidade e estilo agresivo de xogo fix\u00e9rono converterse en todo un dono da pintura.\nNBA.\nShelden foi elixido polos Atlanta Hawks no posto n\u00ba 5 do draft de 2006. Comezou contando pouco, pero a medida que foi transcorrendo a tempada foi ga\u00f1ando minutos, confianza e xogo ata o punto de chegar a ser o mellor rookie do mes de abril na Conferencia Leste da NBA, promediando 11.6 puntos e 10.6 rebotes. Velaqu\u00ed algunhas das s\u00faas actuaci\u00f3ns m\u00e1is salientables en dito mes:\nO 16 de febreiro de 2008 foi traspasado aos Sacramento Kings xunto con Anthony Johnson, Tyronn Lue, Lorenzen Wright e unha segunda rolda do draft de 2008 a cambio do base Mike Bibby, mentres que un ano despois foi enviado aos Minnesota Timberwolves xunto con Bobby Brown por Rashad McCants e Calvin Booth. O 3 de agosto de 2009 asinou un contrato dun ano cos Boston Celtics. E o 14 de xullo de 2010 asinou outro contrato dun ano, esta vez con Denver Nuggets.\nO 13 de decembro de 2011 asinou un contrato cos New Jersey Nets.\nO 28 de agosto de 2012, asinou un contrato co campi\u00f3n da liga francesa, o \u00c9lan Chalon."}
{"id": "127985", "revid": "23204", "url": "https://gl.wikipedia.org/wiki?curid=127985", "title": "Anthony Johnson", "text": "Anthony Mark Johnson, nado o 2 de outubro de 1974 en Charleston, Carolina do Sur, \u00e9 un xogador profesional estadounidense actualmente sen equipo, sendo o \u00faltimo no que xogou os Orlando Magic da National Basketball Association (NBA). Cunha altura de 1,91 xoga na posici\u00f3n de base.\nTraxectoria.\nUniversidade.\nTras liderar ao Instituto Stall de Carolina do Sur ao campionato AA de f\u00fatbol americano, Johnson recibiu unha bolsa de baloncesto do College of Charleston, onde o seu irm\u00e1n m\u00e1is vello Steven sobresa\u00edu anos antes. No seu ano s\u00e9nior, foi nomeado xogador do ano na s\u00faa conferencia e liderou a Charleston ao torneo da NCAA.\nNBA.\nJohnson foi o primeiro xogador de College of Charleston en ser elixido no Draft da NBA, seleccionado polos Sacramento Kings na 40\u00aa posici\u00f3n da segunda rolda en 1997. Na s\u00faa primeira tempada na liga fixo unha media 7.5 puntos en 62 encontros. Nas seguintes campa\u00f1as xogar\u00eda nos Atlanta Hawks, Orlando Magic, Cleveland Cavaliers e New Jersey Nets, sen pasar de ser un xogador das profundidades do banco ou incluso temporal. Na 2003-04 fichou polos Indiana Pacers, onde a s\u00faa traxectoria rexurdiu, cunha media de 22 minutos de xogo e 6.5 puntos por partido. Pasou d\u00faas tempadas m\u00e1is en Indiana, onde acadou m\u00e1is de 27 minutos e 9 puntos de media.\nNos playoffs de 2006, Johnson realizou o mellor partido da s\u00faa traxectoria anotando 40 puntos ante os New Jersey Nets no sexto encontro da primeira rolda.\nEn ver\u00e1n de 2006, foi traspasado aos Dallas Mavericks a cambio do base Darrell Armstrong, e os aleiros Josh Powell e Rawle Marshall. Durou pouco no equipo, xa que o 22 de febreiro de 2007 envi\u00e1rono aos Atlanta Hawks por unha elecci\u00f3n de segunda rolda do draft, cumprindo a s\u00faa terceira etapa nos Hawks da s\u00faa traxectoria.\nO 16 de febreiro de 2008 foi traspasado aos Sacramento Kings xunto con Shelden Williams, Tyronn Lue, Lorenzen Wright e unha segunda rolda do draft de 2008 a cambio do base Mike Bibby. Tras xogar ata final da tempada nos Kings, Johnson fichou por Orlando Magic por d\u00faas tempadas."}
{"id": "127988", "revid": "89787", "url": "https://gl.wikipedia.org/wiki?curid=127988", "title": "Tyronn Lue", "text": "Tyronn Jamar Lue, nado o 3 de maio de 1977 en Mexico, Missouri, \u00e9 un ex xogador norteamericano de baloncesto profesional e actual adestrador dos Cleveland Cavaliers da National Basketball Association (NBA).\nTraxectoria.\nUniversidade.\nDurante tres anos xogou na Universidade de Nebraska, onde rematou sendo o terceiro xogador con m\u00e1is asistencias dos \"Cornhuskers\" de toda a historia. Promediou 15,9 puntos, 4,4 asistencias e 3,4 rebotes por partido.\nNBA.\nFoi elixido na 23\u00aa posici\u00f3n do Draft da NBA de 1998 polos Denver Nuggets, pero foi traspasado ao intre, xunto con Tony Battie a Los Angeles Lakers a cambio de Nick Van Exel. Nos seus 3 primeiros anos nos Lakers apenas puido xogar debido \u00e1s lesi\u00f3ns, pero en 2001 foi unha peza chave nos playoffs da NBA, sendo usado pola s\u00faa rapidez para frear \u00e1 estrela do equipo dos Sixers Allen Iverson, conseguindo o seu ata agora \u00fanico anel de campi\u00f3n da NBA.\nAo remate desa tempada foi traspasado aos Washington Wizards, onde permaneceu 2 tempadas, antes de pasar polos Orlando Magic e os Houston Rockets, para acabar establec\u00e9ndose nos Atlanta Hawks, onde disputou 3 tempadas con eles.\nO 16 de febreiro de 2008 foi traspasado aos Sacramento Kings xunto con Shelden Williams, Anthony Johnson, Lorenzen Wright e un segunda rolda do draft de 2008 a cambio do base Mike Bibby. Tras ser cortado a principios de marzo, o base fichou polos Dallas Mavericks. O 17 de xullo de 2008 asinou cos Milwaukee Bucks.\nO 5 de febreiro de 2009 foi traspasado a Orlando Magic a cambio de Keith Bogans e di\u00f1eiro."}
{"id": "127989", "revid": "23204", "url": "https://gl.wikipedia.org/wiki?curid=127989", "title": "Lorenzen Wright", "text": "Lorenzen Vern-Gagne Wright, nado o 4 de novembro de 1975 en Memphis, Tennessee e morto na mesma cidade en xullo de 2010, foi un xogador profesional estadounidense de baloncesto da National Basketball Association. Antes do seu falecemento non ti\u00f1a equipo, polo que era un axente libre. Con 2,11 metros de altura xogaba na posici\u00f3n de pivote.\nTraxectoria.\nUniversidade.\nAsistiu \u00e1 Universidade de Memphis, onde foi seleccionado no terceiro quinteto do All-America no seu segundo ano. Na s\u00faa etapa nos Tigers, conseguiu 31 dobres-dobres en 64 partidos e se converteu no terceiro xogador de segundo ano da universidade en anotar 1.000 puntos na s\u00faa traxectoria. No seu ano \"sophomore\", Wright tivo unha media de 17,4 puntos e 10,4 rebotes por partido, conseguindo 16 dobres-dobres e sendo o 16\u00aa mellor reboteador da naci\u00f3n.\nNBA.\nWright foi seleccionado polos Los Angeles Clippers no s\u00e9timo lugar do Draft da NBA de 1996. Nos Clippers pasou tres tempadas, antes de ser traspasado aos Atlanta Hawks en 1999. A campa\u00f1a 1999-00 foi a da s\u00faa consagraci\u00f3n, facendo 12,4 puntos e 7,5 rebotes por noite. Ese ver\u00e1n foi traspasado aos Memphis Grizzlies no intercambio que mandaba a Pau Gasol aos Grizzlies e a Shareef Abdur-Rahim aos Hawks. Na s\u00faa nativa Memphis pasou cinco anos cobrando grande importancia no xogo interior do equipo, sendo regularmente o pivote titular.\nEn 2006 asinou coma axente libre cos Atlanta Hawks por dous anos. O 16 de febreiro de 2008 foi traspasado aos Sacramento Kings xunto con Shelden Williams, Anthony Johnson, Tyronn Lue e unha segunda rolda do draft de 2008 a cambio do base Mike Bibby. O 5 de setembro de 2008 asinou contrato cos Cleveland Cavaliers, a\u00ednda que foi cortado do equipo.\nFalecemento.\nWright deixou a casa da s\u00faa ex esposa en Memphis, Tennessee, o 18 de xullo de 2010, e xa non foi volto a ver m\u00e1is. A s\u00faa familia presentou unha denuncia de desaparici\u00f3n o 22 de xullo. Despois que o cad\u00e1ver de Wright fose atopado o 28 de xullo nunha zona boscosa preto da estrada de Callis Cutoff, ao oeste de Hacks Cross Road. O caso est\u00e1 a ser investigado como un homicidio. O corpo de Wright est\u00e1 enterrado no cemiterio Calvary de Memphis."}
{"id": "127990", "revid": "5312", "url": "https://gl.wikipedia.org/wiki?curid=127990", "title": "Citro\u00ebn Visa", "text": "O Citro\u00ebn Visa \u00e9 un autom\u00f3bil de turismo que foi producido pola compa\u00f1\u00eda francesa Citro\u00ebn entre os anos 1978 e 1988. Veu complementar a gama tradicional de utilitarios da marca, dando relevo \u00f3 Ami 8, comercializado en Espa\u00f1a como Citro\u00ebn 8, e foi m\u00e1is tarde substitu\u00eddo polo Citro\u00ebn AX.\nFabricaci\u00f3n.\nInicio.\nA s\u00faa xestaci\u00f3n foi bastante accidentada. Nos albores da d\u00e9cada de 1970 realizouse un primeiro prototipo que empregaba a plataforma do Fiat 127, que se desbotou en favor dun dese\u00f1o integramente Citro\u00ebn. Cando a empresa foi controlada pola Peugeot en 1974, o denominado VD (\"voiture diminu\u00e9e\", \u00e9 dicir, auto pequeno) foi transformado para ser realizado sobre as bases t\u00e9cnicas do Peugeot 104, por raz\u00f3ns de racionalizaci\u00f3n empresarial.\nO Visa foi lanzado no Sal\u00f3n de Par\u00eds de 1978, como un hatchback bicorpo de 5 portas e 3,7 metros de longo que utilizaba motores de dous cilindros, evoluci\u00f3n dos empregados polo 2 CV e derivados, ou de catro, un moderno 1,1 litros de dese\u00f1o Peugeot. O seu aspecto era moderno e aerodin\u00e1mico, pero un tanto dif\u00edcil de asimilar. No interior destacaba o cadro, cos comandos dispostos en sat\u00e9lites \u00f3s lados do volante. A s\u00faa utilidade e funcionalidade foron reco\u00f1ecidas, as\u00ed coma o seu bo comportamento e econom\u00eda. A\u00ednda que as cifras de vendas non foron brillantes, eran moi superiores \u00e1s do Citro\u00ebn LN.\nSuper X.\nNun intento de incrementar o atractivo do modelo, Citro\u00ebn lanzou en 1980 o Super X, cunha presentaci\u00f3n enriquecida e un motor de 1,2 litros, m\u00e1is potente. Mediado 1981 aparece o Visa II, unha evoluci\u00f3n est\u00e9tica realizada por Heuliez, que foi mellor aceptado, a\u00ednda que non tanto como os modelos de m\u00e1is \u00e9xito da s\u00faa clase. Lanzouse ent\u00f3n o Visa en Espa\u00f1a, producido na factor\u00eda viguesa da marca, en versi\u00f3ns Especial e Club, con motor de 2 cilindros de 652 cc e 35 CV, Super E (1124 cc e 57 CV) e Super X (1219 cc e 64 CV). O Especial ti\u00f1a un acondicionamento interior moi elemental, con goma no chan, tapicer\u00eda pl\u00e1stica e un equipamento m\u00ednimo. O Club ti\u00f1a recobrementos t\u00e9xtiles, reloxo, pinas con tapacubos, protecci\u00f3ns pl\u00e1sticas nos laterais da carrozar\u00eda, e ti\u00f1a dispo\u00f1ibles os apoiacabezas nos asentos dianteiros, o espello retrovisor dereito ou un lava-limpa cristal traseiro. O Super E era similar, pero montaba unhas unhas rodas m\u00e1is grandes. No Super X todo ese equipamento era de serie, e aparec\u00edan unhas singulares rodas Michelin TRX, que pod\u00edan vir con pinas de aluminio, e m\u00e1is unha instrumentaci\u00f3n dotada de contavoltas. Alg\u00fans destes primeiros Visa vigueses ti\u00f1an teito de cristal practicable, e nos pl\u00e1sticos interiores hab\u00eda combinaci\u00f3ns de cores -azul ou crema con negro, ou incluso azul con crema-.\nGT.\nEn 1982, o Super X foi relevado polo GT, que estreaba un motor de 1360 cc con 80 CV e un cambio de 5 relaci\u00f3ns. Manti\u00f1a as rodas TRX e vi\u00f1a cuns novos asentos anteriores, de formas m\u00e1is cadradas, mentres o traseiro pod\u00eda abaterse por metades. A tapicer\u00eda tam\u00e9n era nova, m\u00e1is aparente e resistente, e tam\u00e9n pod\u00eda distinguirse por un beizo aerodin\u00e1mico baixo a defensa anterior, un aler\u00f3n de goma na popa e uns adhesivos sobre a carrozar\u00eda. Apareceron ent\u00f3n tam\u00e9n unha versi\u00f3n comercial (co motor 1100 adaptado para gasolina normal) e o Super E5, con cambio de 5 velocidades. Os interiores pasaron a ser normalmente monocromos, estando dispo\u00f1ibles o azul, o crema, o negro e un gris que terminou por facerse o habitual.\nDe cara a 1984 a gama foi reestruturada. Os 11E ti\u00f1an o motor 1100 en versi\u00f3n de 48 CV e o 11 RE o tradicional 57 CV. Agora toda a gama levaba asentos anteriores similares \u00f3s estreados polo GT. O RE era polo demais similar \u00f3 precedente Super E, con pequenos detalles a maiores coma o aler\u00f3n posterior ou os asentos abatibles por partes. O E vi\u00f1a co equipo b\u00e1sico, pero con tapicer\u00eda de tea, como tam\u00e9n a variante con motor 2 cilindros, agora unha soa versi\u00f3n denominada simplemente Visa. Esa primavera foron incorporados tam\u00e9n os di\u00e9sel, cun motor de 1769 cc e 60 CV. Os di\u00e9sel levaban uns alet\u00edns de pl\u00e1stico sobre as rodas anteriores, porque a s\u00faa v\u00eda dianteira era m\u00e1is ancha. Os acabados 17 D e 17 RD equival\u00edan \u00f3s E e RE. Estes di\u00e9sel, pioneiros no seu segmento, foron as versi\u00f3ns de maior difusi\u00f3n nos \u00faltimos anos de produci\u00f3n do Visa. A seguinte novidade foi, uns meses despois, o 14 TRS, co motor 1360 nunha aforradora versi\u00f3n de 60 CV e un relativamente completo equipamento de confort (con alzavidros el\u00e9ctricos dianteiros, fechaduras centralizadas ou espellos retrovisores con regulaci\u00f3n desde o interior, entre outros elementos). Estreaba un novo cadro frontal, cunha instrumentaci\u00f3n e comandos de aspecto convencional, que se incorporou en toda a gama, da cal desapareceu \u00f3 pouco tempo o GT.\nGTI.\nXa mediado 1985 sa\u00edu o GTI, que tomou o motor e o tren anterior do Peugeot 205 GTI, dando lugar a unha alternativa v\u00e1lida entre os utilitarios m\u00e1is deportivos. Ti\u00f1a unha est\u00e9tica bastante diferenciada, con alet\u00edns nas rodas anteriores e posteriores e m\u00e1is outros aditamentos pl\u00e1sticos para facer m\u00e1is agresiva a s\u00faa estampa, dupla \u00f3ptica redonda dianteira, rodas sobredimensionadas en pinas de aluminio de novo dese\u00f1o, asentos envolventes, volante, tapicer\u00eda e unha moi completa instrumentaci\u00f3n espec\u00edfica. Estaba dispo\u00f1ible con todo o equipamento posible para os Visa.\nEn 1986 o GTI foi evolucionado, recibindo a versi\u00f3n de 115 CV do motor 1580 cc en lugar da primixenia de 105 CV. Tras o lanzamento do AX en 1987, a gama foi reducida (Challenger -unha das innumerables presentaci\u00f3ns especiais do modelo, neste caso sobre a base do 11 E-, os di\u00e9sel e o GTI) e a finais do 1988 desapareceu do mercado. Algunhas versi\u00f3ns nunca foron difundidas na Espa\u00f1a, coma os deportivos Chrono e Troph\u00e9e (93 CV e 100 CV), o Plen Air, un convertible que conservaba as catro portas e os seus marcos, e os 10 E/RE, con motor de 954 c.c. e 45 CV. Tam\u00e9n merece menci\u00f3n a versi\u00f3n para competici\u00f3n 1000 Pistas, con tracci\u00f3n total e motor de 1440 cc cunha potencia de 112 ou 145 CV. O modelo f\u00edxose cun palmar\u00e9s en rallys de certa relevancia. En total, foron facturados m\u00e1is de 1,2 mill\u00f3ns de unidades, que se liberaron basicamente \u00f3s mercados de Europa Occidental, do cono sur americano e do Magreb.\nModelos derivados.\nSobre a base do Visa existiu unha furgoneta derivada, a Citro\u00ebn C15, lanzada no 1984, que logrou moito \u00e9xito. Pola mesma \u00e9poca sa\u00edu tam\u00e9n o Citro\u00ebn Axel (ou Oltcit), un auto fabricado na Roman\u00eda con claras similitudes co Visa, a\u00ednda que empregaba motores catro cilindros Citro\u00ebn, diferentes suspensi\u00f3ns...etc. En gran medida, foi o modelo que xa ti\u00f1a case desenvolvido a Citro\u00ebn antes de que Peugeot impuxese o emprego da plataforma do Peugeot 104. Tivo unha difusi\u00f3n reducida, principalmente en Europa Oriental. En Espa\u00f1a non chegou a ofertarse o Axel."}
{"id": "127993", "revid": "25871", "url": "https://gl.wikipedia.org/wiki?curid=127993", "title": "\u00c1lvaro Carrillo", "text": "\u00c1lvaro Carrillo Alarc\u00f3n, nado en Cacahuatepec, Oaxaca, o 2 de decembro de 1921 e finado nun accidente automobil\u00edstico o 3 de abril de 1969, foi un compositor mexicano de m\u00fasica popular.\nTraxectoria.\nEn 1940, ingresou a Escola Nacional de Agricultura en Chapingo e, sendo estudante, compuxo as s\u00faas primeiras canci\u00f3ns. En 1945, obtivo o t\u00edtulo de Enxe\u00f1eiro Agr\u00f3nomo. Traballou na Comisi\u00f3n do millo, pero deixou a enxe\u00f1ar\u00eda pola composici\u00f3n, sendo autor de m\u00e1is de 300 canci\u00f3ns, entre outras: \"Amor m\u00edo\", \"Sabor a m\u00ed\", ou \"Luz de luna\". Entre os seus principais int\u00e9rpretes c\u00f3ntanse: Pepe Jara, o Tr\u00edo Los Santos, o Tr\u00edo Los Duendes e Linda Arce."}
{"id": "127999", "revid": "98629", "url": "https://gl.wikipedia.org/wiki?curid=127999", "title": "Shia LaBeouf", "text": "Shia Saide LaBeouf, nado nos \u00c1nxeles o 11 de xu\u00f1o de 1986, \u00e9 un actor e director estadounidense.\nTraxectoria.\nLaBeouf comezou a actuar \u00f3s doce anos, en 1998 apareceu nun episodio de \"Caroline in the City\", f\u00edxose co\u00f1ecido entre a audiencia m\u00e1is nova por protagonizar a serie \"Even Stevens\" de Disney Channel e tam\u00e9n apareceu en varias pel\u00edculas para televisi\u00f3n da Disney. En 2003 debutou no cinema con \"Holes\", e nese ano protagonizou \"The Battle of Shaker Heights\" e participou en \"\".\nA partir de 2005, con \"The Greatest Game Ever Played\" e \"Constantine\" deixou de facer papeis xuven\u00eds, en 2007 protagonizou \"Disturbia\" e \"Transformers\", e \u00f3 ano seguinte apareceu en \"Indiana Jones and the Kingdom of the Crystal Skull\" como o fillo de Indiana e en \"Eagle Eye\". LaBeouf volveu intepretar a Sam Witwicky en ', e tam\u00e9n apareceu en \"New York, I Love You\" en 2009. En maio de 2009 dirixiu un v\u00eddeo musical para o rapeiro Cage, a finais dese ano apareceu en \"New York, I Love You\", e protagonizou xunto a Michael Douglas ' (2010).\nVida persoal.\nEn setembro de 2018, anunciouse que a parella se separou e solicitou o divorcio. Por\u00e9n, en febreiro de 2022, informouse de que Goth estaba embarazada do seu primeiro fillo. Te\u00f1en unha filla, nada en marzo de 2022."}
{"id": "128003", "revid": "1131", "url": "https://gl.wikipedia.org/wiki?curid=128003", "title": "Supernatural", "text": "Supernatural, palabra inglesa que significa sobrenatural, pode referirse a:"}
{"id": "128015", "revid": "5863", "url": "https://gl.wikipedia.org/wiki?curid=128015", "title": "Galer\u00eda de imaxes de Concepci\u00f3n Arenal", "text": "Concepci\u00f3n Arenal, nada o 31 de xaneiro de 1820 e finada o 4 de febreiro de 1893, foi unha diplomada en Dereito, xornalista, poeta, autora dram\u00e1tica e de zarzuela."}
{"id": "128045", "revid": "8354", "url": "https://gl.wikipedia.org/wiki?curid=128045", "title": "Meriwether Lewis", "text": "Meriwether Lewis, nado en Charlottesville (Virxinia) o 18 de agosto de 1774 e finado en Grinder's Stand (Tennessee) o 11 de outubro de 1809, foi un explorador, soldado, bot\u00e1nico e administrador p\u00fablico estadounidense. Lewis \u00e9 co\u00f1ecido por ter liderado, xunto con William Clark, a expedici\u00f3n que ti\u00f1a por misi\u00f3n explorar o territorio de Luisiana, o que se deu en co\u00f1ecer como Expedici\u00f3n de Lewis e Clark."}
{"id": "128046", "revid": "25871", "url": "https://gl.wikipedia.org/wiki?curid=128046", "title": "William Clark", "text": "William Clark, nado en Caroline (Virxinia) o 1 de agosto de 1770 e finado en St. Louis (Missouri) o 1 de setembro de 1838, foi militar, naturalista, pol\u00edtico e explorador estadounidense. \u00c9 co\u00f1ecido sobre todo por ter acompa\u00f1odo a Meriwether Lewis na chamada Expedici\u00f3n de Lewis e Clark, levada a cabo no territorio de Luisiana.\nBibliograf\u00eda.\n8262-1533-5."}
{"id": "128052", "revid": "125162", "url": "https://gl.wikipedia.org/wiki?curid=128052", "title": "Hentai", "text": "Hentai \u00e9 unha palabra xaponesa que f\u00f3ra do Xap\u00f3n se emprega para referirse \u00e1 banda dese\u00f1ada e \u00f3s debuxos animados de car\u00e1cter pornogr\u00e1fico ou sexualmente expl\u00edcitos, particularmente aqueles de orixe xaponesa, como o anime, manga e os videoxogos, estes \u00faltimos co\u00f1ecidos como eroge ou xogos H.\nEn xapon\u00e9s hentai \u00e9 unha palabra kanji composta de \u5909 (\"hen\" que significa \"mudanza\") e \u614b (\"tai\" que significa \"actitude\" ou \"aparencia\"). Util\u00edzase como abreviaci\u00f3n da frase \u5909\u614b\u6027\u6b32 (\"hentai seiyoku\"), \"perversi\u00f3n sexual\". Util\u00edzase tam\u00e9n popularmente como un insulto equivalente a pervertido, pero non se aplica \u00e1 pornograf\u00eda no Xap\u00f3n, al\u00ed denom\u00ednase \"18-kin\" (18\u7981, literalmente \"18-prohibido\") e \"seijin manga\" (\u6210\u4eba\u6f2b\u753b \"manga para adultos\"), tam\u00e9n empr\u00e9ganse as letras AV do ingl\u00e9s \"Adult Video\" (v\u00eddeo para adultos)."}
{"id": "128068", "revid": "1131", "url": "https://gl.wikipedia.org/wiki?curid=128068", "title": "Ciberirmandade da Fala", "text": "A asociaci\u00f3n cultural galega CiberIrmandade da Fala \u00e9 unha asociaci\u00f3n a prol do uso do galego na rede, v\u00e9n funcionando dende o ano 1996, a\u00ednda que foi rexistrada coma tal no 2006, o que fai desta asociaci\u00f3n unha das m\u00e1is antigas e din\u00e1micas dentro das asociaci\u00f3ns galegas na rede.\nActividade.\nA actividade desta asociaci\u00f3n c\u00e9ntrase en facer campa\u00f1as de concienciaci\u00f3n do uso do galego, mediante o uso de env\u00edo de correos electr\u00f3nicos \u00f3s administradores de webs galegos de instituci\u00f3ns, empresas ou particulares preg\u00e1ndolles o emprego da lingua galega, pero tam\u00e9n ofrecendo recursos coma aloxamento a outros proxectos, traducindo software \u00f3 galego (destacando \u00f3 mantemento das traduci\u00f3ns do phpBB, Winmerge, Coppermine), ofrecendo descargas e documentaci\u00f3n.\nOrganizaci\u00f3n.\nNos seus primeiros pasos, a organizaci\u00f3n estaba baseada nas roldas de correo electr\u00f3nico, pero co paso do tempo e \u00f3 dar o paso de rexistrase coma asociaci\u00f3n, os \"ciberirmandi\u00f1os\" decidiron ser m\u00e1is aut\u00f3nomos, facerse cunha web con sistema de foros, dominio e espazo web propio, co que esta asociaci\u00f3n renovou, diversificou e dinamizou moito o seu traballo; evidentemente nesta nova etapa, a organizaci\u00f3n usa o sistema de foros para organizarse, usando o sistema propio de permisos que ten calquera foro e dividindo en subforos o seu traballo por tem\u00e1ticas."}
{"id": "128080", "revid": "25871", "url": "https://gl.wikipedia.org/wiki?curid=128080", "title": "Bara Mamadou Ndiaye Bebeto", "text": "Bara Mamadou Ndiaye Bebeto, m\u00e1is co\u00f1ecido como Bebeto, nado no Senegal o 31 de decembro de 1991, \u00e9 un futbolista senegal\u00e9s. Xoga de dianteiro."}
{"id": "128082", "revid": "98629", "url": "https://gl.wikipedia.org/wiki?curid=128082", "title": "Francisco Javier P\u00e9rez Villarroya", "text": "Francisco Javier P\u00e9rez Villarroya, nado en Zaragoza o 6 de agosto de 1966, \u00e9 un exfutbolista espa\u00f1ol. Xogaba de centrocampista e foi internacional coa selecci\u00f3n espa\u00f1ola.\nTraxectoria.\nNado en Zaragoza o 6 de agosto de 1966, foi un centrocampista formado nas instalaci\u00f3ns da Cidade Deportiva do Real Zaragoza, debutando no primeiro equipo na tempada 1984\u201385, a\u00ednda que non foi at\u00e9 1987 cando se estableceu definitivamente na elite, con Manolo Villanova como adestrador do conxunto aragon\u00e9s. Villarroya f\u00edxose coa titularidade de maneira case indiscutible durante tres tempadas, nas que xogou 115 encontros oficiais co Real Zaragoza, marcou seis goles e estreou a internacionalidade coa selecci\u00f3n espa\u00f1ola.\nVillarroya acudiu ao Mundial de Italia, en 1990, como a flamante fichaxe do Real Madrid CF. Titular durante d\u00faas tempadas seguidas, co Radomir Anti\u0107 e Leo Beenhakker, na campa\u00f1a 1992\u201393 comezou o seu declive ao perder a confianza do novo t\u00e9cnico, Benito Floro. En 1994 puxo rumbo \u00e1 Coru\u00f1a para xogar no Deportivo, at\u00e9 que en 1996 \u00e9 contratado polo Sporting de Xix\u00f3n e, en 1998, polo CD Badajoz, no que puxo fin \u00e1 s\u00faa carreira como futbolista de elite tras disputar 14 encontros coa selecci\u00f3n e 276 en Primeira Divisi\u00f3n."}
{"id": "128139", "revid": "5863", "url": "https://gl.wikipedia.org/wiki?curid=128139", "title": "Eclipse (novela)", "text": "Eclipse \u00e9 o terceiro libro da serie de novelas de fantas\u00eda para mozos Twilight de Stephenie Meyer, contin\u00faa a historia da moza de dezaoitos anos Bella Swan e do seu amante vampiro, Edward Cullen. Eclipse \u00e9 precedida por \"New Moon\" e seguida por \"Breaking Dawn\". O libro editouse o 7 de agosto de 2007 cunha tiraxe inicial dun mill\u00f3n de exemplares e tan s\u00f3 nas primeiras vinte e catro horas vendeu m\u00e1is de 150.000 exemplares. Estase a preparar un filme, sobre o libro que se espera estrear no 2010."}
{"id": "128141", "revid": "1888", "url": "https://gl.wikipedia.org/wiki?curid=128141", "title": "Negr\u00edn", "text": ""}
{"id": "128142", "revid": "785", "url": "https://gl.wikipedia.org/wiki?curid=128142", "title": "Enriqueta Otero", "text": "Enriqueta Otero Blanco, nada en Miranda (Castroverde) o 26 de febreiro de 1910 e finada en Lugo o 31 de outubro de 1989, foi unha mestra e guerrilleira antifranquista galega (adoptou o alcume de \"Mar\u00eda Dolores\").\nTraxectoria.\nTerceira de oito irm\u00e1ns, estudou no Colexio da Milagrosa, da praza do Ferrol de Lugo. Fixo Maxisterio na Escola Normal da Lugo, rematando en 1928. Exerceu de mestra en varias escolas de provincia de Lugo (San Cosme de Barreiros, Ferreir\u00f3s e Montefurado), no colexio G\u00f3mez Baquero de Madrid e, de regreso a Galiza, en Cea (Vilagarc\u00eda de Arousa). En 1936 recibiu unha bolsa de estudos en xordomudos, polo que se trasladou ao Colexio Nacional de Xordomudos de Madrid. Nesta \u00e9poca xa se achegara ao PCE e casara cun mestre republicano.\nAo estalar a guerra civil, dedicouse \u00e1 evacuaci\u00f3n de cativos ao Levante. Logo traballou como enfermeira no Hospital Militar de Carabanchel e, posteriormente, formou parte do seu comit\u00e9 de direcci\u00f3n. En xaneiro de 1937, incorporouse como miliciana da cultura \u00e1 defensa de Madrid no Ex\u00e9rcito do Centro. Participou na creaci\u00f3n de varios fogares-soldado ou hospitais-escola. F\u00edxose cargo dunha gardar\u00eda para os fillos dos soldados e organizou un hotel de repouso para as vi\u00favas e compa\u00f1eiras dos soldados na provincia de Alacant.\nCo golpe do coronel Casado, ali\u00f1ouse coa pol\u00edtica de Negr\u00edn e dos comunistas polo que foi detida por membros socialistas do Consello Nacional de Defensa e conducida ao c\u00e1rcere das Ventas. O 27 de marzo de 1939, un d\u00eda antes da rendici\u00f3n de Madrid, fuxiu xunto a outras presas.\nConseguiu chegar a Lugo, \u00e1 casa do p\u00e1rroco de Santa Mar\u00eda a Nova, Manuel G\u00f3mez D\u00edaz, ata onde a alcanzou a persecuci\u00f3n policial, se ben librou grazas ao crego. Nestes primeiros meses de semiclandestinidade, acubillouse en varias vilas da provincia, sempre baixo identidade falsa. Houbo un novo intento policial por capturala en 1942. Comezou a establecer conexi\u00f3ns cos fuxidos e cos antifascistas de Becerre\u00e1, onde colaborou nunha primitiva estrutura guerrilleira. Sen contactos co PCE ata 1944, a s\u00faa influencia pol\u00edtica e organizativa en parte da provincia de Lugo percibiuse na posterior medra pol\u00edtica e guerrilleira provincial.\nEn 1944 formou parte do Comit\u00e9 Provincial de Lugo e o ano seguinte mantivo relaci\u00f3ns directas co PCE. En febreiro dese ano foi responsable de finanzas e de organizaci\u00f3n. O seguimento sobre o PC de Lugo e sobre Enriqueta Otero intensificouse a partir de finais de 1945. En xaneiro de 1946 varias ca\u00eddas afectaron a toda estrutura provincial; en febreiro caeron ata cincuenta persoas vinculadas \u00e1 resistencia.\nO 18 de febreiro de 1946 foi ferida e detida en Lugo, xunto con Xos\u00e9 Vicente Rodr\u00edguez. Ameazada e torturada, a intervenci\u00f3n dalgunhas antigas profesoras salvouna de ser asasinada. Acusada dun delito de rebeli\u00f3n militar e de actividades comunistas, foi condenada a morte pero a sentenza trocouse por unha condena a trinta anos por rebeli\u00f3n militar e catro anos por un atentado contra a autoridade, dos que far\u00eda en total dezanove.\nFoi encarcerada na Prisi\u00f3n Provincial de Lugo, a car\u00f3n da estaci\u00f3n de autobuses, e en outubro de 1946 foi trasladada ao c\u00e1rcere de Amorebieta e a finais de novembro \u00e1 Prisi\u00f3n Central de Mujeres de Segovia, no que pasou cinco anos baixo deplorables condici\u00f3ns hixi\u00e9nicas, m\u00e9dicas, climatol\u00f3xicas e alimentarias, polo que participou nas folgas de principios de 1949, que reivindicaban melloras carcerarias.\nEn outubro de 1951 foi enviada ao penal de castigo de Guadalaxara e meses despois confin\u00e1rona no penal de Alcal\u00e1 de Henares, no que conseguiu a liberdade condicional en 1960. A definitiva houbo de esperar ata 1965.\nAo sa\u00edr da cadea abriu un longo contencioso-administrativo para ser rehabilitada como mestra nacional, o que conseguiu en outubro de 1974. Tras pasar por diferentes escolas como a de Fontar\u00f3n, onde intentou promover actividades culturais de base e xubilouse en 1980.\nEn 1977 creou a \"Asociaci\u00f3n Popular O Carri\u00f1o\", inspirada nas Misi\u00f3ns Pedag\u00f3xicas republicanas, como un espazo de cultura, reflexi\u00f3n e discusi\u00f3n, afastado do ensino tradicional. No mesmo ano, foi candidata polo PCE nas elecci\u00f3ns lexislativas. Tam\u00e9n fundou en Castroverde unha Casa da Muller con nome de \"C\u00e1ndida\", destinada a dignificar a situaci\u00f3n das mulleres do medio rural.\nFoi enterrada na s\u00faa parroquia natal, envolta na bandeira republicana, evocada como \u00ab\"a \u00faltima guerrilleira galega, a Pasionaria do pobo galego\"\u00bb.\nObra.\nA obra de Enriqueta Otero foi recompilada por A. Rodr\u00edguez Gallardo en \"Letras armadas. As vidas de Enriqueta Otero Blanco\" (2005). Col. Estudios n\u00ba 3. Santiago de Compostela: Fundaci\u00f3n Dez de Marzo/Concello de Lugo. ISBN 978-84-934720-0-9.."}
{"id": "128143", "revid": "85894", "url": "https://gl.wikipedia.org/wiki?curid=128143", "title": "Ciara", "text": "Ciara Princess Harris, nada o 25 de outubro de 1985 en Austin, \u00e9 unha cantante estadounidense profesionalmente co\u00f1ecida como Ciara.\nTraxectoria.\nCiara fixo o seu debut musical no ver\u00e1n de 2004 co sinxelo \"Goodies\" que foi n\u00famero un do Billboard. O \u00e1lbum de igual t\u00edtulo sa\u00edu o 28 de setembro de 2004 nos Estados Unidos, metendo outros tres sinxelos no Billboard, vendendo tres mill\u00f3ns de discos nos Estados Unidos e cinco en todo o mundo. O seu segundo \u00e1lbum, \"Ciara: The Evolution\", lanzouse en decembro de 2006, o \u00e1lbum vendeu m\u00e1is dun mill\u00f3n nos Estados Unidos e tres internacionalmente, o sinxelo \"Get Up\" foi n\u00famero 7 do Billboard Hot 100 e \"Promise\", \"Like a Boy\" e \"Can't Leave 'em Alone\" estiveron entre os primeiros das listas de Rhythm and blues. O terceiro \u00e1lbum de estudio, \"Fantasy Ride\" apareceu o 5 de maio de 2009, o primeiro sinxelo oficial foi \"Never Ever\" co rapeiro Young Jeezy apareceu en xaneiro de 2009, o segundo foi un \u00e9xito internacional, \"Love Sex Magic\" con Justin Timberlake, publicado en marzo de 2009, o terceiro sinxelo, \"Like a Surgeon\" e o cuarto \"Work\" apareceron os dous en xullo de 2009."}
{"id": "128146", "revid": "1131", "url": "https://gl.wikipedia.org/wiki?curid=128146", "title": "Galer\u00eda de imaxes de Prado, Lal\u00edn", "text": "San Marti\u00f1o de Prado \u00e9 unha parroquia que se localiza no concello de Lal\u00edn."}
{"id": "128147", "revid": "89787", "url": "https://gl.wikipedia.org/wiki?curid=128147", "title": "Grupo abeliano (novela)", "text": "Grupo abeliano \u00e9 unha novela de Xos\u00e9 Cid Cabido publicada en 1999. Ese mesmo ano foi ga\u00f1adora do Premio Blanco Amor de narrativa.\nTrama.\nA novela narra as peripecias dun grupo de seis ou sete amigos durante unha semana.\nA historia comeza \"in medias res\" na ma\u00f1\u00e1 do primeiro d\u00eda. O grupo de mozos est\u00e1 na sede do Goberno Civil, e al\u00ed convencen o gobernador para que evac\u00fae o edificio e deixe o seu posto. Desde a\u00ed dir\u00edxense a unha lavander\u00eda, onde deixan a lavar os calcet\u00edns, e despois mercan outros novos.\nDeseguido contin\u00faan, durante sete d\u00edas, improvisando en boa medida (ag\u00e1s unha visita a unha entidade bancaria) as s\u00faas acci\u00f3ns: tanto as m\u00e1is b\u00e1sicas (onde durmir e comer) como as m\u00e1is l\u00fadicas ou simplemente de entretemento.\nMediante o di\u00e1logo e a acci\u00f3n directa non te\u00f1en problemas para comeren sen pagar, repostar combustible, e mesmo conseguiren armas de fogo nunha comisar\u00eda.\nComo fin inmediato te\u00f1en conseguir unha furgoneta para iren de viaxe cara ao norte, e cartos para viaxaren durante alg\u00fans meses.\nNarraci\u00f3n.\nA narraci\u00f3n est\u00e1 feita en primeira persoa por un dos protagonistas. \u00c9 unha narraci\u00f3n li\u00f1al, sen analepses nin prolepse."}
{"id": "128161", "revid": "56817", "url": "https://gl.wikipedia.org/wiki?curid=128161", "title": "Tony Battie", "text": "Demetrius Antonio Battie, nado o 11 de febreiro de 1976 en Dallas, Texas, Estados Unidos, \u00e9 un xogador estadounidense de baloncesto que actualmente \u00e9 axente libre.\nTraxectoria.\nLogo da s\u00faa etapa na Universidade de Texas Tech, Battie foi elixido no quinto lugar do Draft da NBA de 1997 polos Denver Nuggets. Xogou para os Nuggets, os Boston Celtics, os Cleveland Cavaliers, e os Orlando Magic, acadando 6,5 puntos 5,7 rebotes por partido.\nO 25 de xullo de 2009 foi traspasado canda Rafer Alston e Courtney Lee aos New Jersey Nets a cambio de Vince Carter. En xullo de 2010 trocou de equipo de novo, pasando a formar parte do cadro dos Sixers."}
{"id": "128162", "revid": "89787", "url": "https://gl.wikipedia.org/wiki?curid=128162", "title": "Courtney Lee", "text": "Courtney Lee, nado o 3 de outubro de 1985 en Indian\u00e1polis, Indiana, \u00e9 un xogador profesional de baloncesto estadounidense. Mide 1,96 metros de altura, e xoga na posici\u00f3n de escolta.\nTraxectoria.\nUniversidade.\nXogou durante catro tempadas cos \"Hilltoppers\" da Western Kentucky, sendo titular en todos os partidos que disputou. Foi elixido en tres ocasi\u00f3ns no mellor quinteto da Sun Belt Conference, e na s\u00faa tempada s\u00e9nior, tras acadar 20,4 puntos, a segunda mellor marca da conferencia e no posto 28 da naci\u00f3n, levou ao seu equipo a disputar os oitavos de final do Torneo da NCAA, conseguindo o premio de mellor xogador da conferencia.\nNo total da s\u00faa traxectoria universitaria acadou 17,6 puntos e 5,2 rebotes por partido. Licenciouse en sociolox\u00eda e criminolox\u00eda.\nProfesional.\nFoi elixido na 22\u00aa posici\u00f3n da primeira rolda do Draft da NBA de 2008 polos Orlando Magic, equipo co cal asinou contrato a principios do mes de xullo de 2008. Na s\u00faa primeira tempada coma novato cos Magic foi campi\u00f3n da conferencia leste e alcanzou as finais da NBA contra os Lakers perdendo nesa serie por 4-1.\nO 25 de xu\u00f1o de 2009 foi traspasado xunto con Rafer Alston e Tony Battie aos New Jersey Nets a cambio de Vince Carter. Con todo, pouco m\u00e1is dun ano despois, o 11 de agosto de 2010, foi traspasado aos Houston Rockets, nun traspaso entre catro equipos que mandou a Trevor Ariza \u00f3s New Orleans Hornets. Foi presentado oficialmente polos Rockets o 18 de agosto de 2010.\nO 20 de xullo de 2012, Lee foi traspasado \u00f3s Boston Celtics nun traspaso entre os Portland Trail Blazers, os Houston Rockets e os propios Celtics. Lee asinou un contrato por 4 anos con Boston.\nO 7 de xaneiro de 2014, os Celtics completaron un traspaso con outros dous equipos, os Memphis Grizzlies e os Oklahoma City Thunder. Boston traspasou a Lee e unha elecci\u00f3n de segunda rolda do Draft de 2016 a Memphis a cambio de Jerryd Bayless dos Grizzlies, e Ryan Gomes dos Thunder.\nO 31 de xaneiro de 2019, Lee foi traspasado xunto a Kristaps Porzi\u0146\u0123is, Trey Burke e Tim Hardaway Jr. \u00f3s Dallas Mavericks, a cambio de DeAndre Jordan, Wesley Matthews, Dennis Smith Jr. e d\u00faas futuras elecci\u00f3ns da primeira rolda do Draft. Tras convertirse en axente libre en 2020, Lee asinou de novo cos Mavericks o 11 de decembro de 2020, pero foi cortado antes de comezar a tempada."}
{"id": "128164", "revid": "2465", "url": "https://gl.wikipedia.org/wiki?curid=128164", "title": "Slap Her\u2026 She's French", "text": ""}
{"id": "128166", "revid": "65337", "url": "https://gl.wikipedia.org/wiki?curid=128166", "title": "Llywarch Hen", "text": "Llywarch Hen (que significa 'Llywarch o Vello') foi un pr\u00edncipe do reino brit\u00f3nico de Rheged no s\u00e9culo VI, unha familia reinante no Hen Ogledd ou 'Vello Norte' de Gran Breta\u00f1a (moderna Escocia meridional e Inglaterra setentrional). Era curm\u00e1n do rei Urien Rheged e foi se cadra el tam\u00e9n monarca da mesma rexi\u00f3n.\nA s\u00faa vida foi obxecto dunha saga que se perdeu da que s\u00f3 sobrevivir\u00eda a parte po\u00e9tica, unha serie de englynion. As palabras son postas na boca do mesmo Llywarch, malia seren compostas claramente algo m\u00e1is tardiamente, posibelmente no s\u00e9culo IX. L\u00e1iase da morte de Urien e volve a Rheged coa s\u00faa cabeza cortada. Outros brit\u00f3ns fix\u00e9ronlle a guerra a Llywarch e logo viuse a vivir na pobreza. Acons\u00e9llanlle que fuxa a Powys e faino. Tam\u00e9n aparece asociado \u00e1s veces con Llanfor, preto de Llyn Tegid en Gwynedd.\nNos poemas sobre Llywarch, co\u00f1ecidos como \"Canu Llywarch Hen\", dise que tivo vinte e catro fillos, pero varias fontes chegan a nomear ata trinta e nove, m\u00e1is algunhas fillas. O \"Canu Heledd\", que trata da ca\u00edda dos reis da rexi\u00f3n de Pengwern, e a elex\u00eda \"Geraint fillo de Erbin\", que trata da batalla de Llongborth, est\u00e1n tam\u00e9n asociadas indirectamente con Llywarch."}
{"id": "128167", "revid": "89787", "url": "https://gl.wikipedia.org/wiki?curid=128167", "title": "James Harden", "text": "James Edward Harden Jr., nado nos \u00c1nxeles (California) o 26 de agosto de 1989, \u00e9 un xogador profesional de baloncesto estadounidense que pertence ao equipo dos Philadelphia 76ers da National Basketball Association (NBA). Con 1,96 metros de altura xoga na posici\u00f3n de escolta.\nTraxectoria.\nUniversidade.\nXogou d\u00faas tempadas cos Sun Devils da Universidade Estatal de Arizona, onde acadou 19 puntos e 5,5 rebotes por partido. Na s\u00faa segunda tempada foi un dos 50 finalistas no prestixioso Premio John R. Wooden. Conseguiu a s\u00faa mellor marca anotadora o 30 de novembro de 2008, ao conseguir 40 puntos ante UTEP. Foi elixido mellor xogador do torneo da Pacific-10 Conference tras derrotar a USC no Staples Center, e posteriormente xogador do ano da conferencia, ademais de entrar no primeiro equipo All-American. Tras dous anos na universidade, declarouse elixible para o draft de 2009.\nProfesional.\nOklahoma City Thunder (2009-2012).\nHarden foi elixido na terceira posici\u00f3n do Draft da NBA do 2009 polos Oklahoma City Thunder. Isto fixo que se convertera no primeiro xogador drafteado polos Oklahoma City Thunder dende que a franqu\u00eda tivo ese nome.\nNa s\u00faa primeira tempada na NBA, Harden xogou m\u00e1is de 22 minutos por partido, facendo 9.9 puntos por encontro. Foi elixido no segundo equipo de rookies ao remate da tempada. No seu segundo ano, xogou nos 82 partidos da tempada regular, con 12.2 puntos de media. Nos playoffs acadou 13.0 puntos por partido, cunha porcentaxe de 47% de tiros de campo.\nO 18 de abril de 2012, anotou 40 puntos na vitoria por 109-97 contra os Phoenix Suns, a m\u00e1xima anotaci\u00f3n da s\u00faa carreira. A tempada 2011-12 foi a s\u00faa mellor tempada dende que chegou \u00e1 NBA, con 16.8 puntos en 31.4 minutos por partido, a\u00ednda que tan s\u00f3 xogou 2 partidos de 62 coma titular. Ao remate da tempada, foi elixido coma Mellor Sexto Home da NBA, convert\u00e9ndose no segundo xogador m\u00e1is novo en conseguilo. Liderou aos suplentes da NBA con 16.8 puntos por partido.\nHouston Rockets (2012-2021).\nO 27 de outubro de 2012, Harden foi traspasado \u00f3s Houston Rockets xunto a Cole Aldrich, Daequan Cook e Lazar Hayward a cambio de Kevin Martin, Jeremy Lamb e varias futuras elecci\u00f3ns do Draft. Este traspaso produciuse despois de que Harden rexeitara unha oferta de renovaci\u00f3n por catro anos e 52 mill\u00f3ns de d\u00f3lares cos Thunder, quen traspasaron \u00f3 escolta inmediatamente despois da s\u00faa negativa.\nO 31 de outubro de 2012, asinou un contrato por 5 anos e 80 mill\u00f3ns de d\u00f3lares cos Rockets. O mesmo d\u00eda produciuse o seu debut contra os Detroit Pistons. Os Rockets ga\u00f1aron por 105-96 en Detroit, e Harden conseguiu 37 puntos, 12 asistencias, 6 rebotes e 4 roubos de bal\u00f3n. Desta forma, Harden igualou a terceira mellor marca de anotaci\u00f3n dun xogador que debuta co seu novo equipo, tan s\u00f3 superado por Kiki Vandeweghe, que anotou 47 puntos cos Portland Trail Blazers, e Wilt Chamberlain, con 43 puntos para os Philadelphia Warriors no seu debut na NBA.\nBrooklyn Nets (2021-2022).\nO 14 de xaneiro de 2021, Harden foi traspasado \u00f3s Brooklyn Nets nun traspaso entre catro equipos que mandou a Rodions Kurucs, Dante Exum, Victor Oladipo, catro elecci\u00f3ns da primeira rolda do Draft e catro intercambios de elecci\u00f3n da primeira rolda \u00f3s Rockets.\nPhiladelphia 76ers (2022-presente).\nO 10 de febreiro de 2022, Harden foi traspasado xunto a Paul Millsap \u00f3s Philadelphia 76ers a cambio de Ben Simmons, Seth Curry, Andre Drummond e d\u00faas elecci\u00f3ns da primeira rolda do Draft."}
{"id": "128169", "revid": "5312", "url": "https://gl.wikipedia.org/wiki?curid=128169", "title": "J. Castro", "text": "J. Castro ou simplemente Castro foi unha empresa catal\u00e1 fabricante de autom\u00f3biles operativa en Barcelona entre os anos 1902 e 1903 (disolveuse ao ano seguinte).\nHistoria.\nDe La Cuadra a Castro.\nO empresario galego Jos\u00e9 Mar\u00eda Castro Fern\u00e1ndez, nado en 1845 en Trebolle (A Torre, O P\u00e1ramo), foi destinado en 1897 a Vic para dirixir a delegaci\u00f3n do Banco Vitalicio de Espa\u00f1a.\nTras o colapso da marca La Cuadra en 1901, Castro, principal acredor da firma, en sociedade con outros emprendedores, entre os que se atopaba Marc Birkigt (que ser\u00e1 o director t\u00e9cnico da compa\u00f1\u00eda), decidiu proseguir a fabricaci\u00f3n dos autos e creou en novembro de 1902 a J. Castro Sociedad en Comandita, F\u00e1brica Hispano-Suiza de Autom\u00f3viles, adquirindo as instalaci\u00f3ns, equipos e autos en construci\u00f3n, e fac\u00e9ndose coa maior\u00eda do equipo humano. Os autom\u00f3biles ser\u00e1n comercializados desde ent\u00f3n coa marca Castro.\nModelos.\nA actividade da nova f\u00e1brica, situada en Barcelona na r\u00faa de Floridablanca, empezou por rematar os veh\u00edculos que quedaran a metade de fabricaci\u00f3n en De la Cuadra.\nUnha vez trasladada a f\u00e1brica, xa en 1903, presentouse un novo modelo moi avanzado, o 10 HP, cun motor de 1884 cc cos dous cilindros fundidos nun \u00fanico bloque e con radiador de ni\u00f1o de abella, cambio de 4 velocidades, transmisi\u00f3n por card\u00e1n, e instalaci\u00f3n el\u00e9ctrica con d\u00ednamo opcional, toda unha demostraci\u00f3n do talento de Birkigt. Deste modelo vend\u00e9ronse varios exemplares, e este \u00e9xito animou \u00e1 marca a fabricar poucos meses despois un modelo m\u00e1is ambicioso, o 14 HP, con motor de 4 cilindros e 2412 cc e, por descontado, coas vangardistas soluci\u00f3ns xa vistas no 10 HP. Seica chegou a producirse tam\u00e9n unha variante potenciada do 10 HP, o 12 HP.\nDe Castro a Hispano-Suiza.\nA\u00ednda que os Castro se consideraron no seu tempo uns coches excelentes por calidade e por manexo, a empresa, falta de recursos econ\u00f3micos, nos \u00faltimos meses de 1903 entrou en crise. \nO 11 de decembro dese ano pech\u00e1ronse definitivamente os talleres e en marzo de 1904 disolveuse a sociedade.\nCastro, como tal, parece que vendeu tan s\u00f3 8 ou 10 unidades entre 1902 e 1903, a\u00ednda que a s\u00faa estrutura, recapitalizada convenientemente, ter\u00e1 continuidade co nome de Hispano-Suiza, e as\u00ed ser\u00e1n terminados e vendidos en 1904 outros dous exemplares que ser\u00e1n catalogados como Hispano-Suiza tipo 10 T. O 14 HP ser\u00e1 a base do primeiro dos Hispano-Suiza, o tipo 14, mentres o T 20 ou 20 HP tam\u00e9n prov\u00e9n dun concepto iniciado por Birkigt na etapa Castro."}
{"id": "128179", "revid": "8758", "url": "https://gl.wikipedia.org/wiki?curid=128179", "title": "Interlingua de IALA", "text": ""}
{"id": "128180", "revid": "5863", "url": "https://gl.wikipedia.org/wiki?curid=128180", "title": "Autismo", "text": "O autismo \u00e9 un trastorno do neurodesenvolvemento caracterizado por problemas na interacci\u00f3n social, comunicaci\u00f3n verbal e non verbal e comportamentos limitados e repetitivos. Os primeiros sinais deste trastorno det\u00e9ctanse habitualmente nos dous primeiros anos de idade dos nenos. Estes sinais adoitan desenvolverse de forma gradual, malia que alg\u00fans nenos con autismo acadan os seus fitos de desenvolvemento a un ritmo normal e posteriormente presentan unha regresi\u00f3n. O criterio para o seu diagn\u00f3stico precisa que os s\u00edntomas sexan aparentes nunha idade temper\u00e1, habitualmente antes dos tres anos de idade.\nA causa do autismo \u00e9 unha combinaci\u00f3n de factores xen\u00e9ticos e ambientais. Alg\u00fans casos est\u00e1n fortemente asociados con factores presentes durante o embarazo, inclu\u00edndo certas infecci\u00f3ns coma a rub\u00e9ola e o consumo de alcohol ou coca\u00edna. O autismo afecta \u00f3 procesamento da informaci\u00f3n no cerebro alterando como se conectan e organizan as neuronas e as s\u00faas sinapses, a\u00ednda que non se co\u00f1ece con exactitude como ocorre isto. No manual DSM V o autismo incl\u00faese dentro do espectro autista, \u00f3 igual que a s\u00edndrome de Asperger, que non presenta atrasos no desenvolvemento cognitivo ou de linguaxe, e co trastorno xeneralizado do desenvolvemento non especificado, que se diagnostica cando non se cumpren o conxunto de criterios para o autismo ou Asperger.\nAs intervenci\u00f3ns temper\u00e1s sobre a linguaxe ou sobre o comportamento poden axudar a que os nenos con autismo melloren nas s\u00faas capacidades sociais, de comunicaci\u00f3n e que te\u00f1an unha maior autoestima. Malia que non se co\u00f1ece unha cura para o autismo, existen casos rexistrados de nenos que superaron este trastorno. Poucos dos nenos con autismo viven de forma independente tras chegar \u00e1 idade adulta, a\u00ednda que hai casos nos que os individuos acadan un alto nivel de \u00e9xito persoal e profesional. Tam\u00e9n se desenvolveu unha \"cultura autista\", na que mentres alg\u00fans individuos procuran unha cura outros cren que o autismo deber\u00eda aceptarse coma unha diferenza e non tratarse coma un trastorno.\nA estimaci\u00f3n global indica que o autismo afectaba a uns 24,8 mill\u00f3ns de persoas a data de 2015. A data de 2010, o n\u00famero de persoas afectadas estim\u00e1base entre o 1 e o 2 por cento en todo o mundo, e a s\u00faa ocorrencia \u00e9 de entre catro e cinco veces maior nos nenos que nas nenas. No 2014 diagnostic\u00e1ronse con trastornos do espectro autista a un 1,5% dos nenos nos Estados Unidos, un incremento do 30% con respecto \u00f3 ano 2012, mentres que a taxa de autismo entre os adultos de m\u00e1is de 18 anos de idade no Reino Unido \u00e9 dun 1,1%. O n\u00famero de individuos diagnosticados con autismo medrou de forma dram\u00e1tica dende os anos 1980, en parte debido a cambios na pr\u00e1ctica do propio diagn\u00f3stico, a\u00ednda que a cuesti\u00f3n de se as taxas actuais medraron realmente non se considera resolta.\nCaracter\u00edsticas.\nO autismo \u00e9 un trastorno do neurodesenvolvemento altamente variable que xorde durante a infancia e xeralmente segue un curso regular sen remisi\u00f3n. As persoas con autismo poden presentar capacidades ou aspectos diminu\u00eddos pero normais, ou incluso superiores, noutros. Os s\u00edntomas adoitan ser m\u00e1is claros tralos seis meses de idade, estabilizarse \u00f3s dous ou tres anos de idade, e tenden a continuar durante a idade adulta, malia que habitualmente de forma m\u00e1is tenue. O autismo non se distingue por un s\u00f3 s\u00edntoma, sen\u00f3n por un tr\u00edo caracter\u00edstico de s\u00edntomas: discapacidade para a interacci\u00f3n social, discapacidade para a comunicaci\u00f3n e intereses limitados e comportamento repetitivo. Outros aspectos, como comer de forma at\u00edpica, son tam\u00e9n habituais mais non esenciais para o diagn\u00f3stico. Os s\u00edntomas do autismo presentan unha ocorrencia individual na poboaci\u00f3n xeral e non semellan asociarse frecuentemente, sen unha li\u00f1a definida que separe os trazos patoloxicamente graves dos m\u00e1is com\u00fans.\nDesenvolvemento social.\nAs deficiencias sociais distinguen o autismo e os trastornos do espectro autista doutros trastornos do desenvolvemento. As persoas con autismo te\u00f1en discapacidades sociais e habitualmente carecen da intuici\u00f3n sobre os outros que o resto das persoas dan por sentado. Temple Grandin, diagnosticada con autismo, describiu a s\u00faa incapacidade para comprender a comunicaci\u00f3n social dos neurot\u00edpicos, as persoas cun desenvolvemento neural normal, como unha sensaci\u00f3n de \"ser unha antrop\u00f3loga en Marte\".\nO desenvolvemento social pouco habitual t\u00f3rnase aparente nos comezos da infancia. Os nenos autistas amosan unha menor atenci\u00f3n \u00f3s est\u00edmulos sociais, sorr\u00edn e miran para outros con menos frecuencia, e responden menos \u00f3 seu propio nome. Os nenos con autismo dist\u00e1ncianse de forma pronunciada da normalidade social. Por exemplo, mante\u00f1en menos contacto visual e non te\u00f1en a capacidade de usar movementos simples para expresarse, coma sinalar cousas. \u00c9 habitual que os nenos de tres a cinco anos con autismo demostren menos entendemento social, que se acheguen menos a outros de forma espont\u00e1nea, imiten e respondan menos \u00e1s emoci\u00f3ns, se comuniquen menos de forma non verbal e respecten menos as quendas con outros. Por\u00e9n, si forman lazos psicol\u00f3xicos cos seus coidadores primarios. A maior\u00eda de nenos con autismo demostran unha menor seguridade afectiva que os nenos neurot\u00edpicos, malia que esta diferenza desaparece en nenos cun desenvolvemento mental maior ou un trastorno menos grave. Os nenos m\u00e1is maiores e os adultos obte\u00f1en peores resultados nas probas de reco\u00f1ecemento facial e emocional, a\u00ednda que isto pode deberse en parte a unha menor capacidade de definir as propias emoci\u00f3ns dunha persoa.\nOs nenos cun autismo altamente funcional sofren dunha soidade m\u00e1is intensa e frecuente en comparaci\u00f3n cos nenos non autistas, malia a idea xeneralizada de que os nenos con autismo prefiren estar s\u00f3s. A creaci\u00f3n e mantemento de amizades \u00e9 habitualmente dif\u00edcil para as persoas con autismo. As amizades funcionais, coma as que resultan dunha invitaci\u00f3n a unha festa por exemplo, poden afectar a s\u00faa calidade de vida dunha forma m\u00e1is profunda. Hai un gran n\u00famero de informes anecd\u00f3ticos, pero poucos estudos sistem\u00e1ticos, de agresi\u00f3n e violencia en individuos con trastornos do espectro autista. Os limitados datos suxiren que, en nenos con discapacidades intelectuais, o autismo as\u00f3ciase coa agresi\u00f3n, destruci\u00f3n da propiedade e ataques de rabia.\nComunicaci\u00f3n.\nEntre un terzo e a metade dos individuos con autismo non desenvolven unha capacidade de comunicaci\u00f3n verbal natural suficiente como para satisfacer as s\u00faas necesidades de comunicaci\u00f3n diarias. As diferenzas na comunicaci\u00f3n poden comezar a estar presentes dende o primeiro ano de idade, e poden inclu\u00edr un comezo tard\u00edo de balbucidos, xestos pouco com\u00fans, unha diminuci\u00f3n nas reacci\u00f3ns e padr\u00f3ns vocais non sincronizados co coidador. No segundo e terceiro ano de idade os nenos con autismo presentan un balbucido menos frecuente e cunha menor diversidade de consoantes, palabras e combinaci\u00f3ns de palabras. Ademais, os seus xestos int\u00e9granse menos coas palabras. Os nenos con autismo son menos propensos a realizar petici\u00f3ns ou compartir experiencias, e m\u00e1is proclives a repetir as palabras doutros ou reverter pronomes. A atenci\u00f3n compartida \u00e9 necesaria para unha fala funcional, e as carencias na atenci\u00f3n compartida serven para distinguir os nenos con trastornos do espectro autista. Por exemplo, pode que centren a s\u00faa atenci\u00f3n nunha man que apunta no lugar do obxecto \u00f3 que se apunta, e son consistentemente incapaces de sinalar obxectos para dicir algo sobre eles. Os nenos autistas poden presentar tam\u00e9n dificultades co xogo imaxinativo e co desenvolvemento de s\u00edmbolos nunha linguaxe.\nNun par de estudos, os nenos autistas cun alto grao de funcionalidade e unha idade de entre 8 e 15 anos, desenvolv\u00e9ronse igual de ben que outros individuos de control en tarefas de linguaxe b\u00e1sicas relacionadas co vocabulario e con deletrear, mentres que os adultos superaron os individuos de control nestas mesmas funci\u00f3ns. Os dous grupos autistas obtiveron peores resultados que os grupos de control en tarefas de linguaxe complexas coma a linguaxe figurativa, a comprensi\u00f3n e a inferencia.\nComportamentos repetitivos.\nOs individuos autistas poden presentar diversas formas de comportamento repetitivo ou restrinxido, categorizados segundo a escala de comportamento repetitivo-revisada da forma seguinte:\nNing\u00fan dos comportamentos repetitivos ou autolesivos semella espec\u00edfico do autismo de forma individual, pero o autismo semella ter unha elevada taxa de ocorrencia e gravidade destes comportamentos.\nOutros s\u00edntomas.\nOs individuos con autismo poden presentar s\u00edntomas independentes do diagn\u00f3stico, pero que poden afectar o propio individuo ou a s\u00faa familia.\nUn n\u00famero estimado de entre un 0,5% e un 10% de individuos con trastornos do espectro autista demostran capacidades pouco habituais, que van dende habilidades pouco xeneralizadas como a memorizaci\u00f3n de curiosidades ata talentos moi pouco frecuentes de erudici\u00f3n. Moitos individuos con trastornos do espectro autista te\u00f1en unha capacidade superior de percepci\u00f3n e atenci\u00f3n en relaci\u00f3n co resto das persoas. As anormalidades sensoriais danse en m\u00e1is do 90% de persoas con autismo, a\u00ednda que non hai unha evidencia clara de que os s\u00edntomas sensoriais diferencien o autismo doutros trastornos do desenvolvemento. As diferenzas son maiores na reduci\u00f3n de respostas (por exemplo, chocar con cousas) que no aumento de resposta (por exemplo, a aflici\u00f3n por ru\u00eddos altos) ou pola procura de sensaci\u00f3ns (por exemplo, os movementos r\u00edtmicos). Est\u00edmase que entre o 60 e o 80% das persoas autistas presentan sinais motores que incl\u00faen un baixo ton muscular, un pobre planeamento motor e equinismo. As deficiencias na coordinaci\u00f3n motora son xeneralizadas en todo o espectro autista e m\u00e1is pronunciadas no propio autismo.\nOs comportamentos pouco habituais \u00e1 hora de comer danse nuns tres cuartos dos nenos con trastornos do espectro autista, sendo estes un antigo indicador do diagn\u00f3stico. Escoller certos alimentos meticulosamente \u00e9 o problema m\u00e1is com\u00fan, a\u00ednda que tam\u00e9n son frecuentes os rituais alimenticios e o rexeitamento de comida. Estes comportamentos non adoitan resultar nunha malnutrici\u00f3n, e a\u00ednda que alg\u00fans nenos con autismo presentan diferentes s\u00edntomas gastrointestinais, hai unha falta de datos publicados de forma rigorosa para apoiar a teor\u00eda de que os nenos con autismo presentan m\u00e1is s\u00edntomas ou diferentes dos habituais. Os estudos existentes dan resultados conflitivos, e a relaci\u00f3n entre os problemas gastrointestinais e os trastornos do espectro autista non est\u00e1 clara.\nOs pais de nenos con trastornos do espectro autista sofren maiores niveis de estr\u00e9s. Os irm\u00e1ns de nenos con trastornos autistas xeralmente indican ter unha maior admiraci\u00f3n e menos conflitos cos irm\u00e1ns afectados que co resto de irm\u00e1ns, de forma semellante \u00e1s relaci\u00f3ns con irm\u00e1ns que padecen a s\u00edndrome de Down. Por\u00e9n, os estudos indican tam\u00e9n que estes irm\u00e1ns presentan un menor nivel de achegamento e intimidade con irm\u00e1ns autistas, e os irm\u00e1ns de individuos con trastornos autistas presentan un maior risco de benestar persoal negativo e peores relaci\u00f3ns fraternais na idade adulta.\nCausas.\nDurante moito tempo a comunidade m\u00e9dica leva supo\u00f1endo que existe unha causa com\u00fan nos niveis xen\u00e9tico, cognitivo e neural para o tr\u00edo caracter\u00edstico de s\u00edntomas do autismo. Por\u00e9n, cada vez hai unha maior sospeita de que o autismo \u00e9 realmente un trastorno complexo que pos\u00fae un n\u00facleo de caracter\u00edsticas que adoitan concorrer.\nO autismo ten unha forte base xen\u00e9tica, malia que a s\u00faa xen\u00e9tica \u00e9 complexa e non est\u00e1 claro se os trastornos do espectro autista se explican m\u00e1is por mutaci\u00f3ns pouco frecuentes con grandes efectos ou por interacci\u00f3ns de m\u00faltiples xenes de variantes xen\u00e9ticas com\u00fans. A complexidade xorde por mor das interacci\u00f3ns entre m\u00faltiples xenes, o medio ambiente e factores epixen\u00e9ticos que non modifican a secuencia de ADN pero son herdables e influencian a expresi\u00f3n x\u00e9nica. Existen moitos xenes que foron asociados co autismo por medio da secuenciaci\u00f3n de xenomas de individuos afectados e dos seus proxenitores.\nOs estudos de xemelgos suxiren que a herdabilidade \u00e9 dun 0,7 para o autismo e dun 0,9 para os trastornos do espectro autista, e os irm\u00e1ns dos que padecen autismo te\u00f1en 25 veces m\u00e1is posibilidades de ser autistas que a poboaci\u00f3n xeral. Non obstante, non se te\u00f1en identificadas a maior\u00eda das mutaci\u00f3ns que incrementan o risco de autismo. Normalmente o autismo non pode asociarse a unha mutaci\u00f3n mendeliana (un \u00fanico xene) ou a unha \u00fanica anomal\u00eda cromos\u00f3mica, e non est\u00e1 demostrado que ning\u00fan dos trastornos xen\u00e9ticos asociados co espectro autista cause trastornos autistas de forma selectiva. Tense localizado un gran n\u00famero de xenes candidatos, con tan s\u00f3 pequenos efectos atribu\u00edbles a un xene particular. A maior\u00eda de loci explican de forma individual menos do 1% dos casos de autismo. O gran n\u00famero de individuos autistas con familiares non afectados pode deberse a variaci\u00f3ns estruturais espont\u00e1neas, coma deleci\u00f3ns, duplicaci\u00f3ns e inversi\u00f3ns no material xen\u00e9tico durante a meiose. Polo tanto, unha fracci\u00f3n substancial dos casos de autismo poden trazarse a causas xen\u00e9ticas cunha alta herdabilidade pero sen herdanza, \u00e9 dicir, que a mutaci\u00f3n que causa o autismo non estea presente no xenoma dos proxenitores.\nExisten varias li\u00f1as de evidencias que apuntan a unha disfunci\u00f3n sin\u00e1ptica como causa do autismo. Algunhas mutaci\u00f3ns pouco frecuentes poden provocar autismo interrompendo alg\u00fans cami\u00f1os sin\u00e1pticos, coma os que est\u00e1n involucrados na adhesi\u00f3n celular. Os estudos de substituci\u00f3n xen\u00e9tica en ratos suxiren que os s\u00edntomas autistas est\u00e1n relacionados moi de preto con fases de desenvolvemento posteriores que dependen da actividade nas sinapses e de cambios dependentes de actividade. T\u00f3dolos terat\u00f3xenos co\u00f1ecidos relacionados co risco de autismo semellan actuar durante as primeiras oito semanas da xestaci\u00f3n, e malia que isto non excl\u00fae a posibilidade de que o autismo poida iniciarse ou afectar posteriormente, hai unha forte evidencia de que o autismo xorde nas fases iniciais do desenvolvemento.\nA exposici\u00f3n \u00e1 contaminaci\u00f3n atmosf\u00e9rica durante o embarazo, especialmente \u00f3s metais pesados e a part\u00edculas, pode incrementar o risco de autismo. A infecci\u00f3n con rub\u00e9ola durante o embarazo provoca menos dun 1% dos casos de autismo, e a vacinaci\u00f3n contra a rub\u00e9ola pode previr moitos destes casos. Existen afirmaci\u00f3ns non probadas de que outros factores ambientais contrib\u00faen ou agravan o autismo, inclu\u00edndo certos alimentos, outras doenzas infecciosas, disolventes, fume procedente de motores di\u00e9sel, PCBs, ftalatos e fenois usados en produtos pl\u00e1sticos, pesticidas, retardadores de lapas bromados, alcois, fumar, drogas, vacinas e estr\u00e9s prenatal. Non existen probas para estas afirmaci\u00f3ns, e algunhas delas coma a da vacina v\u00edrica tripla foron desacreditadas por completo.\nEn ocasi\u00f3ns os pais poden percibir por primeira vez os s\u00edntomas autistas dun neno \u00e1 hora dunha vacinaci\u00f3n de rutina. Isto deu lugar a varias teor\u00edas non probadas que culpan a unha \"sobrecarga\" de vacinas, a un conservante de vacinas ou \u00e1 vacina v\u00edrica tripla de provocar autismo. Esta \u00faltima teor\u00eda estaba apoiada por un estudo de Andrew Wakefield que finalmente se comprobou que era \"unha fraude elaborada\". Malia que estas teor\u00edas carecen de probas cient\u00edficas convincentes e son bioloxicamente inveros\u00edmiles, a preocupaci\u00f3n dos pais sobre unha potencial ligaz\u00f3n entre as vacinas e o autismo levou a unha menor taxa de inmunizaci\u00f3n nos nenos, gromos de enfermidades infant\u00eds previamente controladas nalg\u00fans pa\u00edses e mortes infant\u00eds que doutra forma poder\u00edan terse prevido.\nMecanismo.\nOs s\u00edntomas do autismo danse coma resultado de cambios relacionados coa maduraci\u00f3n en varios sistemas do cerebro, pero non hai un entendemento completo de como ocorre. Os seus mecanismos div\u00eddense en dous campos: a fisiopatolox\u00eda das estruturas cerebrais e dos procesos asociados co autismo, e as ligaz\u00f3ns neuropsicol\u00f3xicas entre as estruturas cerebrais e os comportamentos, comportamentos que a s\u00faa vez semellan ter m\u00faltiples fisiopatolox\u00edas.\nFisiopatolox\u00eda.\n\u00d3 contrario que outros trastornos cerebrais, coma o p\u00e1rkinson, o autismo non ten un mecanismo claro unificador ao nivel molecular, celular ou de sistemas. Desco\u00f1\u00e9cese se o autismo consiste nuns poucos trastornos causados por mutaci\u00f3ns converxendo nuns determinados cami\u00f1os moleculares com\u00fans, ou se coma as discapacidades intelectuais \u00e9 un gran conxunto de trastornos con mecanismos diversos. O autismo semella darse coma resultado de factores do desenvolvemento que afectan a moitos dos sistemas cerebrais funcionais, perturbando os per\u00edodos do desenvolvemento cerebral m\u00e1is que o resultado final. Os estudos neuroanat\u00f3micos e as asociaci\u00f3ns con terat\u00f3xenos son un forte indicador de que o mecanismo do autismo incl\u00fae a alteraci\u00f3n do desenvolvemento cerebral \u00f3 pouco tempo da concepci\u00f3n. Esta anomal\u00eda semella desencadear unha cascada de eventos patol\u00f3xicos no cerebro influenciados de forma significativa por factores ambientais. Xusto despois do nacemento, o cerebro dos nenos con autismo tende a medrar de forma m\u00e1is r\u00e1pida do habitual, seguido dun crecemento normal ou relativamente m\u00e1is lento na infancia. Desco\u00f1\u00e9cese se este crecemento temper\u00e1n sucede en t\u00f3dolos nenos con autismo, e cando sucede semella ser m\u00e1is prominente nas zonas do cerebro subxacentes \u00f3 desenvolvemento da especializaci\u00f3n cognitiva superior. As hip\u00f3teses para as bases celulares e moleculares deste crecemento temper\u00e1n patol\u00f3xico incl\u00faen:\nCrese que o sistema inmunitario xoga un papel importante no autismo. Os nenos con autismo presentan unha inflamaci\u00f3n dos sistemas inmunitarios perif\u00e9rico e central como indican os seus maiores niveis de citoquinas e unha activaci\u00f3n significativa de microgl\u00eda. Os biomarcadores de funci\u00f3ns inmunes anormais tam\u00e9n se asocian cun maior n\u00famero de deficiencias en comportamentos que son parte das caracter\u00edsticas principais do autismo, coma os d\u00e9ficits nas interacci\u00f3ns sociais e na comunicaci\u00f3n. As interacci\u00f3ns entre o sistema inmunitario e o sistema nervioso comezan nas primeiras etapas da fase da embriox\u00e9nese, e o \u00e9xito no neurodesenvolvemento depende nunha resposta inmunitaria balanceada. Crese que a activaci\u00f3n do sistema inmunitario da nai embarazada, como pode ser a partir de certos t\u00f3xicos ambientais ou infecci\u00f3ns, pode contribu\u00edr a causar autismo \u00f3 provocar unha alteraci\u00f3n no desenvolvemento cerebral. Esta teor\u00eda ap\u00f3iase en diversos estudos que determinaron que as infecci\u00f3ns durante o embarazo est\u00e1n asociadas cun maior risco de autismo.\nA relaci\u00f3n dos neuroqu\u00edmicos co autismo non est\u00e1 entendida \u00f3 completo. Hai varias relaci\u00f3ns que foron investigadas, fornecendo a maior evidencia no caso da serotonina e das deficiencias xen\u00e9ticas no seu transporte. O papel dos receptores metabotr\u00f3picos de glutamato (mGluR) na xenopatolox\u00eda da s\u00edndrome X fr\u00e1xil, a causa xen\u00e9tica de autismo m\u00e1is comunmente identificada, deu lugar a un interese nas posibles implicaci\u00f3ns para a investigaci\u00f3n futura do autismo por esta v\u00eda. Alg\u00fans dos datos presentados nos estudos suxiren un sobrecrecemento neuronal potencialmente relacionado cun incremento en varias hormonas do crecemento, ou cunha regulaci\u00f3n diminu\u00edda dos receptores do factor de crecemento. Ademais disto, as\u00f3cianse alg\u00fans erros conx\u00e9nitos do metabolismo co autismo, a\u00ednda que a probabilidade indica que estes aparecer\u00edan en menos dun 5% dos casos.\nA teor\u00eda do sistema neuronal espello no autismo sost\u00e9n a hip\u00f3tese de que unha distorsi\u00f3n no desenvolvemento deste sistema interfire coa imitaci\u00f3n e d\u00e1 lugar \u00e1s caracter\u00edsticas principais do autismo da discapacidade social e dificultades de comunicaci\u00f3n. O sistema neuronal espello opera cando un animal realiza unha acci\u00f3n ou observa a outro animal realizando a mesma acci\u00f3n. Este sistema pode contribu\u00edr \u00e1 comprensi\u00f3n doutras persoas por parte dun individuo habilitando a modelaxe do seu comportamento mediante a simulaci\u00f3n das acci\u00f3ns, intenci\u00f3ns e emoci\u00f3ns. Varios estudos probaron esta hip\u00f3tese demostrando anormalidades estruturais en rexi\u00f3ns do sistema neuronal espello de individuos con trastornos do espectro autista, ademais dun atraso na activaci\u00f3n do circu\u00edto principal da imitaci\u00f3n en individuos coa s\u00edndrome de Asperger e unha correlaci\u00f3n entre unha menor actividade do sistema e a gravidade da s\u00edndrome en nenos con trastornos autistas. Por\u00e9n, os individuos con autismo tam\u00e9n presentan unha activaci\u00f3n cerebral an\u00f3mala en moitos circu\u00edtos f\u00f3ra do sistema neuronal espello, e esta teor\u00eda non explica o desempe\u00f1o normal dos nenos con autismo nas tarefas de imitaci\u00f3n que involucran un obxectivo ou un obxecto.\nOs padr\u00f3ns de baixo funcionamento e activaci\u00f3n cerebral an\u00f3malos relacionados cos trastornos do espectro autista son diferentes segundo se o cerebro est\u00e1 a realizar tarefas sociais ou non.\nNo autismo hai evidencia dunha conectividade funcional reducida da rede neuronal por defecto, mantendo unha conectividade intacta na rede neuronal orientada a tarefas. Nas persoas con autismo as d\u00faas redes non se correlacionan negativamente co tempo, o que suxire a existencia dunha falta de equilibrio na alternancia entre as d\u00faas redes, reflectindo posiblemente unha perturbaci\u00f3n do pensamento autorreferente.\nA teor\u00eda da falta de conectividade no autismo sost\u00e9n a hip\u00f3tese de que o autismo caracter\u00edzase por unha falta de funcionamento das conexi\u00f3ns neuronais de alto nivel e unha falta de sincronizaci\u00f3n, xunto cun exceso de procesos de baixo nivel. Atop\u00e1ronse probas desta teor\u00eda en estudos de escaneo neuronal funcional en individuos autistas, e por medio dun estudo sobre ondas cerebrais que suxeriu que os adultos con trastornos do espectro autista pos\u00faen unha sobreconectividade local no c\u00f3rtex e conexi\u00f3ns funcionais d\u00e9biles entre o lobo frontal e o resto do c\u00f3rtex. Outras evidencias suxiren que a falta de conectividade reside principalmente dentro de cada un dos hemisferios do c\u00f3rtex e que o autismo \u00e9 un trastorno das zonas de asociaci\u00f3n do c\u00f3rtex.\nA partir de estudos baseados en potenciais relacionados a eventos, cambios transitorios na actividade el\u00e9ctrica do cerebro en resposta a est\u00edmulos, existen probas considerables de que hai diferenzas en individuos autistas con respecto \u00e1 atenci\u00f3n, orientaci\u00f3n cara os est\u00edmulos visuais e auditivos, detecci\u00f3n de novidades, procesamento facial e de linguaxe e almacenamento de informaci\u00f3n. Varios dos estudos atoparon tam\u00e9n unha preferencia polos est\u00edmulos non sociais. Por exemplo, estudos de magnetoencefalograf\u00eda en nenos autistas atoparon evidencias de respostas retardadas no procesamento cerebral dos sinais auditivos.\nNo aspecto xen\u00e9tico, atop\u00e1ronse relaci\u00f3ns entre o autismo e a esquizofrenia baseada en duplicaci\u00f3ns de deleci\u00f3ns de cromosomas. A investigaci\u00f3n demostrou que a esquizofrenia e o autismo son significativamente m\u00e1is com\u00fans en combinaci\u00f3n coa s\u00edndrome de deleci\u00f3n 1q21.1. A investigaci\u00f3n sobre estas relaci\u00f3ns para o cromosoma 15 (15q13.3), o cromosoma 16 (16p13.1) e o cromosoma 17 (17p12) foron inconclusas.\nOs estudos sobre conectividade funcional atoparon tanto menores conectividades coma maiores conectividades nos cerebros de persoas con autismo. As conectividades por baixo do normal semellan ser as dominantes, especialmente nas conectividades interhemisf\u00e9ricas e das funci\u00f3ns c\u00f3rtico-corticais.\nNeuropsicolox\u00eda.\nHai d\u00faas categor\u00edas cognitivas principais propostas sobre as ligaz\u00f3ns entre os cerebros autistas e o comportamento. A primeira categor\u00eda c\u00e9ntrase nas deficiencias de cognici\u00f3n social. A teor\u00eda empatizante-sistematizante de Simon Baron-Cohen postula que os individuos autistas poden sistematizar, isto \u00e9, desenvolver regras internas de operaci\u00f3n para manexar eventos dentro do cerebro, pero son menos efectivos \u00e1 hora de empatizar por medio do manexo de eventos xerados por outros axentes. Unha extensi\u00f3n, a teor\u00eda do cerebro masculino extremo, sost\u00e9n a hip\u00f3tese de que o autismo \u00e9 un caso extremo do cerebro masculino, definido psicom\u00e9tricamente como individuos para os que sistematizar \u00e9 mellor que empatizar. Estas teor\u00edas est\u00e1n relacionadas en certa forma \u00e1 outra teor\u00eda anterior de Baron-Cohen, a teor\u00eda da mente, que sost\u00e9n a hip\u00f3tese de que o comportamento autista xorde dunha incapacidade para adscribir estados mentais a un mesmo e a outros. A hip\u00f3tese da teor\u00eda da mente ap\u00f3iase nas respostas at\u00edpicas dos nenos con autismo \u00e1 proba Sally-Anne para o razoamento das motivaci\u00f3ns dos demais, e a teor\u00eda teor\u00eda do sistema neuronal espello no autismo descrita na fisiopatolox\u00eda encaixa ben con esta hip\u00f3tese. Por\u00e9n, a maior\u00eda de estudos non atoparon evidencias de deficiencias nas capacidades de individuos autistas para comprender as intenci\u00f3ns b\u00e1sicas ou obxectivos doutras persoas. No seu lugar, os datos obtidos suxiren que as discapacidades at\u00f3panse na comprensi\u00f3n de emoci\u00f3ns sociais m\u00e1is complexas ou na consideraci\u00f3n dos puntos de vista doutras persoas.\nA segunda categor\u00eda c\u00e9ntrase no procesamento non social ou xeral. As funci\u00f3ns executivas como a memoria de traballo, o planeamento e a inhibici\u00f3n. Segundo Lauren Kenworthy, \"a afirmaci\u00f3n sobre a disfunci\u00f3n executiva como factor causal no autismo \u00e9 controvertida\", a\u00ednda que \"est\u00e1 claro que a disfunci\u00f3n executiva xoga un papel nos d\u00e9ficits sociais e cognitivos observados en individuos con autismo\". As probas sobre procesos executivos coma as tarefas de movemento ocular indican unha mellora dende o final da infancia ata a adolescencia, pero os resultados nunca acadan os niveis t\u00edpicos nos adultos. Un dos puntos fortes da teor\u00eda \u00e9 a predici\u00f3n de comportamento estereot\u00edpico e intereses limitados, mentres que os puntos d\u00e9biles son que a funci\u00f3n executiva resulta dif\u00edcil de medir e que os d\u00e9ficits nesta funci\u00f3n non se atoparon en nenos pequenos con autismo.\nA teor\u00eda da coherencia central d\u00e9bil sost\u00e9n a hip\u00f3tese de que unha capacidade limitada para observar o panorama xeral sustenta a perturbaci\u00f3n central no autismo. O punto forte desta teor\u00eda \u00e9 a predici\u00f3n de talentos especiais e picos de desempe\u00f1o nas persoas autistas. Por outra banda, a teor\u00eda relacionada sobre o funcionamento da percepci\u00f3n mellorada c\u00e9ntrase m\u00e1is na superioridade das operaci\u00f3ns de percepci\u00f3n e orientadas localmente nos individuos autistas.\nNingunha das categor\u00edas resulta satisfactoria por si mesma. As teor\u00edas sobre a cognici\u00f3n social non cobren ben os aspectos dos comportamentos r\u00edxidos e repetitivos do autismo, mentres que as teor\u00edas non sociais presentan dificultades \u00e1 hora de explicar as discapacidades sociais e dificultades na comunicaci\u00f3n, polo que unha teor\u00eda combinada baseada en m\u00faltiples d\u00e9ficits poder\u00eda ser de m\u00e1is utilidade neste aspecto.\nDiagnose.\nA diagnose bas\u00e9ase no comportamento, e non na causa ou mecanismo. Segundo o DSM-5 o autismo caracter\u00edzase por d\u00e9ficits persistentes na comunicaci\u00f3n social e na interacci\u00f3n dentro de contextos m\u00faltiples, as\u00ed coma nos padr\u00f3ns limitados e repetitivos de comportamento, intereses ou actividades. Estas deficiencias est\u00e1n presentes \u00f3 comezo da infancia, habitualmente antes dos tres anos de idade, e dan lugar a unha discapacidade funcional clinicamente significativa. Alg\u00fans dos s\u00edntomas son unha falta de reciprocidade emocional ou social, o uso estereotipado e repetitivo da linguaxe ou a linguaxe idiosincr\u00e1tica, e unha preocupaci\u00f3n persistente polos obxectos non habituais. O diagn\u00f3stico precisa diferenciar os s\u00edntomas daqueles que encaixan m\u00e1is coa s\u00edndrome de Rett, cunha discapacidade intelectual ou cun atraso do desenvolvemento global. Pola s\u00faa banda, o ICD-10 utiliza unha definici\u00f3n esencialmente id\u00e9ntica para o autismo.\nExisten varios instrumentos de diagn\u00f3stico dispo\u00f1ibles. Dous deles adoitan empregarse habitualmente na investigaci\u00f3n do autismo. A entrevista de diagn\u00f3stico do autismo revisada () \u00e9 unha entrevista \u00f3s pais semiestruturada, mentres que o Programa de Observaci\u00f3n Diagn\u00f3stico do Autismo () emprega a observaci\u00f3n e interacci\u00f3n co propio neno. A escala de clasificaci\u00f3n do autismo infantil () util\u00edzase habitualmente nos ambientes cl\u00ednicos para avaliar a gravidade do autismo base\u00e1ndose na observaci\u00f3n dos nenos, e neste contexto tam\u00e9n pode empregarse a entrevista de diagn\u00f3stico para trastornos sociais e de Comunicaci\u00f3n ().\nUn pediatra habitualmente enc\u00e1rgase de realizar unha investigaci\u00f3n preliminar revisando o historial de desenvolvemento e realizando un exame f\u00edsico \u00f3 neno. De ser necesario, o diagn\u00f3stico e avaliaci\u00f3n l\u00e9vanse a cabo coa axuda de especialistas en trastornos do espectro autista, observando e avaliando os factores cognitivos, de comunicaci\u00f3n, familiares e outros, empregando ferramentas estandarizadas e tomando en conta calquera condici\u00f3n m\u00e9dica asociada. \u00c9 habitual requirir que un neuropsic\u00f3logo pedi\u00e1trico aval\u00ede o comportamento e capacidades cognitivas, tanto para axudar na diagnose coma para axudar a recomendar intervenci\u00f3ns educativas. Un diagn\u00f3stico diferencial para trastornos do espectro autista nesta fase pode ter en conta tam\u00e9n unha posible discapacidade intelectual, xordeira, ou outra discapacidade espec\u00edfica de linguaxe coma a s\u00edndrome Landau-Kleffner. A presenza de autismo pode dificultar tam\u00e9n a diagnose de trastornos psiqui\u00e1tricos coexistentes como a depresi\u00f3n.\nAs avaliaci\u00f3ns xen\u00e9ticas adoitan facerse cando o trastorno autista xa est\u00e1 diagnosticado, particularmente cando outros s\u00edntomas xa suxiren unha causa xen\u00e9tica. A tecnolox\u00eda xen\u00e9tica permite relacionar a un n\u00famero estimado dun 40% de casos \u00e1 causas xen\u00e9ticas. No 2008 prop\u00faxose un modelo de diagnose de xenotipado inicial, que avaliar\u00eda de forma rutineira as variaci\u00f3ns no n\u00famero de copias do xenoma. Segundo se van desenvolvendo novas probas xen\u00e9ticas xorden problemas \u00e9ticos, legais e sociais, e a dispo\u00f1ibilidade comercial das probas pode preceder a un entendemento axeitado de como empregar os resultados das mesmas, por mor da complexidade da xen\u00e9tica do autismo. As probas metab\u00f3licas e de escaneo neuronal poden ser de axuda en ocasi\u00f3ns, pero non se realizan de forma rutineira.\nOs trastornos do espectro autista poden diagnosticarse en ocasi\u00f3ns \u00f3s 14 meses de idade, a\u00ednda que o diagn\u00f3stico t\u00f3rnase m\u00e1is estable \u00f3 longo dos tres primeiros anos de vida. O diagn\u00f3stico insuficiente ou o diagn\u00f3stico errado son problemas s\u00f3 en casos marxinais, e gran parte do incremento no n\u00famero de casos rexistrados de trastornos autistas d\u00e9bese con toda probabilidade \u00f3s cambios nas pr\u00e1cticas de diagn\u00f3stico. O incremento de popularidade das opci\u00f3ns de tratamento con f\u00e1rmacos e a expansi\u00f3n de beneficios incentivou os provedores de servizos m\u00e9dicos a diagnosticar trastornos autistas, dando como resultado diagn\u00f3sticos err\u00f3neos en nenos con s\u00edntomas incertos. De forma inversa, o custo do rastrexo e da diagnose e os problemas econ\u00f3micos pode inhibir ou atrasar os diagn\u00f3sticos. Resulta particularmente complicado diagnosticar autismo entre os discapacitados visuais, en parte porque alg\u00fans dos criterios do diagn\u00f3stico dependen da visi\u00f3n, ademais de que os s\u00edntomas do autismo sobrep\u00f3\u00f1ense cos dos trastornos com\u00fans de cegueira.\nClasificaci\u00f3n.\nO autismo \u00e9 un dos cinco trastornos xeneralizados do desenvolvemento (), que se caracterizan por anomal\u00edas xeneralizadas das interacci\u00f3ns sociais e da comunicaci\u00f3n, ademais de intereses moi restrinxidos e comportamento altamente repetitivo. Estes s\u00edntomas non implican enfermidade, fraxilidade ou perturbaci\u00f3n emocional.\nDas cinco formas de trastornos PDD, a s\u00edndrome de Asperger \u00e9 a m\u00e1is achegada \u00f3 autismo en s\u00edntomas e posibles causas. A s\u00edndrome Rett e a s\u00edndrome de Heller comparten varios s\u00edntomas co autismo, pero poden ter causas non relacionadas. O trastorno xeneralizado do desenvolvemento non especificado (), tam\u00e9n chamado \"autismo at\u00edpico\", diagnost\u00edcase cando non se cumpren os criterios dun trastorno m\u00e1is espec\u00edfico. A diferenza do autismo, as persoas con s\u00edndrome de Asperger non padecen un atraso substancial no desenvolvemento da linguaxe. A terminolox\u00eda aplicada \u00f3 autismo pode ser confusa, en ocasi\u00f3ns denom\u00ednase \u00f3 autismo, \u00e1 s\u00edndrome de Asperger e \u00f3 trastorno xeneralizado os \"trastornos do espectro autista\" () ou en ocasi\u00f3ns \"trastornos autistas\", mentres que o propio autismo recibe habitualmente os nomes de \"trastorno autista\" ou \"autismo infantil\". Na pr\u00e1ctica cl\u00ednica a cualificaci\u00f3n de autismo, trastorno do espectro autista e trastorno xeneralizado do desenvolvemento non especificado adoitan empregarse de forma intercambiable. Os trastornos do espectro autista son a s\u00faa vez un subconxunto do fenotipo m\u00e1is amplo do autismo, que describe os individuos que poden non ter un trastorno do espectro autista pero poden presentar caracter\u00edsticas semellantes \u00e1s do autismo, coma a compulsi\u00f3n por evitar o contacto visual.\nAs manifestaci\u00f3ns do autismo cobren un amplo espectro, dende individuos con discapacidades graves (sen capacidade de fala, con discapacidades de desenvolvemento, ou bloqueados en movementos repetitivos de mans e do corpo) ata outros individuos cunha alta funcionalidade que poden presentar comportamentos sociais activos pero particularmente distintivos, un enfoque a intereses limitados e unha comunicaci\u00f3n verbosa e pedante. Xa que o espectro de comportamentos \u00e9 continuo, os l\u00edmites entre as categor\u00edas de diagn\u00f3stico resultan algo arbitrarias por necesidade. En ocasi\u00f3ns a s\u00edndrome div\u00eddese en autismo de baixa, media e alta funcionalidade, base\u00e1ndose nos niveis de cociente intelectual, ou en canta asistencia precisa o individuo na s\u00faa vida diaria. Estas subdivisi\u00f3ns non son est\u00e1ndar e resultan controvertidas. O autismo pode dividirse tam\u00e9n en autismo sindr\u00f3mico e non sindr\u00f3mico. O sindr\u00f3mico as\u00f3ciase coa discapacidade intelectual grave ou profunda, ou cunha s\u00edndrome conx\u00e9nita con s\u00edntomas f\u00edsicos, coma a esclerose tuberosa. Malia que os individuos con s\u00edndrome de Asperger tenden a desempe\u00f1arse cognitivamente mellor que os autistas, o alcance da sobreposici\u00f3n entre a s\u00edndrome de Asperger, o autismo de alta funcionalidade e o autismo non sindr\u00f3mico non est\u00e1 totalmente definido.\nAlg\u00fans estudos obtiveron resultados de diagn\u00f3sticos de autismo en nenos por mor dunha perda de capacidades sociais ou de linguaxe, en oposici\u00f3n a unha falta de progreso nas mesmas, habitualmente entre os 15 e os 30 meses de idade. A validez desta distinci\u00f3n \u00e9 controvertida, xa que \u00e9 posible que o autismo regresivo sexa un subtipo espec\u00edfico, ou que haxa un rango continuo de comportamentos entre o autismo con e sen regresi\u00f3n.\nA investigaci\u00f3n das causas do autismo viuse dificultada pola incapacidade de identificar subgrupos bioloxicamente significativos dentro da poboaci\u00f3n autista e polos l\u00edmites tradicionais entre as disciplinas da psiquiatr\u00eda, psicolox\u00eda, neurolox\u00eda e pediatr\u00eda. As tecnolox\u00edas m\u00e1is recentes coma as imaxes por resonancia magn\u00e9tica funcional e as imaxes de tensor de difusi\u00f3n poden axudar a identificar fenotipos bioloxicamente relevantes que poden observarse en esc\u00e1neres cerebrais para axudar nos estudos neuroxen\u00e9ticos do autismo. Un exemplo disto \u00e9 a menor actividade na zona facial fusiforme do cerebro, que se asocia cunha discapacidade na distinci\u00f3n entre persoas e obxectos. Tam\u00e9n existe unha proposta para clasificar o autismo empregando os factores xen\u00e9ticos ademais dos de comportamento.\nRastrexo.\n\u00d3 redor da metade dos pais de nenos con trastornos do espectro autista advirten os comportamentos pouco habituais dos nenos antes de que cumpran os 18 meses de idade, e \u00f3 redor de catro quintos dec\u00e1tanse antes dos 24 meses de idade. Segundo un estudo conxunto de varias organizaci\u00f3ns estadounidenses, o fallo no cumprimento dos seguintes fitos \"\u00e9 unha indicaci\u00f3n absoluta para proceder con avaliaci\u00f3ns a maiores. O atraso na derivaci\u00f3n para devanditas probas pode atrasar a diagnose temper\u00e1 e o tratamento, e afectar o resultado a longo prazo\":\nA United States Preventive Services Task Force indicou en 2016 que non estaba claro se o rastrexo era beneficioso ou prexudicial entre os nenos entre os que non hai preocupaci\u00f3ns. A pr\u00e1ctica realizada no Xap\u00f3n \u00e9 a de rastrexar t\u00f3dolos nenos na procura de trastornos do espectro autista \u00f3s 18 e 24 meses, empregando probas de rastrexo espec\u00edficas para o autismo. Pola contra, no Reino Unido s\u00f3 se realiza o rastrexo cando as familias ou os pediatras reco\u00f1ecen posibles sinais. Non hai datos conclu\u00edntes de cal destes dous m\u00e9todos resulta m\u00e1is efectivo. As ferramentas de rastrexo incl\u00faen o cuestionario \"Modified Checklist for Autism in Toddlers\" (M-CHAT), o cuestionario \"Early Screening of Autistic Traits Questionnaire\" e o \"First Year Inventory\". Os datos iniciais para o M-CHAT e o seu predecesor, o \"Checklist for Autism in Toddlers\" (CHAT), en nenos de entre 18 e 30 meses de idade, suxiren que o seu uso resulta m\u00e1is axeitado nun ambiente cl\u00ednico e que presenta unha baixa sensibilidade (moitos falsos negativos) mais unha boa especificidade (poucos falsos positivos). Tam\u00e9n se considera posiblemente m\u00e1is preciso preceder estas probas cun rastrexo de maior espectro que non faga distinci\u00f3n entre os trastornos do espectro autista e outros trastornos do desenvolvemento. As ferramentas de rastrexo dese\u00f1adas para as normas dunha cultura para comportamentos coma o contacto visual poden resultar inapropiadas para outras culturas diferentes. Malia que as probas xen\u00e9ticas para o autismo resultan xeralmente pouco pr\u00e1cticas, pode chegar a considerarse o seu uso nalg\u00fans casos determinados, coma en casos de nenos con s\u00edntomas neurol\u00f3xicos e dimorfismos.\nTratamento.\nOs obxectivos principais \u00e1 hora de tratar nenos con autismo son reducir as discapacidades asociadas e o sufrimento familiar, as\u00ed como incrementar a calidade de vida e independencia funcional. Existe unha correlaci\u00f3n xeral das persoas cun maior CI e unha maior resposta \u00f3 tratamento ademais da obtenci\u00f3n de mellores resultados. Non existe un \u00fanico tratamento considerado mellor co resto, e os tratamentos adoitan personalizarse segundo as necesidades de cada neno, coas familias e o sistema educativo representando os principais recursos do tratamento.\nOs estudos sobre intervenci\u00f3ns presentan problemas metodol\u00f3xicos que impiden obter unha conclusi\u00f3n definitiva sobre a efectividade, a\u00ednda que o desenvolvemento de intervenci\u00f3ns baseadas en evidencias avanzou dende comezos dos s\u00e9culo XXI. Malia que moitas intervenci\u00f3ns psicosociais te\u00f1en algunha evidencia positiva, suxerindo que algunha forma de tratamento \u00e9 preferible a ning\u00fan tratamento, a calidade metodol\u00f3xica das revisi\u00f3ns sistem\u00e1ticas destes estudos foi xeralmente pobre, coa maior\u00eda de resultados sendo tentativos, e presentando pouca evidencia para a efectividade relativa das opci\u00f3ns de tratamento.\nOs programas intensivos e continuos de educaci\u00f3n especial e terapia do comportamento nos primeiros anos de vida poden axudar os nenos a adquirir capacidades de coidado persoal, sociais e de traballo, ademais de que habitualmente melloran o seu funcionamento e dimin\u00faen a gravidade dos s\u00edntomas e dos comportamentos non adaptados. Os enfoques dispo\u00f1ibles incl\u00faen a an\u00e1lise aplicada do comportamento, modelos de desenvolvemento, ensinanza estruturada, terapia da linguaxe, terapia de habilidades sociais e terapia ocupacional. Entre estes enfoques, as intervenci\u00f3ns aplicadas poden ter o obxectivo de tratar as caracter\u00edsticas autistas de forma integral, ou de enfocar o tratamento nunha \u00e1rea especial de capacidade. Existen algunhas evidencias de que a intervenci\u00f3n intensiva temper\u00e1 do comportamento, un modelo de intervenci\u00f3n temper\u00e1 baseado na an\u00e1lise aplicada do comportamento, \u00e9 un tratamento efectivo para alg\u00fans nenos con trastornos do espectro autista. Dous conceptos te\u00f3ricos para a intervenci\u00f3n infantil temper\u00e1 incl\u00faen a an\u00e1lise aplicada do comportamento e os modelos pragm\u00e1ticos de desenvolvemento social, e existe unha estratexia de intervenci\u00f3n que emprega un modelo de adestramento para pais, que ensina \u00f3s pais como po\u00f1er en funcionamento varias t\u00e9cnicas destes conceptos, permitindo que os pais diseminen eles mesmos as intervenci\u00f3ns. Tam\u00e9n se desenvolveron outros programas de modelos pragm\u00e1ticos de desenvolvemento social para fornecer explicitamente sistemas de intervenci\u00f3n por medio dunha posta en funcionamento por parte dos pais no propio fogar. Malia o desenvolvemento recente dos modelos de adestramento para pais, este tipo de intervenci\u00f3ns demostraron a s\u00faa efectividade en numerosos estudos, avali\u00e1ndose coma unha forma de tratamento probablemente eficaz.\nEducaci\u00f3n.\nAs intervenci\u00f3ns educativas poden ter unha eficiencia variable na maior\u00eda de nenos. A intervenci\u00f3n intensiva temper\u00e1 do comportamento demostrou a s\u00faa efectividade na mellora da funcionalidade global en nenos de idade preescolar e est\u00e1 ben establecida para a mellora do desempe\u00f1o intelectual dos nenos pequenos. De forma semellante, a intervenci\u00f3n aplicada por profesores que emprega unha an\u00e1lise aplicada do comportamento combinada cun enfoque pragm\u00e1tico de desenvolvemento social probouse coma un tratamento ben establecido na mellora das capacidades sociais e de comunicaci\u00f3n dos nenos pequenos, a\u00ednda que a evidencia \u00e9 menor para a s\u00faa efectividade no tratamento dos s\u00edntomas globais. Os informes neurofisiol\u00f3xicos adoitan comunicarse de forma pobre \u00f3s educadores, o que da coma resultado unha brecha entre o que o informe recomenda e o tipo de educaci\u00f3n que se fornece. Desco\u00f1\u00e9cese se os programas de tratamento para nenos poden levar a unha consecuci\u00f3n de melloras significativas cando os nenos xa son maiores, e a limitada investigaci\u00f3n na efectividade dos programas residenciais para adultos obtivo resultados mixtos. A idoneidade de inclu\u00edr nenos con gravidades de trastornos do espectro autista variables na poboaci\u00f3n educativa xeral \u00e9 un tema de debate entre educadores e investigadores.\nMedicaci\u00f3n.\nExisten varios medicamentos empregados para tratar os s\u00edntomas dos trastornos do espectro autista que interfiren coa integraci\u00f3n do neno no fogar ou na escola cando os tratamentos do comportamento non resultan efectivos. M\u00e1is da metade dos nenos estadounidenses diagnosticados con trastornos autistas reciben medicamentos psicoactivos ou anticonvulsivos, sendo os m\u00e1is habituais os antidepresivos, os estimulantes e os antipsic\u00f3ticos. Comprobouse a utilidade dalg\u00fans antipsic\u00f3ticos, coma a risperidona e o aripiprazol, no tratamento da irritabilidade, comportamentos repetitivos e falta de sono que adoitan darse no autismo, pero os seus efectos secundarios deben medirse contra \u00f3s potenciais beneficios, e as persoas con autismo poden responder a eles de forma at\u00edpica. No caso dos adolescentes e adultos con trastornos do espectro autista hai unha falta de investigaci\u00f3ns fiables sobre a efectividade ou seguridade dos tratamentos con medicamentos. Non existe ning\u00fan medicamento que cure os s\u00edntomas principais do autismo das discapacidades sociais e de comunicaci\u00f3n. Alg\u00fans experimentos con ratos conseguiron reverter ou reducir alg\u00fans dos s\u00edntomas relacionados co autismo por medio da substituci\u00f3n ou modulaci\u00f3n da funci\u00f3n xen\u00e9tica, suxerindo a posibilidade de procurar terapias para mutaci\u00f3ns pouco frecuentes das que se sabe que causan autismo.\nMedicina alternativa.\nA\u00ednda que existen moitas intervenci\u00f3ns e terapias alternativas dispo\u00f1ibles, moi poucas delas est\u00e1n apoiadas por estudos cient\u00edficos. Estes tratamentos presentan un apoio emp\u00edrico m\u00ednimo no contexto da calidade de vida, e moitos programas enf\u00f3canse en medidas de \u00e9xito que carecen de validez de predici\u00f3n e relevancia no mundo real. Alg\u00fans tratamentos alternativos poden po\u00f1er en perigo o neno. Un estudo de 2008 conclu\u00edu que en dietas sen case\u00edna os nenos autistas presentan uns \u00f3sos significativamente m\u00e1is finos en comparaci\u00f3n co resto de nenos, e no ano 2005 unha terapia de quelaci\u00f3n fallada acabou coa vida dun neno autista de cinco anos de idade. Por outra banda, o tratamento de nenos autistas con medicina hiperb\u00e1rica est\u00e1 a\u00ednda nunha fase de investigaci\u00f3n inicial. Malia a s\u00faa popularidade coma tratamento alternativo para persoas con autismo, non existen evidencias claras de que unha dieta sen glute sexa beneficiosa para eles. No subconxunto de persoas que presentan sensibilidade \u00f3 glute, existen probas limitadas que suxiren que unha dieta sen glute pode mellorar alg\u00fans comportamentos autistas.\nCusto.\nOs tratamentos son caros, e os custos indirectos a\u00ednda m\u00e1is. Un estudo estadounidense estimou que para algu\u00e9n nado no ano 2000 o custo medio durante a s\u00faa vida ser\u00eda duns 4,11 mill\u00f3ns de d\u00f3lares, cun 10% en coidados m\u00e9dicos, 30% para educaci\u00f3n adicional e outros coidados, e o 60% restante por mor da perda de produtividade econ\u00f3mica. Os programas con subvenci\u00f3ns p\u00fablicas poden resultar pouco axeitados ou apropiados para determinados nenos, e os custos m\u00e9dicos e de terapias as\u00f3cianse cunha maior probabilidade de problemas econ\u00f3micos familiares, cunha perda media dun 14% de ingresos anuais en familias con nenos autistas, e unha asociaci\u00f3n dos trastornos autistas cunha maior probabilidade de que os problemas de coidados infant\u00eds poidan afectar o emprego dos pais. Trala infancia, os principais problemas do tratamento incl\u00faen o coidado no fogar, o adestramento para o traballo, a sexualidade, as habilidades sociais e a xesti\u00f3n do patrimonio.\nPrognose.\nNon se co\u00f1ece unha cura para o autismo. Os nenos poden recuperarse en determinadas ocasi\u00f3ns, perdendo a diagnose de trastorno autista, en ocasi\u00f3ns tras recibir un tratamento intensivo e noutras ocasi\u00f3ns sen recibilo. Desco\u00f1\u00e9cese a frecuencia destas recuperaci\u00f3ns, as taxas en mostras non seleccionadas de nenos con trastornos do espectro autistas var\u00edan dende un 3% ata un 25%. A maior\u00eda de nenos con autismo adquiren linguaxe \u00e1 idade de cinco anos ou antes, a\u00ednda que hai un pequeno n\u00famero de casos nos que desenvolveron as capacidades de comunicaci\u00f3n nunha idade posterior. A maior\u00eda de nenos autistas non pos\u00faen un apoio social, relaci\u00f3ns significativas, oportunidades futuras de traballo ou autodeterminaci\u00f3n. Malia que as dificultades principais tenden a persistir, habitualmente os s\u00edntomas t\u00f3rnanse m\u00e1is leves coa idade.\nHai poucos estudos de alta calidade que traten a prognose a longo prazo. Alg\u00fans adultos presentan unha pequena mellora nas habilidades de comunicaci\u00f3n, pero outros poucos presentan un declive das mesmas, e non hai estudos enfocados no autismo trala mediana idade. A adquisici\u00f3n de linguaxe antes dos seis anos de idade, un cociente intelectual por riba de 50 e unhas capacidades laborais son factores que infl\u00faen nun mellor resultado, a\u00ednda que unha vida independente \u00e9 pouco probable cun autismo grave, e a maior\u00eda das persoas con autismo te\u00f1en que lidar con obst\u00e1culos importantes na s\u00faa transici\u00f3n \u00e1 idade adulta.\nEpidemiolox\u00eda.\nA maior\u00eda das avaliaci\u00f3ns m\u00e1is recentes tenden a estimar unha prevalencia de 1-2 por 1000 para o autismo e case un 6 por 1000 para trastornos do espectro autista, cun 11 por 1000 nos Estados Unidos para trastornos do espectro autista a data de 2008. Por\u00e9n, debido a que os datos non son axeitados, estes n\u00fameros poder\u00edan subestimar a taxa verdadeira de prevalencia dos trastornos autistas. Globalmente o autismo afectaba a un n\u00famero estimado de 24,8 mill\u00f3ns de persoas a data de 2015, mentres que a s\u00edndrome de Asperger afectaba a outros 37,2 mill\u00f3ns. No 2012 o NHS estimou que a prevalencia xeral de autismo entre adultos de m\u00e1is de 18 anos de idade no Reino Unido era dun 1,1%. A taxa de trastornos xeneralizados do desenvolvemento non especificados estimouse nun 3,7 por 1000, a da s\u00edndrome de Asperger nun 0,6 por 1000 e a da s\u00edndrome de Heller nun 0,02 por 1000. As estimaci\u00f3ns m\u00e1is recentes do CDC indican que 1 de cada 68 nenos, ou un 14,7 por 1000, ti\u00f1a un trastorno do espectro autista a data de 2010.\nO n\u00famero de casos de autismo rexistrados incrementouse de forma dram\u00e1tica nos anos 1990 e comezos do s\u00e9culo XXI. Este incremento atrib\u00faese na s\u00faa maior parte \u00f3s cambios nas pr\u00e1cticas de diagn\u00f3stico, padr\u00f3ns de derivaci\u00f3n, dispo\u00f1ibilidade de servizos, idade no diagn\u00f3stico e concienciaci\u00f3n p\u00fablica, a\u00ednda que non se poden descartar por completo outros factores de riscos ambientais. As evidencias dispo\u00f1ibles non desbotan a posibilidade de que a verdadeira prevalencia do autismo se incrementase, e un incremento real suxerir\u00eda unha maior atenci\u00f3n e financiamento dirixido \u00f3 cambio de factores ambientais no lugar dunha continuaci\u00f3n do enfoque na xen\u00e9tica.\nOs nenos presentan un maior risco de trastornos do espectro autista que as nenas. A taxa est\u00e1 nunha media de 4,3 nenos por cada nena, e a discapacidade cognitiva modif\u00edcaa en gran medida, acheg\u00e1ndose \u00f3 2 nenos por cada nena no caso de discapacidades intelectuais e m\u00e1is de 5,5 nenos por nena sen elas. Investig\u00e1ronse varias teor\u00edas sobre a maior prevalencia en var\u00f3ns, pero a causa desta variaci\u00f3n non est\u00e1 confirmada, e unha das teor\u00edas indica que a diferenza bas\u00e9ase en que moitas nenas non reciben un diagn\u00f3stico correcto.\nA\u00ednda que as evidencias non implican ning\u00fan factor \u00fanico de risco no embarazo coma causa do autismo, o risco de autismo as\u00f3ciase cunha idade avanzada nalg\u00fan dos dous proxenitores, diabetes, sangrado e uso de medicaci\u00f3n psiqui\u00e1trica na nai durante o embarazo. O risco \u00e9 maior no caso de pais de idade m\u00e1is avanzada que no caso de nais de idade m\u00e1is avanzada. D\u00faas das explicaci\u00f3ns potenciais disto son o incremento co\u00f1ecido na carga de mutaci\u00f3n no esperma de persoas de idade m\u00e1is avanzada e a hip\u00f3tese de que os homes contraen matrimonio m\u00e1is tarde se pos\u00faen un lastre xen\u00e9tico e amosan alg\u00fan signo de autismo. A maior\u00eda de profesionais cre que a raza, etnia e contexto socioecon\u00f3mico non afectan a ocorrencia do autismo.\nHai outras condici\u00f3ns que se dan comunmente nos nenos con autismo:\nHistoria.\nExisten uns poucos exemplos de s\u00edntomas autistas e tratamentos descritos moito antes de que o autismo fose descrito. \"Tischreden\" de Marti\u00f1o Lutero, compilado polo seu anotador Mathesius, cont\u00e9n a historia dun neno de 12 anos de idade que poder\u00eda ter padecido un autismo grave. Lutero aparentemente pensou que o neno era \"unha masa de carne sen alma posu\u00edda polo demo\", e suxeriu que deber\u00edan afogalo, a\u00ednda que unha cr\u00edtica posterior levantou d\u00fabidas sobre a veracidade deste reconto. O primeiro caso de autismo ben documentado \u00e9 o de Hugh Blair de Borgue, detallado nun informe xudicial de 1747 no que o seu irm\u00e1n conseguiu a petici\u00f3n de anular o casamento de Blair para conseguir a s\u00faa herdanza. O Neno Salvaxe de Aveyron, un neno salvaxe capturado en 1798, amosaba varios signos de autismo. O estudante de medicina Jean Itard tratouno cun programa do comportamento dese\u00f1ado para axudalo a formar ligaz\u00f3ns sociais e inducirlle a fala por medio da imitaci\u00f3n.\nA palabra en lat\u00edn moderno \"autismus\" foi cu\u00f1ada polo psiquiatra su\u00edzo Eugen Bleuler en 1910 mentres defin\u00eda os s\u00edntomas da esquizofrenia. Derivouna da palabra grega \"aut\u00f3s\" (\u03b1\u1f50\u03c4\u03cc\u03c2, que significa 'un mesmo'), e usouna para definir a autoadmiraci\u00f3n m\u00f3rbida, refer\u00edndose a unha \"retirada autista do paciente \u00e1s s\u00faas fantas\u00edas, contra a que calquera influencia do exterior se converte nunha perturbaci\u00f3n intolerable\". A palabra \"autismo\" tomou o seu significado moderno por primeira vez en 1938 cando Hans Asperger do Hospital Universitario de Viena adoptou a terminolox\u00eda de Bleuler de \"psic\u00f3patas autistas\" nunha charla en alem\u00e1n sobre psicolox\u00eda infantil. Asperger estaba investigando un trastorno do espectro autista agora co\u00f1ecido como a s\u00edndrome de Asperger, a\u00ednda que por varios motivos non recibiu un amplo reco\u00f1ecemento coma diagnose separada ata o ano 1981. Leo Kanner do Hospital Johns Hopkins utilizou por primeira vez a palabra \"autismo\" co seu significado moderno cando introduciu a etiqueta \"autismo infantil temper\u00e1n\" nun estudo de 1943 sobre 11 nenos con semellanzas particulares no comportamento. Case t\u00f3dalas caracter\u00edsticas descritas no primeiro artigo de Kanner sobre o tema, de forma notable \"soidade autista\" e \"insistencia na invariabilidade\", consid\u00e9ranse a\u00ednda como t\u00edpicas dos trastornos do espectro autista. Desco\u00f1\u00e9cese se Kanner derivou o termo de forma independente de Asperger.\nDonald Triplett foi a primeira persoa diagnosticada con autismo. Leo Kanner diagnosticouno tras un exame inicial en 1938, e recibiu a etiqueta de \"caso 1\". Triplett destacaba polas s\u00faas habilidades de sabio, en particular por ser capaz de nomear notas musicais tocadas nun piano e realizar multiplicaci\u00f3ns mentais complexas. O seu pai Oliver describ\u00edrao coma t\u00edmido socialmente pero interesado en padr\u00f3ns de n\u00fameros, notas musicais, letras do alfabeto e imaxes de presidentes dos Estados Unidos. \u00d3s dous anos de idade Triplett xa era capaz de recitar o salmo 23 e memorizara 25 preguntas e respostas do catecismo presbiteriano, e tam\u00e9n amosaba interese na creaci\u00f3n de acordes musicais.\nA reutilizaci\u00f3n por parte de Kanner do termo \"autismo\" deu lugar a varias d\u00e9cadas de terminolox\u00eda confusa coma \"esquizofrenia infantil\", e o enfoque da psiquiatr\u00eda infantil na privaci\u00f3n maternal levou a ideas equivocadas do autismo como unha resposta \u00e1s \"nais refrixerador\". Non foi ata finais dos anos 1960 cando o autismo quedou establecido coma unha s\u00edndrome separada. A mediados dos anos 1970 t\u00ed\u00f1anse moi poucas evidencias do papel xen\u00e9tico no autismo. Non foi ata 1980 que o DSM-III diferenciou o autismo da esquizofrenia infantil. En 1987 o DSM-III-R forneceu unha lista de verificaci\u00f3n para a diagnose do autismo. En maio de 2013 publicouse o DSM-5, que actualizou a clasificaci\u00f3n dos trastornos persistentes do comportamento. O agrupamento de trastornos, que incl\u00fae o trastorno xeneralizado do desenvolvemento non especificado, o autismo, a s\u00edndrome de Asperger, a s\u00edndrome Rett e a s\u00edndrome de Heller, eliminouse e substitu\u00eduse polo termo xeral de \"trastornos do espectro autista\". As d\u00faas categor\u00edas recollidas son as da discapacidade para a comunicaci\u00f3n e/ou interacci\u00f3n social, e a dos comportamentos repetitivos.\nInternet foi unha axuda para que individuos autistas puidesen circunvalar sinais non verbais e cuesti\u00f3ns emocionais que lles resultan dif\u00edciles de manexar, fornecendo unha maneira de formar comunidades en li\u00f1a e traballar de forma remota. Desenvolv\u00e9ronse varios aspectos sociol\u00f3xicos e culturais do autismo, con alg\u00fans membros da comunidade procurando unha cura e outros considerando que o autismo \u00e9 simplemente outra forma de ser. Malia que o aumento no n\u00famero de organizaci\u00f3ns de pais e a desestigmatizaci\u00f3n dos trastornos autistas infant\u00eds afectaron a visi\u00f3n actual dos trastornos do espectro autista, moitos pais a\u00ednda senten un estigma social en diversas situaci\u00f3ns nas que o comportamento autista dos seus fillos se percibe de forma negativa, e moitos doutores de medicina xeral e especialistas seguen a expresar puntos de vista consistentes con investigaci\u00f3ns desfasadas sobre o autismo.\nSociedade e cultura.\nO xurdimento do movemento polos dereitos do autismo serviu como intento de animar as persoas a seren m\u00e1is tolerantes cos que padecen autismo. Por medio deste movemento proc\u00farase facer que outras persoas consideren o autismo coma unha diferenza no lugar dunha doenza. Os propo\u00f1entes deste movemento procuran \"a aceptaci\u00f3n, non unha cura\". Existen tam\u00e9n outros eventos mundiais que procuran unha maior visibilidade para o autismo, coma o D\u00eda Mundial da Concienciaci\u00f3n sobre o Autismo que se celebra o 2 de abril, \"Light It Up Blue\", o Domingo do Autismo, o D\u00eda do Orgullo Autista e Autreat entre outros. Tam\u00e9n hai outras organizaci\u00f3ns adicadas \u00f3 incremento da concienciaci\u00f3n social do autismo e \u00f3s efectos que ten o autismo na vida dos que o padecen, como por exemplo Autism Speaks, Autism National Committee ou Autism Society of America. Os estudosos das ciencias sociais incrementaron o enfoque no estudo das persoas con autismo na procura de aprender m\u00e1is sobre \"o autismo coma cultura, comparaci\u00f3ns transculturais e investigaci\u00f3n en movementos sociais\". As representaci\u00f3ns nos medios foron diversas dende finais do s\u00e9culo XX. O filme \"Rain Man\", que ga\u00f1ou 4 Premios \u00d3scar inclu\u00edndo o de mellor filme, representa un personaxe con autismo que pos\u00fae unhas habilidades e talentos incribles. Malia que moitos autistas non pos\u00faen estas capacidades especiais, existen outros individuos autistas que acadaron o \u00e9xito profesional nos seus respectivos campos de traballo. O 10 de abril de 2017 o programa infantil de televisi\u00f3n \"Sesame Street\" introduciu un novo personaxe na serie, unha meni\u00f1a chamada Julia con trastorno autista, co prop\u00f3sito de \"procurar unha mellor representaci\u00f3n do autismo na pantalla e conseguir unha aceptaci\u00f3n do autismo na sociedade\"."}
{"id": "128182", "revid": "1888", "url": "https://gl.wikipedia.org/wiki?curid=128182", "title": "San Miguel do Cami\u00f1o", "text": ""}
{"id": "128184", "revid": "85894", "url": "https://gl.wikipedia.org/wiki?curid=128184", "title": "A \u00c1spera, Ribas Pequenas, B\u00f3veda", "text": "A \u00c1spera \u00e9 un lugar da parroquia de Ribas Pequenas, no concello de B\u00f3veda.\nEst\u00e1 situado a 365 metros de altitude na estrada LU-546 que une Lugo e Monforte. Contaba en 2008 con 32 habitantes (22 homes e 10 mulleres)."}
{"id": "128186", "revid": "85894", "url": "https://gl.wikipedia.org/wiki?curid=128186", "title": "Chorente, Ribas Pequenas, B\u00f3veda", "text": "Chorente \u00e9 un lugar da parroquia de Ribas Pequenas, no concello de B\u00f3veda. Sit\u00faase a 332 m de altitude na beira do r\u00edo Mao. Contaba en 2008 con 15 habitantes (8 homes e 7 mulleres)."}
{"id": "128187", "revid": "85894", "url": "https://gl.wikipedia.org/wiki?curid=128187", "title": "Marz\u00e1n, Vilalpape, B\u00f3veda", "text": "Marz\u00e1n \u00e9 unha aldea da parroquia de Vilalpape, no concello de B\u00f3veda.\nA aldea sit\u00faase a 455 m de altitude na serra de Marz\u00e1n. Contaba en 2008 con 3 habitantes (2 homes e 1 muller)."}
{"id": "128188", "revid": "85894", "url": "https://gl.wikipedia.org/wiki?curid=128188", "title": "Val de Miotos, Vilalpape, B\u00f3veda", "text": "Val de Miotos \u00e9 unha aldea da parroquia de Vilalpape, no concello de B\u00f3veda.\nA aldea sit\u00faase a 423 m de altitude na serra de Val de Miotos, entre Marz\u00e1n e Vilalpape. Contaba en 2008 con 6 habitantes (4 homes e 2 mulleres)."}
{"id": "128189", "revid": "5724643", "url": "https://gl.wikipedia.org/wiki?curid=128189", "title": "Vilalpape, Vilalpape, B\u00f3veda", "text": "Vilalpape \u00e9 unha aldea da parroquia de Vilalpape, no concello de B\u00f3veda.\nA aldea sit\u00faase a 393 m de altitude \u00f3s p\u00e9s da Serra de Vilalpape e preto da estrada LU-546. Contaba en 2008 con 37 habitantes (18 homes e 19 mulleres).\nNesta aldea encontramos a igrexa parroquial de San Bartolomeu e tam\u00e9n a antiga casa-escola."}
{"id": "128191", "revid": "85894", "url": "https://gl.wikipedia.org/wiki?curid=128191", "title": "As Folguedas, Vilalpape, B\u00f3veda", "text": "As Folguedas \u00e9 unha entidade deshabitada da parroquia de Vilalpape, no concello de B\u00f3veda."}
{"id": "128192", "revid": "98629", "url": "https://gl.wikipedia.org/wiki?curid=128192", "title": "Covelo, Freituxe, B\u00f3veda", "text": "Covelo \u00e9 un lugar da parroquia de Freituxe, no concello de B\u00f3veda na comarca de Terra de Lemos. At\u00f3pase a 394 m de altitude preto do n\u00facleo de Freituxe. Contaba en 2008 con 1 habitante (1 home)."}
{"id": "128193", "revid": "25871", "url": "https://gl.wikipedia.org/wiki?curid=128193", "title": "Vetusta Morla", "text": "Vetusta Morla \u00e9 unha banda de indie orixinaria de Tres Cantos, Madrid (Espa\u00f1a), que canta en castel\u00e1n. Tras nove anos de andaina musical, en febreiro de 2008 publicaron o seu primeiro longo, \"Un d\u00eda no mundo\", que recibiu unha grande acollida tanto por parte do p\u00fablico como pola cr\u00edtica especializada.\nHistoria.\nVetusta Morla naceu a finais dos anos 90, concretamente no ver\u00e1n de 1998. Todo comezou no ximnasio do instituto Jos\u00e9 Lu\u00eds Sampedro, da localidade madrile\u00f1a de Tres Cantos.\nOs primeiros compo\u00f1entes de Vetusta Morla foron Pucho (voz), David Garc\u00eda \"O Indio\" (bater\u00eda), Jorge Gonz\u00e1lez (percusi\u00f3n), Alejandro Notario (baixo) e Guillermo Galv\u00e1n (guitarra). M\u00e1is tarde, a finais de 1998, Juan Manuel Latorre incorp\u00f3rase ao grupo como guitarra e teclado, completando o sexteto.\nO grupo toma o seu nome da vella tartaruga da novela de Michael Ende \"A historia interminable\", Morla, que optou por crerse o xusto para non converterse en nada.\nA gravaci\u00f3n da s\u00faa primeira maqueta, \"13 horas con Lucy\", tivo lugar en xaneiro de 2000. Tras ga\u00f1ar en marzo do mesmo ano, o segundo premio do Concurso Musical de Hortaleza, e o primeiro premio do Concurso Estatal de Pop-Rock de Rivas Vaciamadrid, uns meses m\u00e1is tarde, xorde a oportunidade de gravar unha segunda demo, que tomar\u00eda o nome da banda, en xaneiro de 2001\nTras chegar \u00e1 final do Concurso de Rock de Moratalaz en 2001, o grupo co\u00f1eceu ao produtor David Hyam. Con el comezaron a perfilar un novo traballo, \"A cuadratura do c\u00edrculo\".\nAo finalizar a gravaci\u00f3n do terceira demo, Alejandro Notario abandona o grupo. Ao pouco tempo \u00c1lvaro B. Baglietto pasa a ser o novo baixista.\nEn 2004 actuaron en \"Los conciertos de Radio 3\" de RTVE. Tam\u00e9n participaron no Festival Internacional Anti-Crise (Beirut), ao que foron convidados como representaci\u00f3n espa\u00f1ola. Trat\u00e1base dun evento que reun\u00eda a varios artistas de distintas nacionalidades. Al\u00ed tiveron a ocasi\u00f3n non s\u00f3 de tocaren con todos os invitados, sen\u00f3n tam\u00e9n de conviviren durante uns d\u00edas, todos xuntos nunha casa otom\u00e1 convertida en residencia de artistas e centro cultural chamada \"Zico House\".\nEn xaneiro de 2005, publicaron \"Mira\", un EP autoeditado de 7 temas.\nDurante todo este tempo, Vetusta Morla non deixou de tocar por salas de toda Espa\u00f1a, prestando especial atenci\u00f3n ao circu\u00edto madrile\u00f1o (O Sol, Caf\u00e9 A Palma, Galileo Galilei, Caracol, Macumba, Clamores, Heineken, A Boca do Lobo, Ritmo &amp; Comp\u00e1s, Chesterfield Caf\u00e9, Joy Eslava...)\nEn febreiro de 2008, editaron o seu primeiro longo, \"Un d\u00eda en el mundo\", que foi cualificado como \"o mellor primeiro disco dun grupo na historia do rock espa\u00f1ol\" pola prensa especializada.\nO 18 de febreiro dese mesmo ano, volven actuar n\"'Os concertos de Radio 3\", esta vez presentando o seu primeiro LP.\nNo ano 2009 participaron na XVIII edici\u00f3n do Festival do Norte.\nMembros.\nOs compo\u00f1entes de Vetusta Morla colaboran, ademais, en diferentes proxectos musicais.\nDavid \"o Indio\" forma parte entre outros de SpeakLOW, Quartetoscopio, e colabora en multitude de proxectos, inclu\u00eddo Depedro, a nova aventura de Jairo Zavala. Tocou con artistas de flamenco, con Amparanoia, e con Muchachito Bombo Inferno.\nJorge \u00e9 membro dunha banda de fusi\u00f3n chamada CaLoCanDo. E Juanma, dunha de funk/hip-hop chamada Funkin Donuts.\nDiscograf\u00eda.\nMira.\n\"Mira\" pode considerarse a primeira gravaci\u00f3n \"profesional\" de Vetusta Morla. Producido polo grupo e Angel Luj\u00e1n, incl\u00fae seis temas, m\u00e1is un bonus track, entre os que se atopan gravaci\u00f3ns do primeiro directo que a banda ofreceu n\"'Os concertos de Radio 3\".\nA imaxe da portada sorprendeu \u00e1 banda na s\u00faa escala a Beirut, no Godot Art Gallery de Praga. O artwork de \"Mira\" correu a cargo do propio Pucho.\nUn d\u00eda no mundo.\nO primeiro longo de Vetusta Morla comezou a desenvolverse en Alameda de Cervera (Cidade Real), no taller de \"Creacci\u00f3n\" do artista Alfredo Mart\u00ednez. Nunha das salas dunha antiga adega grav\u00e1ronse as bater\u00edas, os baixos, e parte das percusi\u00f3ns. O resto da gravaci\u00f3n terminouse nos estudios Sonobox de Madrid, xunto aos seus socios e produtores Javibu Carretero e Manuel Colmenero. \nTras non recibiren o apoio que buscaban por parte das discogr\u00e1ficas, Vetusta Morla crea o selo \"Pequeno salto mortal\", co que, por fin, publican o seu primeiro disco en febreiro de 2008. \nNo \u00e1lbum incl\u00faense temas de distintas \u00e9pocas da banda, alg\u00fans dos cales foron revisados e mesmo cambiaron de nome. \n\"Un d\u00eda no mundo\" \u00e9 tam\u00e9n o t\u00edtulo do tema que foi elixido como carta de presentaci\u00f3n do disco. O videoclip do mesmo foi realizado por \u00c1lvaro Le\u00f3n (keloide), e conseguiu ser nomeado no Festival de Cinema de M\u00e1laga e o Festival de Curtos de Medina del Campo (2008). \nA fotograf\u00eda da portada do \u00e1lbum, realizada por David Mart\u00edn Page, mostra un neno que salta entre dous bancos nun peirao xunto ao mar. Est\u00e1 realizada na praia da Nova Ic\u00e0ria de Barcelona (Espa\u00f1a). Os membros da banda explican a relaci\u00f3n entre esta imaxe e a propia banda nunha entrevista: \n \nA edici\u00f3n especial, que tivo unha tirada de 2.080 copias, componse do CD, o DVD \"A canci\u00f3n n\u00famero 13\" realizado por Guillermo Galv\u00e1n (guitarrista da banda), que mostra o proceso de gravaci\u00f3n do disco, as letras en transparencias individuais, e unha peza dun quebracabezas. En total, hai 13 quebracabezas (tantos como canci\u00f3ns), e cada un consta de 160 pezas, que compo\u00f1en a imaxe da portada do disco. \nSegundo palabras do grupo, \nCada unha das copias foi empaquetada de maneira artesanal polos propios membros do grupo. O dese\u00f1o foi realizado, unha vez m\u00e1is, por Pucho. \nNos seus d\u00faas primeiras semanas \u00e1 venda, o disco entrou na lista oficial de vendas elaborada por Promusicae, chegando case a esgotar os 2.000 exemplares. \nA presentaci\u00f3n oficial do disco tivo o seu momento \u00e1lxido o 19 de abril de 2008 na Sala Joy Eslava. Co cartel de \"Entradas Esgotadas\" colgado semanas antes do show, e un p\u00fablico totalmente entregado, a banda ofreceu, ante 1.500 persoas, o que, posiblemente, sexa o seu mellor concerto at\u00e9 a data. \nA escenograf\u00eda correu a cargo, unha vez m\u00e1is, de \u00c1lvaro Le\u00f3n e o equipo de keloide, que conseguiron recrear dunha maneira moi especial a atmosfera do videoclip de \"Un d\u00eda en el mundo\". \n* Segundo disco.\nO segundo disco do grupo ch\u00e1mase \"Mapas\" e dentro deste traballo at\u00f3panse as canci\u00f3ns de:\n- Los d\u00edas raros\n- Lo que te hace grande\n- En el r\u00edo\n- Baldosas amarillas\n- Boca en la tierra\n- El hombre del saco\n- Maldita dulzura\n- Cenas lejanas\n- Mapas\n- Canci\u00f3n de vuelta\n- Escudo humano\n- Mi suerte\nMapas, \u00e9 o t\u00edtulo do novo \u00e1lbum de vetusta morla. Tr\u00e1tase do segundo LP da banda tra\u00f1o seu debut, Un D\u00eda en el Mundo. Mapas foi composto e gravado despois dunha intensa xira que se desenvolveu tanto en territorio nacional como en M\u00e9xico e a Arxentina e, trala cal, vetusta morla decidiu pecharse silenciosamente na busca de novos mecanismos creativos.\nDurante un ano estiveron producindo a materia prima da que xorden as 12 canci\u00f3ns que conforman Mapas, realizando simulacros con novas texturas e instrumentaci\u00f3ns. O propio proceso de composici\u00f3n e investigaci\u00f3n s\u00f3nica desembocou nun m\u00e9todo de gravaci\u00f3n destinado a recrear no estudo eses momentos de comunicaci\u00f3n colectiva que se dan sobre os escenarios e que constit\u00faen o n\u00facleo da m\u00fasica. En Mapas se escoitan as vibraci\u00f3ns en tempo real, gravadas primeiro en soporte anal\u00f3xico nos estudios Garate de Andoain (Guip\u00fascoa) e despois, aproveitando as vantaxes da edici\u00f3n dixital, nos estudos Sonobox (Madrid). Todo iso en compa\u00f1a de Manuel Colmenero e Javitu Carretero,que xa foran os encargados de producir Un D\u00eda en el Mundo.\nMapas constit\u00fae unha baixada \u00e1 terra, \u00e1 realidade e ao presente.Mentres o primeiro \u00e1lbum asent\u00e1base en movementos e hip\u00f3tese, na contemplaci\u00f3n do pasado ou en so\u00f1ar un futuro, nesta ocasi\u00f3n f\u00e1lase de obxectos, de consecuencias, de li\u00f1as temporais que se conxelan para debuxar mapas do que somos.\nContin\u00faan publicando no seu propio selo, Peque\u00f1o Salto Mortal, persistindo nun modelo que constitu\u00edu unha inspiradora anomal\u00eda no sistema. Tralo lanzamento de Mapas, vetusta morla, emb\u00e1rcase de novo nunha xira, iniciando outra vez ese proceso no que as canci\u00f3ns deixan de ser propiedade exclusiva dos seus creadores e empezan a ensancharse, a buscar significados adxacentes, a afastarse en emoci\u00f3ns alleas."}
{"id": "128194", "revid": "839", "url": "https://gl.wikipedia.org/wiki?curid=128194", "title": "Incendio de Copenhaguen de 1728", "text": "O Incendio de Copenhaguen de 1728 foi o maior incendio na historia de Copenhaguen, capital de Dinamarca. Comezou na tarde do 20 de outubro de 1728 e continuou ata a ma\u00f1\u00e1 do 23 de outubro.\nHistoria.\nDestru\u00edu aproximadamente o 28% da cidade. Tomando como referencia o n\u00famero de parcelas destru\u00eddas segundo o catastro, deixou o 20% da poboaci\u00f3n sen fogar, e a reconstruci\u00f3n non conclu\u00edu at\u00e9 1737. Non menos do 47% da cidade, a cal databa da Idade Media, perdeuse completamente, e xunto co incendio de Copenhaguen de 1795, \u00e9 a principal raz\u00f3n pola que existen poucos vestixios da Copenhaguen medieval na actualidade.\nA\u00ednda que o n\u00famero de mortos e feridos foi relativamente baixo en relaci\u00f3n \u00e1 magnitude do incendio, as perdas culturais foron substanciais. Ademais de varias colecci\u00f3ns privadas de libros, perd\u00e9ronse 35.000 textos, inclu\u00edndo un gran n\u00famero de obras \u00fanicas na s\u00faa clase, como consecuencia do lume na biblioteca da Universidade de Copenhaguen. As\u00ed mesmo, no observatorio localizado no \u00faltimo piso da Rundet\u00e5rn (en galego, \"Torre redonda\") alg\u00fans instrumentos e documentos de Tycho Brahe e Ole R\u00f8mer foron destru\u00eddos."}
{"id": "128195", "revid": "1410", "url": "https://gl.wikipedia.org/wiki?curid=128195", "title": "Siro", "text": "Siro L\u00f3pez Lorenzo, m\u00e1is co\u00f1ecido como Siro, nado en Ferrol o 19 de xaneiro de 1943, \u00e9 un reco\u00f1ecido humorista gr\u00e1fico, caricaturista e ensa\u00edsta galego.\nObra.\nProfesionalmente, comezou como delineante na empresa metal\u00farxica Baz\u00e1n, e publicou os seus primeiros debuxos en 1970, na revista \"Chan\" (dirixida por Raimundo Garc\u00eda Dom\u00ednguez \"Borob\u00f3\"). Axi\u00f1a se especializou na caricatura e o humor e colaborou asiduamente en diferentes xornais galegos, como \"Ferrol Diario\" (en 1971), \"El Ideal Gallego\" (1972), \"La Regi\u00f3n\" (1973), \"El Norte de Galicia\" (1980) e, especialmente, \"La Voz de Galicia\", xornal co que traballou desde 1985 ata 2006 como caricaturista pol\u00edtico, fundamentalmente. Desde o 2000 coordinou o suplemento de humor de \"La Voz\" titulado \"Xatentendo.com\".\nEntre 1997 e 1999 colaborou en \"Diario 16\" no espazo \"Almas del nueve largo\", con Xos\u00e9 Luis Alvite.\nTam\u00e9n apareceron debuxos seus en distintas revistas (\"Grial\", \"Teima\", \"Vagalume\", \"Can sen Dono\", \"Encrucillada\" e outras) e ilustrando numerosos libros de diferentes autores (Neira Vilas, Chao Rego, Manolo Rivas, Xavier Alcal\u00e1, Barreiro Rivas, Helena Villar etc.).\n\u00c9 o autor das ilustraci\u00f3ns dos sete volumes dedicados \u00e1 antropolox\u00eda dentro do \"Proxecto Galicia\", de H\u00e9rcules Edici\u00f3ns , e os cinco volumes da serie \"Mitolox\u00eda\" editada por Ediciones de la Torre.\nRealizou as medallas das colecci\u00f3ns Letras Galegas e Xacobeo 99, en colaboraci\u00f3n co escultor Manuel Ferreiro Bad\u00eda. En 1997 dese\u00f1ou o selo conmemorativo do D\u00eda das Letras Galegas dedicado a \u00c1nxel Fole.\nCo tempo, publicou m\u00e1is de 15 \u00e1lbums, desde aqueles primeiros \"Humor 71\" (1971) ou \"Probes homes\" (1975) ata os \u00faltimos, como \"Siro 30 anos despois\" (2000) ou \"Xente na br\u00e9tema\" (2003), \u00e1 vez que presentou numerosas exposici\u00f3ns, monogr\u00e1ficas ou non, dos seus traballos de caricaturas, retratos e o que deu en chamar \"figuraci\u00f3ns\". Co gallo do D\u00eda das Letras Galegas 2009, outorgado a Ram\u00f3n Pi\u00f1eiro, presentou a exposici\u00f3n \"Ram\u00f3n Pi\u00f1eiro na lembranza\".\nXunto con Xaqu\u00edn Mar\u00edn impulsou un manifesto en defensa do humor, do que naceu a idea do que hoxe \u00e9 o Museo do Humor de Fene. Neste mesmo sentido c\u00f3mpre lembrar que foi o dese\u00f1ador do proxecto da Praza do Humor, na Coru\u00f1a, en 1990.\nTam\u00e9n colaborou desde o principio na radio e na televisi\u00f3n como guionista, realizador ou locutor. Na COPE de Ferrol foi guionista e director do programa \"O espello\", entre 1970 e 1985; en Radio Voz realizou \"Corre Carmela, que chove\", entre 1993 e 1999 ; na Televisi\u00f3n de Galicia colaborou en programas como \"Mosteiros ou lendas\", \"Riscos\" (con 50 entrevistas a artistas pl\u00e1sticos galegos) e, en 1990, dirixindo \"\u00bfImos al\u00f3?\", o primeiro curso de galego neste medio .\nReco\u00f1ecementos.\nRecibiu, entre outros, os premios \"Merl\u00edn\" (por d\u00faas ocasi\u00f3ns: El Progreso, 1980, e Museo do Humor de Fene, 1996), a Vieira do Humor Gr\u00e1fico (Enxebre Orde da Vieira, 1982), o Premio Fern\u00e1ndez Latorre (La Voz de Galicia, 1986 Fundaci\u00f3n Fern\u00e1ndez Latorre), Ferrol\u00e1n do ano (1991), o Premio Xornalismo (Xunta de Galicia, 1991), a Medalla da Prata de Galicia (Xunta de Galicia, 1997) e o Premio Galicia Comunicaci\u00f3n (2001), ademais do xa citado Premio \u00c1lvaro Cunqueiro de Teatro en 2003.\nA s\u00faa obra est\u00e1 exposta en diferentes centros como por exemplo no Museo Carlos Maside (Sada), no Museo do Humor (Fene), no Museo Municipal de Ferrol ou no propio Centro Ram\u00f3n Pi\u00f1eiro. Tam\u00e9n forma parte das colecci\u00f3ns de Caixa Galicia, Caixanova, Universidade de Santiago de Compostela ou do Parlamento Galego."}
{"id": "128198", "revid": "92340", "url": "https://gl.wikipedia.org/wiki?curid=128198", "title": "Nanak", "text": "O gur\u00fa Nanak Dev, nado o 15 de abril de 1469 e finado o 7 de maio de 1539, foi o fundador do sikhismo e o primeiro dos dez gur\u00fas sikh. Non s\u00f3 \u00e9 reverenciado polos sikhs, sen\u00f3n tam\u00e9n polos hind\u00fas e os musulm\u00e1ns en Punjab e por todo o subcontinente indio."}
{"id": "128200", "revid": "6939", "url": "https://gl.wikipedia.org/wiki?curid=128200", "title": "Gur\u00fa Nanak", "text": ""}
{"id": "128202", "revid": "13919", "url": "https://gl.wikipedia.org/wiki?curid=128202", "title": "Polic\u00eda Militar de Paran\u00e1", "text": ""}
{"id": "128203", "revid": "22570", "url": "https://gl.wikipedia.org/wiki?curid=128203", "title": "Milibar", "text": "O milibar (s\u00edmbolo mbar) \u00e9 a mil\u00e9sima parte do bar, unidade de presi\u00f3n no Sistema Internacional. \nO milibar \u00e9 equivalente a cen newtons por metro cadrado ou a cen pascais.\nA presi\u00f3n atmosf\u00e9rica media \u00e9 1.013 mbar = 101.300 Pa = 759,81 Torricelli (ISO 2533). Cando a presi\u00f3n atmosf\u00e9rica \u00e9 superior a 1.013 milibares temos unha alta presi\u00f3n ou anticicl\u00f3n. Cando a presi\u00f3n atmosf\u00e9rica \u00e9 inferior a 1.013 milibares, temos unha baixa presi\u00f3n, borrasca ou cicl\u00f3n."}
{"id": "128204", "revid": "785", "url": "https://gl.wikipedia.org/wiki?curid=128204", "title": "Lamas", "text": "O top\u00f3nimo Lamas pode referirse a:"}
{"id": "128207", "revid": "85894", "url": "https://gl.wikipedia.org/wiki?curid=128207", "title": "Probeiros, A Parte, Monforte de Lemos", "text": "Probeiros \u00e9 unha aldea da parroquia da Parte, no concello de Monforte de Lemos.\nA aldea sit\u00faase a 338 m de altitude, na beira do r\u00edo Mao. Contaba en 2008 con 24 habitantes (13 homes e 11 mulleres).\nHai unha pequena capela na honra a San Ram\u00f3n e cel\u00e9branse as festas a primeira fin de semana de setembro."}
{"id": "128208", "revid": "85894", "url": "https://gl.wikipedia.org/wiki?curid=128208", "title": "Remu\u00edn, A Parte, Monforte de Lemos", "text": "Remu\u00edn \u00e9 unha aldea da parroquia da Parte, no concello de Monforte de Lemos.\nA aldea sit\u00faase a 330 m de altitude, na beira do r\u00edo Cabe, \u00f3s p\u00e9s do Moncai. Contaba en 2008 con 10 habitantes (6 homes e 4 mulleres)."}
{"id": "128209", "revid": "85894", "url": "https://gl.wikipedia.org/wiki?curid=128209", "title": "Camporr\u00edo, A Parte, Monforte de Lemos", "text": "Camporr\u00edo \u00e9 unha aldea da parroquia da Parte, no concello de Monforte de Lemos. En 2008 ti\u00f1a 14 habitantes (9 homes e 5 mulleres).\nA aldea sit\u00faase a 322 m de altitude, na beira do r\u00edo Cabe, \u00f3s p\u00e9s do monte Moncai. Preto da aldea cel\u00e9brase anualmente a romar\u00eda do San Mateo."}
{"id": "128210", "revid": "2338", "url": "https://gl.wikipedia.org/wiki?curid=128210", "title": "A Parte, A Parte, Monforte de Lemos", "text": "A Parte \u00e9 unha aldea da parroquia da Parte, no concello de Monforte de Lemos. En 2008 ti\u00f1a 9 habitantes (5 homes e 4 mulleres).\nA aldea sit\u00faase a 353 m de altitude, na beira do r\u00edo Mao. Na aldea est\u00e1 a igrexa parroquial e preto da aldea cel\u00e9brase anualmente a romar\u00eda do San Mateo cada 21 de setembro."}
{"id": "128217", "revid": "1822", "url": "https://gl.wikipedia.org/wiki?curid=128217", "title": "Siro L\u00f3pez Lorenzo", "text": ""}
{"id": "128226", "revid": "98629", "url": "https://gl.wikipedia.org/wiki?curid=128226", "title": "Nectario", "text": "Un nectario \u00e9 toda gl\u00e1ndula nun organismo vexetal capaz de producir e secretar n\u00e9ctar. Os nectarios son com\u00fans en flores, ofrecendo unha fonte de l\u00edquidos e hidratos de carbono a animais, que as\u00ed poden actuar na polinizaci\u00f3n das plantas, mais tam\u00e9n p\u00f3dense atopar nectarios en diversos outros \u00f3rganos, coas m\u00e1is diferentes finalidades.\nOrixe.\nA evoluci\u00f3n dos nectarios nas anxiospermas posiblemente foi relativamente tard\u00eda. Os grupos de Anxiospermas considerados \"basais\" polos m\u00e9todos modernos de filoxenia raramente presentan secreci\u00f3n de n\u00e9ctar, ben sexa nas s\u00faas flores ou en calquera outro \u00f3rgano. O nectario xorde en grupos m\u00e1is derivados, xeralmente asociados \u00e1s flores. \u00c9 posible que a secreci\u00f3n de n\u00e9ctar te\u00f1a orixinalmente sido feita a trav\u00e9s da propia epiderme dos p\u00e9talos, e a partir de a\u00ed irradiado para diferentes formas.\nNectarios florais.\nOs nectarios florais son gl\u00e1ndulas cunha mesma funci\u00f3n primordial, mais con caracter\u00edsticas morfol\u00f3xicas completamente distinguidas, e, moitas veces, aparentemente sen calquera relaci\u00f3n entre si.\n\u00c9 dif\u00edcil determinar a forma m\u00e1is com\u00fan, mais hai 4 principais tipos de nectarios florais:\nNormalmente ac\u00e9ptase que algunhas estruturas florais secretoras doutras substancias que non o n\u00e9ctar deriv\u00e1ronse de nectarios florais com\u00fans. \u00c9 o caso do x\u00e9nero \"Clusia\", que pos\u00fae un anel descontinuo de gl\u00e1ndulas no centro da flor que producen un tipo de resina pega\u00f1enta apreciada por certas abellas, sen moita relaci\u00f3n qu\u00edmica co n\u00e9ctar com\u00fan. Nalgunhas especies brasileiras do x\u00e9nero \"Combretum\" hai gl\u00e1ndulas como discos nectar\u00edferos que secretam un xel consistente e pouco adocicado, apreciado por periquitos.\nNectarios extraflorais.\nA pesar da s\u00faa funcionalidade como un atractivo para polinizadores, os nectarios non se restrinxen \u00e1 flores. Hai casos excepcionais de nectarios extraflorais coa funci\u00f3n de promover a polinizaci\u00f3n. Ocorre principalmente en Euphorbiaceae (cuxas flores diminutas poden estar acompa\u00f1adas por gl\u00e1ndulas nas inflorescencias, pr\u00f3ximas a elas). Xa na familia Marcgraviaceae, o pedicelo que sustenta a flor presenta unha estrutura semellante a unha xarra, pendente por un ped\u00fanculo. No interior da xarra hai produci\u00f3n de n\u00e9ctar abundante. Os paxaros, e at\u00e9 mesmo alg\u00fans monos, obrigados a pousar sobre as flores para alcanzar o n\u00e9ctar, c\u00e1rganse de p\u00f3len antes de partiren para outra inflorescencia.\n\u00c9 com\u00fan a ocorrencia de gl\u00e1ndulas nectar\u00edferas en follas ou no talo, xeralmente cunha funci\u00f3n protectora. A secreci\u00f3n de azucre, exposta e accesible de xeito doado, atrae formigas, que en contrapartida defenden esta fonte de alimento contra predadores. Isto acontece nalgunhas especies dos x\u00e9neros \"Impatiens\", \"Sapium\", \"Croton\", \"Jatropha\", \"Inga\", e moitos outros.\nUn dos exemplos m\u00e1is asombrosos da funci\u00f3n secundaria dos nectarios en protexer as plantas \u00e9 o que ocorre no x\u00e9nero \"Passiflora\". Os principais predadores das follas de \"Passiflora\" son varias especies de bolboretas, que depositan seus ovos sobre as follas. Neste grupo, al\u00e9n do nectario floral, a maior parte das especies presenta nectarios nas follas, sexa no seu limbo ou no pec\u00edolo, na forma de pequenas clavas ou verrugas. Nalgunhas especies, eses nectarios conservan a s\u00faa funcionalidade como secretores de n\u00e9ctar, e act\u00faan na atracci\u00f3n de formigas, que \u00e1 s\u00faa vez preservan a s\u00faa fonte de alimento.\nNon obstante, en certas especies, a capacidade de producir n\u00e9ctar destas gl\u00e1ndulas foi suprimida, a\u00ednda que conservasen a s\u00faa morfolox\u00eda orixinal. Aparentemente indefensos sen as formigas, estes \"Pasiflora\" teoricamente ser\u00edan presas doadas. Mais nestas especies, os nectarios aparentemente in\u00fatiles asumen cores e formas semellantes aos ovos das bolboretas, cuxos vermes se alimentar\u00edan das s\u00faas follas. Ao entender estruturas semellantes a ovos da s\u00faa propia especie, as bolboretas ignoran estas plantas e procuran outras especies para desovar."}
{"id": "128229", "revid": "23204", "url": "https://gl.wikipedia.org/wiki?curid=128229", "title": "N\u00e9ctar", "text": "O n\u00e9ctar \u00e9 unha substancia acuosa secretada polos vexetais a trav\u00e9s de gl\u00e1ndulas especializadas. A s\u00faa constituci\u00f3n qu\u00edmica xeralmente incl\u00fae azucres en cantidades variables de acordo coa especie.\nA polinizaci\u00f3n e a intermediaci\u00f3n entre as especies vexetal e animal.\nNormalmente o n\u00e9ctar \u00e9 aproveitado por certos animais (insectos, aves e mam\u00edferos) como fonte de auga e hidratos de carbono, e estes animais procuran as plantas nectar\u00edferas para a s\u00faa alimentaci\u00f3n. En contrapartida, moitas especies vexetais presentan gl\u00e1ndulas de n\u00e9ctar (nectarios) nas s\u00faas flores, de xeito que, ao visitar esta fonte de n\u00e9ctar, o animal fatalmente ir\u00e1 esvarar nas anteras e cargar o pole para outras flores, efectuando as\u00ed a polinizaci\u00f3n. \nEsta relaci\u00f3n mutua entre plantas e animais, intermediada polo n\u00e9ctar, ten evolucionado e unha mir\u00edade de especies vexetais e animais, coas m\u00e1is variadas adaptaci\u00f3ns morfol\u00f3xicas, xurdiran as\u00ed sobre a Terra.\nO n\u00e9ctar tam\u00e9n pode ser producido noutros \u00f3rganos das plantas, onde asumen funci\u00f3n protectora. En certas especies, como nos x\u00e9neros Passiflora, Croton e Impatiens. As especies Passifora, ou \"Passifloraceae\", \"Croton\" e \"Impatiens\" son especies vexetais utilizadas pola homeopat\u00eda, polas s\u00faas caracter\u00edsticas curativas. Nalgunhas plantas o n\u00e9ctar \u00e9 producido por glandulares nas follas ou no talo. As formigas son atra\u00eddas por estas fontes de azucre, e atacan a calquera outro animal que se aproxime \u00e1 planta, protex\u00e9ndoa contra posibles predadores. En m\u00e1is este caso, hai unha relaci\u00f3n con vantaxes mutuas intermediada polo n\u00e9ctar.\nSimbolox\u00eda.\nNa iconograf\u00eda, o n\u00e9ctar \u00e9 o l\u00edquido precioso da compaix\u00f3n que verte do vaso dos \"bodhisattvas\", ou seres xa iluminados, como Kuan Yin, que asumiran o compromiso de axudar os que a\u00ednda sofren na Terra."}
{"id": "128230", "revid": "1131", "url": "https://gl.wikipedia.org/wiki?curid=128230", "title": "Manuel Chamoso Lamas", "text": "Manuel Chamoso Lamas, nado na Habana o 16 de maio de 1909 e finado na Coru\u00f1a o 24 de abril de 1985, foi un arque\u00f3logo, historiador da arte e escritor galego que dirixiu as escavaci\u00f3ns de Iria Flavia e o subsolo da Catedral de Santiago de Compostela.\nTraxectoria.\nChamoso naceu na Habana, fillo de emigrantes, pero dende os catro anos residiu en Galicia na casa petrucial de Moldes, no concello de Bobor\u00e1s, a car\u00f3n do pazo de Ant\u00f3n Losada Di\u00e9guez, quen lle deu clase. Cursou o bacharelato no instituto de Pontevedra, onde recibiu clases de debuxo de Alfonso Daniel Rodr\u00edguez Castelao. Obtivo o doutoramento de Filosof\u00eda e Letras e Dereito en Compostela e Madrid, onde foi alumno de Eugeni d'Ors e Jos\u00e9 Ortega y Gasset.\nAo estalar a Guerra civil espa\u00f1ola entra en filas, incorpor\u00e1ndose ao \"Servicio Militar de Recuperaci\u00f3n\" nas frontes de Madrid e Levante cunha misi\u00f3n que consist\u00eda na recuperaci\u00f3n do patrimonio cultural. Ao finalizar a guerra ded\u00edcase \u00e1 recuperaci\u00f3n dos tesouros do patrimonio art\u00edstico xunto con Graciano Macarr\u00f3n Despierto, Juan de Contreras y L\u00f3pez de Ayala (marqu\u00e9s de Lozoya), e o que despois ser\u00eda o arquitecto do Valle de los Ca\u00eddos, Pedro Muguruza.\nNo ano 1940 ratificouse a Chamoso como \"Delegado Inspector General de los Dep\u00f3sitos dependientes del Servicio de Recuperaci\u00f3n\". No 1945 pasa a ser Comisario da \"I Zona del Servicio de Defensa del Patrimonio Art\u00edstico\", que incl\u00fae Le\u00f3n, Asturias e Galicia.\nRealizou escavaci\u00f3ns arqueol\u00f3xicas nas minas de ouro romanas de Barbantes, no seu inmediato castro de San Cibrao de Las, en Santa Mari\u00f1a de Augas Santas de Allariz, na Catedral de Santiago de Compostela (1946-1959), para atopar a lauda do bispo iriense Teodomiro e verificar aspectos da lenda da aparici\u00f3n do sartego do Ap\u00f3stolo.\nDende 1967 dirixiu o Museo das Peregrinaci\u00f3ns e de Santiago de Compostela, do que foi fundador.\nEn 1977 e dentro da reordenaci\u00f3n do Ministerio de Cultura feita por P\u00edo Cabanillas, foi nomeado Subdirector Xeral de Patrimonio Art\u00edstico, cargo ao cal renunciou ao cabo dun ano.\nEn Bobor\u00e1s promoveu a declaraci\u00f3n dos BICs das igrexas de San Xuli\u00e1n de Astureses, San Mamede de Moldes e o conxunto Hist\u00f3rico-Art\u00edstico de Pazos de Arenteiro. Tam\u00e9n no caso dos mu\u00ed\u00f1os dos Cinco Infernos este foi declarado Monumento Nacional.\nChamoso Lamas foi membro da comisi\u00f3n nacional do Consello Internacional de Museos, do Instituto Arqueol\u00f3xico Alem\u00e1n, correspondente da Real Academia de Belas Artes de San Fernando, da \"Soci\u00e9t\u00e9 des antiquaires de France\", membro, presidente e presidente de honra a t\u00edtulo p\u00f3stumo da Real Academia Galega de Belas Artes. As\u00ed mesmo foi membro da Real Academia Galega (ingresou como membro de n\u00famero en 1956 coa lectura do discurso \"Valores hist\u00f3ricos y est\u00e9ticos que intervienen en la formaci\u00f3n del arte rom\u00e1nico\", respondido por Ram\u00f3n Otero Pedrayo) e do Instituto Jos\u00e9 Cornide de Estudos Coru\u00f1eses.\nObras.\nPublicou m\u00e1is dun centenar de traballos sobre arte de Galicia en revistas e colecci\u00f3ns especializadas. Entre os seus libros destacan:"}
{"id": "128237", "revid": "98629", "url": "https://gl.wikipedia.org/wiki?curid=128237", "title": "Jesen\u00edk", "text": "Jesen\u00edk (at\u00e9 1947 \"Fr\u00fdvaldov\", en alem\u00e1n \"Freiwaldau\") \u00e9 unha cidade da naci\u00f3n hist\u00f3rica de Silesia, centro do distrito do mesmo nome, situada na Rexi\u00f3n de Olomouc na Rep\u00fablica Checa."}
{"id": "128242", "revid": "23204", "url": "https://gl.wikipedia.org/wiki?curid=128242", "title": "Libro de Taliesin", "text": "O Llyfr Taliesin (Libro de Taliesin en gal\u00e9s) \u00e9 un dos manuscritos galeses m\u00e1is famosos. Est\u00e1 datado na primeira metade do s\u00e9culo XIV (outros autores propo\u00f1en o ano 1275), a\u00ednda que se cre que a maior\u00eda dos seus poemas son moito m\u00e1is antigos. O manuscrito est\u00e1 custodiado na Biblioteca Nacional de Gales de Aberystwyth coa sinatura Peniarth MS 2. Cons\u00e9rvase incompleto tras ter perdido algunhas follas, inclu\u00edda a primeira.\nO volume cont\u00e9n unha colecci\u00f3n dalg\u00fans dos m\u00e1is antigos poemas en gal\u00e9s, moitos deles atribu\u00eddos ao poeta case m\u00edtico Taliesin, activo durante o s\u00e9culo VI. Outros poemas reflicten un estilo particular, herdeiro tanto dos textos latinos como da tradici\u00f3n celta de Gales. Parece que un \u00fanico amanuense compuxo o volume, probabelmente en Glamorgan, aproveitando outros textos e atribu\u00edndo os poemas an\u00f3nimos a Taliesin, que para ent\u00f3n representaba o paradigma do sabio profeta e mago.\nNo manuscrito rec\u00f3llense tam\u00e9n varios poemas galeses, entre os que destacan: \nTam\u00e9n incl\u00fae algunhas das primeiras menci\u00f3ns en lingua vern\u00e1cula \u00e1s faza\u00f1as de H\u00e9rcules e Alexandre Magno. O estilo dos poemas var\u00eda entre o prof\u00e9tico, mitol\u00f3xico, relixioso e hist\u00f3rico."}
{"id": "128247", "revid": "25871", "url": "https://gl.wikipedia.org/wiki?curid=128247", "title": "Basilio (cantante)", "text": "Basilio Fergus Alexandre, co\u00f1ecido artisticamente como Basilio, nado en Panam\u00e1 o 13 de outubro de 1947 e finado en Miami o 11 de outubro de 2009, foi un cantante paname\u00f1o de orixe afroamericana, que tivo moito \u00e9xito nas d\u00e9cadas de 1970 e 1980. As s\u00faas canci\u00f3ns m\u00e1is co\u00f1ecidas son \"Vivir lo nuestro\", \"T\u00fa ni te imaginas\", \"Demasiado amor\", \"Costumbres\", \"Tanto tanto amor\", \"Cisne cuello negro\" e \"Te llevar\u00e9 una rosa\", entre outras, que foron cantadas e tocadas en base a diversos x\u00e9neros musicais, tal que a balada ou o pop."}
{"id": "128248", "revid": "14065", "url": "https://gl.wikipedia.org/wiki?curid=128248", "title": "Jesenik", "text": ""}
{"id": "128252", "revid": "22570", "url": "https://gl.wikipedia.org/wiki?curid=128252", "title": "Forex", "text": "O mercado de divisas, tam\u00e9n co\u00f1ecido como Forex (abreviatura do termo ingl\u00e9s Foreign Exchange). FX ou Currency Market, \u00e9 un mercado mundial e descentralizado no que se negocian divisas.\nEste mercado naceu co obxectivo de facilitar o fluxo monetario que se deriva do comercio internacional. \u00c9, por gran marxe, o mercado financeiro m\u00e1is grande do mundo, chegando a mover un volume diario de transacci\u00f3ns de ao redor de cinco bill\u00f3ns de d\u00f3lares estadounidenses (USD), m\u00e1is que todos os demais mercados bolsistas do planeta combinados. Creceu tanto que, na actualidade, o total de operaci\u00f3ns en moeda estranxeira que se debe a operaci\u00f3ns internacionais de bens e servizos representan unha porcentaxe case residual, deb\u00e9ndose a maior\u00eda das mesmas a compravenda de activos financeiros. En consecuencia este mercado \u00e9 bastante independente das operaci\u00f3ns comerciais reais e as variaci\u00f3ns entre o prezo de d\u00faas moedas non pode explicarse de forma exclusiva polas variaci\u00f3ns dos fluxos comerciais.\u00a0\u00a0\u00a0\u00a0\u00a0\nCaracter\u00edsticas do mercado de divisas.\nTama\u00f1o do mercado e liquidez.\nO mercado de divisas \u00e9 \u00fanico debido a:\nO volume de divisas que se negocia internacionalmente, cunha media diaria de US$ 5,1 bill\u00f3ns,3 :5 operando nun s\u00f3 d\u00eda o que a Wall Street tomar\u00edalle un mes (ou m\u00e1is) no mercado bolsista.\nOs contratos de futuros de divisas foron introducidos en 1972 no Chicago Mercantile Exchange ou Bolsa de Comercio de Chicago e \u00e9 un dos contratos que se negocian m\u00e1is activamente. O volume dos futuros de divisas creceu rapidamente os \u00faltimos anos, pero explica soamente preto do 7% do volume total do mercado de moeda estranxeira, segundo Wall Street Journal Europa (5/5/06, P. 20). Os dez participantes m\u00e1is activos explican case o 73% de volume negociado, segundo Wall Street Journal Europa, (2/9/06 P. 20).\nOs grandes bancos internacionais prov\u00e9n ao mercado de divisas un prezo de compra (bid) e outro de venda (ask). O spread \u00e9 a diferenza entre estes prezos e normalmente constit\u00faese como a retribuci\u00f3n \u00e1 entidade polo seu papel de intermediario entre os que compran e os que venden usando as s\u00faas canles. Polo xeral o spread nas divisas m\u00e1is negociadas \u00e9 de soamente 1-3 pips ou puntos b\u00e1sicos (que \u00e9 a cantidade m\u00ednima que pode cambiar o prezo dunha divisa). Por exemplo, se o bid (prezo de compra) nunha cotizaci\u00f3n de EUR/USD \u00e9 de 1.2200 mentres que o Ask (prezo de venda) establ\u00e9cese en 1.2203, p\u00f3dense identificar con claridade os 3 pips de Spread.\nO mercado de divisas \u00e9 un mercado mundial que, a\u00ednda que conta con acceso as 24 horas, na pr\u00e1ctica vese limitado pola par\u00e9ntese das operaci\u00f3ns no fin de semana. A\u00ednda neses per\u00edodos de interrupci\u00f3n, os operadores poden colocar posici\u00f3ns de compra ou de venda que se ver\u00e1n dinamizadas cando o mercado comece a flutuar. Non \u00e9 menos importante ter en conta que durante o per\u00edodo de negociaci\u00f3n, a hora do d\u00eda na que se acceda neste mercado ten un impacto directo na liquidez para operar nunha ou en varias divisas. Os momentos nos que abren as principais bolsas do mundo son os de maior liquidez e movemento, a\u00ednda que o mercado Forex non est\u00e1 directamente vinculado coa natureza destes centros de negociaci\u00f3n. Dado que estamos a falar dun mercado extraburs\u00e1til, non se deben menosprezar os cambios que estes centros poden causar.\nCaracter\u00edsticas do mercado.\nEntre as implicaci\u00f3ns de non ser un mercado centralizado at\u00f3pase o que non existe unha soa cotizaci\u00f3n para as divisas que se negocian: esta depende dos diferentes axentes que participan no mercado.\n\u00a0As moedas de maior transacci\u00f3n 3:12\nDistribuci\u00f3n de divisas por volume de negocios no mercado FX.\nO mercado de divisas \u00e9 un mercado mundial que, a\u00ednda que conta con acceso as 24 horas, na pr\u00e1ctica vese limitado pola par\u00e9ntese das operaci\u00f3ns no fin de semana. A\u00ednda neses per\u00edodos de interrupci\u00f3n, os operadores poden colocar posici\u00f3ns de compra ou de venda que se ver\u00e1n dinamizadas cando o mercado comece a flutuar. Non \u00e9 menos importante ter en conta que durante o per\u00edodo de negociaci\u00f3n, a hora do d\u00eda na que se acceda neste mercado ten un impacto directo na liquidez para operar nunha ou en varias divisas. Os momentos nos que abren as principais bolsas do mundo son os de maior liquidez e movemento, a\u00ednda que o mercado Forex non est\u00e1 directamente vinculado coa natureza destes centros de negociaci\u00f3n. Dado que estamos a falar dun mercado extraburs\u00e1til, non se deben menosprezar os cambios que estes centros poden causar.\nOs principais centros de negociaci\u00f3n son as bolsas de Londres, Nova York e Tokio. Primeiro abren os mercados asi\u00e1ticos, posteriormente os europeos e finalmente abren os mercados americanos. O mercado abre o domingo pola tarde (hora da costa Este de Estados Unidos) e pecha o venres \u00e1s 4:00 p.m. hora do Leste. Isto permite o acceso permanente aos mercados co beneficio dunha maior liquidez e unha capacidade de resposta r\u00e1pida aos acontecementos econ\u00f3micos ou pol\u00edticos que te\u00f1an efecto sobre el.\nAs frutuaci\u00f3ns nos tipos de cambio son causadas, xeralmente, por fluxos monetarios reais as\u00ed como polas expectativas de cambios neles debido aos cambios nas variables econ\u00f3micas como o crecemento do PIB, inflaci\u00f3n, os tipos de xuro, orzamento e os d\u00e9ficit ou super\u00e1vit comerciais, entre outras.\nAs noticias importantes publ\u00edcanse a mi\u00fado en datas programadas, as\u00ed que os investidores te\u00f1en acceso \u00e1s mesmas noticias ao mesmo tempo. Con todo, os grandes bancos te\u00f1en unha vantaxe importante: poden ver o libro de ordes dos seus clientes.\nNo mercado de divisas, as moedas neg\u00f3cianse en cruces. Cada cruzamento de moedas constit\u00fae un produto individual e \u00e9 tradicionalmente anotado como XXX/YYY, onde YYY \u00e9 o c\u00f3digo internacional de tres letras ISO 4217 no cal o prezo dunha unidade de XXX expr\u00e9sase. Por exemplo: EUR/USD \u00e9 o prezo do Euro (EUR) expresado en d\u00f3lares americanos (USD) entend\u00e9ndose que un 1 euro = 1.3272 d\u00f3lares estadounidenses (22 de agosto de 2014)\nSegundo o estudo do BIS, os cruces de moedas m\u00e1is negociados eran:3 :13\nParticipantes do mercado.\nDe acordo cun estudo do BIS de 2016:\nOs principais operadores no mercado de divisas son os seguintes:\nInstituci\u00f3ns financeiras.\nEstas instituci\u00f3ns poden participar no mercado de forma especulativa ou de cobertura ou actuando por conta dun cliente. Calquera transacci\u00f3n econ\u00f3mica internacional, desde unha transferencia ata a compra dunhas acci\u00f3ns estranxeiras, implican o paso previo polo mercado de divisas para efectuar a compravenda de divisas necesarias para realizar a operaci\u00f3n principal.\nAta hai pouco tempo, os operadores en divisas participaban activamente neste negocio, facilitando \u00e1s partes que negociaban o cumprimento efectivo das s\u00faas ordes a cambio duns honorarios limitados. Hoxe, con todo, gran parte deste negocio trasladouse a sistemas electr\u00f3nicos m\u00e1is eficientes, tales como EBS, Reuters, a Bolsa de Comercio de Chicago, Bloomberg e TradeBook.\nCompa\u00f1\u00edas comerciais.\nAs empresas do sector non financeiro que operan con clientes e provedores internacionais interve\u00f1en tam\u00e9n no mercado. O seu impacto no mercado no curto prazo \u00e9 pequeno. Con todo, os fluxos comerciais son un factor importante no comportamento a longo prazo dunha moeda. Ademais, as operaci\u00f3ns dalgunhas multinacionais poden ter un impacto imprevisible no cambio da moeda de pa\u00edses pequenos.\nBancos centrais.\nOs bancos centrais operan nos mercados de moeda estranxeira para controlar a oferta monetaria, a inflaci\u00f3n e/ou os tipos de xuro da moeda do seu pa\u00eds. A mi\u00fado impo\u00f1en as taxas de cambio e mesmo a mi\u00fado utilizan os seus reservas internacionais para estabilizar o mercado. A expectativa ou o rumor dunha intervenci\u00f3n dun banco central poden ser suficiente para alterar o valor dunha moeda. Con todo, os bancos centrais non logran sempre os seus obxectivos e nalg\u00fans casos o mercado pode impo\u00f1erse a un banco central. Isto sucedeu no desastre 1992-93 do Exchange Rate Mechanism, e en \u00e9pocas m\u00e1is recentes no \u00c1sia-Pac\u00edfico.\nInvestidores particulares a trav\u00e9s de intermediarios.\nGrazas a este mercado xurdiron empresas especializadas que se encargan de brindar servizos de administraci\u00f3n de contas en forex, fondos de investimento e sistemas autom\u00e1ticos. Hoxe en d\u00eda crese que o mercado de intercambio de divisas (FOREX ou FX) \u00e9 o mercado financeiro con maior proxecci\u00f3n de crecemento no mundo financiero moderno.\nUnha das s\u00faas principais diferenzas fronte ao mercado bolsista \u00e9 que o mercado de divisas carece dunha localizaci\u00f3n centralizada, opera como unha rede electr\u00f3nica global de bancos, instituci\u00f3ns financeiras e operadores individuais, todos dedicados a comprar ou vender divisas en virtude da s\u00faa vol\u00e1til relaci\u00f3n de cambio.\nNa actualidade existen empresas especializadas na participaci\u00f3n e apoio aos operadores deste mercado que ofrecen diferentes tipos de servizos. En primeiro lugar, os \"Brokers\" ou intermediarios financeiros, ofrecen a posibilidade de abrir unha conta nunha divisa determinada e por medio de ordes de compra e venda, emitidas por diferentes canles, permiten ao investidor tratar de obter beneficios aproveitando as frutuaci\u00f3ns dos tipos de cambio das distintas moedas. Estas empresas, dada a s\u00faa importancia no sistema financeiro, normalmente est\u00e1n suxeitas a diversos controis e auditor\u00edas; con todo, cando se est\u00e1 falando do intermediario financeiro ou \"broker\", \u00e9 recomendable que antes de elixir un invest\u00edguese a s\u00faa solidez e traxectoria, as\u00ed como ter en conta o marco legal polo que se rexe.\nPara o operador individual, o principal obxectivo como investidor \u00e9 a especulaci\u00f3n acerca dos cambios futuros no prezo das divisas e, ao compralas e vendelas segundo as frutuaci\u00f3ns dos tipos de cambio, poder\u00e1 conseguir beneficio. Para o operador individual, o principal obxectivo como investidor \u00e9 a especulaci\u00f3n acerca dos cambios futuros no prezo das divisas e, ao compralas e vendelas segundo as frutuaci\u00f3ns dos tipos de cambio, poder\u00e1 conseguir beneficio. Especulaci\u00f3n \u00e9 visto de forma negativa tanto como o comportamento individual como unha causa potencial de danos para o ben com\u00fan e para a econom\u00eda real.\nEmpresas xestoras de fondos de investimento.\nEstas empresas act\u00faan no mercado de divisas para ter acceso aos mercados financeiros doutros pa\u00edses e as\u00ed poder investir en bonos, acci\u00f3ns, etc. a conta dos part\u00edcipes dos seus fondos.\nFactores que afectan o tipo de cambio.\nEntre os factores que afectan o tipo de cambio destacan:\nExisten diversas teor\u00edas econ\u00f3micas que tratan de explicar a din\u00e1mica do mercado de divisas at\u00e9ndose aos factores antes mencionados.\nAn\u00e1lise Forex.\nExisten d\u00faas modalidades de an\u00e1lises no mercado de divisas que permiten avaliar un par de divisas e tratar de prognosticar cara a onde poder\u00eda dirixirse o prezo futuro.\nAn\u00e1lise fundamental.\nA an\u00e1lise fundamental \u00e9 utilizada xeralmente polos investidores a longo prazo. Esta an\u00e1lise considera os fundamentos\u00a0 macroecon\u00f3micos das distintas \u00e1reas como o tipo de xuro bancario, o produto interno bruto, a inflaci\u00f3n, o \u00edndice de produci\u00f3n industrial e a taxa de desemprego e trata de realizar predici\u00f3ns en funci\u00f3n da evoluci\u00f3n relativa dos devanditos indicadores.\nAn\u00e1lise t\u00e9cnica.\nA an\u00e1lise t\u00e9cnica \u00e9 a modalidade utilizada maiormente polos especuladores a curto e medio prazo, que o utilizan para tratar de prognosticar os movementos frecuentes e as oscilaci\u00f3ns diarias que presentan os pares de divisas do mercado. Esta an\u00e1lise consiste en plasmar nun gr\u00e1fico do prezo dun par de divisas un conxunto de li\u00f1as de tendencias, formaci\u00f3ns, e indicadores t\u00e9cnicos, que axudan a prognosticar os movementos inmediatos do prezo.\nCon todo, hai que sinalar que alg\u00fans detractores tacharon este tipo de an\u00e1lise de subxectivo."}
{"id": "128270", "revid": "1131", "url": "https://gl.wikipedia.org/wiki?curid=128270", "title": "Man\u00e1n", "text": "O top\u00f3nimo Man\u00e1n pode referirse a:"}
{"id": "128279", "revid": "5863", "url": "https://gl.wikipedia.org/wiki?curid=128279", "title": "Bajarse al moro", "text": "Bajarse al moro \u00e9 unha pel\u00edcula espa\u00f1ola dirixida por Fernando Colomo. Rodada na provincia de C\u00e1diz, Andaluc\u00eda, o nome fai referencia ao acto de ir a Marrocos, que est\u00e1 ao lado, a comprar haxix para logo consumilo e vendelo ilegalmente. \u00c9 unha adaptaci\u00f3n da obra hom\u00f3nima de Jos\u00e9 Luis Alonso de Santos. A m\u00fasica do filme prov\u00e9n do grupo Pata Negra, aparecendo nalgunha secuencia alg\u00fans membros do grupo como tocando nun balc\u00f3n."}
{"id": "128281", "revid": "25871", "url": "https://gl.wikipedia.org/wiki?curid=128281", "title": "Salvaterra", "text": "O top\u00f3nimo Salvaterra pode referirse a:"}
{"id": "128283", "revid": "83328", "url": "https://gl.wikipedia.org/wiki?curid=128283", "title": "Butiral de polivinilo", "text": "O butiral de polivinilo, tam\u00e9n co\u00f1ecido simplemente como Butiral (PVB), \u00e9 un composto qu\u00edmico resultado de mesturar alcohol de polivinilo con butiraldehido. O material resultante \u00e9 un pol\u00edmero de grande adherencia e durabilidade, utilizado principalmente na industria do vidro, onde ten un papel fundamental na fabricaci\u00f3n dos vidros chamados laminares.\nO butiral de polivinilo util\u00edzase en forma de l\u00e1mina que, grazas \u00e1s s\u00faas propiedades de adherencia e transparencia, \u00e9 id\u00f3neo para a uni\u00f3n de follas de vidro. Permite a transmisi\u00f3n de esforzos entre os vidros, un\u00edndoos nun s\u00f3, a\u00ednda que carecendo o propio material de resistencia mec\u00e1nica. A l\u00e1mina de butiral no vidro impide o desprendemento de fragmentos de vidro se se produce unha rotura, polo que se emprega en cristais de veh\u00edculos e en lugar onde haxa perigos potenciais para as persoas.\nEste material foi desenvolvido pola empresa DuPont en 1938, e dende aquela a s\u00faa comercializaci\u00f3n at\u00f3pase en moitas formas: l\u00e1minas transparentes, coloreadas, opacas, transl\u00facidas, estampadas..."}
{"id": "128289", "revid": "1131", "url": "https://gl.wikipedia.org/wiki?curid=128289", "title": "Segovia (hom\u00f3nimos)", "text": "O top\u00f3nimo Segovia pode referirse a:\nAmais, como apelido pode referirse a:"}
{"id": "128297", "revid": "98629", "url": "https://gl.wikipedia.org/wiki?curid=128297", "title": "Confederaci\u00f3n Empresarial de Ourense", "text": "A Confederaci\u00f3n Empresarial de Ourense ou CEO \u00e9 unha organizaci\u00f3n empresarial multisectorial, constitu\u00edda no ano 1977 e que integra 80 asociaci\u00f3ns empresariais que representan un total de 10.000 empresas da provincia de Ourense.\nEstrutura.\nEste tipo de organizaci\u00f3n aglutina os intereses das asociaci\u00f3ns e empresas que forman parte dela, act\u00faa como representante perante os interlocutores sociais e presta, directa ou indirectamente, servizos para fomentar a competitividade do tecido empresarial da s\u00faa provincia.\nAsemade, a CEO \u00e9 membro a nivel nacional da Confederaci\u00f3n Espa\u00f1ola de Organizaci\u00f3ns Empresariais (CEOE), e a nivel auton\u00f3mico da Confederaci\u00f3n de Empresarios de Galicia (CEG)."}
{"id": "128298", "revid": "1822", "url": "https://gl.wikipedia.org/wiki?curid=128298", "title": "Ceo (hom\u00f3nimos)", "text": "Ceo ou CEO pode referirse a:"}
{"id": "128299", "revid": "5863", "url": "https://gl.wikipedia.org/wiki?curid=128299", "title": "Garryowen Football Club", "text": "O Garryowen Football Club, comunmente chamado Garryowen, \u00e9 un equipo de rugby de Limerick, Irlanda, que compite na AIB League. \u00c9 un dos equipos de m\u00e1is \u00e9xito das ligas irlandesas de rugby.\nInternacionais por Irlanda.\nO club conta con 54 xogadores que representaron \u00e1 Selecci\u00f3n de rugby de Irlanda a nivel internacional. O club ten a honra de ter achegado xogadores a Irlanda en t\u00f3dalas posici\u00f3ns. \nBritish and Irish Lions.\nOs xogadores do Garryowen que formaron parte dos British and Irish Lions:"}
{"id": "128309", "revid": "12452", "url": "https://gl.wikipedia.org/wiki?curid=128309", "title": "Hurd", "text": ""}
{"id": "128313", "revid": "25871", "url": "https://gl.wikipedia.org/wiki?curid=128313", "title": "Eurico Gaspar Dutra", "text": "Mariscal Eurico Gaspar Dutra, nado en Cuiab\u00e1, o 18 de maio de 1883 e finado no R\u00edo de Xaneiro, o 11 de xu\u00f1o de 1974, foi un militar brasileiro e d\u00e9cimo sexto Presidente do Brasil, o \u00fanico ori\u00fando do estado de Mato Grosso."}
{"id": "128314", "revid": "56817", "url": "https://gl.wikipedia.org/wiki?curid=128314", "title": "Jo Nesb\u00f8", "text": "Jo Nesb\u00f8, nado en Oslo o 29 de marzo de 1960, \u00e9 un escritor e m\u00fasico noruegu\u00e9s.\nTraxectoria.\nCriado en Molde, xogou ao f\u00fatbol na s\u00faa mocidade, integr\u00e1ndose con dezasete anos no Molde FK, ga\u00f1ou en 1978 a final da Norway Cup, non obstante por mor dunha lesi\u00f3n no xeonllo deixou de xogar. Graduouse en econ\u00f3micas na Escola Norueguesa de Econom\u00eda. Traballou coma xornalista por conta propia e coma corrector de bolsa antes de iniciar a s\u00faa carreira coma escritor. \u00c9 principalmente co\u00f1ecido pola s\u00faa serie de novelas criminais sobre o detective Harry Hole; as\u00ed, tras o \u00e9xito da primeira novela da saga, decidiu consagrar o seu tempo \u00e1 escritura e \u00e1 s\u00faa outra paix\u00f3n: a m\u00fasica. \u00c9 vocalista e compositor da popular banda de rock norueguesa Di Derre. Entre as s\u00faas publicaci\u00f3ns tam\u00e9n se atopan libros para nenos.\nObra.\nSerie infantil Doktor Proktor.\nGardando certa semellanza coa obra do escritor Roald Dahl, narra as aventuras dun inventor."}
{"id": "128322", "revid": "1131", "url": "https://gl.wikipedia.org/wiki?curid=128322", "title": "Seis personaxes \u00e1 procura de autor", "text": "Seis personaxes \u00e1 procura de autor (en italiano \"Sei personaggi in cerca d'autore\") \u00e9 uunha obra de teatro en lingua italiana do escritor Luigi Pirandello. Foi representada por primeira vez o 9 de maio de 1921 no Teatro Valle de Roma, e publicada despois en 1925. En 2005 foi adaptada polo Centro Dram\u00e1tico Galego, con direcci\u00f3n de X\u00falio Lago."}
{"id": "128323", "revid": "23204", "url": "https://gl.wikipedia.org/wiki?curid=128323", "title": "Fritz Zwicky", "text": "Fritz Zwicky, nado o 14 de febreiro de 1898 en Varna (Bulgaria) e finado o 8 de febreiro de 1974 en Pasadena (California, nos Estados Unidos), foi un astr\u00f3nomo e f\u00edsico de orixe b\u00falgara.\nTraxectoria.\nNo ano 1925 viaxou aos Estados Unidos, ao \"CaLTech\", o Instituto de Tecnolox\u00eda de California, convidado polo seu director Robert Millikan. No ano 1933 observando o cl\u00faster de Coma, atopou que a velocidade de rotaci\u00f3n exced\u00eda a calculada con base na materia ordinaria, polo que teorizou a existencia dunha materia escura, ou \"dunkle materiae\". Este fen\u00f3meno foi confirmado de novo respecto do c\u00famulo de Virgo polo astr\u00f3nomo Synclair Smith no ano 1937.\nDurante a segunda guerra mundial traballou no campo da bal\u00edstica, e propulsi\u00f3n de cohetes, recibindo a Medalla da Liberdade dos Estados Unidos no ano 1949.\nExisten varios cr\u00e1teres da L\u00faa co seu nome, en 1976 a IAU aprobou nomear o cr\u00e1ter de 129,4\u00a0km de di\u00e1metro coma cr\u00e1ter Zwicky, no ano 2006 a IAU nomeou os cr\u00e1teres Zwicky N (de 28,47\u00a0km de di\u00e1metro), Zwicky R (de 28,99\u00a0km de di\u00e1metro), e Zwicky S (de 46,13\u00a0km de di\u00e1metro)."}
{"id": "128324", "revid": "1317939", "url": "https://gl.wikipedia.org/wiki?curid=128324", "title": "Arrecife coralino", "text": ""}
{"id": "128325", "revid": "23204", "url": "https://gl.wikipedia.org/wiki?curid=128325", "title": "Golfo de Honduras", "text": "O golfo de Honduras \u00e9 un accidente xeogr\u00e1fico situado no mar Caribe no litoral de Belize, Guatemala e Honduras. De norte a sur, est\u00e9ndese uns 200 km dende Dangriga (Belize) at\u00e9 La Ceiba (Honduras).\nO interior do Golfo est\u00e1 bordeado pola Barreira de Coral de Belize, que forma a parte sur do Sistema Arrecifal Mesoamericano, dunha lonxitude total de 900\u00a0km, o segundo maior sistema de arrecifes de coral do mundo, trala Gran Barreira de Coral, en Australia.\nNo golfo verten augas 12 r\u00edos cun caudal medio estimado de 1.232 m\u00b3 por segundo. Entre estes r\u00edos est\u00e1n o: Moho, Sarst\u00fan, R\u00edo Dulce, Motagua e Ul\u00faa. O lago de Izabal, en Guatemala, enc\u00f3ntrase ligado ao golfo por un canal estreito."}
{"id": "128326", "revid": "25871", "url": "https://gl.wikipedia.org/wiki?curid=128326", "title": "El oro de Mosc\u00fa", "text": "El Oro de Mosc\u00fa \u00e9 o nome dun filme c\u00f3mico espa\u00f1ol dirixido por Jes\u00fas Bonilla no 2002. Rodouse na cidade e arredores de Madrid, estre\u00e1ndose o 28 de marzo do 2003. \n\u00c9 a primeira pel\u00edcula que dirixe Jes\u00fas Bonilla.\nArgumento.\nA historia trata sobre o paradoiro do ouro de Moscova, que os personaxes cren ter en co\u00f1ecemento, mais ao final rev\u00e9lase que o di\u00f1eiro republicano foi parar \u00e1 construci\u00f3n de pantanos."}
{"id": "128328", "revid": "22570", "url": "https://gl.wikipedia.org/wiki?curid=128328", "title": "Madonna (\u00e1lbum)", "text": "Madonna ou The First Album (nome do mesmo \u00e1lbum editado en Europa) \u00e9 o primeiro \u00e1lbum da cantante pop estadounidense Madonna, producido por Reggie Lucas, John \"Jellybean\" Benitez e Mark Kamins.\nFoi publicado o 27 de xullo de 1983 pola discogr\u00e1fica Sire Records cunha sinxela portada en branco e negro na s\u00faa versi\u00f3n orixinal, que m\u00e1is tarde mudouse por outra diferente en Europa.\nEn 1984 lanzouse o v\u00eddeo recompilatorio \"Madonna\" para promocionar este \u00e1lbum.\nEn 1985 reeditouse este \u00e1lbum en Europa, cunha nova car\u00e1tula en cor, mostrando a Madonna cun aspecto m\u00e1is parecido ao seu estilo da \u00e9poca e renome\u00e1ndoo como \"The First Album\" debido ao crecente \u00e9xito do seu segundo disco \"Like a Virgin\".\nEn 2001 lanzouse unha versi\u00f3n remasterizada que conti\u00f1a dous remixes in\u00e9ditos.\nInformaci\u00f3n xeral.\nAntes do \u00e1lbum.\nAntes de gravar o seu primeiro \u00e1lbum, Madonna tivo que realizar todo tipo de traballos para poder sobrevivir en Nova York. Se ben a s\u00faa formaci\u00f3n base\u00e1base no baile, non tardou moito en descubrir o seu talento como cantante. Os seus primeiros pasos no mundo da m\u00fasica xurdiron en 1979 como bailarina do cantante franc\u00e9s Patrick Hernandez, con quen realizou unha xira por Europa. Dentro de devandita xira Madonna viaxou por primeira vez a Par\u00eds, pero deixou o traballo e decidiu volver a Nova York.\nDe volta , Madonna co\u00f1eceu a Dan Gilroy, con quen, ademais de iniciar unha relaci\u00f3n amorosa, crear\u00eda a s\u00faa primeira banda de rock chamada The Breakfast Club. Madonna comezou tocando a bater\u00eda, despois tocar\u00eda a guitarra e finalmente ser\u00eda brevemente a vocalista do grupo. Por\u00e9n, Madonna deixou o grupo coa idea de formar un novo onde fora unha artista destacada, as\u00ed co\u00f1eceu a Stephen Bray con quen comezou a escribir e producir canci\u00f3ns.\nIntentando emeprender unha carreira como solista, Madonna e Bray escribiron unhas cantas canci\u00f3ns de m\u00fasica \"synthpop\" e \"dance\", das que se compuxo a cinta que ser\u00eda levada m\u00e1is tarde ao produtor de Sire Records, Seymour Stein, con quen conseguiu un contrato."}
{"id": "128335", "revid": "197", "url": "https://gl.wikipedia.org/wiki?curid=128335", "title": "Irixoa (hom\u00f3nimos)", "text": "O top\u00f3nimo galego Irixoa procede de \"ecclesiola\", diminutivo de \"ecclesia\", facendo menci\u00f3n \u00e1 presenza dun pequeno templo relixioso. Pode referirse a:"}
{"id": "128346", "revid": "12452", "url": "https://gl.wikipedia.org/wiki?curid=128346", "title": "Taunga-hara", "text": ""}
{"id": "128354", "revid": "23204", "url": "https://gl.wikipedia.org/wiki?curid=128354", "title": "Festival de Eurovisi\u00f3n 2010", "text": "O LV Festival de Eurovisi\u00f3n celebrouse entre o 25 e o 29 de maio. Estas datas foron escollidas para non coincidir coa final da UEFA Champions League, que tivo lugar o s\u00e1bado 22 de maio. O festival celebrouse en Oslo, capital de Noruega, logo de que outras cidades por exemplo Bergen (sede en 1986), Lillehammer, sede do Festival de Eurovisi\u00f3n Infantil 2004, Hamar, Trondheim, Stavanger e Troms\u00f8, quixesen adxudicarse a opci\u00f3n de ser sedes. O lugar onde se realizou foi o Fornebu Area situado a 15 minutos de Oslo. O festival realiz\u00e1rono os noruegueses tras ga\u00f1aren o Festival da Canci\u00f3n de Eurovisi\u00f3n 2009 con Alexander Rybak e a s\u00faa canci\u00f3n Fairytale con 387 puntos. As televisi\u00f3ns de Austria, M\u00f3naco, Italia e Luxemburgo confirmaron que non \u00edan participar no certame. Con todo, agardouse o debut de Liechtenstein para a edici\u00f3n de 2010. Na rolda de prensa o 13 de maio de 2009, a UER confirmou que pa\u00edses como Kazajst\u00e1n, Palestina ou Qatar non participar\u00edan no futuro no festival por non formaren parte da Zona Europea de Radiodifusi\u00f3n. Con todo, esta informaci\u00f3n \u00e9 debatida debido a que a televisi\u00f3n palestina PRTV foi admitida na UER.\nOrganizaci\u00f3n.\nSorteo Semifinais.\nO 7 de febreiro do 2010, realizouse o sorteo para decidir que pa\u00edses participar\u00edan na primeira ou na segunda das semifinais do festival. A orde de votaci\u00f3n para a final sorteouse o 22 de marzo de 2010. Base\u00e1ndose no mesmo sistema empregado no Festival de Eurovisi\u00f3n 2008, todos os pa\u00edses foron separados en cinco bombos en funci\u00f3n do seu historial de voto nas anteriores edici\u00f3ns e da s\u00faa situaci\u00f3n xeogr\u00e1fica. O sorteo realizouse para garantir que os pa\u00edses participantes dispostos a dar as puntuaci\u00f3ns m\u00e1is altas uns \u00f3s outros na competencia, non participaran na semifinal do mesmo. Destes cinco bombos sair\u00e1 a lista de pa\u00edses que participen na primeira ou na segunda semifinal, divid\u00edndoos en dous grupos organizados do xeito m\u00e1is xusto posible. No sexto bombo s\u00f3 participaran Alema\u00f1a, Espa\u00f1a, Francia, Reino Unido e Noruega co fin de designar que pa\u00eds votar\u00e1 e retransmitir\u00e1 polo menos unha das semifinais. \n\u00d3 rematar o sorteo do 7 de febreiro de 2010, as semifinais quedaron establecidas do seguinte xeito:\nPreparativos estruturais.\nA pesar de que a primeira das semifinais \u00e9 o 25 de maio de 2010, os traballos no Telenor Arena para a montaxe do escenario comezar\u00e1n o d\u00eda 20 de abril de 2010. Toda a estrutura estar\u00e1 rematada o 10 de maio de 2010, data na que comezan os traballos de son e creaci\u00f3n dos gr\u00e1ficos para as actuaci\u00f3ns dos diferentes pa\u00edses participantes. O d\u00eda 30 de maio de 2010, xa rematado o certame comezar\u00e1 o desmantelamento de toda a estrutura.\nFestival.\nSemifinais.\nA primeira semifinal ser\u00e1 o 25 de maio de 2010 e a segunda semifinal ser\u00e1 o 27 de maio de 2010 onde 17 candidaturas en cada gala tentar\u00e1n chegar \u00e1 final, onde xa se atopan, como \u00e9 habitual, o anfitri\u00f3n e o Big 4. En febreiro, por sorteo, definirase a que semifinal corresponde cada pa\u00eds. O 22 de marzo sortearase a posici\u00f3n de cada participante na semifinal correspondente.\nPrimeira semifinal.\nNesta semifinal votaron ademais dos participantes: Espa\u00f1a, Francia e Alema\u00f1a.\nSegunda semifinal.\nNesta semifinal votaron ademais dos participantes: Noruega e Reino Unido.\nFinal.\nA final do evento celebrouse o d\u00eda 29 de maio de 2010. Os dez pa\u00edses clasificados de cada semifinal participaron xunto aos cinco clasificados directamente (Big Four e o Anfitrion)\nM\u00e1ximas puntuaci\u00f3ns.\nTrala votaci\u00f3n os pa\u00edses que recibiron 12 puntos foron os seguintes:"}
{"id": "128357", "revid": "27155", "url": "https://gl.wikipedia.org/wiki?curid=128357", "title": "Cristina Garmendia", "text": "Cristina Garmendia Mendiz\u00e1bal, nada en Donostia o 21 de febreiro de 1962, \u00e9 unha bi\u00f3loga e empresaria vasca.\nTraxectoria.\nDoutora en Biolox\u00eda pola Universidade Aut\u00f3noma de Madrid, antes da s\u00faa elecci\u00f3n como ministra foi presidenta da Fundaci\u00f3n Inbiomed e da Asociaci\u00f3n Espa\u00f1ola de Bioempresas. En 2000 fundou Genetrix, empresa do sector da biotecnolox\u00eda. Defensora do uso terap\u00e9utico das c\u00e9lulas nai embrionarias, era tam\u00e9n membro da Xunta Directiva da Confederaci\u00f3n Espa\u00f1ola de Organizaci\u00f3ns Empresariais, a CEOE.\nSen militancia pol\u00edtica, foi nomeada Ministra de Ciencia e Innovaci\u00f3n na IX Lexislatura, baixo o goberno de Jos\u00e9 Luis Rodr\u00edguez Zapatero."}
{"id": "128362", "revid": "118182", "url": "https://gl.wikipedia.org/wiki?curid=128362", "title": "Fernando Bela\u00fande Terry", "text": "Fernando Bela\u00fande Terry (nado en 1912 e finado en 2002) foi un arquitecto e presidente do Per\u00fa en d\u00faas ocasi\u00f3ns: entre 1963 e 1968, e entre 1980 e 1985."}
{"id": "128366", "revid": "23204", "url": "https://gl.wikipedia.org/wiki?curid=128366", "title": "Milwaukee, Wisconsin", "text": "Milwaukee \u00e9 a cidade m\u00e1is grande do estado de Wisconsin, Estados Unidos, no condado de Milwaukee. A poboaci\u00f3n da cidade \u00e9 duns 583.000 habitantes (2004), mais ten un total estimado de 1\u00a0700\u00a0000 habitantes na \u00e1rea metropolitana de Milwaukee (2005). \u00c9 a cidade n\u00famero 22 en canto a poboaci\u00f3n nos Estados Unidos, e est\u00e1 localizada no sector surdeste do estado, na ribeira occidental do lago Michigan."}
{"id": "128367", "revid": "6750", "url": "https://gl.wikipedia.org/wiki?curid=128367", "title": "Fairbanks", "text": "Fairbanks \u00e9 unha cidade localizada en Alasca, Estados Unidos. Segundo o censo do 2007, a poboaci\u00f3n da cidade era de 34.540 e a poboaci\u00f3n total contando os arrabaldes chegaba at\u00e9 97.484. \u00c9 a cidade m\u00e1is grande da rexi\u00f3n interior de Alasca e a segunda cidade en poboaci\u00f3n do estado. En Fairbanks at\u00f3pase a Universidade de Alasca, a m\u00e1is antiga do estado."}
{"id": "128369", "revid": "23204", "url": "https://gl.wikipedia.org/wiki?curid=128369", "title": "Nevermind", "text": "Nevermind \u00e9 o segundo \u00e1lbum da banda estadounidense de grunge Nirvana, publicado o 24 de setembro de 1991 a trav\u00e9s do selo DGC Records.\n\"Nevermind\" catapultou a Nirvana ao \u00e9xito comercial dun xeito inesperado. O \u00e1lbum revolucionou o panorama musical, cambiando a atenci\u00f3n do p\u00fablico do hair metal dos anos 80 ao movemento grunge sa\u00eddo de Seattle (Washington) que dominou os primeiros anos dos anos 90. Outras bandas da \u00e1rea de Seattle como Pearl Jam, Soundgarden e Alice in Chains tam\u00e9n tiveron \u00e1lbums exitosos, e outros artistas da p\u00f3la do rock alternativo foron repentinamente populares na radio e eran requiridos polas discogr\u00e1ficas.\nO disco foi producido por Butch Vig e mesturado por Andy Wallace.\n\"Nevermind\" alcanzou o #1 na lista de \u00e1lbums de \"Billboard 200\" e na lista Heatseekers. Foi votado como o mellor \u00e1lbum do ano na enquisa \"Pazz &amp; Jop\" de The Village Voice. No 2004, foi unha das 50 gravaci\u00f3ns escollidas pola Biblioteca do Congreso de Estados Unidos para ser engadidas ao Rexistro Nacional de Gravaci\u00f3ns.\n\"Nevermind\" foi listado no posto 17 da lista da revista \"Rolling Stone\" dos 500 mellores \u00e1lbums de todos os tempos, e no mes de febreiro do 2011 foi elixido polos lectores da publicaci\u00f3n como o mellor \u00e1lbum dos 90 En novembro de 2003 a publicaci\u00f3n en li\u00f1a Pitchfork Media elixiu a \"Nevermind\" como o sexto mellor \u00e1lbum dos 90.\nPortada do \u00e1lbum.\nA portada do \u00e1lbum mostra a un beb\u00e9 espido nadando detr\u00e1s dun d\u00f3lar cravado nun garfo de pesca. Segundo Cobain, el mesmo concibiu a idea mentres v\u00eda un programa de televisi\u00f3n sobre nacementos na auga con Dave Grohl. O garfo e o billete tam\u00e9n foron ideas s\u00faas, e foron sobreimpostas posteriormente. O cativo, acabado de nacer daquela, \u00e9 Spencer Elden.\nGeffen preparou unha portada alternativa sen o pene do beb\u00e9, temendo que ofendera a algunhas persoas, mais cancelaron estes plans cando Cobain deixou claro que non traballar\u00eda para un selo que lle obrigara a cubrir o pene, acusando a calquera que se sentira ofendido de ser un \"ped\u00f3filo\". A imaxe alternativa foi inclu\u00edda no sinxelo de \"Come as You Are\".\nEdici\u00f3n.\n\"Nevermind\" foi publicado o 24 de setembro de 1991. As tendas de discos estadounidenses recibiron un env\u00edo inicial de 46.251 copias, mentres que 35.000 m\u00e1is foron enviadas ao Reino Unido, onde \"Bleach\" tivera bastante \u00e9xito. O sinxelo principal, \"Smells Like Teen Spirit\", fora editado o 10 de setembro coa intenci\u00f3n de atraer aos seareiros do rock alternativo, mentres que o seguinte, \"Come as You Are\", ser\u00eda a canci\u00f3n que probablemente ga\u00f1ase m\u00e1is atenci\u00f3n. A banda iniciou unha pequena xira estadounidense catro d\u00edas antes da data de lanzamento para promocionar o \u00e1lbum. Geffen Records agardaba vender unhas 250.000 copias de \"Nevermind\", que era o mesmo nivel que a compa\u00f1\u00eda acadara coa estrea no selo de Sonic Youth, o \"Goo\". As mellores estimaci\u00f3ns se todos os involucrados traballaban duro eran as de acadar o disco de ouro en setembro de 1992.\nO \u00e1lbum estreouse na lista \"Billboard 200\" no n\u00famero 144. Geffen enviou ao redor da metade das copias iniciais para os Estados Unidos ao noroeste do pa\u00eds, onde se esgotaron rapidamente e non estivo dispo\u00f1ible durante d\u00edas. Geffen supostamente puxo en espera a produci\u00f3n dos seus outros discos para satisfacer a demanda na rexi\u00f3n. \"Nevermind\" estaba realmente vend\u00e9ndose ben, pero o ritmo aumentou nos meses seguintes cando inesperadamente \"Smells Like Teen Spirit\" f\u00edxose m\u00e1is popular. O v\u00eddeo da canci\u00f3n estreouse mundialmente no programa alternativo nocturno da MTV \"120 Minutes\", pero f\u00edxose tan popular que a canle comezou a emitilo durante o d\u00eda. O disco ga\u00f1ou a certificaci\u00f3n de ouro ao pouco tempo, a\u00ednda que a banda estaba relativamente pouco interesada no logro. Novoselic recordou, \"Yeah, estaba feliz por iso. Era moi bo. Era xenial. Pero import\u00e1bame unha merda un logro dese tipo. Est\u00e1 ben, supo\u00f1o\".\nCando a banda comezou a s\u00faa xira europea a principios de novembro de 1991, \"Nevermind\" entrou no \"Billboard Top\" por vez primeira acadando o n\u00famero 35. Nese momento \"Smells Like Teen Spirit\" convert\u00e9rase nun \u00e9xito e o \u00e1lbum estaba vend\u00e9ndose tan r\u00e1pido que non xa serv\u00eda ningunha das estratexias de mercadotecnia de Geffen. O presidente da discogr\u00e1fica, Ed Rosenblatt, d\u00edxolle a \"The New York Times\", \"N\u00f3s non fixemos nada. Era sinxelamente un deses discos de 'sal a\u00ed fora e merg\u00fallate'\". Nirvana atopouse na s\u00faa xira por Europa a finais do ano con concertos perigosamente cheos, equipos de televisi\u00f3n constantemente no escenario, e con \"Smells Like Teen Spirit\" case omnipresente na radio e na televisi\u00f3n musical.\n\"Nevermind\" converteuse o primeiro \u00e1lbum de Nirvana en acadar o n\u00famero 1 o 11 de xaneiro de 1992, substitu\u00edndo a Michael Jackson do primeiro posto das listas da \"Billboard\". Nese tempo \"Nevermind\" estaba vendendo ao redor das 300.000 por semana. \"Come as You Are\" foi finalmente lanzado como segundo sinxelo en marzo de 1992 acadando o n\u00famero 32 da lista \"Billboard Hot 100\". Ser\u00edan publicados dous sinxelos m\u00e1is do \u00e1lbum, \"Lithium\" e \"In Bloom\", que acadar\u00edan os n\u00fameros 11 e 28 da lista brit\u00e1nico de sinxelos respectivamente.\n\"Nevermind\" foi certificado ouro e platino pola Recording Industry Association of America en novembro de 1991, e diamante en marzo de 1999. Tam\u00e9n acadou o status de diamante no Canad\u00e1 (1.000.000 de copias vendidas) en marzo do ano 2001, e ser\u00eda d\u00faas veces platino no Reino Unido. En 1996, Mobile Fidelity Sound Labs publicou \"Nevermind\" en vinilo como parte da s\u00faa serie ANADISQ 200, e como CD de ouro de 24 quilates (este inclu\u00eda o tema \"Endless, Nameless\"). A versi\u00f3n limitada en vinilo esgotouse rapidamente, pero a edici\u00f3n en CD estivo dispo\u00f1ible durante anos. En 2009 Original Recordings Group publicou \"Nevermind\" nunha edici\u00f3n limitada de vinilo azul de 180 g e nunha edici\u00f3n regular de vinilo negro de 180 g masterizada e cortada por Bernie Grundman a partir das cintas anal\u00f3xicas orixinais.\nMembros.\nParticipaci\u00f3ns:"}
{"id": "128370", "revid": "98629", "url": "https://gl.wikipedia.org/wiki?curid=128370", "title": "Delling", "text": "Delling era un dos \u00c6sir da mitolox\u00eda n\u00f3rdica e representaba o amencer. Era o pai de Dag (\"d\u00eda\") canda N\u00f3tt (\"noite\"), a\u00ednda que \u00e1s veces se di que Nott era irm\u00e1n de Dag."}
{"id": "128371", "revid": "1318672", "url": "https://gl.wikipedia.org/wiki?curid=128371", "title": "Dag", "text": ""}
{"id": "128372", "revid": "1318684", "url": "https://gl.wikipedia.org/wiki?curid=128372", "title": "Samhain", "text": ""}
{"id": "128373", "revid": "98629", "url": "https://gl.wikipedia.org/wiki?curid=128373", "title": "Condados metropolitanos e non metropolitanos de Inglaterra", "text": "Os condados metropolitanos e non metropolitanos (en ingl\u00e9s: \"metropolitan and non-metropolitan counties\") constit\u00faen un dos catro niveis de divisi\u00f3ns administrativas de Inglaterra usados con prop\u00f3sitos de goberno local.\nMapa.\n\u2020 condado metropolitano sen \"county council\" (consello do condado)\n\u2021 condado non metropolitano sen \"county council\"\n\u00b9 \u00e1rea administrativa e rexi\u00f3n (non \u00e9 condado metropolitano nin non metropolitano)"}
{"id": "128374", "revid": "98629", "url": "https://gl.wikipedia.org/wiki?curid=128374", "title": "Condados hist\u00f3ricos de Inglaterra", "text": "Os condados hist\u00f3ricos (en ingl\u00e9s: \"historic counties\") son antigas subdivisi\u00f3ns de Inglaterra. Foron utilizados en diversas funci\u00f3ns durante centos de anos e constitu\u00edron, en certo xeito, a base do goberno local ingl\u00e9s moderno. Tam\u00e9n son co\u00f1ecidos como condados antigos (en ingl\u00e9s: \"ancient counties\")."}
{"id": "128375", "revid": "98629", "url": "https://gl.wikipedia.org/wiki?curid=128375", "title": "Condados de Inglaterra", "text": "Os Condados de Inglaterra (\"counties\" en ingl\u00e9s), son rexi\u00f3ns pol\u00edtico-administrativas nas que est\u00e1 dividida Inglaterra. Cada un deles est\u00e1 gobernado por un \"Lord-Lieutenant\", representante da ra\u00ed\u00f1a na rexi\u00f3n.\nAg\u00e1s Huntingdonshire e Yorkshire, todos son condados con funci\u00f3ns administrativos. Actualmente, Huntingdonshire \u00e9 un distrito administrado por Cambridgeshire, e Yorkshire est\u00e1 dividido entre Yorkshire do Leste, do Norte, do Sur, e do Oeste.\nO sufixo \"shire\" utilizouse antigamente para os condados de Devon, Dorset, Rutland e Somerset, pero hoxe en d\u00eda non se emprega."}
{"id": "128376", "revid": "23204", "url": "https://gl.wikipedia.org/wiki?curid=128376", "title": "Provincias da Arxentina", "text": "Actualmente, a Arxentina ten 23 provincias e unha cidade aut\u00f3noma:"}
{"id": "128378", "revid": "56817", "url": "https://gl.wikipedia.org/wiki?curid=128378", "title": "Escuadro (instrumento)", "text": "Un escuadro (do verbo escuadrar e este do lat\u00edn\u00a0\"quadrum, -i\"\u00a0\u2018cadrado\u2019) \u00e9 unha ferramenta con forma de tri\u00e1ngulo rect\u00e1ngulo is\u00f3scele que se utiliza para debuxar figuras xeom\u00e9tricas. Hainos de diferentes tama\u00f1os e cores, e adoitan ter biseis nos cantos, que permiten utilizar grafos no debuxo. Estritamente non ten porque levar escala gr\u00e1fica, non \u00e9 un instrumento de medici\u00f3n, mais os fabricantes prod\u00faceno as\u00ed.\nEmpr\u00e9gase canda un cartab\u00f3n ou unha regra, para trazar li\u00f1as, paralelas, perpendiculares."}
{"id": "128382", "revid": "8359", "url": "https://gl.wikipedia.org/wiki?curid=128382", "title": "Magdalena Ruiz de Elvira Zubizarreta", "text": ""}
{"id": "128383", "revid": "2465", "url": "https://gl.wikipedia.org/wiki?curid=128383", "title": "Lista de estreas de cine en lingua galega", "text": ""}
{"id": "128403", "revid": "54336", "url": "https://gl.wikipedia.org/wiki?curid=128403", "title": "Matam\u00e1, Vigo", "text": "San Pedro de Matam\u00e1 \u00e9 unha parroquia do concello de Vigo. Segundo o IGE, en 2022 ti\u00f1a 3.659 habitantes (1.757 homes e 1.902 mulleres). Limita coas parroquias de Beade, Castrelos, Coia, Comesa\u00f1a e Valadares e pertence \u00f3 arciprestado de Vigo-Santo Andr\u00e9. Ten 42 entidades de poboaci\u00f3n.\nToponimia.\nO top\u00f3nimo Matam\u00e1 \u00e9 un fit\u00f3nimo derivado de (de orixe prerromana) (de orixe latina), referido a un terreo de pouca calidade ou dif\u00edcil de traballar.\nXentilicio.\nO seu xentilicio \u00e9 matamanexo.\nPatrimonio.\nConta cun importante patrimonio arqueol\u00f3xico con restos da Idade de Bronce. Pos\u00fae mostras de arte rupestre no Monte Fabal, no barrio de M\u00f3, en G\u00e1spara, nas Tomadas e nos Sobreiros. Ademais, Matam\u00e1 pos\u00fae dous poboados castrexos.\nA igrexa parroquial de San Pedro \u00e9 de estilo neocl\u00e1sico e foi constru\u00edda a finais do s\u00e9culo XVIII. Na zona abundan as fontes e os lavadoiros e, nos barrios de Balsa e das Carneiras, hai varios mu\u00ed\u00f1os de auga. O cemiterio alberga o \u00fanico cruceiro de Matam\u00e1, constru\u00eddo no 1691.\nNa Zona Franca est\u00e1 situada a f\u00e1brica de PSA-Citro\u00ebn."}
{"id": "128407", "revid": "1319332", "url": "https://gl.wikipedia.org/wiki?curid=128407", "title": "Provincia do Neuqu\u00e9n", "text": ""}
{"id": "128408", "revid": "23204", "url": "https://gl.wikipedia.org/wiki?curid=128408", "title": "Reino de Gran Breta\u00f1a", "text": "O Reino de Gran Breta\u00f1a foi un reino da Europa Occidental, entre 1707 e 1800. Foi creado a partir da uni\u00f3n das coroas de Escocia e Inglaterra, baixo a Acta de Uni\u00f3n de 1707 (\"Union Act\", 1707), que fora establecido para formar un \u00fanico pa\u00eds na illa de Gran Breta\u00f1a. Un novo parlamento e goberno foi creado en Westminster, Londres. Os dous antigos reinos compart\u00edan as s\u00faas monarqu\u00edas e Xacobe VI de Escocia, pasando a ser Xacobe I de Inglaterra en 1603.\nEn 1707 deixaron de existir ambas as monarqu\u00edas, pasando a haber s\u00f3 unha, a Coroa de Gran Breta\u00f1a e tam\u00e9n que deixou de existir o Parlamento de Escocia e o Parlamento de Inglaterra, substitu\u00eddos polo Parlamento de Gran Breta\u00f1a: parlamentarios de ambas as naci\u00f3ns ti\u00f1an asento en Londres, na C\u00e1mara dos Com\u00fans e na C\u00e1mara dos Lores. A representaci\u00f3n escocesa era menor porque a s\u00faa poboaci\u00f3n era menor. Baixo os termos do \"Union Act\" Escocia elix\u00eda 45 parlamentarios para a C\u00e1mara dos Com\u00fans e enviaba 16 \u00e1 C\u00e1mara dos Lores. A Acta de Uni\u00f3n de 1800 uniu o reino de Gran Breta\u00f1a co reino de Irlanda, que fora tomado gradualmente polo control brit\u00e1nico entre 1169 e 1691, para formar o Reino Unido de Gran Breta\u00f1a e Irlanda. Esta tam\u00e9n foi unha decisi\u00f3n impopular, lev\u00e1ndose a cabo xusto despois da infrutuosa Rebeli\u00f3n dos Irlandeses Unidos de 1798. A ocasi\u00f3n elixida para esta uni\u00f3n, cando se temeu unha intervenci\u00f3n ou invasi\u00f3n napole\u00f3nica, foi debida principalmente a problemas de seguridade.\nOrixe do nome.\nA mi\u00fado o Reino de Gran Breta\u00f1a recibe o nome alternativo do Reino Unido de Gran Breta\u00f1a, que adoita reducirse a Reino Unido. Hai un debate sobre se o segundo nome \u00e9 aceptable. Na sinatura da Lei de Uni\u00f3n de 1707 faise referencia a \"United Kingdom of Great Britain\" (en galego: \"Reino Unido de Gran Breta\u00f1a\"), o que pode supor que a palabra \"United\" (en galego: \"Unido\") te\u00f1a un car\u00e1cter sinxelamente descritivo e non forme parte do t\u00edtulo oficial, significando as\u00ed que Inglaterra e Escocia un\u00edronse nun reino de nome Gran Breta\u00f1a\" (\"United into One Kingdom by the Name of Great Britain\").\nO nome \"Reino Unido\" \u00e1s veces pref\u00edrese para efectos da continuidade, especialmente no \u00e1mbito militar e colonial. No momento da Lei de Uni\u00f3n de 1800, que cunha premeditada ambig\u00fcidade denominaron \"United Kingdom\" (\"Reino Unido\"), os brit\u00e1nicos estaban involucrados na Gran Guerra francesa e o Imperio Brit\u00e1nico posu\u00eda moitas colonias a Am\u00e9rica, India e Australia. Con todo o nome de \"Reino Unido\" entrou en uso popular, de forma que no momento da firma da acta da Uni\u00f3n con Irlanda o nome foi adoptado oficialmente.\nEstrutura pol\u00edtica.\nO Reino da Gran Breta\u00f1a foi gobernado por un \u00fanico monarca, igual que a illa de Gran Breta\u00f1a desde 1603 despois da Uni\u00f3n das Coroas, coa excepci\u00f3n do interregno ingl\u00e9s e durante o goberno conxunto de Guillerme III e Mar\u00eda II. A partir de 1707, mediante a sinatura da Lei de Uni\u00f3n, o monarca do Reino da Gran Breta\u00f1a ti\u00f1a por poder dunha soa coroa unificada, que at\u00e9 o momento a pesar de compartir o mesmo rei mant\u00ed\u00f1anse como d\u00faas entidades completamente separadas e co seu propio parlamento. A sucesi\u00f3n ao trono foi determinada pola Acta de Establecemento inglesa de 1701, en substituci\u00f3n da Acta de Seguridade escocesa de 1704. A adopci\u00f3n da Acta de Establecemento significou que o herdeiro ao trono brit\u00e1nico ti\u00f1a que ser un protestante descendente de Sof\u00eda do Palatinado, iniciadora da futura Casa de Hann\u00f3ver reinante no trono ingl\u00e9s.\nO poder lexislativo estivo en mans do Parlamento da Gran Breta\u00f1a, que substitu\u00edu ao Parlamento de Inglaterra e o Parlamento de Escocia. Do mesmo xeito que no moderno Parlamento do Reino Unido, o Parlamento da Gran Breta\u00f1a inclu\u00eda tres elementos: a C\u00e1mara dos Com\u00fans, a C\u00e1mara dos Lores e a Coroa no Parlamento (a presenza do monarca no Parlamento). Os territorios de Inglaterra e Escocia tiveron representantes en ambas as c\u00e1maras do novo parlamento. A\u00ednda que a representaci\u00f3n de Escocia en ambas as c\u00e1maras foi m\u00e1is pequena que a s\u00faa poboaci\u00f3n real, a representaci\u00f3n no parlamento foi naqueles momentos baseada na fiscalidade e non na poboaci\u00f3n, un feito que provocou que Escocia tivese uns maior n\u00fameros de escanos dos que realmente lle tocar\u00edan. En virtude dos termos da uni\u00f3n pol\u00edtica Escocia ti\u00f1a 16 escanos \u00e1 C\u00e1mara dos Lords e 45 membros \u00e1 dos Com\u00fans, sendo o resto polos representantes de Inglaterra e Gales.\nPol\u00edtica.\nNo ano 1714 ascendeu ao trono de Xurxo I, o primeiro rei da Casa de Hann\u00f3ver no trono brit\u00e1nico. Cunha gran participaci\u00f3n activa na pol\u00edtica europea, en 1717 contribu\u00edu \u00e1 creaci\u00f3n da Tripla Alianza co Reino de Francia e as Provincias Unidas contra o Reino de Espa\u00f1a, alianza que en 1718 foi ampliada coa incorporaci\u00f3n do Sacro Imperio Romano Xerm\u00e1nico e que se denominou Cu\u00e1drupla Alianza. A consecuente Guerra da Cu\u00e1drupla Alianza tivo os mesmos motivos que os da Guerra de Sucesi\u00f3n Espa\u00f1ola, finalizando coa firma do Tratado de Utrecht polo cal Filipe V foi reco\u00f1ecido rei de Espa\u00f1a e o Reino da Gran Breta\u00f1a ga\u00f1ou toda unha serie de territorios (Menorca, Xibraltar ou Nova Escocia entre outros) e vantaxosos acordos comerciais (o monopolio do tr\u00e1fico de escravos na Am\u00e9rica espa\u00f1ola).\nXurxo II iniciou unha nova guerra contra o Reino de Espa\u00f1a, o Sitio de Cartaxena de Indias, que finalizou coa derrota brit\u00e1nica, e que pasou a formar parte da Guerra de Sucesi\u00f3n Austr\u00edaca, pola cal Xurxo II axudou a Mar\u00eda Tareixa de Austria a conseguir o trono romanoxerm\u00e1nico por medo a un aumento do poder franc\u00e9s en Europa.\nAs relaci\u00f3ns entre o Reino de Gran Breta\u00f1a e as Trece Colonias durante o s\u00e9culo XVIII foron empeorando, tendo que encarar Xurxo III durante o seu reinado a Guerra de Independencia dos Estados Unidos. Coa firma da Lei da Uni\u00f3n de 1800, pola cal o Reino da Gran Breta\u00f1a se anexiona ao Reino de Irlanda, estabeleceuse o Reino Unido de Gran Breta\u00f1a e Irlanda."}
{"id": "128409", "revid": "1677", "url": "https://gl.wikipedia.org/wiki?curid=128409", "title": "Acta de Uni\u00f3n de 1707", "text": ""}
{"id": "128422", "revid": "98629", "url": "https://gl.wikipedia.org/wiki?curid=128422", "title": "Illas \u00c1baco", "text": "As illas \u00c1baco est\u00e1n situadas no norte das Bahamas, a 180 quil\u00f3metros da costa da Florida. Comprenden as illas principais de Gran \u00c1baco (1.146 km\u00b2) e Pequena \u00c1baco, as\u00ed como gran n\u00famero de pequenas illas ou caios, 15 en total. As m\u00e1is setentrionais son Caio Walker, e a s\u00faa illa irm\u00e1 Caio Grande. Ao sur, as pr\u00f3ximas illas habitadas son caio espa\u00f1ol e Caio Green Turtle, co seu asentamento de New Plymouth, Caio Great Guana, o privado Caio Scotland, Man-O-War Cay, e Caio Elbow, co seu asentamento de Hope Town. O m\u00e1is meridionais son os caios Tilloo e Lubbers. Outros dos caios notables da costa occidental de \u00c1baco son Caio Gorda, actualmente unha illa de Disney e os barcos de cruceiros paran no renomeado Caio Castaway. Nas proximidades at\u00f3pase tam\u00e9n a Illa de Moore. Na illa de Gran \u00c1baco est\u00e1 Marsh Harbour, o centro comercial das \u00c1baco e a terceira cidade m\u00e1is grande de Bahamas, ademais da \u00e1rea tur\u00edstica de Caio Treasure. Ambos te\u00f1en aeroportos. Alg\u00fans asentamentos de importancia continental son Coopers Town e Fox Town no norte e Cherokee e Sandy Point no sur. Administrativamente, as illas \u00c1baco constit\u00faen sete dos 31 Gobernos Locais Distritos das Bahamas: Caio Grandey, \u00c1baco Norte, Caio Tartaruga Verde, \u00c1baco Central, \u00c1baco Sur, Illa de Moore, e Hope Town.\nXeograf\u00eda.\nAs illas \u00c1baco son de pedra calcaria con algunha elevaci\u00f3n e est\u00e1n protexidas no lado do oc\u00e9ano pola terceira barreira de arrecife m\u00e1is grande do mundo. Os caios son principalmente verdes con mangleiros e praias de area branca. A maior\u00eda das illas est\u00e1n deshabitadas. As illas \u00c1baco e os seus caios denomin\u00e1ronse Illas de Fora, Illas Familiares e Illas Amigas.\nHistoria.\nAs illas \u00c1baco foron habitadas por primeira vez polo Pobo lucayo. Os primeiros colonos europeos das illas foron Lealistas que fux\u00edan da Revoluci\u00f3n Americana que chegaron en 1783, como tam\u00e9n foi o caso de Cat Island. Estes poboadores orixinais lealistas viviron modestamente, de salvar naufraxios, da construci\u00f3n de pequenas embarcaci\u00f3ns de madeira, e da agricultura b\u00e1sica.\n\u00c9poca precolombiana e espa\u00f1ola.\nOs habitantes orixinais das Bahamas antes da chegada dos europeos eran os pobos lucayos. Eran unha rama dos Ta\u00ednos que habitaba na \u00e9poca as m\u00e1is das illas do Caribe. Os lucayos foron os primeiros habitantes das Am\u00e9ricas atopados por Cristovo Col\u00f3n. Os espa\u00f1ois comezaron a tomar aos lucayos como escravos aos poucos anos da chegada de Col\u00f3n, e foron retirados completamente das Bahamas en 1520. Despois do exterminio dos lucayos, non se co\u00f1ecen asentamentos permanentes nas Bahamas durante aproximadamente 130 anos.\nEspa\u00f1a reclamou as Bahamas despois do descubrimento de Col\u00f3n das illas pero mostrou pouco interese por elas. O explorador italiano Americo Vespucci estivo catro meses explorando as Bahamas en 1499-1500. O primeiro mapa do Novo Mundo de Juan de la Cosa, impreso en 1500, mostra as illas \u00c1baco co nome de Habacoa. A primeira edici\u00f3n do mapa de Peter Martyr de 'De Orbe Novo' en 1511 mostra as illas das Bahamas pero non as nomea. O explorador espa\u00f1ol Juan Ponce de Le\u00f3n desembarcou en \u00c1baco en 1513. O mapa de Tur\u00edn de 1523 mostra claramente \u00e1baco, agora chamado Iucayonique. Este foi o mapa m\u00e1is preciso da zona ata que se trazaron os primeiros mapas ingleses das Bahamas. Tanto o mapa de John White de 1590 como o de Thomas Hood de 1592 mostran as illas, do mesmo xeito que o fixo un mapa trazado en 1630 polo holand\u00e9s de Laet. Neste momento o imperio espa\u00f1ol no Caribe centr\u00e1base na Habana. Espa\u00f1a consideraba as agora despoboadas Bahamas como pouco rendibles e traizoeiras para navegar, en 1593 unha frota espa\u00f1ola de 17 barcos naufragou preto de \u00c1baco. Ademais, piratas ingleses, franceses e filibusteiros comezaron a atacar buques espa\u00f1ois ao norte de Cuba. Unha ordenanza espa\u00f1ola de 1561 prohibiu a calquera barco mercante entrar nas Bahamas sen escolta. A propiedade das Bahamas pasou de Espa\u00f1a e Gran Breta\u00f1a durante 150 anos, ata que a propiedade brit\u00e1nica estableceuse por tratado en 1783, cando Gran Breta\u00f1a cedeu o lesta da Florida a Espa\u00f1a, recibindo as Bahamas a cambio.\n\u00c9poca colonial brit\u00e1nica.\nNo ver\u00e1n de 1783, publicouse na Royal Gazette da cidade de Nova York unha chamada para aqueles que desexasen axudar a colonizar \u00c1baco. Ao redor de 1500 Lealistas abandonaron Nova York e mud\u00e1ronse a \u00c1baco en agosto de 1783. Os lealistas asent\u00e1ronse nun pequeno porto de area arredor de 6 leguas ao norte de Marsh Harbour preto do moderno Caio Treasure. Planificaron e constru\u00edron a cidade de Carleton, chamada as\u00ed por Sir Guy Carleton. As disputas sobre a distribuci\u00f3n de alimentos e o engano sobre os recursos dispo\u00f1ibles, levaron a alg\u00fans destes colonos a fundar unha cidade rival preto de Marsh Harbor chamada Maxwell. O conflito entre os colonos descontentos e os funcionarios encargados de axudalos converteuse nunha caracter\u00edstica constante da vida nas illas. O algod\u00f3n da illa sementouse por primeira vez polos colonos en 1785 e a\u00ednda que tanto en 1786 como en 1787 produciron bos cultivos, a colleita de 1788 arruinouse polas eirugas. Outros asentamentos foron Caio Green Turtle, Caio Man-o-War e Sandy Point. Na d\u00e9cada de 1790, un grupo de lealistas das Carolinas chegou \u00e1s illas a trav\u00e9s de Florida, fundando o asentamento illado de Cherokee Sound. \nA principios dos anos 1970.\nEn xu\u00f1o de 1971, o primeiro ministro de Bahamas, Lynden Pindling, anunciou os plans do seu goberno para lograr a independencia de Gran Breta\u00f1a. En \u00c1baco, formouse o Gran Consello de \u00c1baco para facer lobby para continuar co dominio brit\u00e1nico. En xullo de 1971, o Gran Consello de \u00c1baco presentou unha petici\u00f3n \u00e1 Ra\u00ed\u00f1a solicitando que \u00c1baco se convertese nun territorio \"completamente aut\u00f3nomo e totalmente autosuficiente\" baixo xurisdici\u00f3n brit\u00e1nica. En agosto de 1971, o goberno brit\u00e1nico negouse a examinar a petici\u00f3n. As elecci\u00f3ns xerais de Bahamas, en setembro de 1972, mostraron unha clara maior\u00eda pola a independencia de todo o pa\u00eds.\nAs illas son unha importante base para actividades de vela e actividades tur\u00edsticas.\nA s\u00faa poboaci\u00f3n \u00e9 duns 13.000 habitantes. A s\u00faa principal cidade \u00e9 Marsh Harbour. O faro en Hope Town decorado en franxas vermellas e brancas \u00e9 un s\u00edmbolo distintivo da cidade. A localidade de Coopers Town ten 900 residentes.\nA composici\u00f3n \u00e9tnica \u00e9 aproximadamente 50% branca e 50% negra."}
{"id": "128423", "revid": "98629", "url": "https://gl.wikipedia.org/wiki?curid=128423", "title": "Long Island, Bahamas", "text": "Long Island (Illa Longa) \u00e9 unha illa nas Bahamas que est\u00e1 dividida polo Tr\u00f3pico de C\u00e1ncer. a s\u00faa capital \u00e9 Clarence City. Long Island \u00e9 un dos Distritos das Bahamas e \u00e9 co\u00f1ecida como a illa m\u00e1is pintoresca das Bahamas. A poboaci\u00f3n era de 3.094 habitantes no censo de 2.010.\nXeograf\u00eda.\nIlla Longa (en ingl\u00e9s: Long Island) ten case 130 quil\u00f3metros de longo e 6\u00a0km no seu punto m\u00e1is largo, a superfice \u00e9 de 596\u00a0km\u00b2. a illa Longa esta a aproximadamente a 265 quil\u00f3metros ao sueste de Nassau a capital das Bahamas, que se atopa na illa de New Providence. Alg\u00fans dos principais asentamentos son Clarence City ou Cidade Clarence, que \u00e9 a capital da illa, Hamilton (famoso pola s\u00faa cova de viaxes), The Buckley, Scrub Hill, Simms, Salt Pond e Stella Maris. Illa Longa \u00e9 un dos distritos das Bahamas reco\u00f1ecidos como un dos m\u00e1is pintorescos de todo o arquip\u00e9lago.\nO lado nord\u00e9s de Long Island caracter\u00edzase polos seus empinados promontorios rochosos, mentres que a costa suroeste caracter\u00edzase polas s\u00faas amplas praias de area branca. O terreo var\u00eda amplamente en toda a illa, inclu\u00eddas as extensi\u00f3ns planas brancas de onde se extrae o sal, as terras pantanosas, as praias e os outeiros inclinados (no norte) e baixos (no sur).\nLong Island \u00e9 particularmente co\u00f1ecida polas s\u00faas covas, que xogaron un papel importante na historia da illa. Dean's Blue Hole, situado ao oeste de Clarence Town, \u00e9 o segundo pozo m\u00e1is profundo do mundo, caendo a unha profundidade duns 200 metros, polo que \u00e9 m\u00e1is do dobre da profundidade da maior\u00eda dos outros grandes buracos.\nLong Island est\u00e1 rodeada de pequenas ba\u00edas e enseadas, inclu\u00eddo o gran New Found Harbour ao oeste de Deadman's Cay, aproximadamente na metade da illa. Tam\u00e9n hai illas m\u00e1is pequenas fora da costa, inclu\u00eddo Sandy Cay.\nHistoria.\nA illa foi orixinalmente chamada co nome arahuaco de \"Yuma\". Foi rebautizada \"Fernandina\" por Cristovo Col\u00f3n na s\u00faa primeira viaxe en 1492, crese que foi a a s\u00faa terceira parada, logo de San Salvador e Rum Cay. Evidencias arqueol\u00f3xicas mostran que a tribo ta\u00edna Lucayan viv\u00eda en Illa Longa, probablemente no sistema de covas da illa, como o fixeron en toda a cadea de illas de Bahamas. Logo da desaparici\u00f3n dos lucayans, foron levados como escravos \u00e1 Espa\u00f1ola e Cuba, desde ent\u00f3n non houbo grandes asentamentos ata a chegada de norteamericanos leais \u00e1 Coroa Brit\u00e1nica.\nOs leais \u00e1 Coroa eran persoas procedentes principalmente de Nova Inglaterra e Nova Jersey que fuxiron da Revoluci\u00f3n Americana. Numerosas familias asent\u00e1ronse na \u00e9poca en Illa Longa, o que produciu o establecemento dalgunhas plantaci\u00f3ns de algod\u00f3n e outros actividades como a cr\u00eda de gando e ovellas. As plantaci\u00f3ns floreceron s\u00f3 uns poucos anos e, no momento da abolici\u00f3n da escravitude en 1834, a maior\u00eda delas abandon\u00e1ronse. Hai moitas ru\u00ednas desta \u00e9poca, a maior\u00eda das cales son cubertas pola selva. Tam\u00e9n hai restos dalgunhas das casas constru\u00eddas logo da escravitude, que polo xeral son pequenas e constru\u00eddas de pedra. Orixinalmente ti\u00f1an teitos de palla, hoxe, a maior\u00eda son modernas. Os descendentes destas familias seguen estando moi estendidos na illa. A poboaci\u00f3n de Illa Longa \u00e9 de aproximadamente 4000 habitantes.\nParte da econom\u00eda bas\u00e9ase no turismo e a agricultura, a pesca. Os habitantes cultivan ch\u00edcharos, millo, pl\u00e1tanos e anan\u00e1s, e pos\u00faen pequenos animais como porcos, gali\u00f1as, cabras e ovellas. Alg\u00fans se utilizan como gando para a exportaci\u00f3n. Os turistas gozan da vela, pesca, mergullo, snorkeling e do relaxarse en praias e o estudo da s\u00faa peculiar paisaxe, que consisten de outeiros escarpadas e ondas ao longo da costa oriental do Atl\u00e1ntico, con augas m\u00e1is tranquilas na costa oeste."}
{"id": "128424", "revid": "132", "url": "https://gl.wikipedia.org/wiki?curid=128424", "title": "Komissar Rex", "text": ""}
{"id": "128426", "revid": "132", "url": "https://gl.wikipedia.org/wiki?curid=128426", "title": "Magnum (serie)", "text": ""}
{"id": "128427", "revid": "132", "url": "https://gl.wikipedia.org/wiki?curid=128427", "title": "Blackadder", "text": ""}
{"id": "128428", "revid": "89787", "url": "https://gl.wikipedia.org/wiki?curid=128428", "title": "O centro do labirinto", "text": "O centro do labirinto \u00e9 un libro de Agust\u00edn Fern\u00e1ndez Paz publicado en 1997 por Edici\u00f3ns Xerais. En 2009 sa\u00edu do prelo a 11\u00aa edici\u00f3n.\nResumo.\nA acci\u00f3n ten lugar a mediados do s\u00e9culo XXI. Sara \u00e9 a nai de David. Viven en Berl\u00edn, onde traballa como asesora do G-12, grupo de persoas que rexe o destino das persoas. O mundo est\u00e1 globalizado logo de entraren en vixencia as \"Leis de Unificaci\u00f3n\" no ano 2020. A lingua com\u00fan \u00e9 o euroingl\u00e9s, e o mundo est\u00e1 dividido en 8 zonas.\nMalia que a gran maior\u00eda da xente adaptouse a esas normas, nas ZNC (zonas non controladas) persisten grupos de xente vivindo dun modo alleo \u00e1s novas tecnolox\u00edas. Pero tam\u00e9n nesas zonas hai grupos de resistencia, dispostos a retomar a diversidade cultural e a sustentabilidade no planeta Terra.\nSara v\u00e9n co seu fillo a Galiza, de onde son os seus devanceiros. Mentres ela andaba por Campo Lameiro visitando uns petr\u00f3glifos, David ten un accidente nunha fraga pr\u00f3xima. \u00c9 atopado por membros da resistencia da ZNC, que logo de recuperarse do accidente se po\u00f1en en contacto con Sara. A intenci\u00f3n \u00e9 facer ver a Sara que a apocalipse mundial \u00e9 moi real a menos que se po\u00f1a soluci\u00f3n axi\u00f1a.\nAo mesmo tempo, Sara dec\u00e1tase de que o informe que est\u00e1 a redactar \u00e9 ben perigoso, pois dous dos colaboradores morren en estra\u00f1as circunstancias. Finalmente descobre que foi froito dunha traiz\u00f3n doutros dous colaboradores, debido a presi\u00f3ns para que o sistema imperante non mude.\nSara e David aprenden de primeira man que o mundo non \u00e9 tan bonito nin tan mon\u00f3tono como se vende no 1\u00ba mundo, e que a\u00ednda est\u00e1n vivas as linguas que se falaban antes e os para\u00edsos naturais e arqueol\u00f3xicos conservados ao longo do mundo.\nNarraci\u00f3n.\nUtil\u00edzanse dous narradores: o narrador omnisciente, que alterna o que lle sucede a Sara e o que lle sucede a David, e a narraci\u00f3n en primeira persoa de Brenda, unha rapaza da idade de David que vive na ZNC."}
{"id": "128432", "revid": "89787", "url": "https://gl.wikipedia.org/wiki?curid=128432", "title": "Cartas de inverno", "text": "Cartas de inverno \u00e9 un libro de Agust\u00edn Fern\u00e1ndez Paz publicado en 1995 por Edici\u00f3ns Xerais. Nese mesmo ano ga\u00f1ou o Premio Ra\u00f1olas de literatura infantil e xuvenil. En 2016 sa\u00edu do prelo a 35\u00aa edici\u00f3n tras acadar a cifra de m\u00e1is de 100\u00a0000 exemplares vendidos, fito que s\u00f3 acadou na ficci\u00f3n galega outra novela, \"Memorias dun neno labrego\", de Xos\u00e9 Neira Vilas.\nTrama.\nO escritor Xabier Louzao regresa a Santiago de Compostela logo de varios meses no Quebec. Marchara sen avisar ao seu amigo o pintor Adri\u00e1n Novoa, e \u00e1 volta atopa oito cartas deste, datadas entre outubro de 1993 e abril de 1994.\nNelas o pintor inf\u00f3rmao de que mercou unha casa de indianos na parroquia de Doro\u00f1a (concello de Vilarmaior), e que est\u00e1 encantada. Vai contando o proceso de adquisici\u00f3n e restauraci\u00f3n, e finalmente os sucesos inexplicables que te\u00f1en lugar desde que se muda a ela.\nAo comezo toma os sucesos como brincadeiras: chamadas telef\u00f3nicas sen sons intelixibles e mensaxes no fax. Pero todo se complica coa aparici\u00f3n dun libro de gravados. Nel aparece un gravado sen t\u00edtulo, cunha rapaza mirando pola fiestra. Pero sorprendentemente a imaxe vai mudando, e nun momento dado aparece na parede do gravado o texto \"Socorro, Adri\u00e1n\". El comeza a ter medo, e descobre que a habitaci\u00f3n do gravado \u00e9 un cuarto da propia casa que foi tapiado. Rompe o tabique, e descobre no chan do cuarto un acceso a unha cripta, cunha porta de ferro coa imaxe do labirinto do petr\u00f3glifo de Mogor. Detr\u00e1s dela hai un ser estra\u00f1o, inhumano e malvado.\nCando Xabier le todo iso decide ir a xunto seu amigo a axudalo, e desde a casa manda un paquete coas cartas anteriores, fotos do gravado e cunha carta propia \u00e1 s\u00faa irm\u00e1, para que avise \u00e1 polic\u00eda se non d\u00e1 noticias en breve.\nA irm\u00e1 (e as\u00ed comeza a acci\u00f3n no libro) le o texto antes de tempo e avisa a un comisario co\u00f1ecido, pero poucas horas antes de chegaren \u00e1 casa, esta ardeu, desaparecendo tanto Adri\u00e1n coma Xabier.\nO comisario desent\u00e9ndese do caso, pero a irm\u00e1 segue investigando. Malia que non atopa a porta de ferro que d\u00e1 acceso \u00e1 cripta, pr\u00e9ndelle lume ao libro dos gravados no lugar que deber\u00eda estar, e o chan de cemento rompe, dando a entender as\u00ed que se rompe o maleficio.\nEstilo.\nA narraci\u00f3n in\u00edciase cun narrador omnisciente falando da irm\u00e1 de Xabier. Despois vai o texto da carta do propio Xabier, e logo as cartas de Adri\u00e1n. S\u00e9guelle outro texto de Xabier, a narraci\u00f3n en primeira persoa da irm\u00e1, e finalmente remata o narrador omnisciente.\nO texto incl\u00fae elementos da novela de terror do estilo de Edgar Allan Poe ou H.P. Lovecraft (ao que fai menci\u00f3n expl\u00edcita), con cronotopos como casas antigas encantadas ou seres estra\u00f1os. Tam\u00e9n incl\u00fae elementos propios da cultura galega: ademais de falar da arquitectura rom\u00e1nica, do castelo de Andrade e de petr\u00f3glifos, fala de mitos coma a Santa Compa\u00f1a."}
{"id": "128433", "revid": "1131", "url": "https://gl.wikipedia.org/wiki?curid=128433", "title": "John Updike", "text": "John Hoyer Updike, nado o 18 de marzo de 1932 en Reading, Pensilvania e finado o 27 de xaneiro de 2009 en Beverly Farms, Massachusetts, foi un escritor estadounidense.\nTraxectoria.\n\u00c9 un escritor prol\u00edfico, autor de novelas, relatos curtos, poes\u00edas, ensaios e cr\u00edticas literarias, as\u00ed como un libro de memorias persoais. Obtivo dous Premio Pulitzer en 1982 e 1991 por \"Rabbit Is Rich\" e \"Rabbit At Rest\" respectivamente, ademais doutros premios.\nObra.\nNovelas sobre Harry Rabbit\nLibros sobre Henry Bech\nLibros sobre James Buchanan\nLibros sobre Eastwick\nOutras novelas\n\"The Scarlet Letter\" Trilox\u00eda (\"A letra escarlata\")\nColecci\u00f3ns de contos curtos\nPoes\u00eda\nNon ficci\u00f3n, ensaios e cr\u00edtica"}
{"id": "128436", "revid": "5312", "url": "https://gl.wikipedia.org/wiki?curid=128436", "title": "Al Capone", "text": "Alphonse Gabriel Capone, m\u00e1is co\u00f1ecido como Al Capone, nado en Brooklyn, Nova York, o 17 de xaneiro de 1899 e finado en Miami o 25 de xaneiro de 1947, foi un famoso g\u00e1ngster estadounidense. Foi alcumado Scarface (\"face cortada\"), polas cicatrices que ti\u00f1a no lado esquerdo da faciana.\nTraxectoria.\nAcadou enorme sona nas d\u00e9cadas de 1920 e 1930 pola s\u00faa actividade criminal, a\u00ednda que a s\u00faa tarxeta de visita dic\u00eda que era un vendedor de antig\u00fcidades. Capone comezou a s\u00faa carreira en Brooklyn antes de se trasladar a Chicago onde deveu a figura do crime m\u00e1is importante da cidade. Contra finais dos anos 20, Al Capone xa estaba na lista dos \"m\u00e1is buscados\" do FBI. A s\u00faa ca\u00edda produciuse no ano 1931, cando foi encarcerado polo Goberno Federal dos Estados Unidos por evasi\u00f3n de impostos e enviado \u00e1 prisi\u00f3n de Alcatraz. Morreu de pneumon\u00eda en 1947."}
{"id": "128440", "revid": "1822", "url": "https://gl.wikipedia.org/wiki?curid=128440", "title": "Zamarreiro", "text": "Zamarreiro \u00e9 un dos oficios ou roles que se poden desenvolver na Festa dos Reis na Mezquita, no caso de ser nomeados polos que \"arreglan\" ese ano.\nOs elixidos te\u00f1en que levar a cara tapada cunha m\u00e1scara, saco ou media, ademais de levar un pau de gran tama\u00f1o para bater na porta dos veci\u00f1os e defenderse dos intentos de roubar o \"aguinaldo\" por parte dos nenos do pobo. O seu cometido \u00e9 facilita-la tarefa de pedi-lo aguinaldo, fac\u00e9ndoo de xeito an\u00f3nimo, e protexe-lo recollido ata a chegada \u00e1 casa dos reis.\n\u00d3 rematar o percorrido de pedir o aguinaldo, tanto o rei como o vicerrei, xunto co dispenseiro, daranlle como agasallo unha botella de co\u00f1ac a cada un dos zamarreiros."}
{"id": "128441", "revid": "1888", "url": "https://gl.wikipedia.org/wiki?curid=128441", "title": "Vilafiz", "text": "O top\u00f3nimo Vilafiz pode referirse a:"}
{"id": "128444", "revid": "1131", "url": "https://gl.wikipedia.org/wiki?curid=128444", "title": "Evaristo Martelo Paum\u00e1n", "text": "Evaristo Martelo Paum\u00e1n del Nero, nado na Coru\u00f1a o 21 de abril de 1853 e finado na mesma cidade o 31 de marzo de 1928, foi un escritor e avogado galego.\nTraxectoria.\nFillo de Ram\u00f3n Martelo N\u00fa\u00f1ez de Leis e Dolores Paum\u00e1n Zuazo de Andrade, foi bautizado o d\u00eda 25 de abril na igrexa de San Nicolao. Descendente do poeta e almirante Pai G\u00f3mez Chari\u00f1o, fixo estudos para mari\u00f1o, pero finalmente dedicouse ao Dereito. A vida de Evaristo Martelo transcorreu entre a Casa do Arco en Laxe, o pazo dos Andeiro en Rianxo, o castelo de Vimianzo (que el mercou) e o pazo de Ombre. Membro da nobreza, foi VI marqu\u00e9s de Almeiras e vizconde de Andeiro por herdanza da s\u00faa nai.\nEra un dos contertulios da Cova C\u00e9ltica coru\u00f1esa, na que participaba con Eduardo Pondal, con quen trabou unha grande amizade, influ\u00edndo na s\u00faa obra. Fixo gala dun patriotismo galego exemplar, sobre todo na defensa do idioma, ao que cualificaba como \"fala de reis\". Colaborou en \"Revista Gallega\". Ingresou na Real Academia Galega en 1921coa lectura do discurso \"Pondal e a s\u00faa obra\".\nCasou con Josefa de la Maza Agar, filla de Ram\u00f3n Mar\u00eda de la Maza Quiroga.\nObra en galego.\nEstas obras, xunto con outra in\u00e9dita, \"As toupas do Pindo\", forman un conxunto caracterizado polo ton sat\u00edrico e a defensa do idioma."}
{"id": "128448", "revid": "1410", "url": "https://gl.wikipedia.org/wiki?curid=128448", "title": "San Salvador, Bahamas", "text": "A moderna Illa de San Salvador, co\u00f1ecida tam\u00e9n como Illa Watling (Waitling Island), \u00e9 unha das illas que integran o arquip\u00e9lago das Illas Bahamas. \"Waitling\" foi o nome oficial da illa ata 1925, ano no cal rebautiz\u00f3use oficialmente co nome actual de \"San Salvador\", co fin de consolidar a crenza de que nela realizara Cristovo Col\u00f3n o primeiro desembarco en Am\u00e9rica, o 12 de outubro de 1492. En 1986, con todo, a National Geographic Society sustuvo que Cayo Saman\u00e1 (Samana Cay) era o sitio m\u00e1is probable do primeiro desembarco de Col\u00f3n, e da localizaci\u00f3n da illa chamada Guanahani.\nHistoria.\nO Reino Unido tomou control das illas que hoxe se chaman as Bahamas a comezos do s\u00e9culo XVII. Un dos seus principais colonos foi John Watling (\u00e1s veces referido como George Watling), de quen as illa tomou inicialmente o seu nome.\nEn 1925 era outra illa, hoxe chamada Illa Gato, a que levaba o nome \"San Salvador\". Ese ano foille quitada para atribu\u00edrllo \u00e1 illa Waitling, ante a crenza de que era m\u00e1is probable que Col\u00f3n chegase a Waitling que \u00e1 Illa Gato, entre outras cousas polas descrici\u00f3ns inseres no seu diario.\nHoxe, grazas \u00e1s s\u00faas moitas praias, a illa volveuse un importante centro tur\u00edstico. Ten unha poboaci\u00f3n aproximada de 1.000 habitantes, e o seu principal centro habitado \u00e9 Cockburn Town, sede do goberno local.\nO Centro de Investigaci\u00f3ns Gerace (Gerace Research Center), antes Estaci\u00f3n de Campo Bahamas, at\u00f3pase na zona norte, na costa de Porto de Graham (Graham's Harbour). Centos de estudantes e investigadores utilizan a estaci\u00f3n cada ano como base para o estudos sobre mares tropicais, tanto nas \u00e1reas de xeolox\u00eda, biolox\u00eda e arqueolox\u00eda.\nA illa ten gran cantidade de arrecifes que permiten observar con snorquels unha gran variedade de especies de peixes."}
{"id": "128449", "revid": "92340", "url": "https://gl.wikipedia.org/wiki?curid=128449", "title": "Carlos Argentino", "text": "Israel Vitenszteim Vurm, co\u00f1ecico como Carlos Argentino e alcumado \"El Rey de la Pachanga\", nado en Buenos Aires o 23 de xu\u00f1o de 1929 e finado o 20 de xu\u00f1o de 1991, foi un cantante arxentino de m\u00fasica tropical e m\u00fasica salsa. Acadou sona como membro da agrupaci\u00f3n musical La Sonora Matancera."}
{"id": "128454", "revid": "88628", "url": "https://gl.wikipedia.org/wiki?curid=128454", "title": "Monte Xalo", "text": "O monte Xalo \u00e9 unha das zonas m\u00e1is elevadas do litoral coru\u00f1\u00e9s, cunha altitude de 514 metros sobre o nivel do mar.\nLocalizaci\u00f3n.\nO Xalo \u00e9 un aranguelo que se estende tres quil\u00f3metros en sentido leste-oeste, dende Carral ata A Laracha, polo l\u00edmite entre os concellos de Culleredo e Cerceda. Est\u00e1 ali\u00f1ado coas chamadas mesetas de Santa Comba e de Tordoia \u2014das que queda ao nordeste\u2014 e a s\u00faa vertente setentrional config\u00farase como un chanzo que salva o desnivel coas Mari\u00f1as da Coru\u00f1a. Precisamente, dende O Pet\u00f3n \u2014unhas rochas no m\u00e1is alto do monte\u2014 p\u00f3dese gozar dunha panor\u00e1mica da comarca e albiscar lugares como a central el\u00e9crica de Sab\u00f3n, o porto exterior da Coru\u00f1a, o aeroporto de Alvedro ou a Torre de H\u00e9rcules, al\u00e9n de todo o val de Veiga, que est\u00e1 ao p\u00e9.\nDeporte.\nNo monte hai varias rotas de sendeirismo sinalizadas. As pistas forestais empr\u00e9ganse para deportes como ciclismo de monta\u00f1a e carreiras. No alto do Pet\u00f3n as rochas est\u00e1n equipadas para a pr\u00e1ctica de escalada.\nArqueolox\u00eda.\nEn 1950 o arque\u00f3logo Lu\u00eds Monteagudo atopou varias m\u00e1moas de gran tama\u00f1o, que foron destru\u00eddas ao longo dos anos posteriores, e en 1973 outras m\u00e1is pequenas que a\u00ednda se conservan.\nAproveitamento do monte.\nAdemais do aproveitamento forestal que se est\u00e1 a a facer do monte, polas inmediaci\u00f3ns do Xalo pasa un oleoduto cara a Cerceda e li\u00f1as el\u00e9ctricas de alta tensi\u00f3n da subestaci\u00f3n el\u00e9ctrica das Travesas. No cumio tam\u00e9n hai instaladas antenas de radio, televisi\u00f3n, telefon\u00eda m\u00f3bil e telecomunicaci\u00f3ns en xeral.\nExistiu un proxecto para instalar un parque e\u00f3lico de dez mu\u00ed\u00f1os e 45 megawatts que ser\u00eda o de maior potencia de Galicia. A proposta foi finalmente desbotada por Aena por comprometer a seguridade da aviaci\u00f3n no aeroporto da Coru\u00f1a."}
{"id": "128495", "revid": "23204", "url": "https://gl.wikipedia.org/wiki?curid=128495", "title": "Britania", "text": "Britania (\"Britannia\" en lat\u00edn) \u00e9 o nome dado polos romanos \u00e1 provincia que ocupaba o sur da actual illa de Gran Breta\u00f1a. Como provincia romana, existiu entre os s\u00e9culos I e V.\nO xentilicio \u00e9 britano/a\nBritania romana ( ou, posteriormente, \"\", \"os Brit\u00e1nicos\") era a \u00e1rea da illa de Gran Breta\u00f1a que estivo gobernada polo Imperio romano, do 43 ao 410 d.C. Comprend\u00eda case a totalidade de Inglaterra e Gales e, por un curto per\u00edodo, o sur de Escocia.\nXulio C\u00e9sar invadiu Gran Breta\u00f1a nos anos 55 e 54 a.C. como parte da s\u00faa Guerra das Galias. De acordo con C\u00e9sar, os brit\u00f3ns, foran invadidos ou culturalmente asimilados por outras tribos celtas durante a Idade de Ferro brit\u00e1nica e axudaron aos inimigos de C\u00e9sar. Recibiu tributos, instalou ao rei amigo Mandubracio sobre os trinovantes e volveu \u00e1 Galia. As invasi\u00f3ns planificadas por Augusto cancel\u00e1ronse nos anos 34, 27 e 25. No ano 40, Cal\u00edgula reuniu 200.000 homes na parte da canle do continente, s\u00f3 para recoller cunchas (Mexill\u00f3ns\" segundo Suetonio, quizais como un xesto simb\u00f3lico para proclamar a vitoria de Cal\u00edgula sobre o mar. Tres anos m\u00e1is tarde, Claudio dirixiu a catro lexi\u00f3ns para invadir Gran Breta\u00f1a e restaurar ao rei exiliado Verica sobre os Atrebates. Os romanos derrotaron aos Catuvellaunos, e logo organizaron a s\u00faa conquista como a Provincia de Gran Breta\u00f1a\"' (). No ano 47, os romanos ocuparan as terras ao sueste da Fosse Way. O control de Gales demorouse polos reveses e os efectos da revolta de Boadicea, pero os romanos estend\u00e9ronse de forma constante cara ao norte.\nA conquista romana de Gran Breta\u00f1a continuou baixo o mando de Cneo Xulio Agr\u00edcola (77\u201384), que expandiu o Imperio Romano ata Caledonia. No ver\u00e1n do 84, Agr\u00edcola enfrontouse aos ex\u00e9rcitos dos Caledonianos, liderados por Calgaco, na Batalla do monte Graupius. T\u00e1cito estimou que as v\u00edtimas de batalla estaban en torno aos 10.000 homes no lado caledonio e ao redor de 360 homes do lado romano. O ba\u00f1o de sangue de Monte Graupius conclu\u00edu a conquista durante corenta anos de Gran Breta\u00f1a, un per\u00edodo que causou a morte de entre 100.000 e 250.000 brit\u00e1nicos. No contexto da guerra preindustrial e dunha poboaci\u00f3n total de cerca de 2 mill\u00f3ns de brit\u00e1nicos, estas son cifras moi elevadas.\nBaixo os emperadores do s\u00e9culo II, Adriano e Antonino P\u00edo, constru\u00edronse dous muros para defender a provincia romana dos caledonianos, cuxos reinos nas Highlands escocesas nunca foron controlados. Ao redor do 197, as reformas de Septimio Severo dividiron a Gran Breta\u00f1a en d\u00faas provincias: Britannia Superior e Britannia Inferior. Durante as reformas de Diocleciano, a finais do s\u00e9culo III, Britannia foi dividida en catro provincias baixo a direcci\u00f3n dun vicario, que administrou a . Unha quinta provincia, Valentia, \u00e9 testemu\u00f1ada no s\u00e9culo IV. Durante gran parte do per\u00edodo posterior da ocupaci\u00f3n romana, Britania estivo suxeita a invasi\u00f3ns b\u00e1rbaras e a mi\u00fado estivo baixo o control de usurpadores romanos imperiais e pretendentes imperiais. O fin do dominio romano en Britania ocorreu ao redor do 410. Consid\u00e9rase que os reinos nativos da Britania posromana se formaron ent\u00f3n.\nTrala conquista dos brit\u00e1nicos, xurdiu unha cultura romano-brit\u00e1nica distintiva cando os romanos introduciron melloras na agricultura, planificaci\u00f3n urbana, produci\u00f3n industrial, e arquitectura. A deusa romana Britannia converteuse na personificaci\u00f3n feminina de Gran Breta\u00f1a. Despois das invasi\u00f3ns iniciais, os historiadores romanos xeralmente mencionan a Gran Breta\u00f1a de pasada. Deste xeito, a maior\u00eda dos co\u00f1ecementos actuais derivan de investigaci\u00f3ns arqueol\u00f3xicas e evidencias epigrafcas ocasionaisalabando os logros en Britania dun emperador romano. Roman citizens settled in Britain from many parts of the Empire."}
{"id": "128498", "revid": "98629", "url": "https://gl.wikipedia.org/wiki?curid=128498", "title": "Acklins", "text": "Acklins \u00e9 unha illa e distrito das Bahamas. \u00c9 parte dun grupo de illas situadas na chamada conca mari\u00f1a de Acklins, das cales a m\u00e1is grande son Crooked 197\u00a0km\u00b2 no norte e Acklins no sueste, e as m\u00e1is pequenas son Caio Longo (antno co\u00f1ecida como illa Fortune 21\u00a0km\u00b2) no noroeste, e a illa do Castelo no sur.\nHistoria.\nAs illas foron colonizadas por unionistas leais expulsados por Am\u00e9rica nos anos 1780 que se estableceron para cultivar algod\u00f3n empregando a m\u00e1is de 1000 escravos. Logo da abolici\u00f3n da escravitude no Imperio Brit\u00e1nico, os habitantes desenvolveron a actividade pesqueira, a agricultura e fixeron comercio con esponxas a pequena escala.\nA cidade principal no grupo \u00e9 Coronel Hill na illa Crooked. Albert Town, en Caio Longo, agora escasamente poboada, unha vez foi unha pr\u00f3spera pequena cidade. Tam\u00e9n serviu como porto para a transferencia de estibadores en busca de traballo nos buques en tr\u00e1nsito.\nA poboaci\u00f3n diminu\u00edu significativamente, pasando de 1.561 habitantes en 1901 a 565 en Acklins, no censo de 2010, coa maior\u00eda das persoas vivindo en Lovely Bay no extremo noroeste da illa e en Salina Point no \u00e1rea m\u00e1is ao sur da illa. En 2000 as\u00ed mesmo, Illa Crooked contaba con 350 habitantes.\nCrese que a primeira oficina de correos das Bahamas estaba situadas en Pitt's Town na illa Crooked.\nA\u00ednda que Acklins Island ten relativamente poucos fitos hist\u00f3ricos, hai alg\u00fans lugares dignos de menci\u00f3n. Acklins \u00e9 o fogar de numerosos sitios dos Lucayan. Un antigo sitio indio Lucayan, que se cre que \u00e9 un dos asentamentos indios m\u00e1is grandes dos Lucayan nas Bahamas, at\u00f3pase ao longo de Pompey Bay Beach, xusto ao sur de Spring Point. Dez sitios antigos dos Lucayan foron desenterrados por arqueologos da National Geographic Society s\u00f3 en Caio Samana, que se atopa ao nord\u00e9s de Spring Point en Acklins.\nPlana Cays, tam\u00e9n ao nord\u00e9s de Spring Point, \u00e9 unha reserva protexida para grandes iguanas en perigo de extinci\u00f3n e as moi raras hutias das Bahamas (roedores de tipo cobaia), o \u00fanico mam\u00edfero nativo das Bahamas. Outro sitio de interese \u00e9 o remoto Faro da illa Castle no punto m\u00e1is ao sur da illa Acklins.\nTransporte.\nA illa \u00e9 servida por Spring Point Airport."}
{"id": "128500", "revid": "98629", "url": "https://gl.wikipedia.org/wiki?curid=128500", "title": "Water Island", "text": "Water Island (galego:Illa da auga) \u00e9 a cuarta e m\u00e1is recentemente adquirida das Illas Virxes dos Estados Unidos, co status de Territorio Dependente dos Estados Unidos. At\u00f3pase situada no mar Caribe. Esta illa \u00e9 de orixe volc\u00e1nico e at\u00f3pase a 1\u00a0km ao sur da illa de San Tom\u00e9. Est\u00e1 comunicada con San Tom\u00e9 mediante un servizo de transbordador que parte de forma regular desde Crown Bay, San Tom\u00e9 a Phillips Landing, Water Island; o percorrido en transbordador dura uns 10 minutos.\nCuns 2\u00a0km cadrados de extensi\u00f3n, Water Island \u00e9 a m\u00e1is pequena das Illas Virxes dos Estados Unidos. Administrativamente forma parte do subdistrito de San Tom\u00e9. Tr\u00e1tase dunha illa residencial, cunha poboaci\u00f3n de 182 habitantes (censo do ano 2010), e ning\u00fan establecemento comercial significativo. Varias das casas de Water Island foron acomodadas para turistas e visitantes. As principais atracci\u00f3ns da illa son as praias, especialmente Honeymoon Beach (Praia da L\u00faa de Mel), as antigas plantaci\u00f3ns e Fort Segarra, un forte subterr\u00e1neo parcialmente constru\u00eddo polos Estados Unidos durante a segunda guerra mundial. O extremo norte da illa \u00e9 unha comunidade privada, Sprat Bay Estates, estendida ata a praia de Sprat Bay. Todas as praias son de uso p\u00fablico.\nHistoria.\nOs primeiros habitantes co\u00f1ecidos de Water Island eran indios tah\u00ednos, que viv\u00edan na illa durante o s\u00e9culo XV. Water Island recibiu este nome dos exploradores europeos debido \u00e1 existencia de varias fontes naturais de auga potable. Moitas illas das Antillas carec\u00edan de fontes, as\u00ed que Water Island era unha escala frecuente para os piratas que desexaban encher os seus reservas de auga.\nA Compa\u00f1\u00eda danesa das Indias Occidentais e Guinea reclamara a propiedade da illa ao redor de 1769. Durante o s\u00e9culo XVIII e principios do s\u00e9culo XIX a illa era propiedade de varios negros liberados e mulatos que cultivaban algod\u00f3n e criaban gando. En 1905 a illa foi vendida \u00e1 Compa\u00f1\u00eda Danesa das Indias Orientais e non foi vendida co resto das Indias Occidentais Danesas aos Estados Unidos en 1917.\nEn 1944 os Estados Unidos adquiriron Water Island para protexer a base de submarinos de San Tom\u00e9 durante a segunda guerra mundial. Entre 1944 e 1950 a illa estivo baixo a supervisi\u00f3n do Departamento de Defensa estadounidense. A Divisi\u00f3n de Guerra Qu\u00edmica do Ex\u00e9rcito dos Estados Unidos adquiriu varios terreos de Water Island para probar armas qu\u00edmicas como o axente laranxa. En 1950 a illa pasou ao Departamento de Interior, que a alugou a varios residentes civ\u00eds.\nO control de Water Island foi transferido do goberno federal ao goberno territorial das Illas Virxes estadounidenses o 12 de decembro de 1996, convert\u00e9ndoa na \"\u00daltima Virxe\". A finais da d\u00e9cada de 1990, o Departamento de Interior comezou a transferir as propiedades gobernamentais da illa aos residentes. No ano 2005 o goberno das Illas Virxes anunciou plans para o desenvolvemento de Water Island e incrementar a construci\u00f3n de vivendas para solucionar en parte a escaseza de terreo en San Tom\u00e9."}
{"id": "128503", "revid": "23204", "url": "https://gl.wikipedia.org/wiki?curid=128503", "title": "Pen\u00ednsula de Cabo Verde", "text": "A pen\u00ednsula de Cabo Verde \u00e9 unha pen\u00ednsula do Senegal e a parte m\u00e1is occidental do continente africano. Tr\u00e1tase dun promontorio rochoso que se estende desde as zonas areosas do Senegal. Dakar, a capital do Senegal, at\u00f3pase no extremo de devandita pen\u00ednsula, contando cun excelente porto mar\u00edtimo emprazado fronte \u00e1 illa de Gor\u00e9e.\nO nome do cabo (Cabo Verde) foille dado en 1444 polo navegante portugu\u00e9s Dinis Dias.\nCabo Verde foi habitado polo pobo Lebou, unha comunidade pesqueira que a\u00ednda habita a costa norte, en Yoff, cerca do moderno aeroporto de Dakar.\nO nome da Rep\u00fablica de Cabo Verde ten a s\u00faa orixe no desta pen\u00ednsula."}
{"id": "128510", "revid": "23204", "url": "https://gl.wikipedia.org/wiki?curid=128510", "title": "Dinis Dias", "text": "Dinis Dias foi un navegante portugu\u00e9s do s\u00e9culo XV. A s\u00faa data de nacemento e a da s\u00faa morte non son co\u00f1ecidas con certeza.\nTraxectoria.\nEn 1442 Dias, que \"non quer\u00eda verse envellecer nun estado de benestar e repouso\", deixou Portugal na compa\u00f1a de Gon\u00e7alo de Sintra e navegou cara \u00e1s costas de \u00c1frica occidental, chegando ata Cabo Branco. En 1444 conseguiu unha nova marca ao chegar a un punto da costa afastado uns 800\u00a0km ao sur do Cabo Branco. Este punto, o m\u00e1is occidental do continente africano, foi bautizado por el como pen\u00ednsula de Cabo Verde, nunha referencia \u00e1 frondosa vexetaci\u00f3n que atopou na \u00e1rea de Guinea.\nO \u00e9xito desta expedici\u00f3n debeuse probablemente ao feito de que Dias se concentrou na exploraci\u00f3n, m\u00e1is que na toma de escravos, algo que centraba a atenci\u00f3n da maior\u00eda dos exploradores portugueses da \u00e9poca. Mentres que algunhas expedici\u00f3ns volv\u00edan a Portugal con ducias de escravos, Dias tomou s\u00f3 catro.\nM\u00e1is tarde aquel ano, Dias navegou co explorador Lan\u00e7arote nunha longa expedici\u00f3n \u00e1 illa de Arguin, fronte \u00e1 costa oeste de Mauritania, con prop\u00f3sitos escravistas."}
{"id": "128522", "revid": "98629", "url": "https://gl.wikipedia.org/wiki?curid=128522", "title": "Provincia romana", "text": "A provincia romana (lat\u00edn: provincia; plural, \"provinciae\") baixo a Roma antiga foron subdivisi\u00f3ns territoriais f\u00f3ra da pen\u00ednsula It\u00e1lica que ti\u00f1an unha organizaci\u00f3n regular e estaba baixo a administraci\u00f3n romana.\nAs provincias romanas variaron amplamente en n\u00famero no transcurso dos case oito s\u00e9culos da s\u00faa existencia.\nAparecen durante as guerras p\u00fanicas, no momento en que a Rep\u00fablica romana se estende f\u00f3ra da pen\u00ednsula italiana, e o n\u00famero de provincias romanas non deixan ent\u00f3n de aumentar. Ao final da Rep\u00fablica como baixo o Imperio ata o s\u00e9culo III, as provincias son as maiores divisi\u00f3ns administrativas do territorio. \nO n\u00famero e tama\u00f1o das provincias variaron ao longo da historia, segundo as pol\u00edticas da metr\u00f3pole. As\u00ed, o seu n\u00famero alcanzou a corentena baixo os Severos. Durante o Imperio, as maiores e m\u00e1is ben guarnecidas provincias foron subdivididas en territorios m\u00e1is pequenos, para evitar que un \u00fanico gobernador tivese demasiado poder nas mans.Diocleciano, baixo a tetrarqu\u00eda, reforma profundamente a administraci\u00f3n territorial do Imperio, multiplicando o n\u00famero de provincias e creando unha entidade superior \u00e1s provincias, as dioceses.\nHistoria.\nA administraci\u00f3n provincial de Roma xurdiu coa Primeira guerra p\u00fanica, que deu lugar \u00e1 expansi\u00f3n do territorio da Rep\u00fablica romana ademais da pen\u00ednsula It\u00e1lica polas illas mediterr\u00e1neas. A provincia foi a unidade territorial e administrativa b\u00e1sica e permaneceu ata a tetrarqu\u00eda, (ao redor do 296). Entre os territorios dominados por Roma, \u00e9 o m\u00e1is grande do seu tama\u00f1o f\u00f3ra da pen\u00ednsula italiana.\nNa s\u00faa etapa de desenvolvemento completo, o estado romano consist\u00eda en d\u00faas partes distintas: Italia e as provincias. A provincia da Galia Ulterior, na \u00e9poca de Xulio C\u00e9sar era, \u00e1s veces, designada simplemente polo termo \"provincia\".\nUn territorio conquistado recib\u00eda a s\u00faa organizaci\u00f3n provincial baixo o comandante romano, cuxos actos requir\u00edan a aprobaci\u00f3n do Senado romano, ou ben o goberno era organizado polo comandante e un grupo de comisarios nomeados polo senado. O tratamento dun territorio conquistado non era uniforme. Cando se constitu\u00eda en provincia, o territorio non se tornaba parte do Estado romano para todos os prop\u00f3sitos, pero manti\u00f1a a s\u00faa existencia nacional, a\u00ednda que non a s\u00faa soberan\u00eda.\nEst\u00edmase que un de cada dez habitantes do mundo romano viv\u00eda en \u00e1reas urbanas, o que facilitaba a interacci\u00f3n social e as actividades valoradas pola cultura romana. A vida pol\u00edtica, econ\u00f3mica e social durante os primeiros s\u00e9culos do imperio gravitaba arredor da \"Urbe\", termo latino para \"cidade\", cando se refer\u00edan a Roma. Roma era a sede da autoridade imperial e da administraci\u00f3n, principal lugar de intercambios entre Occidente e Oriente, ademais de ser de lonxe a cidade m\u00e1is populosa do mundo antigo, con m\u00e1is dun mill\u00f3n de habitantes. As\u00ed, miles de persoas acud\u00edan diariamente \u00e1 cidade, por mar e por terra, enriquec\u00e9ndoa con artistas e escritores de todas as rexi\u00f3ns do imperio.\nExist\u00eda unha clara diferenza entre vivir en Roma ou nas provincias; os habitantes da capital gozaban de privilexios, mentres que o peso fiscal era reservado duramente \u00e1s provincias. Tam\u00e9n entre a cidade e o campo, a calidade de vida era mellor e m\u00e1is axeitada para os citadinos, que usufrutuaban de servizos p\u00fablicos como termas, acuedutos, teatros e circos.\nCoa crise do terceiro s\u00e9culo, os recursos foron desprazados da rexi\u00f3n do Mediterr\u00e1neo para as rexi\u00f3ns fronteirizas, onde os emperadores precisaban pasar m\u00e1is tempo. As\u00ed, en cidades como Mediolano (actual Mil\u00e1n) Augusta dos Tr\u00e9veros (actual Tr\u00e9veris), no val do r\u00edo Mosela, e Sirmio (actual Sremska Mitrovica, en Serbia), Na\u00edsso (actual Ni\u0161) e Serdica (actual Sof\u00eda) na rexi\u00f3n do Danubio, Nicomedia (actual Izmit) na Asia Menor serviron como capitais temporais do imperio.\nDespois da crise, que paralizou o imperio nos decenios centrais do s\u00e9culo III, as fronteiras fanse m\u00e1is seguras a partir do reinado de Diocleciano (284-305), o cal introduciu profundos cambios na administraci\u00f3n e no ex\u00e9rcito. O imperio puido as\u00ed vivir un per\u00edodo de relativa estabilidade polo menos ata a batalla de Adrian\u00f3polis (378) e, en Occidente, ata os primeiros anos do s\u00e9culo V, cando se iniciaron as perigosas incursi\u00f3ns por parte dos visigodos de Alarico I (401-402) que continuaron ata culminar no c\u00e9lebre saqueo de Roma no 410, referido polo contempor\u00e1neo Agosti\u00f1o de Hipona, como un acontecemento notable da \u00e9poca e, por alg\u00fans, como o fin do mundo. \nOs \u00faltimos d\u00edas do Imperio Romano de Occidente (o de Oriente sobreviviu por m\u00e1is dun milenio) foron nun clima de morte e miseria para poboaci\u00f3n de moitas rexi\u00f3ns do imperio, asoladas pola guerra, a carest\u00eda e as epidemias. A consecuencia final foi a ca\u00edda da propia estrutura imperial. No s\u00e9culo V, segundo o desexado antes por Constantino, Constantinopla (actual Istambul) imp\u00faxose debido \u00e1 relaci\u00f3n de forza entre un Oriente a\u00ednda pr\u00f3spero e un Occidente \u00e1s voltas con pobos xerm\u00e1nicos e sempre prostrado pola crise econ\u00f3mica, pol\u00edtica e demogr\u00e1fica.\nAs provincias eran atribu\u00eddas por per\u00edodos dun ano a gobernadores orixinarios da clase senatorial, no caso de ser unha provincia senatorial, \u00e9 de clase ecuestre, no caso de ser unha provincia imperial, normalmente ex-c\u00f3nsules ou ex-pretores. A principios do ano romano (en marzo, ata a aparici\u00f3n do calendario xuliano), as provincias eran atribu\u00eddas aos gobernadores por sorteo, na \u00e9poca da Rep\u00fablica, ou nomeamento, no imperio. \nNormalmente, as provincias onde eran esperadas complicaci\u00f3ns ou por rebeli\u00f3ns internas ou invasi\u00f3ns de pobos b\u00e1rbaros, eran adxudicadas a homes con experiencia, de grao consular. A distribuci\u00f3n de lexi\u00f3ns romanas polas provincias era igualmente dependente do perigo en que se atopaban. As\u00ed, no s\u00e9culo IV, Lusitania non ti\u00f1a ningunha lexi\u00f3n permanente, mentres que a Xermania Inferior, onde a fronteira do Rin a\u00ednda representaba un problema, ti\u00f1a unha gornici\u00f3n de catro lexi\u00f3ns. As provincias m\u00e1is problem\u00e1ticas eran as m\u00e1is desexadas polos futuros gobernadores, pois problemas significaban guerra e na guerra hab\u00eda a posibilidade de obter rapinas, escravos para venda e outras oportunidades de enriquecemento.\nLista de provincias da Rep\u00fablica romana.\nA primeira provincia romana foi Sicilia, anexionada pola Rep\u00fablica Romana no 241 a.C., despois do fin da Primeira guerra p\u00fanica. C\u00f3rsega e Sarde\u00f1a convert\u00e9ronse en provincias no 235 a.C. Hispania Tarraconense e Hispania Ulterior, que englobaban a Pen\u00ednsula Ib\u00e9rica (Hispania para os romanos) foron conquistadas no , de novo a costa de Cartago, na fin da Segunda guerra p\u00fanica. En Lucio Emilio Paulo Maced\u00f3nico adquiriu Macedonia; e a destruci\u00f3n de Cartago en rendeu a provincia da \u00c1frica. \nEn orde cronol\u00f3xica de creaci\u00f3n:\nLista de provincias romanas no 117.\nXa no per\u00edodo do Imperio Romano, Britania tornouse nunha provincia, despois da invasi\u00f3n comandada por Claudio en , a\u00ednda que a pacificaci\u00f3n completa tardou algunhas d\u00e9cadas."}
{"id": "128524", "revid": "1987", "url": "https://gl.wikipedia.org/wiki?curid=128524", "title": "ADN (hom\u00f3nimos)", "text": "ADN pode referirse a:"}
{"id": "128529", "revid": "98629", "url": "https://gl.wikipedia.org/wiki?curid=128529", "title": "Anderson Luiz de Carvalho", "text": "Anderson Luis de Carvalho, co\u00f1ecido coma Nen\u00ea, nado en Jundia\u00ed (S\u00e3o Paulo) o 19 de xullo de 1981, \u00e9 un futbolista brasileiro. Xoga de centrocampista e o seu actual equipo \u00e9 o Al-Gharafa Sports Club.\nTraxectoria.\nComezou a s\u00faa carreira futbol\u00edstica no Juianda\u00ed brasileiro, pasando apartir do ano 2002 por Palmeiras e Santos. Deu o salto a Europa no ano 2003 fichando polo RCD Mallorca, e tras unha experiencia non de todo boa nas illas ficha polo Deportivo Alav\u00e9s de Dimitri Peterman onde ser\u00eda a estrela, marcando 12 goles e certificando o ascenso do equipo de Vitoria a Primeira Divisi\u00f3n.\nA tempada 2005\u201306 o Alav\u00e9s non conseguir\u00eda manterse en Primeira pero a nivel persoal foi moi bo ano para o xogador brasileiro, xogando t\u00f3dolos partidos como titular e marcando 9 goles. Tralo descenso do seu equipo, Nen\u00e9 fichou polo Celta de Vigo polo prezo de 4,5 mill\u00f3ns de euros e ao canteir\u00e1n Toni Moral, un grande esforzo econ\u00f3mico para o club celeste.\nNo seu \u00fanico ano en Vigo volveu a xogar t\u00f3dolos partidos como titular tanto en Liga como na Copa da UEFA, indo as s\u00faas actuaci\u00f3ns de menos a m\u00e1is ao longo do ano, tendo un papel moi importante ao final da tempada a\u00ednda que non conseguir\u00eda salvar ao equipo do descenso a Segunda Divisi\u00f3n.\nCo segundo descenso consecutivo Nen\u00e9 volve cambiar de aires e tras negociar con clubs como Getafe CF ou Olympiakos fichar\u00eda polo AS Monaco FC polo prezo de 7 mill\u00f3ns de euros\nNa tempada 2008\u201309 foi cedido ao RCD Espanyol volvendo ao ano seguinte a M\u00f3naco nun gran nivel de forma, o cal lle valeu ao final de ano para fichar polo Paris Saint-Germain FC, club no que a\u00ednda milita."}
{"id": "128539", "revid": "98629", "url": "https://gl.wikipedia.org/wiki?curid=128539", "title": "Constante Gil Rodr\u00edguez", "text": "Constante Gil Rodr\u00edguez, nado en Tarago\u00f1a en 1926 e finado en Valencia o 7 de xu\u00f1o do 2009, foi un pintor galego. Trasladouse \u00e1 cidade de Valencia no 1948 onde realiza toda a s\u00faa produci\u00f3n art\u00edstica e vital.\nTraxectoria.\nA s\u00faa obra m\u00e1is co\u00f1ecida \u00e9 a serie de \u00abFaladorios de Caf\u00e9\u00bb na que retrata \u00e1 sociedade valenciana dos anos da transici\u00f3n, dentro do desaparecido caf\u00e9 valenciano La Cerveceria Madrid, local que dirixe dende o 1956 \u00f3 2000 e no que crea a popular bebida denominada Auga de Valencia.\nA serie \u00abFaladoiros de Caf\u00e9\u00bb define todo un x\u00e9nero da pintura de interior, onde os protagonistas son faladeiros e asiduos a un bar no que se desenvolve gran parte das actividades converxentes dun heterox\u00e9neo grupo humano moi influente nos acontecementos do cambio da sociedade que se esta a producir neses anos. Non se escribe sobre o caf\u00e9, pero escr\u00edbese moito dende o caf\u00e9, p\u00edntase, f\u00e1lase, plan\u00e9ase, v\u00edvese, e Constante capta esa vida e interpr\u00e9taa nos seus faladoiros pintados.\nEn xeral, a pintura de Constante p\u00f3dese describir como apuntamentos autobiogr\u00e1ficos extra\u00eddos da memoria dun neno galego de dez anos que \u00e9 testemu\u00f1ada morte de seu pai, de profesi\u00f3n pirot\u00e9cnico, na explosi\u00f3n dos talleres."}
{"id": "128543", "revid": "98629", "url": "https://gl.wikipedia.org/wiki?curid=128543", "title": "Conquistadores castel\u00e1ns", "text": "O concepto conquistadores espa\u00f1ois ou m\u00e1is propiamente conquistadores castel\u00e1ns ref\u00edrese de forma xen\u00e9rica aos soldados e exploradores da Pen\u00ednsula Ib\u00e9rica, en particular da coroa de Castela que desde finais do s\u00e9culo XV e durante o s\u00e9culo XVI conquistaron e poboaron grandes extensi\u00f3ns de territorio en Am\u00e9rica e Filipinas, incorpor\u00e1ndoas aos dominios da monarqu\u00eda espa\u00f1ola. A coroa de Arag\u00f3n non participou da chamada \"Conquista\", estando daquela mais envorcada no Mediterr\u00e1neo. Nesa \u00e9poca o reino de Portugal suscribiu coa coroa de Castela o Tratado de Tordesillas. O xentilicio \"espa\u00f1ol/espanhol\" non era referido a un Estado (a actual Espa\u00f1a), sen\u00f3n que era maiormente unha referencia xeogr\u00e1fica que inclu\u00eda todos os reinos peninsulares. Durante a Uni\u00f3n Ib\u00e9rica as coroas de Portugal, Castela e Arag\u00f3n mantiveron os respectivos territorios de influencia. A esas zonas de influencia \u00e9 que se refire o termo, e non tanto da procedencia dos soldados, que eran de orixes diversas dentro da coroa de Castela (reino de Galiza, Le\u00f3n, Castela, Andaluc\u00eda Occidental ou Oriental) ou de f\u00f3ra da coroa castel\u00e1. O ex\u00e9rcito co que Hern\u00e1n Cort\u00e9s chegou a Tenochtitl\u00e1n estaba integrado por 200.000 soldados dos cales menos do 1% eran \"espa\u00f1ois\". \nA exploraci\u00f3n e conquista de Am\u00e9rica tivo lugar durante a chamada era dos descubrimentos, a cal seguiu \u00e1 chegada de Cristovo Col\u00f3n en 1492. A conquista como tal foi abolida oficialmente en 1573 mediante un decreto do rei Filipe II, o cal prohib\u00eda os actos \"de conquista\", denomin\u00e1ndose a partir de ent\u00f3n os actos levados adiante polas forzas hispanas nos territorios aborixes coas palabras \"de pacificaci\u00f3n\".\nCaracter\u00edsticas dos conquistadores.\nOs conquistadores eran en xeral xoves, a\u00ednda que os caudillos non era nin xoves nin vellos.\nA relaci\u00f3n entre os soldados rasos e os caudillos que figuraban como xefes, era extremadamente vertical; serviles os primeiros e autoritarios os segundos. A autoridade do caudillo era asegurada polo encargo real, a experiencia e o control do bot\u00edn. Nalgunhas ocasi\u00f3ns, este tivo que recorrer a extremas proezas para asegurarse a s\u00faa autoridade, como Hern\u00e1n Cort\u00e9s cando mandou queimar as s\u00faas naves ou Francisco Pizarro cando trazou a raia coa s\u00faa espada na illa do Galo. A partir dese tipo de acci\u00f3ns, a soldadesca comezou a velos como heroes, figuras lendarias. No caso da conquista do Per\u00fa, a disciplina mant\u00edvose f\u00e9rrea ata antes da repartici\u00f3n do bot\u00edn. Logo diso, desat\u00e1ronse as baixas paix\u00f3ns, asasinatos, actos de indisciplina e guerras civ\u00eds.\nOutra caracter\u00edstica dos conquistadores era que non provi\u00f1an da nobreza. Julio R. Villanueva Sotomayor di que s\u00f3 o 30 % eran fidalgos, o grao m\u00e1is baixo da nobreza espa\u00f1ola. O resto era da clase popular. A empresa da conquista era un medio (probablemente o \u00fanico na Espa\u00f1a da \u00e9poca) de ascenso social nunha sociedade rixidamente estratificada.\nA conquista de Am\u00e9rica pola coroa de Castela.\nOs cronistas espa\u00f1ois presentaron a Conquista de Am\u00e9rica como un feito marabilloso, digno de eloxio e sucedido nun espazo de tempo que non ten parang\u00f3n coas conquistas realizadas por ning\u00fan outro pobo. Pola contra, os testemu\u00f1os dos pobos ind\u00edxenas, os cronistas anglosax\u00f3ns e alg\u00fan espa\u00f1ol, presentaron a Conquista de Am\u00e9rica como un feito desgraciado, moralmente cuestionable, movido pola ambici\u00f3n de ouro, no que destacan sobre todo a destruci\u00f3n e desaparici\u00f3n das culturas dos pobos orixinarios como un feito sen parang\u00f3n.\nCon sentido contrario Frei Bernardino de Sahag\u00fan di:\nOs historiadores destacaron o curto tempo en que sucedeu a chamada conquista de Am\u00e9rica pola coroa de Castela (ou Espa\u00f1a no sentido xeogr\u00e1fico e xeopol\u00edtico da \u00e9poca) pondo acento tam\u00e9n na cat\u00e1strofe demogr\u00e1fica en Am\u00e9rica tras a chegada dos europeos, no que as enfermidades tra\u00eddas de Europa xogaron un papel decisivo e que en poucas d\u00e9cadas minguaron a poboaci\u00f3n ind\u00edxena. As enfermidades mov\u00e9ronse a\u00ednda m\u00e1is r\u00e1pido que os conquistadores e ata moitas veces chegaron antes. Ese foi o caso do Imperio Inca que, para cando os conquistadores espa\u00f1ois chegaron, xa fora decimado por unha epidemia de vexigas que ademais causou a morte do emperador (Huayna C\u00e1pac) desencadeando unha guerra civil.\nPola s\u00faa banda o historiador estadounidense Charles Mann di que Espa\u00f1a:\nAlgo similar fai o cronista Pedro Cieza de Le\u00f3n en \"Cr\u00f3nica do Per\u00fa\":\nO mesmo Frei Bartolom\u00e9 de las Casas que consideraba \u00e1 Conquista de Am\u00e9rica como unha das \"\u00abmarabillas\u00bb\" do mundo, defin\u00edaa tam\u00e9n como \"\u00aba destruci\u00f3n das Indias\u00bb\" e describ\u00edaa do seguinte modo:\nFactores.\nA\u00ednda que os factores tecnol\u00f3xicos e culturais xogaron un importante papel nas vitorias e derrotas dos conquistadores, o factor decisivo foron as enfermidades tra\u00eddas desde Europa, especialmente as vexigas, que en moitos casos aniquilaron naci\u00f3ns enteiras antes da chegada dos espa\u00f1ois. Outro factor fundamental foi a habilidade dos conquistadores en explotar as diferenzas entre os propios pobos ind\u00edxenas, xa sexa apoiando a un dos bandos dunha guerra civil, como no caso do Imperio Inca, ou apoi\u00e1ndose nas poboaci\u00f3ns sometidas polo pobo ao que se pretend\u00eda subxugar, sexa o caso do imperio Azteca.\nMilitarmente os conquistadores posu\u00edan algunhas vantaxes tecnol\u00f3xicas sobre os pobos orixinarios, especialmente as armas de fogo e o aceiro. Por outra banda as civilizaci\u00f3ns orixinarias ti\u00f1an a vantaxe do poboamento, o esp\u00edrito de liberdade e a vontade de permanecer independentes, que en moitos casos foi factor decisivo na derrota dos conquistadores.\nEn todos os casos as naci\u00f3ns ind\u00edxenas cuxa conquista pretend\u00edan os espa\u00f1ois superaban a estes en n\u00famero: en media os peninsulares nunca superaron o 2% da poboaci\u00f3n de Am\u00e9rica. Con todo era habitual que os conquistadores realizasen alianzas con naci\u00f3ns inimigas para formar ex\u00e9rcitos numerosos. O ex\u00e9rcito co que Hern\u00e1n Cort\u00e9s atacou Tenochtitl\u00e1n estaba integrado por 200.000 soldados, dos cales menos do 1% eran espa\u00f1ois.\nA pesar de que moitas civilizaci\u00f3ns americanas desenvolveran m\u00e9todos avanzados para o tratamento e fundido dos metais (ouro, prata, bronce, esta\u00f1o, cobre), este co\u00f1ecemento aplicouse principalmente para a elaboraci\u00f3n de obxectos relixiosos, art\u00edsticos e simb\u00f3licos, as\u00ed como de utensilios dom\u00e9sticos de uso coti\u00e1n. S\u00f3 os quechuas e os pur\u00e9pechas elaboraban armas de cobre, pero estas non alcanzaban o f\u00edo e dureza do ferro e o aceiro. Os cascos e armaduras de ferro que utilizaron os conquistadores constitu\u00edron un importante factor de defensa persoal. Con todo, a depurada tecnolox\u00eda t\u00e9xtil das civilizaci\u00f3ns andinas, que permit\u00eda tecidos de ata 500 f\u00edos por polgada estruturados en capas sucesivas, permitiulles desenvolver eficientes armaduras de tecido acolchado (o escaupil) que foron adoptadas finalmente polos espa\u00f1ois, abandonando os seus cascos e courazas met\u00e1licas, xa que estas non eran adecuadas para climas tropicais, tanto pola calor que daba aos portadores como pola corrosi\u00f3n que sufr\u00edan.\nA arma principal dos ex\u00e9rcitos andinos era a fonda, realizada con tecidos, coa que lanzaban pedras quentadas ata o vermello vivo, envolvidas en algod\u00f3n e brea. Utilizando estas armas os quechuas arrasaron Cuzco ocupada polos castel\u00e1ns en 1536.\nNo primeiro momento da conquista as armas de fogo e en especial os arcabuces causaron grande impresi\u00f3n debido ao estrondo. Pero o seu efecto militar foi escaso. As espadas de aceiro e de ferro, os coitelos e as armaduras demostraron ser moito m\u00e1is efectivos militarmente. Por esta raz\u00f3n, cando alcanzaban o dominio dalgunha naci\u00f3n, os castel\u00e1ns prohib\u00edan o acceso \u00e1s armas de ferro por parte dos poboadores sometidos.\nOs animais foron outro factor militar. Por unha banda, a introduci\u00f3n do cabalo por parte dos espa\u00f1ois, permitiulles nalg\u00fans casos moverse con rapidez e lanzar r\u00e1pidos ataques. Con todo nas zonas monta\u00f1osas e selv\u00e1ticas, os europeos mostr\u00e1ronse menos adaptados tecnoloxicamente que as culturas amerindias, que utilizaban a llama e t\u00e9cnicas especiais para constru\u00edr cami\u00f1os e pontes adaptadas a ese tipo de terreos. Nalg\u00fans casos os pobos orixinarios, principalmente en Norteam\u00e9rica, a pampa e a Patagonia, apropi\u00e1ronse do cabalo e desenvolveron t\u00e9cnicas de adestramento e monta propias, e volv\u00e9ronse un factor decisivo para rexeitar aos conquistadores. Os conquistadores utilizaron tam\u00e9n cans para rastrexar e atacar ind\u00edxenas e escravos na selva e nos bosques.\nA forma de facer guerra dos castel\u00e1ns, como a da maior\u00eda dos europeos era m\u00e1is sanguenta e involucraba m\u00e1is guerreiros que os que os ind\u00edxenas americanos estaban afeitos utilizar. As armas de ferro e aceiro produc\u00edan lesi\u00f3ns tan evidentes como as das frechas envelenadas. Ademais, alg\u00fans pobos orixinarios non ti\u00f1an o costume de matar xente no campo de batalla, sen\u00f3n que os capturaban e mant\u00ed\u00f1anos para ocasi\u00f3ns de sacrificios rituais, ou comelos en festivos banquetes. Por iso \u00e9 polo que as pr\u00e1cticas europeas na guerra adquirisen un car\u00e1cter m\u00e1is brutal.\nPero o factor decisivo na derrota das civilizaci\u00f3ns americanas foi o colapso demogr\u00e1fico. Entre os investigadores e sectores sociais non hai consenso sobre as causas dese colapso, atribu\u00edndoos uns a un xenocidio, outros \u00e1 introduci\u00f3n de novas enfermidades e un terceiro grupo a unha combinaci\u00f3n de ambas as causas. O investigador norteamericano H. F. Dobyns calculou que un 95% da poboaci\u00f3n total de Am\u00e9rica morreu nos primeiros 130 anos logo da chegada de Col\u00f3n. Pola s\u00faa banda, Cook e Borak, da Universidade de California, Berkeley, estableceron logo de d\u00e9cadas de investigaci\u00f3n, que a poboaci\u00f3n en M\u00e9xico diminu\u00edu de 25,2 mill\u00f3ns en 1518 a 700 mil persoas en 1623, menos do 3% da poboaci\u00f3n orixinal. En 1492 o conxunto dos reinos peninsulares non superaban os 10 mill\u00f3ns de persoas.\nHai un certo consenso en considerar que o colapso demogr\u00e1fico da poboaci\u00f3n orixinal de Am\u00e9rica foi a causa principal da s\u00faa derrota militar. Steven Katz dixo respecto diso:\nO historiador estadounidense Charles Mann di que \"Espa\u00f1a\" \"non vencer\u00eda ao Imperio (Azteca) se, mentres Cort\u00e9s constru\u00eda as embarcaci\u00f3ns, Tenochtitl\u00e1n non fose arrasada polas vexigas na mesma pandemia que posteriormente arrasou o Tahuantinsuyu... A gran cidade perdeu polo menos a terceira parte de poboaci\u00f3n por mor da epidemia, inclu\u00eddo Caitlahuac\".\nAlgo similar sucedeu co Imperio Inca, derrotado por Francisco Pizarro en 1531. A primeira epidemia de vexigas foi en 1529 e matou entre outros ao Emperador Huayna C\u00e1pac, pai de Atahualpa. Novas epidemias de vexigas declar\u00e1ronse en 1533, 1535, 1558 e 1565, as\u00ed como de tifo en 1546, gripe en 1558, difteria en 1614 e sarampelo en 1618. Dobyns estimou que o 90% da poboaci\u00f3n do Imperio Inca morreu nesas epidemias.\nAutores como Jared Diamond resumen as causas da vitoria de Pizarro (paradigma da conquista castel\u00e1) en \"tecnolox\u00eda militar baseada en armas de fogo e aceiro e cabalos, enfermidades infecciosas end\u00e9micas en Eurasia, tecnolox\u00eda mar\u00edtima europea, a organizaci\u00f3n pol\u00edtica centralizada dos Estados europeos, e na escritura\". Neste \u00faltimo sentido, Diamond explica que os erros de xu\u00edzo de Atahualpa e Moctezuma II, que lles levaron a ser enganados polos castel\u00e1ns deb\u00edanse a que estes pertenc\u00edan a unha sociedade alfabetizada que, grazas \u00e1 escritura, ti\u00f1a \u00e1 s\u00faa disposici\u00f3n un enorme corpus de co\u00f1ecemento sobre o comportamento humano e a s\u00faa historia, algo do que carec\u00edan as naci\u00f3ns americanas. Con respecto \u00e1s afirmaci\u00f3ns de Jared Diamond, hai que ter en conta que as sociedades mesoamericanas descubriran a escritura varios milenios antes da chegada dos europeos.\nA repartici\u00f3n de Am\u00e9rica entre as naci\u00f3ns europeas.\nA colonizaci\u00f3n europea de Am\u00e9rica in\u00edciase a finais do s\u00e9culo XV logo de que Cristovo Col\u00f3n chegase en 1492 co mecenado da Coroa de Castela. A partir de a\u00ed, o Imperio Espa\u00f1ol, o Imperio Portugu\u00e9s, o Imperio Brit\u00e1nico, Francia e Holanda, conquistaron e colonizaron alg\u00fans territorios e poboaci\u00f3ns que xa habitaban o continente, sendo o espa\u00f1ol o imperio m\u00e1is extenso.\nO Imperio Espa\u00f1ol e o Imperio Portugu\u00e9s foron os primeiros en realizar a conquista, e asent\u00e1ronse principalmente en Norteam\u00e9rica, Centroam\u00e9rica e na \u00e1rea andina de Suram\u00e9rica (imperios Azteca e Inca, respectivamente).\nCastela foi a potencia que maior presenza colonial impuxo en Am\u00e9rica. Tomou posesi\u00f3n pola forza dos dous grandes imperios existentes en Am\u00e9rica nese momento: en Am\u00e9rica do Norte chegou a apropiarse do Imperio Azteca, no actual M\u00e9xico, establec\u00e9ndose nas s\u00faas cidades. A partir de a\u00ed controlou unha gran parte de Am\u00e9rica Central: desde a zona andina de Am\u00e9rica do Sur ata a zona central da actual Chile, inclu\u00edndo ao Imperio Incaico no actual Per\u00fa. No Caribe, dominou sobre todo Cuba, A Espa\u00f1ola, Porto Rico, Xamaica, inclu\u00edndo \u00e1 pen\u00ednsula de Florida dentro das s\u00faas posesi\u00f3ns caribe\u00f1as.\nPortugal apropiouse da maior parte da franxa costeira atl\u00e1ntica da parte norte de Am\u00e9rica do Sur, que m\u00e1is tarde orixinar\u00eda o Estado do Brasil. Inglaterra estableceu trece colonias na franxa costeira atl\u00e1ntica norteamericana, ademais dalgunhas illas caribe\u00f1as e parte do Canad\u00e1. Francia ocupou a actual G\u00fciana Francesa en Suram\u00e9rica (a\u00ednda baixo o seu dominio), Luisiana no Golfo de M\u00e9xico, algunhas illas do Caribe, e a rexi\u00f3n canadense do Quebec. Os Pa\u00edses Baixos estableceron colonias en Norteam\u00e9rica (Nova Amsterdam que logo ser\u00eda Nova York), norte de Am\u00e9rica do Sur (G\u00fciana holandesa, hoxe Suriname) e alg\u00fans asentamentos en illas caribe\u00f1as (Antillas Neerlandesas e Aruba)."}
{"id": "128546", "revid": "98629", "url": "https://gl.wikipedia.org/wiki?curid=128546", "title": "Iliria", "text": "Iliria \u00e9 unha antiga rexi\u00f3n hist\u00f3rica de Europa que durante a s\u00faa maior extensi\u00f3n inclu\u00eda a parte occidental da pen\u00ednsula dos Balc\u00e1ns na costa oriental do Mar Adri\u00e1tico, no que hoxe son Croacia, Serbia, Bosnia e Hercegovina, Montenegro e Albania.\nHistoria.\nPrehistoria e historia antiga.\nOs primeiros signos de grupos de poboaci\u00f3n fixos, a\u00ednda que escasos, no territorio do que foi Iugoslavia, rem\u00f3ntanse ao paleol\u00edtico inferior, como o demostran os xacementos de Montenegro, norte de Bosnia, Croacia e Eslovenia.\nNo neol\u00edtico floreceu unha cultura agr\u00edcola-gandeira, a cultura danubiana, estendida a Serbia e Bosnia, que se arrequeceu con diferentes achegas na Idade de bronce. Esta cultura presenta os seus centros m\u00e1is importantes en Star\u010devo, cuxa cer\u00e1mica est\u00e1 decorada con motivos xeom\u00e9tricos en espiral; Vin\u010da, obra de comunidades agr\u00edcolas relativamente est\u00e1beis que pos\u00fae unha cer\u00e1mica bastante diversificada, como pequenas estatuas e vasos antropomorfos e, finalmente, Butmir, en Bosnia, con cer\u00e1mica decorada con meandros e espirais.\nAo comezo da Idade de ferro desenvolveuse en Bosnia, especialmente no altiplano de Glasina\u0107, unha cultura caracterizada polo gran n\u00famero de t\u00famulos, ricos en armas, relacionados cos de Serbia.\nTam\u00e9n habitaban a zona, especialmente ao sur, os tracios, antigo pobo de estirpe indoeuropea. Eran sobre todo gandeiros, e foron moi apreciados como soldados mercenarios polos gregos da \u00e9poca cl\u00e1sica. Nunca chegaron a alcanzar a etapa urbana e a s\u00faa organizaci\u00f3n era feudal, con base na tribo.\nEsta rexi\u00f3n foi co\u00f1ecida na antig\u00fcidade polos nomes gregos 'I\u03bb\u03bb\u03c5\u03c1\u03af\u03b1 (\"Illyr\u00eda\") ou I\u03bb\u03bb\u03c5\u03c1\u03af\u03b4\u03b1 (\"Illyr\u00edda\"), e, posteriormente, polo o latino \"Illyria\".\nNeste marco apareceron a finais do II milenio a.C. (contra o ano 1000 a.C.) poboaci\u00f3ns ilirias procedentes do norte.\nOs ilirios (en grego \u03b9\u03bb\u03bb\u03c5\u03c1\u03cc\u03b9, \"illyr\u00f3i\") eran unha heterox\u00e9nea coalici\u00f3n de tribos das que pouco se sabe. Suponse que a un n\u00famero indeterminado destas as un\u00eda unha lingua iliria com\u00fan.\nO feito de que o territorio sufrira invasi\u00f3ns dos galos contra o 400 a.C. (que deixou poucos vestixios) e o desco\u00f1ecemento dos autores cl\u00e1sicos, fai dif\u00edcil precisar a orixe dos diferentes grupos. En xeral, p\u00f3dese dicir que Iliria \u00eda desde o r\u00edo Neretva (antigo \"Naro\") ao Drina (\"Drilo\"), e que ao leste quedaban os \"tribalios\". Esta descrici\u00f3n \u00e9 conforme a diversos autores at\u00e9 o s\u00e9culo II e, en especial, Estrab\u00f3n e T\u00e1cito.\nConsid\u00e9rase aos ilirios como un pobo indoeuropeo procedente do c\u00edrculo da cultura de Lusacia. Orixinariamente viv\u00edan baixo unha organizaci\u00f3n tribal cun xefe electivo e un consello de anci\u00e1ns, pero constitu\u00edron m\u00e1is tarde federaci\u00f3ns e reinos m\u00e1is ou menos ef\u00e9meros; no sur, m\u00e1is en relaci\u00f3n coa cultura grega, fundaron o Epiro, que se distinguiu da verdadeira Iliria.\nOs ilirios impux\u00e9ronse aos tracios e ocuparon as rexi\u00f3ns do NO da pen\u00ednsula Balc\u00e1nica, desde o Danubio at\u00e9 o golfo de Ambracia, e do Adri\u00e1tico aos montes \u0160ar. A principais tribos eran as d\u00faas d\u00e1lmatas, ardieos, d\u00e1rdanos, albanos, taulantios, molosos, trespotos, v\u00e9netos, dauros e mesapios; estas tres \u00faltimas alcanzaban o leste de Italia.\nO gran n\u00famero de tribos independentes obstaculizou a formaci\u00f3n dun estado \"nacional\" at\u00e9 mediados do s\u00e9culo III a.C., en que apareceu no sur do pa\u00eds un reino il\u00edrico con capital en \"Scodra\" (Escodra, hoxe Shkod\u00ebr, en Albania), e outra federaci\u00f3n de pobos con sede en \"Delminium\" (capital dos d\u00e1lmatas no s\u00e9culo II a.C., antes da conquista romana, onde hoxe se localiza Tomislavgrad (Bosnia e Hercegovina).\nProgresivamente foron chegando \u00e1s costas colonos gregos que deron orixe a emporios como Epidauro e Apolonia (hoxe en Albania). Naturalmente, a cultura grega est\u00e1 mellor documentada en Macedonia e ao longo das costas, pero a s\u00faa influencia f\u00edxose sentir tam\u00e9n m\u00e1is ao interior.\nA conquista romana.\nA finais do s\u00e9culo III a.C. o reino de Iliria, con capital en Skodra (Esc\u00fatari) ao norte da Albania actual, estend\u00edase por Montenegro e a Croacia meridional at\u00e9 a sur do r\u00edo Neretva.\nNeste s\u00e9culo, os ataques piratas dos ilirios polas cidades adri\u00e1ticas deron motivo aos romanos para emprenderen campa\u00f1as contra eles. Os territorios dos Balc\u00e1ns foron incorpor\u00e1ndose paulatinamente ao imperio Romano, comezando por Macedonia.\nNo Mediterr\u00e1neo oriental, a Rep\u00fablica romana enfrontouse sucesivamente aos monarcas dos estados helenos xurdidos do imperio de Alexandre o Grande: aos reis macedonios Filipo V no ano 197 a.C. e Perseo no 168 a.C. nas \"Guerras maced\u00f3nicas\", e dividiu o pa\u00eds en catro rep\u00fablicas, con capitais en Anf\u00edpolis, Tesal\u00f3nica, Pella e Pelagonia. M\u00e1is tarde Roma acabou coa independencia nominal destas rep\u00fablicas para converter a toda Macedonia en provincia romana, rexida por un gobernador residente en Tesal\u00f3nica. Roma derrotou tam\u00e9n a Ant\u00edoco III de Siria o ano 189 a.C., na \"Guerra romano-siria\". Macedonia, Acaia e Epiro convert\u00e9ronse en provincias romanas o ano 146 a.C.\nNo ano 229 a.C. Roma aventurouse por primeira vez no leste do Adri\u00e1tico. Declarou a guerra ao reino de Iliria despois dun incidente diplom\u00e1tico coa ra\u00ed\u00f1a Teuta, que foi acusada por Roma de saquear a mercadores romanos. A Rep\u00fablica romana comezou ent\u00f3n a conquista desta rexi\u00f3n coa toma de \"Dyrrachium\", no centro da Albania actual, en 229 a.C.\nOs romanos, en 168 a.C., despois dunha guerra de 30 d\u00edas conquistaron a capital (Skodra), e Iliria foi incorporada a Roma. Produc\u00edronse algunhas revoltas, a \u00faltima das cales foi en Dalmacia. Pero desde o ano 12 d.C. Dalmacia quedou totalmente sometida.\nA rexi\u00f3n foi teatro da confrontaci\u00f3n entre Xulio C\u00e9sar e Pompeio. Despois da extensi\u00f3n da conquista romana at\u00e9 o Danubio baixo Augusto, en 9 a.C., creouse a provincia romana de Iliria. No ano 10, esta provincia foi dividida en Panonia e Dalmacia e o termo Iliria caeu en desuso.\nEn Iliria os romanos crearon no ano 27 a.C. unha provincia senatorial que comprend\u00eda as actuais Albania, Montenegro, gran parte de Bosnia e Croacia, Dalmacia e a parte occidental de Serbia. Por\u00e9n, a submisi\u00f3n das belicosas tribos do interior non foi completa at\u00e9 o reinado de Augusto (campa\u00f1a de Tiberio, ano 9 a.C.).\nA provincia foi posta baixo dependencia directa do emperador, quen a gobernaba por medio dun proc\u00f3nsul residente en Salona, pero as revoltas que se produciran aconsellaron manter unha forza militar importante na rexi\u00f3n e o 11 a.C. foi convertida en provincia imperial con P. Cornelius Dolabella como \"legatus\" (legado). \u00c1s cidades m\u00e1is importantes, como Epidauro, Narona, Salona e Iader (Zadar), envi\u00e1ronse colonias de veteranos que as converteron en centros de irradiaci\u00f3n da cultura latina, como o demostra a progresiva extensi\u00f3n de factor\u00edas romanas no interior.\nA provincia, sen capital determinada, dividiuse en conventos xur\u00eddicos subdivididos en decurias; Scardona, Salona (con 382 decurias segundo Plinio) e Narona. Iadera, Salona, Narona e Epidauro de Iliria foron colonias romanas e Apolonia de Iliria e Corcira cidades libres. Crese que o legado s\u00f3 ti\u00f1a xurisdici\u00f3n sobre unha parte e que a zona interior depend\u00eda do gobernador de Panonia. Salona acabou sendo a capital provincial. O historiador Di\u00f3n Casio e o seu pai Casio Aproniano, foron gobernadores de Iliria.\nA romanizaci\u00f3n desta rexi\u00f3n recibiu grande impulso tam\u00e9n polo recrutamento de nativos ilirios, primeiramente para cohortes auxiliares e, despois, tam\u00e9n para as lexi\u00f3ns. Na provincia il\u00edrica, grazas \u00e1 sagaz administraci\u00f3n romana, floreceu ben pronto o comercio, favorecido polas lexi\u00f3ns establecidas ao longo dos Sava, Drina e o Danubio. Export\u00e1base gran, animais e madeiras para a construci\u00f3n, e at\u00e9 ferro, ouro e prata.\nDurante o baixo imperio a Iliria alcanzou o seu apoxeo en canto a riqueza e importancia pol\u00edtica, como o demostra o feito de que os m\u00e1is grandes emperadores deste per\u00edodo (Aureliano, Probo, Diocleciano) eran ori\u00fandos desta provincia do Imperio.\nNa organizaci\u00f3n imperial, o territorio do que foi Iugoslavia estivo distribu\u00eddo en diversas \u00e9pocas entre as provincias de Panonia, Mesia, Iliria e Macedonia. Pola divisi\u00f3n de Teodosio I (395), quedou repartido en d\u00faas zonas, pertencentes a cada unha das d\u00faas partes do Imperio: a Diocese de Panonia \u2014que inclu\u00eda as actuais Eslovenia e Croacia, con parte de Bosnia\u2014 quedou no Imperio Romano de Occidente, mentres que as Dioceses de Dacia \u2014que comprend\u00eda a actual Serbia\u2014 e de Macedonia, adxudic\u00e1ronse ao Imperio Romano de Oriente.\nE a\u00ed empezou o problema que, a finais do s\u00e9culo XX levou a desintegraci\u00f3n de Iugoslavia. Coa divisi\u00f3n do Imperio, o patricio Marcelino asegurou o control da parte occidental e dominaba o mar Adri\u00e1tico mediante unha frota. Pero Iliria quedou de contado en poder dos visigodos, empuxados polos bizantinos, e Alarico foi reco\u00f1ecido \"magister militum\" en 398 polos bizantinos e, en 405, polo emperador de Occidente.\nIdade media: entre o Imperio de Carlomagno, o Sacro Imperio, e o Imperio Bizantino.\nIntroduci\u00f3n.\nEntre a chegada dos eslavos nos s\u00e9culos VI e VII e a conquista turca nos s\u00e9culos XIV e XV, os Balc\u00e1ns occidentais co\u00f1eceron o desenvolvemento dun complexo sistema de estados que non s\u00f3 encheu o oco deixado pola paulatina desintegraci\u00f3n do Imperio bizantino, sen\u00f3n que delimitou o proceso de configuraci\u00f3n das nacionalidades que hoxe se reparten a pen\u00ednsula.\nNa maior\u00eda dos casos resulta f\u00e1cil apreciar nestas primeiras formaci\u00f3ns estatais trazos identificativos das actuais realidades nacionais de croatas, serbios, b\u00falgaros, albaneses etc. As\u00ed, neste per\u00edodo, config\u00faranse, a partir dun tronco com\u00fan, as linguas eslavas meridionais: o esloveno; o serbocroata, falado en Serbia, Croacia, Bosnia, Hercegovina e Montenegro; o b\u00falgaro e os diversos dialectos macedonios, procedentes do b\u00falgaro medieval, pero con fortes influencias serbias.\nO que resulta practicamente impos\u00edbel \u2014por m\u00e1is que algunhas interpretaci\u00f3ns interesadas o intenten\u2014 \u00e9 definir uns l\u00edmites hist\u00f3ricos precisos do territorio nacional de cada un dos actuais pobos balc\u00e1nicos con anterioridade, polo menos, \u00e1 invasi\u00f3n otom\u00e1. E iso porque os reinos balc\u00e1nicos medievais tiveron unha traxectoria sumamente axitada, que dilataba ou reduc\u00eda continuamente as s\u00faas fronteiras, que conduc\u00eda con intermitencia \u00e1 s\u00faa desaparici\u00f3n como estados soberanos e, sobre todo, que levaba aparellado un continuo trafego de poboaci\u00f3ns, agravado posteriormente coa conquista turca, que fai moi dif\u00edcil delimitar as zonas de poboamento dos diferentes grupos \u00e9tnicos.\nDescribir con certo detemento a evoluci\u00f3n deste mosaico de estados ser\u00eda sumamente prolixo, pero \u00e9 obrigada unha breve referencia aos principais, xa que durante este per\u00edodo callaron boa parte das m\u00edsticas nacionalistas que tanto peso exerceron sobre os destinos dos Balc\u00e1ns contempor\u00e1neos.\nDesaparecido o reino de Samo, os eslovenos mantiv\u00e9ronse independentes baixo os seus pr\u00edncipes at\u00e9 que a renovada presi\u00f3n dos \u00e1varos fixo que, ao mando do \"voivoda\" Borut, chamasen no seu auxilio aos b\u00e1varos, reco\u00f1ecendo a soberan\u00eda dos seus duques (745).\nA dependencia militar con respecto a Baviera abriu o cami\u00f1o \u00e1 xermanizaci\u00f3n e cristianizaci\u00f3n dos eslovenos. A finais do s\u00e9culo VIII Carlomagno conquistou Baviera e aplastou o estado \u00e1varo (791-799), chegando \u00e1 costa d\u00e1lmata (803), co que o territorio esloveno entrou na \u00f3rbita do Imperio carolinxio. O territorio foi incorporado como \"marca fronteiriza\". Polo tratado de Aquisgr\u00e1n (812) regul\u00e1ronse as zonas atribu\u00edbeis aos imperios carolinxio e bizantino. A presenza franca plasmouse na \"Carantania\" ou \"Gran Carantania\" (\"Karantanija\"), ducado aut\u00f3nomo que deu concreci\u00f3n aos eslovenos.\nTras a conquista franca, nun principio, mant\u00edvose a ficci\u00f3n dun principado esloveno vasalo, pero pronto a aristocracia eslava gobernante en \"Karantanija\" (Gran Carantania) foi substitu\u00edda por funcionarios francos e italianos ao servizo das marcas de Baviera e do Fri\u00fal e dos bispados de Salzburgo e Aquilea, encargados da cristianizaci\u00f3n do pa\u00eds.\nA insatisfacci\u00f3n que isto produc\u00eda entre os eslavos conduciu, a comezos do s\u00e9culo IX, a un levantamento popular esloveno-croata encabezado por Ljudevit Posavski, pero esta revolta foi reducida polas tropas carolinxias. Desde ent\u00f3n, Eslovenia uniu a s\u00faa sorte \u00e1 do Sacro Imperio Romano Xerm\u00e1nico.\nEn 843 o principado carantanio foi abolido, mentres comezaba a desenvolverse, lenta pero irreversibelmente, un movemento de colonizaci\u00f3n xermana que ir\u00eda reducindo o territorio esloveno aos seus conf\u00edns meridionais e m\u00e1is monta\u00f1osos.\nO territorio sufriu a continuaci\u00f3n (comezos do s\u00e9culo X) as incursi\u00f3ns peri\u00f3dicas dos maxiares. Esta irrupci\u00f3n dos h\u00fangaros en Panonia introduciu unha cu\u00f1a entre os eslavos e reduciu considerabelmente o \u00e1mbito do poboamento esloveno no leste.\nFronte \u00e1 nova ameaza h\u00fangara, o emperador Ot\u00f3n I o Grande reorganizou a antiga marca franca como ducado de Carantania (que inclu\u00eda Eslovenia), entidade pol\u00edtico-militar separada, que pronto se subdividiu en principados feudais: condados de Carintia e Carniola e ducado de Estiria, ao norte, e Marcas do Drava, Istria e Fri\u00fal, ao sur.\nNos s\u00e9culos seguintes, os territorios do sur sufriron a influencia de Venecia e os do norte xermaniz\u00e1ronse. Os sucesores de Ot\u00f3n I fomentaron a colonizaci\u00f3n xermana e o aumento do poder da nobreza alem\u00e1 sobre unha poboaci\u00f3n campesi\u00f1a eslava que, a pesar de todo, logrou manter en moitas zonas os seus trazos culturais.\nTrieste.\nTrieste foi unha cidade independente desde 948, baixo o control dos seus condes-bispos. Pero codiciada polos venecianos, estes apoder\u00e1ronse dela en 1202. En 1382 p\u00faxose baixo a protecci\u00f3n de Leopoldo III de Habsburgo. Durante os s\u00e9culos XII a XIV case toda a rexi\u00f3n habitada por eslovenos caeu baixo o poder dos Habsburgo, de maneira que a sorte de Eslovenia quedou unida por longos s\u00e9culos \u00e1 de Austria. Os territorios de Fri\u00fal e de Istria pasaron \u00e1 Rep\u00fablica de Venecia, que os retivo at\u00e9 a s\u00faa desaparici\u00f3n a finais do s\u00e9culo XVIII, na \u00e9poca napole\u00f3nica. No Congreso de Viena (1815) pasa a depender de Austria.\nCroacia.\nO territorio da actual Croacia formou parte da provincia romana de Pannonia. Ao afundirse o imperio de Occidente foi sometida provisionalmente polos ostrogodos baixo o reinado de Teodorico o Grande, e, m\u00e1is tarde, anexionada a Bizancio por Xustiniano I (536). Posteriormente foi conquistada polos \u00e1varos (568), que se estableceran na rexi\u00f3n balcano-pan\u00f3nica en tempos de Xustiniano.\nAt\u00e9 o s\u00e9culo VII non apareceron as primeiras tribos eslavas (croatas), que deron nome ao pa\u00eds e expulsaron aos \u00e1varos. Crese que o \"basile\u00fas\" (emperador) Heraclio (575-641) autorizou aos eslavos \u2014procedentes da \"Croacia Branca\", ao norte dos C\u00e1rpatos\u2014 a ocupar os territorios bizantinos dominados polos \u00e1varos. De acordo coa obra \"De Administrando Imperio\" (Sobre a administraci\u00f3in do Imperio) escrita no s\u00e9culo X polo emperador Bizantino Constantino VII, os croatas chegaron ao que hoxe \u00e9 Croacia a principios do s\u00e9culo VII, a\u00ednda que esta afirmaci\u00f3n \u00e9 discutida e algunhas hip\u00f3teses datan esta chegada entre os s\u00e9culos VII e IX.\nFinalmente form\u00e1ronse dous Ducados, o Ducado de Panonia e o Ducado de Dalmacia, gobernados por Ljudevit Posavski e Borna, como testemu\u00f1an cr\u00f3nicas de Eginardo, a principios do ano 818. Os primeiros documentos escritos rexistran estes dominios croatas como estados vasalos de Francia nesta \u00e9poca. O se\u00f1or\u00edo franco terminou durante o reinado de Mislav d\u00faas d\u00e9cadas m\u00e1is tarde. Segundo Constantino VII a cristianizaci\u00f3n dos croatas comezou no s\u00e9culo VII, pero esta afirmaci\u00f3n \u00e9 discutida e hoxe p\u00e9nsase xeralmente que foi m\u00e1is ben no s\u00e9culo IX. O primeiro gobernante croata nativo reco\u00f1ecido polo papa poi o duquee Branimir, ao que o papa Xo\u00e1n VIII se refire como \"Dux Croatorum\" (\"Duque dos Croatas\") en 879.\nOs croatas establec\u00e9ronse en Dalmacia e, progresivamente, estend\u00e9ronse pola beira do Danubio, entre o Sava e o Drava; s\u00f3 un escaso n\u00famero de cidades fortificadas mantivo a s\u00faa relaci\u00f3n con Bizancio e conservaron a lingua latina.\nAs tribos croatas, instaladas na parte noroeste da pen\u00ednsula balc\u00e1nica, ocuparon tres zonas: a rexi\u00f3n do Sava, cuxo centro era Sisak; o sector comprendido entre o mar Adri\u00e1tico e os montes de Plesive\u010d, con capital en Knin, e a banda de terra que se estende de Istria a Kotor, cos portos de Zadar, Trogir, Dubrovnik e as illas pr\u00f3ximas. Esta localizaci\u00f3n xeogr\u00e1fica expo\u00f1\u00edaos \u00e1 rivalidade das cidades latinas da costa d\u00e1lmata e aos ataques dos bizantinos, cuxa frota se internaba frecuentemente no Adri\u00e1tico. Como non formaban verdadeiros n\u00facleos compactos foron hostigados polos \u00e1varos, os seus tradicionais inimigos.\nPara defend\u00e9rense desta continua ameaza tiveron que buscar o apoio dos francos e dos bizantinos. Os francos \u2014por medio dos duques de Baviera e de Friume\u2014 anexionaron o pa\u00eds ao seu imperio. Durante o reinado de Ludovico P\u00edo, o \"knez\" Tripmir (823) adoptou o t\u00edtulo de \"Dux Croatorum\" e implantou un certo feudalismo ao estilo franco.\nPolo que respecta a Dalmacia, estivo poboada na antig\u00fcidade, como vimos, por tribos il\u00edricas e veuse frecuentada desde o s\u00e9culo IV a.C. por comerciantes gregos que, atra\u00eddos pola riqueza mineira do interior do pa\u00eds, estableceron colonias na costa. Os romanos conquistaron o pa\u00eds durante o reinado de Augusto; Diocleciano dividiuna en d\u00faas provincias, \"Dalmatia\" e \"Praerelitana\". Cristianizada xa no s\u00e9culo III, quedou na rexi\u00f3n occidental despois da partici\u00f3n do Imperio Romano, formando parte da prefectura de Italia.\nXa na Idade Media foi ocupada polos ostrogodos e despois anexionada a Bizancio por Xustiniano. A conquista bizantina foi causa de que, en adiante, Dalmacia compartira o destino dos Balc\u00e1ns, perdendo a conexi\u00f3n con Italia que mantiveran os ostrogodos. Os bizantinos, pola s\u00faa parte, non puxeron grande empe\u00f1o na defensa destes territorios, dif\u00edciles de protexer, e non puideron evitar que os \u00e1varos se estableceran libremente na rexi\u00f3n (s\u00e9culos VI-VII).\nHeraclio, para expulsar aos \u00e1varos, autorizou aos croatas a establecerse en Dalmacia. Os croatas eslavizaron o pa\u00eds e desprazaron cara \u00e1 costa (Dubrovnik, Kotor, Split etc.) \u00e1 poboaci\u00f3n romanizada, que conservou a lingua latina e se mantivo sometida a Bizancio. Desde esta \u00e9poca o nome de Dalmacia reservouse exclusivamente para designar \u00e1 rexi\u00f3n costeira dominada polos bizantinos, baixo a autoridade eclesi\u00e1stica do patriarca de Constantinopla.\nOs croatas co\u00f1eceron un m\u00e1is dilatado per\u00edodo de independencia que os eslovenos, a\u00ednda que ao final ver\u00edan parcialmente frustrada a s\u00faa esperanza de consolidar un estado nacional. Ao longo dos s\u00e9culos VIII e IX as tribos croatas bascularon entre a influencia franca e a bizantina, mentres realizaban unha lenta expansi\u00f3n cara ao litoral d\u00e1lmata.\nBizancio enviou a Cirilo e Metodio no s\u00e9culo IX a evanxelizar aos croatas no rito oriental. Grazas a esta evanxelizaci\u00f3n, o emperador bizantino Basilio II puido someter o pa\u00eds con apoio dos estamentos relixiosos. A dominaci\u00f3n bizantina (877-910), que pretend\u00eda incorporar a rexi\u00f3n \u00e1 influencia oriental, non fixo m\u00e1is que agudizar os desexos independentistas da nobreza croata.\nO \"basile\u00fas\" concedeu a Tomislav I (903-928), \"knez\" ou \"\u017eupan\" de Nin, o t\u00edtulo de proc\u00f3nsul imperial a cambio dunha alianza militar contra os b\u00falgaros, pero este autoproclamouse no 925 rei de Croacia e iniciou unha pol\u00edtica de unificaci\u00f3n dos pequenos principados veci\u00f1os e da extensi\u00f3n das s\u00faas fronteiras. Co rei Tomislav, os croatas dominaron sobre as principais cidades latinas da costa d\u00e1lmata; a mestura entre o elemento eslavo e o latino mant\u00edvose en Dalmacia durante todo o s\u00e9culo X.\nLibre do dominio bizantino, a occidentalizaci\u00f3n do pa\u00eds foi inmediata. O bispado de Split (de rito romano) conseguiu supremac\u00eda fronte ao m\u00e1is eslavizado de Nin. A arquitectura, anteriormente de influencia bizantina, adoptou o estilo rom\u00e1nico.\nUnha serie de peripecias b\u00e9licas carentes de valor definitorio permitiu que os estados croata e serbio alternaran en fases de predominio e crises coas incidencias exteriores dos Imperios Bizantino e B\u00falgaro at\u00e9 que, simultaneamente coas cruzadas e as crises de Bizancio e Bulgaria, lograron unha maior estabilidade.\nO rei croata Estevo Dr\u017eislav intentou estender a s\u00faa autoridade a todas as cidades costeiras d\u00e1lmatas, e proclamouse rei de Dalmacia e Croacia, pero o \"dux\" de Venecia Pedro II Orseolo, que desexaba acabar cos piratas que ti\u00f1an as s\u00faas bases nas costas de Dalmacia e establecer a s\u00faa hexemon\u00eda mar\u00edtima no Adri\u00e1tico, ocupou parte da rexi\u00f3n e titulouse dux de Dalmacia (ano 1000).\nDurante os reinados de Kre\u0161imir II (1000-1035) e Estevo I (1035-1058) o estado croata consolidouse, estend\u00e9ndose polo litoral adri\u00e1tico, un\u00edndose a Dalmacia en tempos de Pedro Kre\u0161imir (1058-1074), que recuperou moitas cidades d\u00e1lmatas. Nesta \u00e9poca o reino croata alcanzou o seu apoxeo, cunha consider\u00e1bel extensi\u00f3n, de l\u00edmites dif\u00edciles de precisar, pero que probabelmente chegaba polo norte at\u00e9 o r\u00edo Drava e que abarcaba a maior parte do actual territorio croata e o norte de Bosnia, mentres disputaba aos serbios a Narentania (Montenegro) e aos h\u00fangaros a zona oriental de Eslavonia, entre os r\u00edos Sava, Drava e Danubio.\nEn canto a Dalmacia, as s\u00faas terras setentrionais convert\u00e9ronse no centro pol\u00edtico da Croacia medieval, sede de activas bases comerciais e de actividades pir\u00e1ticas contra a navegaci\u00f3n bizantina. Pero desde comezos do s\u00e9culo XI Venecia substitu\u00edu a Constantinopla no control das grandes cidades costeiras \u2014Zadar, Split, Dubrovnik\u2014, mentres que a rexi\u00f3n habitada polos narentanos integr\u00e1base no reino serbio.\nA puxanza do estado h\u00fangaro, creado en Panonia polos maxiares, terminou constitu\u00edndo un grave perigo para Croacia. Tras os reinados de Pedro Kre\u0161imir e Zvonimir (1076-1089), tomou corpo o intento h\u00fangaro de dominar este pa\u00eds. \u00c1 morte do gran rei Zvonimir, Croacia viuse envolvida en loitas sucesorias que facilitaron ao monarca h\u00fangaro, Ladislau I, a intromisi\u00f3n nos asuntos internos croatas.\nFinalmente, no ano 1102, tras un acordo entre os xefes das doce tribos croatas e o rei de Hungr\u00eda Kolem\u00e1n (\"Pacta Conventa\"), este foi reco\u00f1ecido como rei lex\u00edtimo de Croacia e Dalamacia. O reino de Croacia permanecer\u00eda unido \u00e1 monarqu\u00eda h\u00fangara (e, en consecuencia, posteriormente a Austria) at\u00e9 1918.\nOs h\u00fangaros respectaron, en principio, os costumes locais e os privilexios da nobreza. O rei de Hungr\u00eda gobernaba o pa\u00eds por medio dun \"herceg\" (especie de vicerrei) ou \"ban\" eslavo, gozando os croatas dun status aut\u00f3nomo que lles permit\u00eda ter a s\u00faa propia Dieta (asemblea). A administraci\u00f3n do litoral reservouse ao ban das provincias mar\u00edtimas, gobernador elixido, tam\u00e9n, entre a nobreza croata. Croacia puido deste modo resolver os seus problemas co expansionismo veneciano, consolidar o feudalismo e integrar a s\u00faa econom\u00eda na de Europa central, a\u00ednda que \u00e1 custa de perder a soberan\u00eda.\nDurante este per\u00edodo, as cidades da costa d\u00e1lmata v\u00edronse envoltas en continuas loitas con Venecia, mentres que os se\u00f1ores feudais do interior se fortaleceron. As cidades d\u00e1lmatas aproveitaron a protecci\u00f3n do rei de Hungr\u00eda (interesado en conservar portos no Adri\u00e1tico) e benefici\u00e1ronse \u00e1 s\u00faa vez dos conflitos entre h\u00fangaros e venecianos para afianzar a s\u00faa autonom\u00eda ante a debilitada autoridade do monarca.\nAo extinguirse a dinast\u00eda nacional h\u00fangara (1301) os poderosos nobres croatas elixiron rei ao pr\u00edncipe anxevino Carlos I Roberto, que obtivo tam\u00e9n a coroa de Hungr\u00eda. Coa nova dinast\u00eda, o proceso de occidentalizaci\u00f3n do pa\u00eds intensificouse, e cos franciscanos e os dominicos introduciuse no s\u00e9culo XIV a arte g\u00f3tica.\nMal protexidas pola monarqu\u00eda h\u00fangara, os concellos d\u00e1lmatas acabaron caendo pouco a pouco baixo a influencia veneciana, entre os s\u00e9culos XIV e XV. Ao morrer Lu\u00eds o Grande, os croatas apoiaron a candidatura de Ladislau de Durazzo, que foi coroado en 1403. As loitas din\u00e1sticas favoreceron a Venecia, que se apoderou da costa d\u00e1lmata (1420). O 29 de xullo de 1437, pola paz de Praga, os h\u00fangaros cederon a Venecia todos os seus dominios de Dalmacia.\nDurante o longo per\u00edodo de uni\u00f3n de Croacia \u00e1 monarqu\u00eda h\u00fangara (1102-1918), e en maior medida que os eslovenos, os croatas lograron manteren unha consider\u00e1bel cohesi\u00f3n territorial e un sentimento nacional moi vivo, que se traduciu nunha reafirmaci\u00f3n do catolicismo eslavo como elemento diferenciador fronte \u00e1 presi\u00f3n cultural e pol\u00edtica de maxiares e xermanos, pero tam\u00e9n ante a ameaza expansionista dos serbios ortodoxos e dos turcos musulm\u00e1ns. Este catolicismo de fronteira, fundamentalista e moi combativo, persistir\u00eda como un dos trazos m\u00e1is caracter\u00edsticos do nacionalismo croata.\nIdade moderna: entre turcos e austr\u00edacos.\nA conquista otom\u00e1.\nNo ano 1354 iniciouse, coa ca\u00edda de Gal\u00edpoli, a conquista turca da Europa balc\u00e1nica e, en tan s\u00f3 unha centuria, a pr\u00e1ctica totalidade da pen\u00ednsula pasou a mans dos invasores asi\u00e1ticos. A ameaza turca era m\u00e1is sens\u00edbel en Serbia, desintegrada durante o reinado de Esteban X Uro\u0161 V (1355-1371). Tal situaci\u00f3n materializouse coa derrota do pr\u00edncipe L\u00e1zaro Hrebeljanovi\u0107 \u00e1 fronte dunha coalici\u00f3n de pobos balc\u00e1nicos en Kosovo Polje (1389).\nA finais do s\u00e9culo XIV Bulgaria, Tracia, Macedonia e o norte de Grecia foran xa ocupadas, e Serbia e Bosnia pagaban tributo ao Sult\u00e1n. O sucesor de L\u00e1zaro, Esteban (1389-1427), proclamouse d\u00e9spota e, aliado de Hungr\u00eda, estableceu a s\u00faa capital en Belgrado (1412). Este esforzo ef\u00e9mero contra a presi\u00f3n otom\u00e1 foi continuado por Xurxo Brankovi\u0107 (1427-1456), que trasladou a Semendria a capital da zona serbia por el controlada, e propuxo a uni\u00f3n de Bosnia, Serbia e Hungr\u00eda contra os turcos.\nPero as s\u00faas petici\u00f3ns, e os esforzos de Hungr\u00eda por galvanizar aos cristi\u00e1ns balc\u00e1nicos e promover unha cruzada europea contra o islam, foron anulados polo desastre de Varna (1444), que abriu definitivamente aos otom\u00e1ns a posesi\u00f3n dos Balc\u00e1ns ao derrotar as tropas de Murad II \u00e1s de Ladislau III de Polonia e a Jan\u00f3s Hunnyadi de Hungr\u00eda.\nSerbia converteuse nun baxalato otom\u00e1n (1459), mentres que o \u00faltimo d\u00e9spota se retiraba a Bosnia que, catro anos despois (1463), tam\u00e9n pasou a mans turcas, a pesar de que o seu voivoda se proclamara vasalo do Sult\u00e1n.\nHercegovina caeu en 1482 e, nese mesmo ano, outro baxalato uniu esta rexi\u00f3n con Bosnia. Croacia foi aniquilada na batalla de Krbasko Polje (1493), o que orixinou un desprazamento de croatas a Eslovenia e Hungr\u00eda, onde tam\u00e9n se refuxiaran numerosos serbios. Finalmente, Zeta, denominada agora Crna Gora (Montenegro), pasou despois (1499) de mans venecianas a otom\u00e1s, e foi posto baixo a autoridade administrativa do \"rangag\" (distrito) de Esc\u00fatari.\nTras estas campa\u00f1as otom\u00e1s s\u00f3 quedou en relativas condici\u00f3ns de seguridade a Rep\u00fablica de Ragusa, enclave comercial que ostentaba o monopolio do sal e que se converteu en foco cultural e pol\u00edtico do eslavismo. Esta cidade, fundada en 614 por uns fuxitivos de Epidauro, chegou a ser o centro dunha rep\u00fablica aristocr\u00e1tica independente e sa\u00edda ao mar dos eslavos dos Balc\u00e1ns.\nEstivo desde 867, e durante tres s\u00e9culos, baixo a tutela dos emperadores bizantinos, aos que sucederon os venecianos en 1204 e os h\u00fangaros en 1358. Pasou finalmente a poder dos turcos, consevando \u00e1 s\u00faa independencia a cambio de pagar un tributo ao Sult\u00e1n e, grazas \u00e1 s\u00faa riqueza e \u00e1 s\u00faa h\u00e1bil diplomacia, a Rep\u00fablica alcanzou un not\u00e1bel nivel de desenvolvemento durante os s\u00e9culos XV e XVI.\nTras a expulsi\u00f3n dos xudeus de Espa\u00f1a en 1492, a cidade acolleu a un grupo de sefard\u00eds. Os seus contactos con outros sefard\u00edes do imperio Otom\u00e1n e de Europa serv\u00edronlle para poder obter proveitosos acordos comerciais.\nNa \u00e9poca do seu m\u00e1ximo esplendor (s\u00e9culo XVI), a frota de Ragusa compo\u00f1\u00edase de douscentos barcos. A expansi\u00f3n proseguiu at\u00e9 1667, cando na ma\u00f1\u00e1 do 6 de abril, un espantoso terremoto arruinara a cidade de Ragusa; seis mil habitantes quedaron sepultados debaixo dos seus muros. Foi reconstru\u00edda a expensas do Papa, do rei de Francia e do de Inglaterra.\nOcupada por Napole\u00f3n (1806-1813), converteuse nun ducado entregado ao mariscal Marmont. O Tratado de Viena de 1815 entregouna, co resto de Dalmacia, a Austria. Ao terminar a primeira guerra mundial integrouse en Iugoslavia.\nA\u00ednda houbo unha terceira vaga de conquistas turcas, no s\u00e9culo XVI.\nTras a ca\u00edda do reduto de Belgrado (1521), formouse un estado \"tap\u00f3n\" para protexer a fronteira h\u00fangara que, por\u00e9n, non puido conter as emigraci\u00f3ns de serbios a dito pa\u00eds. Finalmente, chega o desastre h\u00fangaro de Moh\u00e1cs (1526), que comportou a perda de Eslavonia (parte oriental de Croacia) e a maior parte da propia Hungr\u00eda.\nDespois da derrota de Moh\u00e1cs, os croatas preferiron pasar a seren s\u00fabditos dos Habsburgo de Austria, como vimos. Da pen\u00ednsula Balc\u00e1nica, s\u00f3 Ragusa (Dubrovnik) conseguiu manter unha autonom\u00eda relativa mediante o pagamento dun tributo anual ao Sult\u00e1n.\nEste estado de servidume prolongouse at\u00e9 1683, data do sitio de Viena e do comezo da decadencia do poder otom\u00e1n en Europa.\nConsecuencias da ocupaci\u00f3n otom\u00e1.\nA conquista turca tivo profundas e duradeiras consecuencias para os eslavos balc\u00e1nicos. Os vencedores non s\u00f3 eliminaron a s\u00faa organizaci\u00f3n pol\u00edtica, sen\u00f3n que transformaron as relaci\u00f3ns sociais e econ\u00f3micas e provocaron consider\u00e1beis movementos de poboaci\u00f3n. Como os restantes cristi\u00e1ns do Imperio, os balc\u00e1nicos convert\u00e9ronse en \"reaia\", s\u00fabditos propiedade do Sult\u00e1n, que dispo\u00f1\u00eda libremente das s\u00faas vidas e facendas. Grandes extensi\u00f3ns da pen\u00ednsula foron entregadas en feudo (\"timar\") a soldados otom\u00e1ns que, a cambio do servizo de armas, recib\u00edan os beneficios da explotaci\u00f3n da terra e do traballo dos campesi\u00f1os a ela adscritos.\nO sistema social sufriu cambios importantes. A\u00ednda que no mundo rural se mantivo o modelo de comunidades campesi\u00f1as gobernadas patriarcalmente por xu\u00edces que respond\u00edan ante o bax\u00e1 otom\u00e1n, a vida urbana sufriu un importante retroceso en case todos os Balc\u00e1ns occidentais. Desapareceu a vella aristocracia feudal, e o patriarcado grego de Constantinopla recuperou a s\u00faa privilexiada posici\u00f3n entre a cristiandade eslava ortodoxa, en prexu\u00edzo do clero dos desaparecidos patriarcados nacionais serbio e b\u00falgaro.\nIsto trouxo consigo un consider\u00e1bel retroceso da vida cultural das comunidades eslavas, que perderon practicamente a tradici\u00f3n literaria na s\u00faa propia lingua. Por\u00e9n, o proceso de islamizaci\u00f3n foi m\u00ednimo e circunscribiuse ao asentamento de campesi\u00f1os anatolios nalgunhas zonas de Tracia e Macedonia e \u00e1 conversi\u00f3n ao islam de gran parte da poboaci\u00f3n de Albania e de parte da de Bosnia (os bogomilos).\nO que si tivo unha gran transcendencia foron os desprazamentos de poboaci\u00f3n provocados pola conquista e despois polas reiteradas sublevaci\u00f3ns contra o dominio otom\u00e1n. Durante os s\u00e9culos XIV e XV foron moitos os cristi\u00e1ns, fundamentalmente cat\u00f3licos romanos de Bosnia e Eslavonia, que buscaron refuxio en Croacia, Hungr\u00eda, a Rep\u00fablica de Ragusa e as posesi\u00f3ns venecianas en Dalmacia. Tam\u00e9n os serbios co\u00f1eceron grandes migraci\u00f3ns. No norte, miles deles cruzaron o Danubio fuxindo da conquista turca establec\u00e9ndose na rexi\u00f3n h\u00fangara de Voivodina (hoxe provincia \"aut\u00f3noma\" de Serbia), poboada por romaneses e maxiares, e nas zonas orientais de Eslavonia, entre Osijek e Belgrado, onde a poboaci\u00f3n serbia chegar\u00eda a ser maioritaria (isto orixinar\u00eda un dos conflitos contempor\u00e1neos entre Serbia e Croacia).\nAs prolongadas guerras entre austr\u00edacos e turcos provocaron novas migraci\u00f3ns en masa cara aos territorios dos Habsburgo, como a encabezada, contra 1690, polo patriarca Arsenij \u010carnojevi\u0107, ou a que seguiu ao fracasado levantamento proaustr\u00edaco de 1787. O resultado destes movementos foi unha relativa ruptura do equilibrio \u00e9tnico na \u00e1rea danubiana que dar\u00eda lugar, xa no s\u00e9culo XX, a non poucos conflitos entre serbios, h\u00fangaros e croatas.\nA islamizaci\u00f3n contribu\u00edu a complicar a\u00ednda m\u00e1is este panorama. En Bosnia, rexi\u00f3n poboada por serbios e croatas, as conversi\u00f3ns masivas de adeptos ao cristianismo bogomilo fixeron xurdir un terceiro grupo nacional, o dos musulm\u00e1ns bosn\u00edacos, que pronto alcanzou un consider\u00e1bel peso espec\u00edfico. Conforme ao censo de 1910, a maior\u00eda da poboaci\u00f3n de Bosnia e Hercegovina estaba formada por serbios ortodoxos (42 %) fronte a un 21 % de croatas, pero os musulm\u00e1ns supo\u00f1\u00edan o 34 %.\nAs nacionalidades durante o apoxeo otom\u00e1n.\nCroacia e Eslavonia: As \"Fronteiras Militares\".\nPoucas foron as rexi\u00f3ns da Iugoslavia contempor\u00e1nea que quedaron libres do dominio otom\u00e1n. Tras o desastre de Moh\u00e1cs, gran parte de Croacia e case toda Eslavonia foron ocupadas, pero nas zonas que escaparon \u00e1 conquista, as s\u00faas Dietas mantiveron a fidelidade \u00e1 coroa h\u00fangara, encarnada agora no habsburgo Fernando de Austria (o irm\u00e1n de Carlos V). L\u00edmite cos turcos durante tres s\u00e9culos, a maior parte de Croacia e Eslavonia convert\u00e9ronse na \"fronteira militar\", escenario de frecuentes incursi\u00f3ns inimigas at\u00e9 a reconquista de finais do s\u00e9culo XVII. A \"Fronteira Militar\" era unha terra fronteiriza do Imperio Habsburgo que actuou como \"cord\u00f3n sanitario\" contra o Imperio Otom\u00e1n desde principios da Idade Moderna at\u00e9 finais do s\u00e9culo XIX. A expansi\u00f3n do Imperio Otom\u00e1n en Europa supuxo o repregamento da fronteira do reino de Hungr\u00eda cara ao norte, perd\u00e9ndose as\u00ed moitas terras croatas (e mesmo h\u00fangaras). \nCando en 1526, a Casa de Austria asumiu o trono do reino de Hungr\u00eda (que inclu\u00eda o de Croacia), e o emperador Fernando I prometeu ao Parlamento Croata que achegar\u00eda 200 cabaleiros e 200 infantes, e que pagar\u00eda outros 800 xinetes para sumarse \u00e1s forzas croatas. En 1553 as terras fronteirizas foron reorganizadas baixo o mando do comandante Iv\u00e1n Lenkovi\u0107. A fronteira dividiuse entre a Krajina Croata e a Alta Krajina Eslavoa. A fronteira co imperio Otom\u00e1n foi fortificada. Os gastos militares eran cuantiosos, e o Congreso das Terras de Austria Interior de Bruck an der Mur en 1578 definiu as obrigas de cada territorio na defensa. As\u00ed, a nobreza de Estiria financiou a Fronteira Eslavoa mentres que as demais (Baixa Austria, Alta Austria, Carniola, Carintia e Salzburgo) financiaron a parte croata.\nA pesar do apoio financeiro da nobreza de Austria interior, as finanzas da Fronteira Militar non eran boas. O alto mando de Graz decidiu probar outras alternativas \u00e1s tropas mercenarias, pasando na d\u00e9cada de 1630 a ofrecer terras e privilexios na fronteira a inmigrantes (como os uskok, guerrillas e refuxiados das terras ocupadas polos turcos) a cambio do seu servizo no ex\u00e9rcito imperial. Para evitar o despoboamento das expostas terras fronteirizas, outorg\u00f3uselle a liberdade aos campesi\u00f1os da rexi\u00f3n, fronte ao r\u00e9xime de servidume doutras terras.\nCo tempo, a poboaci\u00f3n da fronteira converteuse nun estamento militar, mesmo a\u00ednda despois da desaparici\u00f3n do dominio turco.\nNo s\u00e9culo XVI moitos l\u00edderes de Croacia e Eslovenia abrazaron a Reforma protestante e ligaron a causa da independencia \u00e1 nova relixi\u00f3n. Pero, estendida esta entre as capas populares, ali\u00f1ou na s\u00faa contra \u00e1 nobreza. Este feito, que asegurou o triunfo cat\u00f3lico (imp\u00faxose \u00e1 forza a Contrarreforma), consolidado no s\u00e9culo XVII pola acci\u00f3n dos xesu\u00edtas, significou tam\u00e9n o mantemento dunha estrutura feudal e da influencia xerm\u00e1nica, co que o nacionalismo eslavo sufriu un prolongado eclipse.\nA Reforma levantou \u00e1s clases dirixentes contra a autoridade imperial, e aos campesi\u00f1os contra os terratenentes; por outra parte, a traduci\u00f3n de textos relixiosos, impulsada pola doutrina luterana, favoreceu o desenvolvemento dos dialectos escritos, acentu\u00e1ndose as\u00ed as diferenzas rexionais.\nEn Dalmacia, as cidades costeiras sometidas a Venecia e \u00e1 Rep\u00fablica de Ragusa escaparon ao dominio musulm\u00e1n, e viron reforzada a s\u00faa poboaci\u00f3n eslava pola chegada de refuxiados procedentes de Croacia, Bosnia e Hercegovina. Por\u00e9n, baixo a autoridade de Venecia diminu\u00edu a actividade comercial e mar\u00edtima dos portos d\u00e1lmatas.\nA decadencia do Imperio Otom\u00e1n.\nO comezo da decadencia do poder otom\u00e1n en Europa prod\u00facese en 1683, data do sitio de Viena. Na contorna desta cidade, os otom\u00e1ns foron derrotados polo emperador Leopoldo I. Seguidamente, en 1686, o ex\u00e9rcito imperial liberou Buda, a capital h\u00fangara e, o ano seguinte, no mesmo lugar onde tivera lugar o desastre de Moh\u00e1cs, Carlos V de Lorena, ao servizo do emperador Leopoldo, derrotou outra vez aos turcos.\nEn 1699 firmaron austr\u00edacos e otom\u00e1ns o Tratado de Karlowitz, en virtude do cal os turcos tiveron que evacuar Hungr\u00eda (excepto o tri\u00e1ngulo formado polos r\u00edos Maros e Tisza), e a cidade de Trem\u00e9svar (Timisoara), Transilvania e Croacia-Eslovenia, que pasaron a Austria, e o Peloponeso e Dalmacia, que se integraron en Venecia. A dieta de Presburgo (Bratislava) reco\u00f1eceu a soberan\u00eda dos Habsburgo sobre Hungr\u00eda, que quedou as\u00ed unida a Austria at\u00e9 1918.\nEn 1715 Austria, aliada con Venecia, emprende unha nova guerra contra o Imperio Otom\u00e1n, que se salda co tratado de Passarowitz (1718), polo que os austr\u00edacos se aseguraron a posesi\u00f3n do Banato de Trem\u00e9svar, a Serbia setentrional (con Belgrado) e Valaquia occidental, que perderon anos despois (1739). Venecia tivo que ceder Morea a Turqu\u00eda, pero conservou as s\u00faas posesi\u00f3ns en Dalmacia e Albania.\nPor outro lado, a pugna entre Rusia e os otom\u00e1ns dec\u00e1ntase cara a Rusia no tratado de Kuchuk-Kainarji (1774). Nel sancionouse a independencia de Crimea, e Rusia obtivo Kerch e, entre outros privilexios, o dereito de protecci\u00f3n sobre os cristi\u00e1ns ortodoxos s\u00fabditos do Imperio Otom\u00e1n. Este tratado marcou definitivamente a decadencia dos turcos en Europa, e haber\u00eda de ter importantes consecuencias no futuro dos Balc\u00e1ns, xa que Rusia dispuxo desde ese momento dun poderoso medio de acci\u00f3n que lle permitir\u00eda intervir profusamente nos asuntos internos da Sublime Porta. O tratado de Kuchuk-Kainarji foi ratificado posteriormente polo de Jassy (1792).\nDurante os s\u00e9culos XVII e XVIII, coincidindo coa decadencia do Imperio Otom\u00e1n, os venecianos ampliaron as s\u00faas posesi\u00f3ns cara ao interior de Dalmacia, at\u00e9 a fixaci\u00f3n da fronteira definitiva cos turcos, en 1721.\nTal feito \u00e9 de importancia para entender o contencioso serbo-croata, xa que a fronteira militar veneciana, que inclu\u00eda ao sur pequenas zonas de poboaci\u00f3n serbia, foi mantida polos franceses nas s\u00faas ef\u00e9meras Provincias Ilirias que, a partir de 1815, pasaron a Austria.\nM\u00e1is tarde, estes l\u00edmites, reivindicados integramente polos croatas, ser\u00edan respectados ao integrarse cos territorios de Croacia e Eslavonia primeiro no Reino de Iugoslavia e, despois da segunda guerra mundial na Rep\u00fablica Socialista de Croacia, pero Serbia manter\u00eda a s\u00faa reivindicaci\u00f3n sobre as zonas ocupadas pola s\u00faa minor\u00eda nacional no mediod\u00eda d\u00e1lmata.\nO Renacemento eslavo.\nO despertar das nacionalidaes.\nA finais do s\u00e9culo XVIII case toda a pen\u00ednsula Balc\u00e1nica formaba parte a\u00ednda do Imperio Otom\u00e1n. A decadente Rep\u00fablica de Venecia conservaba a costa d\u00e1lmata e algunhas bases no litoral do Epiro e, entre ambas as zonas, o pequeno e monta\u00f1oso principado de Montenegro e a Rep\u00fablica comercial de Ragusa manti\u00f1an tenazmente a s\u00faa independencia. Ao norte do Danubio, f\u00f3ra xa da pen\u00ednsula, os hospodares de Valaquia e Moldavia gobernaban como vasalos do Sult\u00e1n.\nNo resto dos Balc\u00e1ns, os turcos estableceran un f\u00e9rreo dominio, impo\u00f1endo \u00e1s poboaci\u00f3ns cristi\u00e1s un modelo social e econ\u00f3mico desco\u00f1ecido no resto de Europa. Como soberano absoluto, o Sult\u00e1n era dono de vidas e facendas. Os cristi\u00e1ns, integrados na clase servil dos \"reaia\", pod\u00edan ser por tanto sometidos a un r\u00e9xime de semiescravitude agraria, mantidos \u00e1 fronte de empresas artesanais ou comerciais o mesmo ocupar altos cargos na Administraci\u00f3n, como suced\u00eda cos gregos fanariotas de Istambul.\nA\u00ednda que as comunidades cristi\u00e1s mantiveron algunhas instituci\u00f3ns propias, v\u00edronse sometidas \u00e1 presi\u00f3n da colonizaci\u00f3n turca \u2014sobre todo en Bosnia, Macedonia e Tracia\u2014 e a un modelo feudal tipicamente turco. O ex\u00e9rcito otom\u00e1n compo\u00f1\u00edase, fundamentalmente, dos xan\u00edzaros, corpo de elite recrutado entre os nenos cristi\u00e1ns, e dos espah\u00edes, soldados regulares musulm\u00e1ns. Os espah\u00edes pag\u00e1banse mediante a concesi\u00f3n de feudos (\"timar\") aos que se asociaban campesi\u00f1os en r\u00e9xime de arrendamento. O timariota cobraba unha renda e pod\u00eda exixir \u00e1s s\u00faas reaias prestaci\u00f3ns laborais nas tierras que explotaba directamente. \u00c1 s\u00faa morte, a facenda revert\u00eda ao Sult\u00e1n.\nCando, a comezos do s\u00e9culo XVIII, o Imperio empezou a decaer, o goberno otom\u00e1n \u2014a Sublime Porta\u2014 comezou a vender a particulares feudos timar, que pasaban a ser propiedades hereditarias (\"chiftliks\"). Iso conduciu a unha certa reactivaci\u00f3n econ\u00f3mica, que favoreceu o xurdimento dunha minoritaria capa de propietarios cristi\u00e1ns que, xunto con artes\u00e1ns e mercadores, formar\u00eda a base sobre a que se \u00eda asentar o desenvolvemento nacional dos pobos balc\u00e1nicos na primeira metade do s\u00e9culo XIX.\nO rexurdir do nacionalismo serbio (como o das outras nacionalidades) ins\u00edrese na paulatina decadencia do Imperio otom\u00e1n. Nos \u00faltimos anos do s\u00e9culo XVIII o despertar da conciencia nacional dos eslavos do sur foi cada vez m\u00e1is intenso.\nNo proceso de emancipaci\u00f3n dos pa\u00edses balc\u00e1nicos destacou as\u00ed mesmo o labor cultural de moitas persoas que apoiaban o patriotismo eslavo e a unificaci\u00f3n pol cultura com\u00fan.\nA Revoluci\u00f3n Francesa supuxo un revulsivo para as minor\u00edas ilustradas eslavas, e tivo unha repercusi\u00f3n profunda, a\u00ednda que un algo tard\u00eda, nos Balc\u00e1ns occidentais. No curso das guerras napole\u00f3nicas desapareceu o estado veneciano: o V\u00e9neto pasou a formar parte da Rep\u00fablica Cisalpina e Istria e Dalmacia pasaron a Austria (Paz de Campoformio, 1797) e, pouco m\u00e1is tarde, a partir de 1805 (Paz de Presburgo), Istria, Dalmacia, Eslovenia (Carintia e Carniola) e a Croacia occidental eran arrebatadas a Austria por Napole\u00f3n e incorporadas ao seu imperio, onde constitu\u00edron, desde 1809, as Provincias Ilirias, sometidas \u00e1 autoridade dun mariscal franc\u00e9s.\nDurante varios anos (apenas seis), os habitantes destas rexi\u00f3ns puideron familiarizarse cun sistema pol\u00edtico e legal moi distinto do despotismo dos emperadores Habsburgo. Baixo a administraci\u00f3n francesa introduc\u00edronse na zona ideais nacionalistas (en Ancona creouse unha axencia encargada de propagar os ideais revolucionarios entre os pobos do Adri\u00e1tico), que tomar\u00edan o nome de ilirismo. Trat\u00e1base dun movemento que buscaba a recuperaci\u00f3n do legado cultural esloveno e serbo-croata, pero tam\u00e9n a creaci\u00f3n dunha nacionalidade com\u00fan para os eslavos da antiga Iliria.\nTras a ca\u00edda de Napole\u00f3n, no Congreso de Viena as cousas pareceron volver ao seu anterior estado. Pero no entanto, os pobos da pen\u00ednsula Balc\u00e1nica comezaran a despertaren do seu prolongado letargo.\nO renacemento cultural.\nA aparici\u00f3n de movementos pol\u00edticos nacionalistas foi precedida (e acompa\u00f1ada) en case todos os Balc\u00e1ns por correntes de renovaci\u00f3n cultural que, a trav\u00e9s da recuperaci\u00f3n dos trazos de identidade nacional perdidos tras a invasi\u00f3n otom\u00e1, prepararon o terreo \u00e1s primeiras xeraci\u00f3ns de loitadores pola independencia.\nEste Renacemento da cristiandade balc\u00e1nica, producido durante o s\u00e9culo XVIII e comezos do XIX, posu\u00eda unha dupla naturaza. Por un lado, o retorno \u00e1s tradici\u00f3ns literarias e art\u00edsticas anteriores \u00e1 conquista e a loita por converter as contaminadas linguas populares en idiomas literarios. Por outro, a influencia do pensamento liberal e nacionalista da Europa occidental, introducido nos Balc\u00e1ns a trav\u00e9s das colonias de emigrantes gregos e eslavos e da actividade comercial de portos como Ragusa ou Sal\u00f3nica.\nNos Balc\u00e1ns noroccidentais o Renacemento co\u00f1eceu un tard\u00edo (en comparaci\u00f3n cos casos de romaneses, gregos ou b\u00falgaros) pero en\u00e9rxico florecemento en torno ao anteriormente citado movemento ilirista. Eslovenos, croatas e serbios non s\u00f3 carec\u00edan dunha historia com\u00fan, sen\u00f3n que practicaban diferentes relixi\u00f3ns e ti\u00f1an diversos graos de desenvolvemento pol\u00edtico, segundo estuviran baixo dominio habsb\u00fargico ou osmanl\u00ed.\nPor iso, o romanticismo ilirista, que idealizaba o pasado com\u00fan dos eslavos da antiga Iliria, circunscribiuse ao plano ling\u00fc\u00edstico, en busca dunha lingua do pobo pretendidamente vinculada \u00e1 tradici\u00f3n nacional.\nEn Eslovenia destacou o labor do sacerdote Valent\u00edn Vodnik e do ling\u00fcista Jernej Kopitar, mentres que Djuro Matjasevi\u0107 e, m\u00e1is tardiamente, Ljudevit Gaj contribu\u00edron cos seus traballos a normalizar a lingua croata. Dous serbios de Voivodina (que estaba, recordemos, baixo dominio h\u00fangaro), o poeta Vuk Karadzi\u0107 e o pedagogo Dositiej Obradovi\u0107, esforz\u00e1ronse \u00e1 s\u00faa vez por recuperar un idioma nacional que estaba notabelmente adulterado e apenas posu\u00eda expresi\u00f3n escrita.\nPero, pese a tan prometedores comezos e \u00e1s perspectivas alumbradas pola revoluci\u00f3n de 1848, o ilirismo non lograr\u00eda producir un movemento nacionalista paneslavo que superara o particularismo dos diferentes pobos da rexi\u00f3n noroccidental dos Balc\u00e1ns.\nEslovenia e Croacia.\nCando en 1809 Austria cedeu a Napole\u00f3n os territorios eslovenos (Carintia, Carniola e Estiria) e croatas (Istria, Croacia occidental e Dalmacia), Bonaparte introduciu o eslavo na administraci\u00f3n local, suprimiu os privilexios feudais e fomentou unha gran reforma educativa, co que se preparou o despertar nacional. O pa\u00eds tivo os seus propios xornais, creou novas escolas e instituci\u00f3ns eslavas e reviviu a s\u00faa cultura. Todo iso fixo que despertara o sentimento nacionalista, acentuado coa expulsi\u00f3n dos franceses polos austr\u00edacos en 1813-1814. Austria adquiriu, ademais, no Congreso de Viena (1815), os territorios eslovenos e croatas de Venecia (provincia de Gorizia/Gorica e Dalmacia).\nA pesar dos intentos de rexermanizaci\u00f3n, a conciencia il\u00edrica quedaba xa latente no pobo e os intelectuais esforz\u00e1banse por manteren vivo este sentimento eslavista. Un dos m\u00e1ximos representantes deste movemento foi o anteriormente citado Ljudevit Gaj (1809-1872), fundador da \"Gaceta Il\u00edrica\" (1836).\nDurante a revoluci\u00f3n de 1848 os clubs nacionais eslovenos de Viena, Graz, Klagenfurt e Ljubljana promoveron a uni\u00f3n de todos os eslovenos nun estado mon\u00e1rquico rexido polos Habsburgo. En 1849 Carniola constitu\u00eduse, efemeramente, como reino aut\u00f3nomo do Imperio austr\u00edaco.\nTam\u00e9n en 1848 reun\u00edrase en Praga o I Congreso Eslavo, expresi\u00f3n do eslavismo ou paneslavismo, doutrina ou movemento pol\u00edtico que pretend\u00eda a independencia dos diversos pobos eslavos e a s\u00faa uni\u00f3n nun s\u00f3 estado de tipo federativo, en oposici\u00f3n ao panxermanismo. Neste congreso os croatas solicitaron dos Habsburgo unha Constituci\u00f3n liberal para o seu pa\u00eds. Viena, en principio, reco\u00f1eceulles a autonom\u00eda; pero en 1867 devolveu o pa\u00eds aos h\u00fangaros.\nOs croatas tiveron que combater para manter a s\u00faa autonom\u00eda fronte ao unitarismo preconizado polos nacionalistas h\u00fangaros de Kossuth, o que conseguiron tras a derrota do movemento independentista h\u00fangaro.\nAo constitu\u00edrse a Monarqu\u00eda Dual (Imperio Austro-H\u00fangaro), os croatas negociaron con Budapest un compromiso (\"nagodba\") que en 1868 eliminou os distritos baixo administraci\u00f3n militar (\"Fronteira Militar\"), unificou os banatos de Croacia e Eslavonia e reinstauroulles o seu status de reino asociado \u00e1 coroa h\u00fangara. Pero estas concesi\u00f3ns auton\u00f3micas non contentaron aos l\u00edderes nacionalistas (Strossmayer, Ra\u010dki, Star\u010devi\u0107, e outros). Ademais, esta aparente xenerosidade h\u00fangara, ti\u00f1a unha explicaci\u00f3n simple: Eslavonia estaba habitada en gran parte por serbios, que os maxiares esperaban opo\u00f1er aos croatas, como as\u00ed fixeron con grande \u00e9xito.\nO compromiso de 1868 sost\u00edvose con grandes dificultades. O goberno h\u00fangaro desenvolv\u00eda unha pol\u00edtica de maxiarizaci\u00f3n cultural e administrativa que suscitaba profundo rexeitamento en Croacia e que, tan s\u00f3 tres anos despois do restablecemento das s\u00faas liberdades, conduciu a unha revolta antih\u00fangara, encabezada por Eugen Kvaternik, que foi duramente reprimida. A estas disensi\u00f3ns uniuse o fracaso das reivindicaci\u00f3ns croatas sobre os territorios de Dalmacia e Rijeka (Fiume), administrados directamente por Viena.\nEn 1866, pola Paz de Viena (despois dunha guerra de Austria-Hungr\u00eda con Italia), os territorios de Eslovenia foron divididos, por cesi\u00f3n de Austria, entre Italia, Hungr\u00eda e a propia Austria; a Italia pasou o V\u00e9neto co Friuli udin\u00e9s. Pero os eslovenos xa adquiriran conciencia nacional e sent\u00edanse m\u00e1is inclinados cara aos pobos eslavos veci\u00f1os (serbios, croatas) que cara os xermanos ou os maxiares.\nEn canto a Dalmacia, coa ca\u00edda da Rep\u00fablica veneciana (1797) sufriu un breve per\u00edodo de anarqu\u00eda, pasando sucesivamente a mans dos austr\u00edacos (1797-1805), dos franceses (Paz de Presburgo) e dos italianos (1806-1809). Napole\u00f3n anexionouna, como vimos, \u00e1s Provincias Il\u00edricas, pero ao desfacerse o Imperio napole\u00f3nico volveu a caer en poder de Austria (1813).\nA mediados do s\u00e9culo XIX xurdiron en Dalmacia d\u00faas tendencias pol\u00edticas: os partidarios de constitu\u00edr un reino que abarcase Croacia-Dalmacia-Eslavonia, e o movemento autonomista. Os primeiros, apoiados por Austria (contraria \u00e1 influencia italiana) puxeron a Dalmacia baixo as directrices pol\u00edticas e culturais de Croacia.\nEn Istria o dominio veneciano marcou o inicio de continuas loitas intestinas que duraron at\u00e9 o Tratado de Campoformio (1797), polo que Napole\u00f3n ced\u00eda a Austria todas as posesi\u00f3ns venecianas. A Paz de Presburgo (1805) puxo a Italia baixo control franc\u00e9s, pasando Istria a formar parte das Provincias Il\u00edricas en 1809. Pero o Congreso de Viena (1815) anexionouna, finalmente, a Austria.\nNo terreo pol\u00edtico, na mesma li\u00f1a de oposici\u00f3n a Austria seguida por Pa\u0161i\u0107 en Serbia ao organizar o Partido Radical (nacionalista e democr\u00e1tico) en 1882, en Croacia creouse o Partido Campesi\u00f1o por Radi\u0107 (1904), que logrou varias vitorias electorais."}
{"id": "128554", "revid": "89787", "url": "https://gl.wikipedia.org/wiki?curid=128554", "title": "Hoste", "text": "Unha hoste era en Espa\u00f1a durante a Idade Media, a reuni\u00f3n de homes armados formando un ex\u00e9rcito tras o chamamento de prelados ou rico-homes, co obxectivo de realizar expedici\u00f3ns ou acudir \u00e1 guerra. Form\u00e1bano mesnadas de vasalos, cabaleiros, ordes militares e pr\u00edncipes estranxeiros.\nXunto a elas combat\u00edan en ocasi\u00f3ns outros homes armados con relaci\u00f3ns de vasalaxe puramente b\u00e9licas, co obxectivo de conseguir beneficios sociais ou econ\u00f3micos das s\u00faas vitorias.\nNun principio toda a poboaci\u00f3n estaba obrigada a formar parte das hostes, sendo m\u00e1is selectivos co paso do tempo, segundo mellor\u00e1banse as t\u00e9cnicas de combate.\nCreaci\u00f3n do termo.\nAo comezo da Idade Media, non exist\u00eda unha palabra concreta para denominar estes grupos de persoas con obxectivos militares. No galego medieval vacilaba entre as formas \"oste\" e \"hoste\" e xa aparece con ese significado nas Cantigas de Santa Mar\u00eda."}
{"id": "128555", "revid": "98629", "url": "https://gl.wikipedia.org/wiki?curid=128555", "title": "Instituci\u00f3ns da Uni\u00f3n Europea", "text": "As Instituci\u00f3ns da Uni\u00f3n Europea (UE) son os organismos pol\u00edticos e instituci\u00f3ns nos que os estados membros delegan parte dos seus poderes e soberan\u00eda. Con iso b\u00fascase que determinadas decisi\u00f3ns e actuaci\u00f3ns institucionais prove\u00f1an de \u00f3rganos de car\u00e1cter supranacional cuxa vontade se aplica no conxunto dos Estados membros, desapoderando as\u00ed aos \u00f3rganos nacionais de cada pa\u00eds.\nComo calquera estado, a UE disp\u00f3n dun parlamento, un executivo e un poder xudicial independente, que est\u00e1n apoiados e complementados por outras instituci\u00f3ns.\nAs normas e procedementos que as instituci\u00f3ns deben seguir establ\u00e9cense nos tratados, negociados polo Consello Europeo e en conferencias intergobernamentais e ratificados polos parlamentos nacionais de cada Estado. Os tratados que na actualidade definen a estrutura institucional son o Tratado da Uni\u00f3n Europea (TUE) e o Tratado da Comunidade Europea (TCE). Mentres o TCE recolle basicamente os contidos dos Tratado de Roma, polos que se creou a ent\u00f3n Comunidade Econ\u00f3mica Europea (CEE) en 1958, o TUE foi asinado en Maastricht en 1992, a\u00ednda que posteriormente foi modificado polo Tratado de \u00c1msterdan (1997) e o Tratado de Niza (2000).\nDespois do fracasado \"Tratado Constitucional\" (asinado en 2004 coa intenci\u00f3n de substitu\u00edr a todos os anteriores tratados, pero errado por mor dos referendos negativos en Francia e os Pa\u00edses Baixos en 2005), en 2007 asinouse o Tratado de Lisboa, que na actualidade at\u00f3pase no proceso de ratificaci\u00f3n. Este tratado modifica novamente o TUE, pero tam\u00e9n o TCE, que pasar\u00eda a chamarse \"Tratado sobre o Funcionamento da Uni\u00f3n Europea\" (TFUE).\nAlicerces.\nO \"tres alicerces\" do TUE conforman a arquitectura da Uni\u00f3n:\nInstituci\u00f3ns.\nO Consello Europeo.\nO Consello Europeo (non confundir co Consello da UE), formado polos Xefes de Estado ou de Goberno dos Estados da Uni\u00f3n, re\u00fanese catro veces ao ano (segundo a Acta \u00danica Europea, debe reunirse polo menos d\u00faas veces ao ano ou m\u00e1is, de en sesi\u00f3n extraordinaria, por convocatoria do seu presidente) para analizar as grandes cuesti\u00f3ns europeas e dar \u00e1 Uni\u00f3n os impulsos necesarios, as\u00ed como definir as s\u00faas prioridades e orientar as s\u00faas pol\u00edticas xerais. Carece de toda potestade lexislativa, executiva ou xudicial, polo menos formalmente, pero a s\u00faa influencia \u00e9 grande e tende a ser crecente. O seu antecedente son as \"Conferencias no cume\" dos anos 70. O Tratado de Lisboa prev\u00e9 a transformaci\u00f3n desta peculiar estrutura intergobernamental, nunha das que ser\u00e1n sete Instituci\u00f3ns constitucionais; a saber, nesta orde: Parlamento Europeo, Consello Europeo, Consello, Comisi\u00f3n Europea, Tribunal de Xustiza da Uni\u00f3n Europea, Tribunal de Contas e Banco Central Europeo.\nDemais \u00f3rganos e organismos da Uni\u00f3n.\nOs \u00f3rganos son asimilables a instituci\u00f3ns de menor rango (a\u00ednda que non gozan dese estatuto), e, se as s\u00faas funci\u00f3ns son concretas, o \u00e1mbito sobre o que poden despregala \u00e9 transversal ou, no seu caso, apl\u00edcanse sobre campos m\u00e1is espec\u00edficos pero con amplas competencias que van moito m\u00e1is al\u00e1 da xesti\u00f3n. Gozan de independencia no exercicio das s\u00faas funci\u00f3ns.\nOs organismos son estruturas subsidiarias doutras instituci\u00f3ns pero con autonom\u00eda funcional, xeralmente versada en \u00e1mbitos especializados de xesti\u00f3n vicaria.\n\u00d3rganos consultivos.\nOs \u00f3rganos consultivos poden intervir de forma consultiva na toma de decisi\u00f3ns, a\u00ednda que non te\u00f1en ning\u00fan poder lexislativo."}
{"id": "128557", "revid": "23204", "url": "https://gl.wikipedia.org/wiki?curid=128557", "title": "Romasanta. A caza da besta", "text": "Romasanta (en ) \u00e9 un filme dirixido por Paco Plaza, baseado nunha novela de Alfredo Conde e na historia ver\u00eddica de Manuel Blanco Romasanta, tam\u00e9n co\u00f1ecido como \"o home lobo de Allariz\". Filmouse entre o 28 de xullo e o 29 de setembro do 2003 entre a provincia de Barcelona e Galiza.\nSinopse.\nA historia est\u00e1 ambientada en 1851 nunha aldea galega no medio do bosque, onde viven B\u00e1rbara (Elsa Pataky) e a s\u00faa irm\u00e1 Josefa. Non se atreven a sa\u00edr da casa por mor dos asasinatos masivos que te\u00f1en lugar na zona, debido aos cales se expande a lenda da existencia dun home lobo.\nUn d\u00eda chega \u00e1 zona un vendedor ambulante chamado Manuel Romasanta (Julian Sands), amante de Josefa, do que B\u00e1rbara est\u00e1 namorada en segredo. Romasanta acompa\u00f1a a Josefa \u00e1 cidade, pero esta nunca chega ao seu destino.\nRomasanta \u00e9 capturado como o temido home lobo. Alega na s\u00faa defensa que \u00e9 v\u00edtima dunha maldici\u00f3n. A sociedade div\u00eddese: os alde\u00e1ns esixen que se castigue a Romasanta, mentres os burgueses, cun reputado antrop\u00f3logo \u00e1 fronte, xustifican os seus actos ao considerar que padece a licantrop\u00eda en forma de enfermidade mental."}
{"id": "128558", "revid": "56817", "url": "https://gl.wikipedia.org/wiki?curid=128558", "title": "Romasanta", "text": "Romasanta pode referirse a:"}
{"id": "128561", "revid": "23204", "url": "https://gl.wikipedia.org/wiki?curid=128561", "title": "Jo\u00e3o Pinheiro Chagas", "text": "Jo\u00e3o Pinheiro Chagas, nado o 1 de setembro de 1863 e finado o 28 de maio de 1925, foi un xornalista, diplom\u00e1tico e pol\u00edtico, primeiro ministro de Portugal entre o 3 de setembro e o 12 de novembro de 1911."}
{"id": "128563", "revid": "89787", "url": "https://gl.wikipedia.org/wiki?curid=128563", "title": "Can da Serra da Estrela", "text": "O can da Serra da Estrela \u00e9 unha raza canina natural de Portugal, orixinario da rexi\u00f3n monta\u00f1osa da Serra da Estrela onde se emprega tradicionalmente como pastor de raba\u00f1os."}
{"id": "128564", "revid": "23204", "url": "https://gl.wikipedia.org/wiki?curid=128564", "title": "Historia de Chengdu", "text": ""}
{"id": "128565", "revid": "23204", "url": "https://gl.wikipedia.org/wiki?curid=128565", "title": "Kerry", "text": "Kerry ou Kerri pode referise a:\nPersonalidades.\nNa pol\u00edtica:\nNo cinema:\nNa m\u00fasica:\nNos deportes:"}
{"id": "128566", "revid": "56817", "url": "https://gl.wikipedia.org/wiki?curid=128566", "title": "R\u00edo Min", "text": "R\u00edo Min (\"Min Jiang\") pode referirse a:"}
{"id": "128567", "revid": "23204", "url": "https://gl.wikipedia.org/wiki?curid=128567", "title": "Sichuan", "text": "Sichuan \u00e9 unha provincia do suroeste da Rep\u00fablica Popular da China. A s\u00faa capital \u00e9 Chengdu; e con outras poboaci\u00f3ns importantes como son Zigong (tam\u00e9n co\u00f1ecida como Tzu-kung), Kangding e Litang.\nTen unha extensi\u00f3n de 487.000 quil\u00f3metros cadrados e unha poboaci\u00f3n, en crecemento, duns 85.600.000 habitantes no (2009), sendo a cuarta provincia m\u00e1is poboada da China, detr\u00e1s de Guangdong (Kwangtung), Henan (Honan) e Shandong (Shantung).\nLimita polo norte coa provincia de Gansu, polo noroeste coa provincia de Shaanxi, polo leste co municipio de Chongqing, polo sueste coa provincia de Guizhou, polo sur coa provincia de Yunnan, polo oeste coa Rexi\u00f3n Aut\u00f3noma do T\u00edbet e polo noroeste coa provincia de Qinghai.\nEst\u00e1 situada no suroeste da China, atravesada polo r\u00edo Yangzi. A parte oriental est\u00e1 ocupada pola 'conca vermella', unha depresi\u00f3n moi f\u00e9rtil e cun clima c\u00e1lido de invernos suaves. No oeste a paisaxe consiste en altiplanos e abruptas monta\u00f1as cheas de gander\u00eda. \u00c9 unha das portas de comunicaci\u00f3n co T\u00edbet.\nNa segunda feira do 12 de maio de 2008, \u00e1s 14:28:00 (horario local), produciuse un terremoto dunha magnitude de 7.8, localizado a 90\u00a0km ao noroeste da capital Chengdu, que provocou 40.075 mortos (39.577 na provincia) e 247.645 feridos, segundo fontes oficiales."}
{"id": "128571", "revid": "1131", "url": "https://gl.wikipedia.org/wiki?curid=128571", "title": "Galer\u00eda de imaxes de larvas de Galicia", "text": "Larva \u00e9 calquera forma dun animal en desenvolvemento que a\u00ednda non atinxiu a maduraci\u00f3n sexual e que \u00e9 diferente do estado adulto."}
{"id": "128573", "revid": "89787", "url": "https://gl.wikipedia.org/wiki?curid=128573", "title": "Mapa conceptual", "text": "Un mapa conceptual \u00e9 unha estratexia de aprendizaxe propia da teor\u00eda construtivista, que produce aprendizaxes significativas ao relacionar os conceptos de xeito ordenado. Caracter\u00edzase pola s\u00faa simplificaci\u00f3n, xerarquizaci\u00f3n e impacto visual.\nIntroduci\u00f3n.\nSegundo David Ausubel a maior parte da aprendizaxe escolar \u00e9 relativamente arbitraria e non substantiva, polo que o alumnado usa a repetici\u00f3n para adquirir os co\u00f1ecementos escolares (declarativo, procedemental e actitudinal). A repetici\u00f3n \u00e9 unha t\u00e9cnica de aprendizaxe \u00fatil no caso de materiais como as listas de datos sen conexi\u00f3n e as que se require recordar tal coma un n\u00famero telef\u00f3nico. Por\u00e9n, ao non darlle significado \u00e1 tarefa, o memorizado adoita esquecerse en pouco tempo, polo que conv\u00e9n recorrer a estratexias de aprendizaxe de acordo ao contido en particular, que produzan aprendizaxes significativas e non memor\u00edsticas.\nA aprendizaxe significativa pon \u00e9nfase na creaci\u00f3n, evoluci\u00f3n e relaci\u00f3n entre os conceptos. Hai diferentes maneiras de cami\u00f1ar cara \u00e1 construci\u00f3n de aprendizaxes significativas, pero todas elas pasan por co\u00f1ecer o que o alumnado xa sabe e a construci\u00f3n do novo co\u00f1ecemento a partir dese punto.\nCaracter\u00edsticas.\nAs caracter\u00edsticas dun bo mapa conceptual son a xerarquizaci\u00f3n, impacto visual e simplificaci\u00f3n.\nConsiderando estas caracter\u00edsticas, os mapas conceptuais fomentan a creatividade e facilitan a participaci\u00f3n.\nUsos.\nJoseph D. Novak e D. Bob Gowin afirman que unha vez que o alumno ten a habilidade na s\u00faa elaboraci\u00f3n, o seu uso permitir\u00e1 saber o que o alumno xa co\u00f1ece antes de emprender unha aprendizaxe concreta. Isto permite co\u00f1ecer as deficiencias e erros conceptuais, as\u00ed como incorporar aos alumnos que fracasan na aprendizaxe pola negativa a realizar tarefas pouco significativas. Permite ademais constru\u00edr significados m\u00e1is ricos e estimular a aprendizaxe significativa, ao ser cada alumno consciente do que aprende. P\u00f3dese trazar unha ruta de aprendizaxe que permita saber por onde se vai e cara a onde se cami\u00f1a.\nNa s\u00faa elaboraci\u00f3n p\u00f3dense extraer significados dos libros de texto, conferencias, obras literarias e traballos de laboratorio, campo ou estudo. Permite preparar traballos orais ou escritos, facer s\u00ednteses de lecturas de artigos, peri\u00f3dicos ou revistas, fomentar o traballo cooperativo, a comunicaci\u00f3n, a creatividade e o esp\u00edrito negociador.\nM\u00e9todo de confecci\u00f3n.\nConxuntando as propostas de Novak e Gowin (1984), Ontoria, P\u00e9rez Caban\u00ed, Horton e Gonz\u00e1lez, para a elaboraci\u00f3n dun mapa conceptual \u00e9 necesario:\nDiferenzas respecto ao mapa mental.\nUn mapa mental consta dun concepto en torno ao que se debuxan entre 5 e 10 ideas principais referidas a el. A partir de cada unha das palabras derivadas, deb\u00faxanse \u00e1 s\u00faa vez de 5 a 10 ideas principais referidas a cada unha desas palabras.\nGran parte da diferenza estriba na capacidade visual do mapa mental e as conexi\u00f3ns que realiza. O mapa mental busca e esixe imaxes para a s\u00faa construci\u00f3n. As imaxes e debuxos te\u00f1en varias funci\u00f3ns, algunhas mnemot\u00e9cnicas, outra para reducir as palabras mantendo un concepto ou idea complexa e tam\u00e9n para buscar novas conexi\u00f3ns. As imaxes conectan axi\u00f1a con outras ideas af\u00edns, polo que parte da potencia do mapa mental est\u00e1 na s\u00faa capacidade visual de xerar novas conexi\u00f3ns e reter as ideas co hemisferio visual do cerebro.\nV\u00e9xase tam\u00e9n.\nLigaz\u00f3ns externas.\nSoftware para realizar mapas conceptuais:"}
{"id": "128576", "revid": "7802", "url": "https://gl.wikipedia.org/wiki?curid=128576", "title": "Xurxo I de Gran Breta\u00f1a", "text": "Xurxo I de Gran Breta\u00f1a, nado en Osnabr\u00fcck o 28 de maio de 1660 e finado o 11 de xu\u00f1o de 1727, foi pr\u00edncipe de Hann\u00f3ver desde 23 de xaneiro de 1698 ata a s\u00faa morte, e rei de Gran Breta\u00f1a e Irlanda dende o 1 de agosto de 1714 ata a s\u00faa morte.\nTraxectoria.\nEra tam\u00e9n o \"Erzbannertr\u00e4ger\" (logo Arquitesoureiro) e Pr\u00edncipe elector do Sacro Imperio Romano Xerm\u00e1nico. Xurxo I, o primeiro monarca da casa de Hann\u00f3ver de Gran Breta\u00f1a e Irlanda, non falaba ingl\u00e9s de forma flu\u00edda, e no seu lugar, falou sempre o seu alem\u00e1n nativo, o que supuxo a mofa dos seus s\u00fabditos brit\u00e1nicos. Durante o seu reinado, o poder da monarqu\u00eda diminu\u00edu, desenvolveuse o moderno sistema de goberno por Oficina. Durante os \u00faltimos anos do seu reinado, o poder de feito estivo nas mans do seu Primeiro Ministro, Sir Robert Walpole.\nEn 1714 sucedeu \u00e1 ra\u00ed\u00f1a Ana I de Gran Breta\u00f1a, morta sen descendentes. Os seus dereitos \u00e1 coroa base\u00e1banse no feito de que, pola s\u00faa nai Sof\u00eda de Hann\u00f3ver, era bisneto de Xacobe Estuardo (1566-1625), rei de Escocia de 1567 a 1625, convertido en Xaime I de Inglaterra e Irlanda en 1603."}
{"id": "128587", "revid": "132", "url": "https://gl.wikipedia.org/wiki?curid=128587", "title": "Acrocephalus dumetorum", "text": ""}
{"id": "128588", "revid": "132", "url": "https://gl.wikipedia.org/wiki?curid=128588", "title": "Acrocephalus griseldis", "text": ""}
{"id": "128589", "revid": "132", "url": "https://gl.wikipedia.org/wiki?curid=128589", "title": "Acrocephalus melanopogon", "text": ""}
{"id": "128590", "revid": "132", "url": "https://gl.wikipedia.org/wiki?curid=128590", "title": "Acrocephalus paludicola", "text": ""}
{"id": "128591", "revid": "132", "url": "https://gl.wikipedia.org/wiki?curid=128591", "title": "Acrocephalus palustris", "text": ""}
{"id": "128592", "revid": "132", "url": "https://gl.wikipedia.org/wiki?curid=128592", "title": "Acrocephalus scirpaceus", "text": ""}
{"id": "128593", "revid": "132", "url": "https://gl.wikipedia.org/wiki?curid=128593", "title": "Actitis hypoleucos", "text": ""}
{"id": "128594", "revid": "132", "url": "https://gl.wikipedia.org/wiki?curid=128594", "title": "Actitis macularia", "text": ""}
{"id": "128595", "revid": "132", "url": "https://gl.wikipedia.org/wiki?curid=128595", "title": "Aeghitalus caudatus", "text": ""}
{"id": "128596", "revid": "132", "url": "https://gl.wikipedia.org/wiki?curid=128596", "title": "Aix galericulata", "text": ""}
{"id": "128597", "revid": "132", "url": "https://gl.wikipedia.org/wiki?curid=128597", "title": "Alcedo atthis", "text": ""}
{"id": "128598", "revid": "56817", "url": "https://gl.wikipedia.org/wiki?curid=128598", "title": "Carolo", "text": "Carolo pode referirse a:"}
{"id": "128599", "revid": "132", "url": "https://gl.wikipedia.org/wiki?curid=128599", "title": "Alectoris barbara", "text": ""}
{"id": "128600", "revid": "132", "url": "https://gl.wikipedia.org/wiki?curid=128600", "title": "Alectoris graeca", "text": ""}
{"id": "128601", "revid": "1505", "url": "https://gl.wikipedia.org/wiki?curid=128601", "title": "Alectoris rufa", "text": ""}
{"id": "128602", "revid": "1505", "url": "https://gl.wikipedia.org/wiki?curid=128602", "title": "Perdiz rubia", "text": ""}
{"id": "128603", "revid": "5863", "url": "https://gl.wikipedia.org/wiki?curid=128603", "title": "Alopochen aegyptiacus", "text": ""}
{"id": "128604", "revid": "132", "url": "https://gl.wikipedia.org/wiki?curid=128604", "title": "Amandava amandava", "text": ""}
{"id": "128606", "revid": "132", "url": "https://gl.wikipedia.org/wiki?curid=128606", "title": "Anas americana", "text": ""}
{"id": "128608", "revid": "132", "url": "https://gl.wikipedia.org/wiki?curid=128608", "title": "Anas crecca", "text": ""}
{"id": "128609", "revid": "132", "url": "https://gl.wikipedia.org/wiki?curid=128609", "title": "Anas discors", "text": ""}
{"id": "128610", "revid": "132", "url": "https://gl.wikipedia.org/wiki?curid=128610", "title": "Anas falcata", "text": ""}
{"id": "128611", "revid": "132", "url": "https://gl.wikipedia.org/wiki?curid=128611", "title": "Anas formosa", "text": ""}
{"id": "128612", "revid": "1822", "url": "https://gl.wikipedia.org/wiki?curid=128612", "title": "Anser albifrons", "text": ""}
{"id": "128613", "revid": "1822", "url": "https://gl.wikipedia.org/wiki?curid=128613", "title": "Ganso careto", "text": ""}
{"id": "128614", "revid": "132", "url": "https://gl.wikipedia.org/wiki?curid=128614", "title": "Anser brachyrhynchus", "text": ""}
{"id": "128615", "revid": "132", "url": "https://gl.wikipedia.org/wiki?curid=128615", "title": "Anser caerulescens", "text": ""}
{"id": "128619", "revid": "132", "url": "https://gl.wikipedia.org/wiki?curid=128619", "title": "Anthus richardi", "text": ""}
{"id": "128620", "revid": "132", "url": "https://gl.wikipedia.org/wiki?curid=128620", "title": "Aquila rapax", "text": ""}
{"id": "128621", "revid": "132", "url": "https://gl.wikipedia.org/wiki?curid=128621", "title": "Ardea cinerea", "text": ""}
{"id": "128622", "revid": "132", "url": "https://gl.wikipedia.org/wiki?curid=128622", "title": "Parrulo chup\u00f3n", "text": ""}
{"id": "128623", "revid": "132", "url": "https://gl.wikipedia.org/wiki?curid=128623", "title": "Bombycilla garrulus", "text": ""}
{"id": "128624", "revid": "132", "url": "https://gl.wikipedia.org/wiki?curid=128624", "title": "Branta leucopsis", "text": ""}
{"id": "128625", "revid": "132", "url": "https://gl.wikipedia.org/wiki?curid=128625", "title": "Ganso de cara branca", "text": ""}
{"id": "128626", "revid": "132", "url": "https://gl.wikipedia.org/wiki?curid=128626", "title": "Branta ruficollis", "text": ""}
{"id": "128627", "revid": "132", "url": "https://gl.wikipedia.org/wiki?curid=128627", "title": "Parrulo ollodouro", "text": ""}
{"id": "128628", "revid": "132", "url": "https://gl.wikipedia.org/wiki?curid=128628", "title": "Bulweria bulwerii", "text": ""}
{"id": "128630", "revid": "132", "url": "https://gl.wikipedia.org/wiki?curid=128630", "title": "Mi\u00f1ato rubio", "text": ""}
{"id": "128638", "revid": "98629", "url": "https://gl.wikipedia.org/wiki?curid=128638", "title": "Alberte I de B\u00e9lxica", "text": "Alberte I, nado en Bruxelas o 8 de abril de 1875 e finado en Marche-les-Dames o 17 de febreiro de 1934) foi o terceiro rei dos Belgas.\nTraxectoria.\nNado \"Albert L\u00e9opold Cl\u00e9ment-Marie Meinrad\", era o fillo m\u00e1is novo do conde de Flandres e sucedeu o seu t\u00edo paterno, Leopoldo II, ao trono. O seu av\u00f3, Leopoldo I, foi o primeiro rei dos belgas. A s\u00faa t\u00eda, Carlota, a primeira princesa de B\u00e9lxica, foi tam\u00e9n a emperatriz de M\u00e9xico.\nCoa morte do seu irm\u00e1n, o pr\u00edncipe Baldu\u00edno de B\u00e9lxica, en 1891, Alberto converteuse no terceiro na li\u00f1a de sucesi\u00f3n ao trono. El foi herdeiro presunto do trono belga despois da morte do seu pai, en 1905.\nEn decembro de 1909, o rei Leopoldo II morreu, facendo de Alberte, aos trinta e catro anos de idade, o novo monarca.\nDurante a primeira guerra mundial, Alberte I asumiu o mando do ex\u00e9rcito belga para defender o seu pa\u00eds da invasi\u00f3n alem\u00e1n, resistindo at\u00e9 o Reino Unido e a Francia se prepararen para a primeira Batalla do Marne, en setembro de 1914.\n\"Eu goberno unha naci\u00f3n, e non unha estrada\", dixo o rei en resposta aos alem\u00e1ns, que desexaban mover os seus soldados a trav\u00e9s de B\u00e9lxica. Levou o seu ex\u00e9rcito ao asedio de Antuerpen e \u00e1 batalla de Yser.\nAo final da guerra, retornou ao seu territorio como comandante do Grupo Flandres, que consist\u00eda en divisi\u00f3ns belgas, inglesas e francesas. Foi saudado en Bruxelas como un heroe nacional.\nPremios e distinci\u00f3ns.\nFoi nomeado doutor honoris causa en Leis pola Universidade Cat\u00f3lica de Am\u00e9rica en 1919."}
{"id": "128640", "revid": "23204", "url": "https://gl.wikipedia.org/wiki?curid=128640", "title": "Casa de Saxonia-Coburgo e Gotha", "text": "A Casa de Saxonia Coburgo Gota foi unha das diferentes casas reais europeas, sendo unha rama da saxona Dinast\u00eda Wettin. Reinou en B\u00e9lxica por medio dos descendentes de Leopoldo I de B\u00e9lxica e no Reino Unido por medio dos descendentes de Alberte de Saxe-Coburgo-Gota; Xurxo V do Reino Unido cambiou o nome de Saxe-Coburgo-Gota para Windsor en 1917, temendo a onda de germanofobia causada pola Grande Guerra.\nOutros membros desta Casa torn\u00e1ronse rexentes noutros pa\u00edses europeos. Fernando, primo de Leopoldo de B\u00e9lxica, casou con Mar\u00eda II de Portugal, e os seus descendentes continuaron a reinar en Portugal ata o golpe republicano de 1910.\nOutro herdeiro da familia, Fernando I de Bulgaria, converteuse en pr\u00edncipe e tsar daquel pa\u00eds, e os seus descendentes continuaron a reinar ata 1946. O actual xefe da Casa b\u00falgara, o antigo rei Sime\u00f3n II de Bulgaria, atende polo nome Sime\u00f3n Sakskoburggotski, e en 24 de xullo de 2001 converteuse en primeiro ministro de Bulgaria. Foi a primeira vez na historia de Europa que un antigo monarca regresou ao poder v\u00eda elecci\u00f3n democr\u00e1tica."}
{"id": "128643", "revid": "1131", "url": "https://gl.wikipedia.org/wiki?curid=128643", "title": "As Ciberirmandades da Fala", "text": ""}
{"id": "128645", "revid": "12452", "url": "https://gl.wikipedia.org/wiki?curid=128645", "title": "Provincia de Asturias", "text": ""}
{"id": "128649", "revid": "98629", "url": "https://gl.wikipedia.org/wiki?curid=128649", "title": "Illa Mosquito", "text": "Illa Mosquito (ingl\u00e9s \"Mosquito Island\" ou Moskito Island) \u00e9 unha illa no arquip\u00e9lago das Illas Virxes Brit\u00e1nicas no Caribe pertencentes ao Reino Unido. Situada fronte \u00e1 costa de Virgin Gorda \u00e9 desde hai tempo a favorita para mergulladores e mari\u00f1eiros. Durante moitos anos, a illa foi a localizaci\u00f3n dun resort de mergullo chamado Drake's Anchorage. Sir Richard Branson mercou a illa en 2007 por 10 mill\u00f3ns de libras. \nA illa est\u00e1 situada no lado oeste do seo de Gorda xunto a Virgin Gorda e preto de Illa Necker, que tam\u00e9n \u00e9 propiedade de Branson.\nBarack Obama visitou a illa en febreiro de 2017 e al\u00ed aprendeu a facer kiteboard, pouco despois da s\u00faa retirada como presidente dos Estados Unidos. \nXeograf\u00eda.\nIlla Mosquito at\u00f3pase no Mar Caribe preto de 10 quil\u00f3metros ao nord\u00e9s da illa principal de T\u00f3rtola e s\u00f3 a uns 100 m ao norte da \"Angu\u00eda Point\" en Virgin Gorda e aproximadamente 1\u00a0km ao suroeste de Illa Necker.\nA illa \u00e9 de orixe volc\u00e1nico ten unha superficie de ao redor de 0,5\u00a0km\u00b2. A altura m\u00e1xima \u00e9 duns 50 metros sobre o mar\n\u00c9 totalmente de propiedade privada e non ten poboaci\u00f3n permanente.\nA illa s\u00f3 se pode chegar por barco, o transbordador desde T\u00f3rtola tarda uns 30 minutos.\nHistoria.\nMosquito foi descuberta 1493 por Cristovo Col\u00f3n, durante a s\u00faa segunda viaxe \u00f3 Novo Mundo.\nO nome v\u00e9n de \"Mosquito\", uns nativos americanos que viv\u00edan na illa antes da 1500.\nEn 1672 a illa incorporouse \u00e1 colonia brit\u00e1nica de Antiga. En 1773 converteuse con outras illas no territorio das Illas Virxes Brit\u00e1nicas.\nEn 2007 comprou a illa o aventureiro e empresario Sir \"Richard Branson\" e agora toda a illa \u00e9 de propiedade privada. Branson tam\u00e9n \u00e9 propietario da Illa Necker.\nHoxe a illa est\u00e1 deserta, en previsi\u00f3n do despregamento dun complexo tur\u00edstico planificado."}
{"id": "128651", "revid": "89787", "url": "https://gl.wikipedia.org/wiki?curid=128651", "title": "Illa Necker, Illas Virxes", "text": "Illa Necker (ingl\u00e9s \"Necker Island\") \u00e9 unha illa de 30 hect\u00e1reas no arquip\u00e9lago das Illas Virxes Brit\u00e1nicas xusto ao norte de Virgin Gorda no Caribe pertencentes a Reino Unido. Os terreos da illa son propiedade de Sir Richard Branson, presidente do Grupo Virgin, e forma parte da carteira de Virgin Limited Edition de propiedades de luxo. Toda a illa funciona como un resort e pode acomodar ata 34 h\u00f3spedes, con espazo adicional para seis nenos.\nXeograf\u00eda.\nA illa Necker est\u00e1 situada no Mar Caribe a 11\u00a0km ao nord\u00e9s da illa principal de T\u00f3rtola e a 5\u00b49 km ao norte da Virgin Gorda e ao nord\u00e9s de Prickly Pear e tam\u00e9n da illa Mosquito (\u00e1s veces chamada Moskito Island), que tam\u00e9n \u00e9 propiedade de Branson. As Illas Virxes Brit\u00e1nicas (IVB) son un grupo de illas que se atopa a preto de 1815 km. ao sueste de Miami, Florida, 184 km., ao leste de San Xo\u00e1n de Porto Rico, e preto de 175 km. ao noroeste de Saint-Barth\u00e9lemy. \nA illa \u00e9 de orixe volc\u00e1nico, ten unha superficie de ao redor de 0,3\u00a0km\u00b2 e est\u00e1 rodeada por un arrecife de coral. Devil\u00b4s Hill ten a altura m\u00e1xima cuns 50 metros sobre o mar\n\u00c9 unha illa de propiedade privada e non ten poboaci\u00f3n permanente. \u00c1 illa s\u00f3 se pode chegar por helic\u00f3ptero ou barco, o transbordador desde T\u00f3rtola tarda uns 30 minutos e desde Virgin Gorda uns 15 minutos.\nHistoria.\nIlla Necker foi descuberta en 1493 por Cristovo Col\u00f3n, durante a s\u00faa segunda viaxe \u00f3 Novo Mundo. Probablemente estivo sempre deshabitada ata finais do s\u00e9culo XX.\nA illa recibiu o nome de comandante da escuadra neerlandesa do s\u00e9culo XVII,capit\u00e1n Johannes de Neckere\".\nEn 1672 a illa incorporouse \u00e1 colonia brit\u00e1nica de Antiga. En 1773 converteuse con outras illas no territorio das Illas Virxes Brit\u00e1nicas.\nEn 1979 comprou a illa o aventureiro e empresario Sir Richard Branson. Tomoulle preto de 3 anos e 10 mill\u00f3ns de d\u00f3lares transformar a illa nun complexo privado de luxo. A illa pode acomodar a 28 persoas e al\u00fagase por 46.000 d\u00f3lares por d\u00eda.\nO turismo \u00e9 a \u00fanica fonte de ingresos da illa, alug\u00e1ndose a persoas famosas que queren pasar as s\u00faas vacaci\u00f3ns na illa.\nCompra da illa por Richard Branson.\nRichard Branson soubo que algunhas das illas das Illas Virxes Brit\u00e1nicas estaban \u00e1 venda en 1978. Pouco despois Branson foi \u00e1s Illas Virxes Brit\u00e1nicas de vacaci\u00f3ns para investigar os posibles negocios inmobiliarios. ao observar as illas por primeira vez, pensou usalas para vendelas a estrelas do rock da s\u00faa discogr\u00e1fica. Percorreu as illas en helic\u00f3ptero a \u00faltima illa que viu foi a illa de Necker e, despois de subir ao outeiro e quedar sorprendido pola vista e a vida salvaxe, decidiu mercar a illa. Despois de facer unha oferta de baixo valor de 100.000 d\u00f3lares por unha illa de 6 mill\u00f3ns de d\u00f3lares (debido aos seus fondos relativamente modestos naquel momento na s\u00faa carreira), foi rexeitado e escoltado de volta ao continente. Un ano despois, o propietario, John Lyttelton, 11\u00ba Vizconde de Cobham, necesitado de capital a curto prazo, finalmente vendeulla por 120.000 d\u00f3lares. (Algunhas fontes afirman que Branson mercou a illa por 180.000 d\u00f3lares), a\u00ednda que o propio Branson dixo a comprou por 120.000. Non obstante, o goberno impuxo unha restrici\u00f3n aos propietarios estranxeiros, o novo propietario ti\u00f1a que desenvolver un resort dentro dos catro anos seguintes ou a illa volver\u00eda ao estado. Branson comprometeuse a constru\u00edr un resort na s\u00faa illa dos seus so\u00f1os tropicais.\nCando Branson mercou a illa, estaba deshabitada. El mercou a illa aos 28 anos, apenas seis anos despois de comezar co Grupo Virgin. Tardou tres anos e uns 10 mill\u00f3ns de d\u00f3lares en convertela nunha illa privada. Usando pedra local, frondosas brasileiras, antig\u00fcidades asi\u00e1ticas, alfombras indias, pezas de arte e tecidos e mobles de bamb\u00fa de Bal\u00ed, os arquitectos e dese\u00f1adores crearon unha vila en estilo balin\u00e9s de 10 dormitorios na parte superior dun outeiro sobre a praia. Cada un dos dez dormitorios ten paredes abertas, ofrecendo unha vista de 360 \u200b\u200bgraos. A illa ten unha capacidade de aloxamento para 30 persoas e alugase por 65.000 d\u00f3lares por d\u00eda, 2.167 d\u00f3lares por persoa e d\u00eda. O custo de aloxamento incl\u00fae o acceso a d\u00faas praias, piscinas privadas, pistas de tenis, vistas esc\u00e9nicas, un chef persoal, un equipo de preto de 100 empregados e unha ampla gama de equipos para deportes acu\u00e1ticos. \nPrivacidade e acceso.\nA\u00ednda que os terreos da illa son de propiedade privada, de acordo a lei brit\u00e1nica das Illas Virxes, todas as praias ata a li\u00f1a da marea alta son terras da coroa e est\u00e1n abertas ao p\u00fablico."}
{"id": "128653", "revid": "1131", "url": "https://gl.wikipedia.org/wiki?curid=128653", "title": "As Neves (hom\u00f3nimos)", "text": "O top\u00f3nimo galego As Neves pode referirse a:"}
{"id": "128654", "revid": "47401", "url": "https://gl.wikipedia.org/wiki?curid=128654", "title": "O desfalco", "text": "O desfalco \u00e9 unha novela de Valentin Kataev, escrita en lingua rusa co t\u00edtulo orixinal de Rastr\u00e1tchiki e publicada por vez primeira por entregas nunha revista en 1926. Foi traducida ao galego por Ekaterina Guerbek, sendo publicada en 2007 por Rinoceronte Editora.\nEst\u00e1 ambientada na d\u00e9cada dos 1920 sovi\u00e9tico, en tempos da Nova Pol\u00edtica Econ\u00f3mica, cando o Estado se prop\u00f3n p\u00f3rlle fin \u00e1 malversaci\u00f3n de fondos; e para esta obra, o autor inspirouse en artigos xornal\u00edsticos da \u00e9poca. Da novela, o autor fixo unha peza de teatro ao ano seguinte para o teatro moscovita MJAT. Tanto a obra narrativa como a de teatro est\u00e1n traducidas a numerosas linguas.\nArgumento.\nEn Moscova, dous funcionarios, Filip Step\u00e1novich e V\u00e1\u00f1echka, furtan o di\u00f1eiro todo que lle ti\u00f1an que entregar aos empregados, e andan escapados por San Petersburgo at\u00e9 que fican sen un can e se entregan."}
{"id": "128655", "revid": "7802", "url": "https://gl.wikipedia.org/wiki?curid=128655", "title": "Torremolinos 73", "text": "Torremolinos 73 \u00e9 un filme de coproduci\u00f3n hispano-danesa escrito e dirixida por Pablo Berger no 2002. Estreouse no cine en abril de 2003.\nArgumento.\nAlfredo \u00e9 un vendedor de enciclopedias que ve como o seu traballo non ten futuro por culpa da irrupci\u00f3n dos coleccionables. Don Carlos (Juan Diego), director de Producciones Montoya e xefe de Alfredo, proponlles a el e a s\u00faa muller, Carmen (Candela Pe\u00f1a) gravar pel\u00edculas er\u00f3tico-educativas en s\u00faper 8 para a s\u00faa comercializaci\u00f3n en Escandinavia. Con isto, Alfredo recibe clases de direcci\u00f3n de cine por parte dun suposto axudante de Ingmar Bergman.\nMentres Alfredo se afecciona ao cine de Bergman, Carmen quere ter un fillo, mais conv\u00e9rtese nunha estrela do cine porno en Escandinavia. Tras co\u00f1ecer a fama das s\u00faas pel\u00edculas no Norte, Alfredo decide escribir e rodar a s\u00faa propia pel\u00edcula, \"Torremolinos 73\", para o que se desprazan \u00e1 cidade malague\u00f1a de Torremolinos, protagonizando as\u00ed o filme M\u00e1ximo Valverde e a propia Carmen.\nGalard\u00f3ns.\nPremios Goya.\nTivo catro candidaturas na XVIII edici\u00f3n dos Premios Goya, mais non ga\u00f1ou ning\u00fan. \nFestival de M\u00e1laga.\nNo Festival de Cine de M\u00e1laga conseguiu catro premios:\nFestival de Tolosa.\nNo Festival de Tolosa ga\u00f1ou cinco premios:"}
{"id": "128656", "revid": "43327", "url": "https://gl.wikipedia.org/wiki?curid=128656", "title": "Porto Rico (hom\u00f3nimos)", "text": "Porto Rico p\u00f3dese referir:"}
{"id": "128667", "revid": "1131", "url": "https://gl.wikipedia.org/wiki?curid=128667", "title": "Mosteiro de Santa Mar\u00eda de Ferreira de Pallares", "text": "O mosteiro de Santa Mar\u00eda de Ferreira de Pallares \u00e9 un mosteiro medieval situado na parroquia de Ferreira de Pallares, no concello de Gunt\u00edn.\nHistoria.\nFundouse no ano 909 polos condes don Ero Fern\u00e1ndez e dona Laura; a\u00ednda que, o mosteiro exist\u00eda antes da doaz\u00f3n de Ero e Elvira, pese a que a importancia da doaz\u00f3n fixo que os considerasen fundadores.A s\u00faa netaa condesa Ocrocia Gosteez ergeuse contra o rei Fernando I de Le\u00f3n.\nDesde principios do s\u00e9culo X, as doaz\u00f3ns ao mosteiro prod\u00edganse, igual que no s\u00e9culo XI e contin\u00faan no s\u00e9culo XII coas de Afonso VII, Afonso XI, Fernando Mu\u00f1iz, a condesa Fronilde e Afonso IX.\nAo longo do s\u00e9culo XIII, o patrimonio do mosteiro segue aumentando grazas a doaz\u00f3ns e permutas, coma a realizada co bispo de Lugo, Mart\u00edn, o 18 de xaneiro de 1228, ou mediante compra (a do abade Mart\u00edn o 3 de febreiro de 1228). A posesi\u00f3n destes bens non foi sempre pac\u00edfica e \u00e1s veces tivo que intervir o propio monarca. A protecci\u00f3n real foi continua: Sancho IV, Fernando IV, Afonso XI, Pedro I e Xo\u00e1n I confirmaron e sentenciaron en varias ocasi\u00f3ns a favor do cenobio.\nCando, a petici\u00f3n dos Reis Cat\u00f3licos, se leva a cabo a reforma dos mosteiros galegos, Ferreira de Pallares foi anexionado por San Xi\u00e1n a Samos no ano 1517. A anexi\u00f3n foi sancionada pola bula de Le\u00f3n X. Desde este momento queda como priorado dependente do mosteiro de Samos ata a exclaustraci\u00f3n do ano 1835.\nNa actualidade \u00e9 unha simple parroquia da diocese de Lugo.\nA igrexa mosteiro \u00e9, segundo Yepes, unha das mellores de todo o bispado de Lugo. Nela mest\u00faranse f\u00f3rmulas e soluci\u00f3ns rom\u00e1nicas con outras protog\u00f3ticas. Conserva dous sepulcros do g\u00f3tico flam\u00edxero da li\u00f1axe dos Rodeiro."}
{"id": "128670", "revid": "12452", "url": "https://gl.wikipedia.org/wiki?curid=128670", "title": "Calidris alba", "text": ""}
{"id": "128672", "revid": "12452", "url": "https://gl.wikipedia.org/wiki?curid=128672", "title": "Calidris alpina", "text": ""}
{"id": "128674", "revid": "12452", "url": "https://gl.wikipedia.org/wiki?curid=128674", "title": "Caprimulgus europaeus", "text": ""}
{"id": "128676", "revid": "1131", "url": "https://gl.wikipedia.org/wiki?curid=128676", "title": "Ferroi", "text": "O top\u00f3nimo galego Ferroi pode referirse a:"}
{"id": "128678", "revid": "98629", "url": "https://gl.wikipedia.org/wiki?curid=128678", "title": "Illa Peter", "text": "Illa Peter (ingl\u00e9s \"Peter Island\") \u00e9 unha illa de 720 hect\u00e1reas no arquip\u00e9lago das Illas Virxes Brit\u00e1nicas no Caribe pertencentes a Reino Unido. \u00c9 unha illa privada situada nas Illas Virxes Brit\u00e1nicas (IVB). Est\u00e1 a aproximadamente 8 quil\u00f3metros ao suroeste de Road Town, T\u00f3rtola. A illa recibiu o nome de Pieter Adriensen (alcumado \"O Comandante\") que era o irm\u00e1n de Abraham Adriensen, Patr\u00f3n de T\u00f3rtola baixo a Compa\u00f1\u00eda Holandesa das Indias Occidentais a principios do s\u00e9culo XVII. Pieter Adriensen e Joost van Dyk constru\u00edron unha fortaleza e currais de escravos en Great Harbour na illa de Peter para facilitar o nacente comercio corsario de escravos desde Angola.\nXeograf\u00eda.\nIlla Peter est\u00e1 situada no Mar Caribe a uns 8\u00a0km ao suroeste da illa principal de T\u00f3rtola.\nA illa \u00e9 de orixe volc\u00e1nico e ten unha superficie de aproximadamente 7\u00a0km\u00b2.\nA illa \u00e9 de propiedade privada e non ten poboaci\u00f3n permanente e \u00e9 un centro tur\u00edstico (resort).\nA illa s\u00f3 se pode chegar por barco, o transbordador desde T\u00f3rtola dura uns 20 minutos.\nHistoria.\nIlla Peter foi descuberta en 1493 por Cristovo Col\u00f3n, durante a s\u00faa segunda viaxe ao Novo Mundo.\nO nome v\u00e9n de \"Pieter Adriensen\", irm\u00e1n de Abraham Adriensen, xerente da Compa\u00f1\u00eda Holandesa das Indias Occidentais en 1600. Pieter e Joost van Dyk constru\u00edron un forte na illa para o comercio de escravos de Angola.\nO Pirata Barbanegra, segundo a lenda, deixou morrer a 15 dos seus homes en \"Dead Chest Island\" mentres cantaba \"Yo Ho Ho\".\nEn 1672 a illa incorporouse \u00e1 colonia brit\u00e1nica de Antiga, en 1773 converteuse con outras illas no territorio das Illas Virxes Brit\u00e1nicas.\nA finais de 1960 adquiriuse a maior parte da illa o millonario noruegu\u00e9s Torolf Smedvig que comezou a constru\u00edr unha instalaci\u00f3n tur\u00edstica. Logo da s\u00faa morte a finais de 1970 a illa foi mercada por unha compa\u00f1\u00eda norteamericana e agora toda a illa \u00e9 de propiedade privada.\nPeter Island \u00e9 a illa privada m\u00e1is grande das IVB e a quinta maior das 60 illas, peiraos e arrecifes expostos que forman as IVB. Era propiedade da Amway Corporation desde 1978 ata 2001 cando a totalidade da propiedade transferiuse \u00e1 familia Van Andel, copropietarios de Amway.\nO turismo \u00e9 a \u00fanica fonte de ingresos da illa, a\u00ednda que non esta desenvolvida cont\u00e9n rutas de sendeirismo e ciclismo para descubrir a flora e fauna tropical ind\u00edxenas. As praias enfr\u00f3ntanse ao Oc\u00e9ano Atl\u00e1ntico, ao Mar Caribe e \u00e1 canle Sir Francis Drake. Dous das praias (Honeymoon e White bay, l\u00faa de mel e ba\u00eda branca) son s\u00f3 para h\u00f3spedes. A praia m\u00e1is grande da illa \u00e9 Deadman's Bay, unha praia en forma de media l\u00faa de 800 m. de lonxitude sombreada por palmeiras cun bar e un restaurante aberto. Denom\u00ednase Deadman's Bay (ba\u00eda do home morto pilos piratas que quedaron illados na veci\u00f1a illa de Dead Chest e posteriormente afogaron nadando cara \u00e1 illa Peter, os seus cad\u00e1veres foron lavados na costa."}
{"id": "128679", "revid": "132", "url": "https://gl.wikipedia.org/wiki?curid=128679", "title": "Certhia familiaris", "text": ""}
{"id": "128681", "revid": "132", "url": "https://gl.wikipedia.org/wiki?curid=128681", "title": "Charadrius morinellus", "text": ""}
{"id": "128682", "revid": "132", "url": "https://gl.wikipedia.org/wiki?curid=128682", "title": "Charadrius vociferus", "text": ""}
{"id": "128683", "revid": "132", "url": "https://gl.wikipedia.org/wiki?curid=128683", "title": "Cinclus cinclus", "text": ""}
{"id": "128685", "revid": "22570", "url": "https://gl.wikipedia.org/wiki?curid=128685", "title": "Leopoldo II de B\u00e9lxica", "text": "Leopoldo II, nado en Bruxelas o 9 de abril de 1835 e finado en Laeken o 17 de decembro de 1909, foi o segundo rei dos belgas. Era o segundo fillo do rei Leopoldo I, a quen sucedeu en 1865, permanecendo rei ata a s\u00faa morte. Foi irm\u00e1n da emperatriz Carlota de M\u00e9xico e curm\u00e1n da ra\u00ed\u00f1a Vitoria I do Reino Unido.\nO r\u00e9xime da colonia africana de Leopoldo II, o Estado Libre do Congo, tornouse un dos esc\u00e1ndalos internacionais m\u00e1is infames da virada do s\u00e9culo XIX. O Informe de Casement, de 1904, escrito polo c\u00f3nsul brit\u00e1nico Roger Casement, levou \u00e1 cadea e \u00e1 punici\u00f3n de oficiais brancos que foran respons\u00e1beis de matanzas a sangue fr\u00edo durante unha expedici\u00f3n de recolecci\u00f3n de caucho en 1903 (inclu\u00edndo un individuo belga de que matase a tiros polo menos 122 congoleses).\nO Estado Libre do Congo incl\u00fae unha \u00e1rea enteira hoxe co\u00f1ecida pola Rep\u00fablica Democr\u00e1tica do Congo. Amigo de Henry Morton Stanley, o rei pediulle que o axudase a dar entrada \u00e1 petici\u00f3n do territorio. El administrouno como a s\u00faa posesi\u00f3n privada, consider\u00e1ndose un empresario astuto, tendo pasado unha semana en Sevilla a estudar os rexistros espa\u00f1ois do seu comercio coas s\u00faas colonias de Am\u00e9rica Latina.\nCasamento.\nO d\u00eda 22 de agosto de 1853, en Bruxelas, Leopoldo II desposou a arquiduquesa Mar\u00eda Henriqueta de Austria (1836-1902). Tiveron catro fillos:\nLeopoldo II, era tam\u00e9n pai de dous fillos ilex\u00edtimos, Lucien Philippe Marie Antoine (1906-1984) e Philippe Henri Marie Fran\u00e7ois (1907-1914). A nais deles era Blanche Z\u00e9lia Josephine Delacroix (1883-1914), tam\u00e9n co\u00f1ecida como Caroline Delacroix, unha prostituta que casou co rei en decembro de 1909, nunha cerimonia relixiosa sen validez pola lei belga. Houbo outra cerimonia cinco d\u00edas antes da morte de Leopoldo II, no Castelo Real de Laeken. En 1910, os dous fillos foron adoptados polo segundo esposo de Delacroix, Antoine Durrieux.\nDise que Leopoldo II foi cliente da casa de sadomasoquistas \"Rose Cottage\", de Mary Jeffries, en Hampstead, un suburbio de Londres.\nIntento de asasinato.\nO d\u00eda 15 de novembro de 1902, ao final da cerimonia en memoria da falecida consorte de Leopoldo II, o anarquista italiano Gennaro Rubinno intentou asasinar o rei, que estaba nunha carruaxe. Disparou tres tiros, mais todos errados. Rubinno foi detido inmediatamente.\nReinado.\nLeopoldo II deu \u00e9nfase \u00e1 defensa militar como base da neutralidade de B\u00e9lxica, pero non foi capaz de obter a lei de conscripci\u00f3n. A pesar de ser impopular, Leopoldo II \u00e9 lembrado polo pobo belga como \"o rei construtor\" (\"Koning-Bouwer\" en flamengo e \"le Roi-B\u00e2tisseur\" en franc\u00e9s), porque fixo constru\u00edr un gran n\u00famero de edificios e proxectos p\u00fablicos, principalmente en Bruxelas, Oostende e Antuerpen.\nEntre as construci\u00f3ns est\u00e1n as estufas reais nos terreos do Castelo de Laeken, a Torre xaponesa, o Pavill\u00f3n chin\u00e9s, o Museo do Congo en Tervuren (hoxe chamado Museo Real de \u00c1frica Central), o Cinquantenaire e a estaci\u00f3n de tren de Antuerpen. Tam\u00e9n constru\u00edu a \"Villa des Cedres\" en Saint-Jean-Cap-Ferrat, na Riviera francesa, que \u00e9 un xard\u00edn bot\u00e1nico no presente.\nTales construci\u00f3ns foron todas realizadas con di\u00f1eiro procedente do Estado Libre do Congo, que lle fora enregado no Conferencia de Berl\u00edn (1884-1885) sobre o repartimento de \u00c1frica. \nEn 1900, doou a maior parte das s\u00faas propiedades \u00e1 naci\u00f3n belga.\nO autor e xornalista estadounidense Adam Hochschild, no seu libro \"King Leopold's Ghost\", escribiu que houbo un \"grande esquecemento\" despois de que o rei trasladou a posesi\u00f3n da s\u00faa colonia a B\u00e9lxica. Hochschild recorda que, na s\u00faa visita ao Museo Real de \u00c1frica Central na d\u00e9cada de 1990, non se mencionaba nada a respecto das atrocidades cometidas no Estado Libre do Congo. Outro exemplo dado por Hochschild \u00e9 o monumento, en Blankenberge, dun colono a \"traer a civilizaci\u00f3n\" a un neno negro aos seus p\u00e9s, ilustrando m\u00e1is o \"grande esquecemento\".\nMorte.\nLeopoldo II morreu aos setenta e catro anos de idade, e o seu corpo foi enterrado na c\u00e1mara mortuaria real, da Igrexa da Nosa Se\u00f1ora, no Cemiterio de Laeken."}
{"id": "128687", "revid": "132", "url": "https://gl.wikipedia.org/wiki?curid=128687", "title": "Cuculus canorus", "text": ""}
{"id": "128688", "revid": "132", "url": "https://gl.wikipedia.org/wiki?curid=128688", "title": "Cyanopica cyanus", "text": ""}
{"id": "128692", "revid": "132", "url": "https://gl.wikipedia.org/wiki?curid=128692", "title": "Anas carolinensis", "text": ""}
{"id": "128694", "revid": "85894", "url": "https://gl.wikipedia.org/wiki?curid=128694", "title": "Berga", "text": "Berga \u00e9 un concello espa\u00f1ol da provincia de Barcelona, en Catalu\u00f1a. \u00c9 a capital da comarca do Bergued\u00e0. A zona vella foi constru\u00edda na d\u00e9cada de 1360.\nSituaci\u00f3n.\nA cidade de Berga at\u00f3pase entre un val na Depresi\u00f3n Central Catal\u00e1 e o Pre-pireneo, protexida dos ventos do norte pola monta\u00f1a de Queralt e pr\u00f3xima ao r\u00edo Llobregat que pasa polo extremo meridional do seu termo. Cabe destacar a s\u00faa situaci\u00f3n xeogr\u00e1fica privilexiada no centro de Catalu\u00f1a, que a converteu nun importante cruzamento de comunicaci\u00f3ns.\nA s\u00faa vexetaci\u00f3n m\u00e1is abundante \u00e9 de pi\u00f1eiro, aci\u00f1eira e carballo. \nHistoria.\nParece que pode ser a antiga \"Castrum Bergium\", citada por Tito Livio. A invasi\u00f3n \u00e1rabe no Bergued\u00e0 foi cara ao ano 715 , logo de librarse do seu dominio, no s\u00e9culo X formou parte do condado da Cerda\u00f1a. Foi conde de Berga Wifredo II de Cerda\u00f1a ata o seu retiro ao mosteiro do Canig\u00f3 en 1035. Cando morreu o conde Bernardo Guillermo sen descendencia, pasou definitivamente o Condado de Berga a pertencer ao Condado de Barcelona no ano 1117, sendo conde Ram\u00f3n Berenguer III.\nNo 1347 padeceu a peste negra.\nEntre 1654 e 1655 foi capturada polos franceses.\nNa Guerra de Sucesi\u00f3n Espa\u00f1ola deu apoio a Filipe V de Espa\u00f1a.\nEn 1854 sufriu un ataque de c\u00f3lera.\nEconom\u00eda.\nA s\u00faa econom\u00eda m\u00e1is importante \u00e9 a actividade industrial, principalmente de fiados e tecidos, a siderometal\u00fargica e a da madeira. A primeira m\u00e1quina de fiar utilizada pola industria catal\u00e1, foi inventada en Berga pola familia Farguell no s\u00e9culo XVIII e co\u00f1ecida co nome de \"A Berguedana\".\nAntigamente tivera unha moi importante industria relacionada coa miner\u00eda.\nA gander\u00eda bovina, porcina e av\u00edcola est\u00e1 moi reco\u00f1ecida en toda a comarca, celebr\u00e1ndose importantes feiras durante o ano.\nGastronom\u00eda.\nDesde sempre foi famosa na comarca a gastronom\u00eda de Berga, polas s\u00faas materias primas, carne, embutidos, queixos e a gran variedade de cogomelos que se atopan nos seus bosques. \nFeiras e Festas.\nAs festas m\u00e1is importantes son a Patum e Els Elois."}
{"id": "128695", "revid": "132", "url": "https://gl.wikipedia.org/wiki?curid=128695", "title": "Cygnus cygnus", "text": ""}
{"id": "128696", "revid": "132", "url": "https://gl.wikipedia.org/wiki?curid=128696", "title": "Dryocopus martius", "text": ""}
{"id": "128697", "revid": "132", "url": "https://gl.wikipedia.org/wiki?curid=128697", "title": "Egretta garzetta", "text": ""}
{"id": "128698", "revid": "5863", "url": "https://gl.wikipedia.org/wiki?curid=128698", "title": "Puigcerd\u00e0", "text": "Puigcerd\u00e0 \u00e9 un concello espa\u00f1ol, capital da comarca catal\u00e1 da Baixa Cerdanya, na provincia de Xirona. Sit\u00faase na ribeira do r\u00edo Segre, a uns 1.200 m de altitude, e pr\u00f3xima \u00e1 fronteira con Francia. Ten unha poboaci\u00f3n de 8\u00a0910 habitantes (2011).\nHistoria.\nA vila foi fundada o ano 1178 polo rei Afonso II de Arag\u00f3n, Conde de Barcelona, que mandou constru\u00edr unha cidade sobre unha monta\u00f1a denominada Cerd\u00e0; adquiriu os terreos ao mosteiro de San Miguel de Cuix\u00e1, traspasando a capital da Cerdanya desde Hix,unha localidade actualmente francesa. Por un documento do ano 1342 s\u00e1bese que a muralla que rodeaba a cidade ti\u00f1a oito portas. Nos anos 1281 e 1309 sufriu uns grandes incendios que causaron grandes danos \u00e1 cidade, e en 1428 tivo lugar un gran terremoto que destru\u00edu novamente parte da cidade. Ten un gran estanque artificial cuxa concesi\u00f3n para constru\u00edlo deu o rei Sancho I de Mallorca no ano 1310, e cuxo fin era para o regad\u00edo das terras do seu termo.\nComunicaci\u00f3ns.\nNa poboaci\u00f3n finaliza a estrada nacional N-152, de Ripoll a Puigcerd\u00e0 (continuaci\u00f3n da C-17).\nLi\u00f1a C3 de proximidade: Barcelona &gt; Vic/Ripoll/Puigcerd\u00e0"}
{"id": "128699", "revid": "1131", "url": "https://gl.wikipedia.org/wiki?curid=128699", "title": "El Pont de Suert", "text": "El Pont de Suert \u00e9 un concello de Catalu\u00f1a, Espa\u00f1a. Pertencente \u00e1 provincia de Lleida, \u00e9 a capital tradicional da Alta Ribagor\u00e7a. Ten unha poboaci\u00f3n de 2.553 habitantes (2008).\nHistoria e caracter\u00edsticas.\nSituada a 841 m de altitude e \u00e1 beira do r\u00edo Noguera Ribagor\u00e7ana, onde confl\u00faen os vales de Barrav\u00e9s cos de Bo\u00ed, Castanesa e Viu, nun cruzamento de comunicaci\u00f3ns que desde tempos moi afastados deu lugar \u00e1 ponte que d\u00e1 nome \u00e1 poboaci\u00f3n. Hai vulcanismos illados no municipio, mais ben, pola zona de Erillcastell.\nPos\u00fae un casco antigo onde se conservan mostras do pasado como a Praza Maior (\"Pla\u00e7a Major\") e a Praza do Mercadal, a igrexa vella, de orixe rom\u00e1nico e moi modificada no s\u00e9culo XVIII e o Palacio Abacial, belo exemplo de g\u00f3tico civil rehabilitado a finais do s\u00e9culo XX. No ensanche constru\u00edr en 1955 a nova igrexa, obra do enxe\u00f1eiro Eduardo Torroja e do arquitecto Rodr\u00edguez Mijares. Tr\u00e1tase dunha obra de arquitectura contempor\u00e1nea, dunha soa nave cuberta con b\u00f3vedas de rasilla.\nCoa anexi\u00f3n dos municipios de Llesp, Malp\u00e0s e Viu de Llevata, o termo chega a alcanzar case 150\u00a0km\u00b2 e comprende unha serie de pequenos n\u00facleos pouco habitados. Destacan entre estes pobos Castell\u00f3 de Tor, Iran, Cas\u00f2s, Corroncui, Erillcastell, Esperan ou Gotarta."}
{"id": "128700", "revid": "23204", "url": "https://gl.wikipedia.org/wiki?curid=128700", "title": "Amposta", "text": "Amposta \u00e9 un concello catal\u00e1n localizado na provincia de Tarragona.\nCaracter\u00edsticas.\n\u00c9 a capital da comarca do Montsi\u00e0, a m\u00e1is meridional de Catalu\u00f1a. Situada a 8 metros de altitude a beiras do r\u00edo Ebro.\nTen 20.652 habitantes (segundo datos de xaneiro de 2008). Da s\u00faa actividade econ\u00f3mica destaca a agricultura (cultivo do arroz) e os servizos. Nos \u00faltimos anos do s\u00e9culo XX xurdiu un pequeno pero importante sector industrial baseado na industria alimentaria, papeleira e de embalaxes, mobles e multitude de pequenos talleres de maquinaria."}
{"id": "128701", "revid": "5863", "url": "https://gl.wikipedia.org/wiki?curid=128701", "title": "Secretar\u00eda de Estado", "text": "A secretar\u00eda de Estado \u00e9 unha denominaci\u00f3n de distintos departamentos de alto nivel da administraci\u00f3n p\u00fablica dun goberno, que var\u00edan en forma, competencias e capacidades dependendo do pa\u00eds e da \u00e9poca de que esteamos a falar."}
{"id": "128702", "revid": "23204", "url": "https://gl.wikipedia.org/wiki?curid=128702", "title": "Montblanc, Tarragona", "text": "Montblanc \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Conca de Barber\u00e0, da cal \u00e9 capital. Pos\u00fae o t\u00edtulo de Vila Ducal desde o 1387, e a zona vella foi declarada Conxunto Hist\u00f3rico-Art\u00edstico en 1948.\nMontblanc est\u00e1 no sur da comarca, ao centro da depresi\u00f3n formada polos r\u00edos Anguera e Francol\u00ed. Est\u00e1 situada aos p\u00e9s do pequeno monte co\u00f1ecido como Pla de Santa B\u00e1rbara, preto da uni\u00f3n dos r\u00edos Francol\u00ed e Anguera."}
{"id": "128703", "revid": "22570", "url": "https://gl.wikipedia.org/wiki?curid=128703", "title": "Gandesa", "text": "Gandesa \u00e9 un concello de Catalu\u00f1a, pertencente \u00e1 provincia de Tarragona, e \u00e9 a capital da comarca da Terra Alta, situada no centro desta. Ata 1923 foi distrito electoral (xunto a Tortosa e Roquetes) escollendo un deputado a Cortes.\nComo cabeza comarcal \u00e9 sede do Consello Comarcal e duns xulgados de primeira instancia. Pos\u00fae tam\u00e9n un instituto e unha escola de capacitaci\u00f3n agraria.\nEconom\u00eda.\nUnha actividade econ\u00f3mica importante do municipio \u00e9 a produci\u00f3n vin\u00edcola. A localidade \u00e9 a sede do Consello regulador da denominaci\u00f3n de orixe Terra Alta. Tam\u00e9n se cultivan cereais de seca\u00f1o, amendoeiras e oliveiras (o aceite da Terra Alta goza do reco\u00f1ecemento dunha denominaci\u00f3n de orixe protexida).\nCabe destacar que hoxe en d\u00eda perdeu importancia a actividade agr\u00edcola, ga\u00f1ando importancia a industria, principalmente a de manipulaci\u00f3n de papel e cart\u00f3n.\nHistoria.\nGandesa foi o escenario de combates das guerras carlistas, durante as cales chegou a ser cercada ata sete veces polo xeneral Ram\u00f3n Cabrera, e da batalla do Ebro durante a guerra civil espa\u00f1ola."}
{"id": "128704", "revid": "5863", "url": "https://gl.wikipedia.org/wiki?curid=128704", "title": "La Bisbal d'Empord\u00e0", "text": "La Bisbal d'Empord\u00e0, popularmente reducido a La Bisbal, \u00e9 un concello catal\u00e1n da provincia de Xirona, Espa\u00f1a, e capital da comarca do Baix Empord\u00e0. Ten unha poboaci\u00f3n de 10.173 habitantes (2008).\nAs\u00e9ntase sobre o chairo do Empord\u00e0, adxacente ao macizo de les Gavarres e regado polo r\u00edo Dar\u00f3. A s\u00faa orixe \u00e1chase na vila romana de \"Fontanetum\". O seu nome actual d\u00e9bese \u00e1 cesi\u00f3n da localidade ao bispo de Xirona durante o dominio carolinxio.\nTradicionalmente a agricultura e gander\u00eda foron as principais fontes de riqueza da poboaci\u00f3n. A comezos do s\u00e9culo XX destacou a industria da cortiza. Na actualidade, a cer\u00e1mica industrial e art\u00edstica representan o seu principal rexistro econ\u00f3mico e tur\u00edstico. Tam\u00e9n \u00e9 reco\u00f1ecido polos seus populares doces de pasteler\u00eda."}
{"id": "128705", "revid": "22570", "url": "https://gl.wikipedia.org/wiki?curid=128705", "title": "Sort", "text": "Sort \u00e9 un concello da provincia de Lleida, Catalu\u00f1a, Espa\u00f1a. Foi capital do condado de Pallars, e hoxe \u00e9 a capital da comarca do Pallars Sobir\u00e0. Est\u00e1 situada a beiras do r\u00edo Noguera Pallaresa, afluente do Segre.\nDemograf\u00eda.\nSort ten un total de 2.238 habitantes, dos cales 1.151 son homes e 1.087 mulleres, segundo datos do INE 2006.\nEn 1717 incorpora Bressui; en 1842, Montardit de Baix; o 1857, a Bastida de Sort, Bernui, Castellviny, Llarv\u00e9n, Olp, Pujal, Saur\u00ed i Sorre; en 1970, Enviny i Llessui; e en 1981, Altron."}
{"id": "128706", "revid": "23204", "url": "https://gl.wikipedia.org/wiki?curid=128706", "title": "M\u00f3ra d'Ebre", "text": "M\u00f3ra d'Ebre \u00e9 un concello de Catalu\u00f1a, pertencente \u00e1 provincia de Tarragona. \u00c9 a capital da comarca da Ribera d'Ebre, situada \u00e1 dereita do r\u00edo Ebro, no centro da conca de Moura.\nEntre o seu patrimonio hist\u00f3rico destaca o castelo de Moura con murallas ben conservadas e d\u00faas torres circulares. A agricultura de seca\u00f1o e de regad\u00edo, a industria (especialmente a alimentaria) e o comercio son as principais actividades econ\u00f3micas do municipio."}
{"id": "128707", "revid": "5863", "url": "https://gl.wikipedia.org/wiki?curid=128707", "title": "Ripoll", "text": " Ripoll \u00e9 un concello de Catalu\u00f1a, Espa\u00f1a. Pertencente \u00e1 provincia de Xirona, \u00e9 a capital da comarca do Ripoll\u00e8s, situada na confluencia dos r\u00edos Ter e do seu afluente Freser, no Prepireneo catal\u00e1n."}
{"id": "128709", "revid": "5863", "url": "https://gl.wikipedia.org/wiki?curid=128709", "title": "Santa Coloma de Farners", "text": "Santa Coloma de Farners \u00e9 un concello da provincia de Xirona, en Catalu\u00f1a, no nord\u00e9s de Espa\u00f1a. \u00c9 capital da comarca da Selva.\nDemograf\u00eda.\nO n\u00facleo urbano de Santa Coloma de Farners conta con 10.003 habitantes (2008), 1.164 residen en Santa Coloma Residencial e o resto vive disperso polo termo municipal.\nEconom\u00eda.\nAgricultura de regad\u00edo e de seca\u00f1o. Gander\u00eda bovina e porcina. Explotaci\u00f3n forestal e industrias derivadas. Servizos comerciais.\nHistoria.\nA igrexa parroquial aparece documentada desde o ano 898.\nEn 1943 a Deputaci\u00f3n provincial elixe maioritariamente a a s\u00faa alcalde Andr\u00e9s Taberner Collelmir para o cargo de procurador en Cortes na I Lexislatura das Cortes Espa\u00f1olas (1943-1946), representando aos Municipios desta provincia."}
{"id": "128710", "revid": "23204", "url": "https://gl.wikipedia.org/wiki?curid=128710", "title": "Falset", "text": "Falset \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Priorat."}
{"id": "128714", "revid": "98629", "url": "https://gl.wikipedia.org/wiki?curid=128714", "title": "Leopoldo I de B\u00e9lxica", "text": "Leopoldo I (\"Leopoldo Xurxo Cristiano Federico de Saxe-Coburgo-Saalfeld\", despois Saxonia-Coburgo e Gotha; 16 de decembro de 1790 - 10 de decembro de 1865) foi un pr\u00edncipe de Saxe-Coburgo e Gotha, e foi o primeiro rei dos belgas, t\u00edtulo que detentou do 21 de xullo de 1831 ata a s\u00faa morte.\nFoi o fundador da li\u00f1axe belga da Casa de Saxe-Coburgo e Gotha. Entre os seus fillos, estaban Leopoldo II de B\u00e9lxica e a emperatriz Carlota de M\u00e9xico.\nFamilia e carreira militar.\nLeopoldo era fillo m\u00e1is novo do duque Francisco de Saxe-Coburgo-Saalfeld e da condesa Augusta Reuss-Ebersdorf.\nS\u00f3 se tornou un pr\u00edncipe de Saxe-Coburgo e Gotha tras un intercambio territorial realizado polo seu pai, en 1826.\nEn 1795, con cinco anos de idade, Leopoldo foi apuntado coronel do rexemento imperial de Izmailovski, na Rusia. Sete anos despois, con doce anos, tornouse xeneral. As tropas napole\u00f3nicas ocuparon o ducado de Saxe-Coburgo en 1806. Leopoldo, a quen Napole\u00f3n I de Francia ofreceu o cargo de axudante (rexeitada), partiu a Rusia, ao encontro de Alexandre I, que era cu\u00f1ado da s\u00faa irm\u00e1 Xuliana.\nEn 1808, Leopoldo acompa\u00f1ou a Alexandre I, durante os seus encontros con Napole\u00f3n en Erfurt. Como xeneral de brigada do rexemento de cabaler\u00eda rusa, participou das campa\u00f1as de 1807, 1808 e 1813 e nas batallas de L\u00fctzen, Bautzen e Leipzig (1814) contra as tropas francesas. Tales enfrontamentos garant\u00edronlle o posto de xeneral do ex\u00e9rcito ruso.\nCasamentos e fillos.\nO 2 de maio de 1816, en Carlton House, Leopoldo desposou a princesa Carlota Augusta de Gales, a \u00fanica filla lex\u00edtima do pr\u00edncipe-rexente brit\u00e1nico (m\u00e1is tarde Xurxo IV do Reino Unido) e por tanto herdeira ao trono. Consecuentemente, tornouse mariscal de campo brit\u00e1nico e cabaleiro da Orde da Xarreteira. O 5 de novembro de 1817, a princesa Carlota deu a luz un neno natimorto, morrendo o d\u00eda seguinte. Se tivese sobrevivido, ter\u00edase convertido en ra\u00ed\u00f1a do Reino Unido en 1830, coa morte do seu pai, e Leopoldo ter\u00eda sido titulado pr\u00edncipe consorte brit\u00e1nico en vez de Rei dos Belgas.\nO 2 de xullo de 1829, Leopoldo casou coa actriz Karolina Bauer, titulada posteriormente condesa de Montgomery, unha prima do conselleiro do rei, o bar\u00f3n Christian Friedrich von Stockmar. O contrato de matrimonio foi asinado sen cerimonia relixiosa ou p\u00fablica e, presuntamente, rematou en 1831.\nO 9 de agosto de 1832, Leopoldo casou de novo, esta vez coa princesa Luisa Mar\u00eda d'Orl\u00e9ans, filla do rei Lu\u00eds Filipe I de Francia, da que tivo catro fillos:\nRei dos Belgas.\nEn 1830, o pobo da Grecia ofreceu a Leopoldo a coroa grega, pero el rexeitou. Despois de que a B\u00e9lxica conseguiu a s\u00faa independencia dos Pa\u00edses Baixos a 4 de outubro daquel mesmo ano, o Congreso Nacional de B\u00e9lxica, despois de considerar moitos outros candidatos, ofreceu a Leopoldo a coroa do pa\u00eds recentemente formado. El aceptou e tornouse o \"rei dos belgas\", o 26 de xu\u00f1o de 1831. El xurou lealdade \u00e1 constituci\u00f3n na fronte da igrexa de San Xacob, na praza de Coudenbergh, Bruxelas, o 21 de xullo daquel ano. Este d\u00eda se tornou festa nacional en B\u00e9lxica. Jules van Praet tornouse o seu secretario privado.\nMenos de d\u00faas semanas m\u00e1is tarde, o 2 de agosto, os Pa\u00edses Baixos invadiron a B\u00e9lxica. Os combates continuaron por oito anos, pero en 1839 os dous pa\u00edses asinaron o Tratado de Londres, establecendo a independencia de B\u00e9lxica.\nCoa apertura dunha nova li\u00f1a ferroviaria entre Bruxelas e Mechelen, o 5 de maio de 1835, un dos maiores desexos de Leopoldo - o de constru\u00edr a primeira li\u00f1a ferroviaria en Europa continental - f\u00edxose realidade. No mesmo ano, Leopoldo foi investido cabaleiro da Orde do V\u00e9laro de Ouro.\nEn 1840, Leopoldo arranxo o matrimonio entre a s\u00faa sobri\u00f1a, a ra\u00ed\u00f1a Vitoria I do Reino Unido (filla da s\u00faa irm\u00e1, Vitoria de Saxe-Coburgo-Saalfeld) co seu sobri\u00f1o, o pr\u00edncipe Alberte de Saxonia-Coburgo e Gotha (fillo do seu irm\u00e1n Ernesto I de Saxonia-Coburgo e Gotha). Leopoldo agiu como conselleiro de Vitoria.\nEn 1842, Leopoldo intentou crear leis para regulamentar o traballo infantil e feminino, pero non tivo \u00e9xito. Unha onda de revoluci\u00f3ns salto a Europa despois da deposici\u00f3n do rei Lu\u00eds Filipe do trono franc\u00e9s, en 1848. A B\u00e9lxica permaneceu neutral, por mor dos papeis diplom\u00e1ticos de Leopoldo."}
{"id": "128718", "revid": "89787", "url": "https://gl.wikipedia.org/wiki?curid=128718", "title": "Dragan \u0110okanovi\u0107", "text": "Dragan \u0110okanovi\u0107 (\"\u0414\u0440\u0430\u0433\u0430\u043d \u0402\u043e\u043a\u0430\u043d\u043e\u0432\u0438\u045b\"), nado en Saraxevo (Bosnia e Hercegovina), o 20 de abril de 1958, \u00e9 un pol\u00edtico serbio. Dragan \u0110okanovi\u0107 \u00e9 o presidente do Partido dem\u00f3crata: Demokratska stranka federalista. De profesi\u00f3n \u00e9 doutor en medicina."}
{"id": "128719", "revid": "132", "url": "https://gl.wikipedia.org/wiki?curid=128719", "title": "Roberto II", "text": ""}
{"id": "128723", "revid": "23204", "url": "https://gl.wikipedia.org/wiki?curid=128723", "title": "Estado Libre do Congo", "text": "O Estado Libre do Congo tam\u00e9n co\u00f1ecido como o \"Estado Independente do Congo\" (, ) foi un grande estado en \u00c1frica Central, na pr\u00e1ctica un couto privado, gobernado persoalmente por Leopoldo II de B\u00e9lxica entre 1877 e 1908, e non polo goberno de B\u00e9lxica, do cal era o monarca constitucional. Leopoldo II conseguiu de facto a propiedade privada mediante a Colonizaci\u00f3n do Congo, convencendo outros estados de Eurasia na Conferencia de Berl\u00edn de que desenvolver\u00eda acci\u00f3ns humanitarias e filantr\u00f3picas e que non impo\u00f1er\u00eda impostos ao comercio. V\u00eda a Asociaci\u00f3n Internacional do Congo, puido reclamar a maior parte da Conca do Congo. O 29 de maio de 1885, \u00e9 dicir, despois do peche da Conferencia de Berl\u00edn, o rei anunciou que planeaba nomear as s\u00faas posesi\u00f3ns \"Estado Libre do Congo\", unha denominaci\u00f3n que a\u00ednda non se utilizara na Conferencia de Berl\u00edn e que substitu\u00edu oficialmente \u00e1 \"Asociaci\u00f3n Internacional de Congo \" o 1 de agosto de 1885. O Estado Libre do Congo funcionou como un estado corporativo controlado particularmente por Leopoldo II. O estado inclu\u00eda toda a \u00e1rea da actual Rep\u00fablica Democr\u00e1tica do Congo e existiu entre 1885 e 1908, cando o goberno de B\u00e9lxica o anexou a desgusto.\nO reinado de Leopoldo no Congo acabou con infamia por mor das atrocidades perpetradas sobre os habitantes locais. O Estado Libre de Leopoldo II extraeu marfil, caucho e minerais na cunca superior do Congo para a s\u00faa venda no mercado mundial a trav\u00e9s dunha serie de empresas concesionarias internacionais, a\u00ednda que o seu prop\u00f3sito ostensible na rexi\u00f3n era mellorar o nivel de vida da poboaci\u00f3n local e desenvolver a zona. Baixo a administraci\u00f3n de Leopoldo II, o Estado Libre do Congo converteuse nun dos maiores esc\u00e1ndalos internacionais de principios do s\u00e9culo XX. O Informe Casement do c\u00f3nsul brit\u00e1nico Roger Casement levou \u00e1 detenci\u00f3n e castigo dos funcionarios responsables de asasinatos durante unha expedici\u00f3n de recolecci\u00f3n de caucho en 1903.\nA perda de vidas e as atrocidades inspiraron literatura como a novela de Joseph Conrad \"Heart of Darkness\" e suscitou unha protesta internacional. Houbo un debate sobre a alta taxa de mortalidade neste per\u00edodo. As estimaci\u00f3ns m\u00e1is ousadas afirman que o sistema de traballo forzado levou directa ou indirectamente \u00e1 morte ao 50 por cento da poboaci\u00f3n. A falta de rexistros precisos dificulta a cuantificaci\u00f3n do n\u00famero de mortes causadas pola desapiadada explotaci\u00f3n e a falta de inmunidade \u00e1s novas enfermidades introducidas polo contacto cos colonos europeos. Durante a Guerra de propaganda do Estado Libre do Congo, os reformadores europeos e estadounidenses expuxeron atrocidades no Estado Libre do Congo ao p\u00fablico a trav\u00e9s do Asociaci\u00f3 de Reforma do Congo, fundada por Roger Casement e o xornalista, autor e pol\u00edtico E. D. Morel. Tam\u00e9n participou activamente en exp\u00f1er as atrocidades no Estado Libre do Congo o autor Arthur Conan Doyle, cuxo libro \"The Crime of the Congo\" foi moi lido a comezos de 1900. En 1908, a presi\u00f3n p\u00fablica e as manobras diplom\u00e1ticas levaron ao fin do dominio de Leopoldo II e \u00e1 Carta colonial da anexi\u00f3n de B\u00e9lxica do Estado Libre do Congo como colonia de B\u00e9lxica. Co\u00f1ecido posteriormente como o Congo belga. Ademais, unha serie de importantes compa\u00f1\u00edas de investimento belgas empuxaron ao goberno belga a asumir o Congo e desenvolver o sector mineiro, xa que estaba practicamente sen aproveitar."}
{"id": "128724", "revid": "89787", "url": "https://gl.wikipedia.org/wiki?curid=128724", "title": "Illa Salt", "text": "Illa Salt (ingl\u00e9s \"Salt Island\") \u00e9 unha illa no arquip\u00e9lago das Illas Virxes Brit\u00e1nicas no Mar Caribe pertencentes ao Reino Unido. Situada a uns 10 quil\u00f3metros ao sueste de Road Town, a principal cidade de T\u00f3rtola. O seu nome recibe o nome polas salinas, que antes eran un importante recurso.\nXeograf\u00eda.\nIlla Salt at\u00f3pase no Mar Caribe a 10\u00a0km ao sueste da illa principal de T\u00f3rtola. A illa \u00e9 de orixe volc\u00e1nica e ten unha superficie de ao redor de 1\u00b45\u00a0km\u00b2.\n\u00c1 illa s\u00f3 se pode chegar por barco, e \u00e9 un lugar de excursi\u00f3n moi popular, especialmente para o mergullo: os restos do naufraxio do buque de carga \"RMS Rhone\u00bb est\u00e1 considerado entre os mellores puntos de mergullo nas augas do Mar Caribe.\nHistoria.\nA illa Salt foi descuberta en 1493 por Cristovo Col\u00f3n, durante a s\u00faa segunda viaxe ao Novo Mundo.\nO nome prov\u00e9n das salinas, que anteriormente constitu\u00eda unha fonte importante de sal para a Armada brit\u00e1nica: a \"Royal Navy\".\nEn 1672 a illa incorporouse \u00e1 colonia brit\u00e1nica de Antiga. En 1773 converteuse con outras illas no territorio das Illas Virxes Brit\u00e1nicas.\nO 29 de outubro 1867 afundiuse o buque de carga \"RMS Rhone\u00bb durante unha tormenta fronte \u00e1 costa oeste, \u00e9 o m\u00e1is destacable da illa, afundiuse durante un furac\u00e1n. A maior\u00eda da tripulaci\u00f3n do barco perdeuse. Moitos dos cad\u00e1veres foron enterrados nunha fosa na illa Salt, situada a pouca distancia da praia principal, e que hoxe se pode ver facilmente. Un ancho c\u00edrculo de pedras est\u00e1 colocado sobre a tumba.\nO naufraxio do 'Rhone' \u00e9 un dos mellores sitios de [[mergullo] do Caribe. Algunhas das escenas subacu\u00e1ticas da pel\u00edcula \"[[The Deep (pel\u00edcula de 1977) | Abismo]]\" foron rodadas dentro e arredor do naufraxio.\nA poboaci\u00f3n da illa non ten m\u00e1is de tres persoas como m\u00ednimo desde 1980. Pagan unha renda anual \u00e1 [[ra\u00ed\u00f1a do Reino Unido]], entregada ao gobernador, dunha bolsa de sal de medio quilo.\nO [[turismo]] \u00e9 a \u00fanica fonte de ingresos da illa. A illa \u00e9 frecuentemente visitada por barcos e recibe un cruceiro ocasional m\u00e1is pequeno. Onde antes hab\u00eda vinte ou m\u00e1is fogares agora s\u00f3 hai tres ou catro casas abandonadas.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Illas do Caribe]]\n[[Categor\u00eda:Illas Virxes Brit\u00e1nicas]]\n[[Categor\u00eda:Illas do Reino Unido]]"}
{"id": "128727", "revid": "98629", "url": "https://gl.wikipedia.org/wiki?curid=128727", "title": "Illa Guana", "text": "Illa Guana (ingl\u00e9s \"Guana Island\") \u00e9 unha illa no arquip\u00e9lago das Illas Virxes Brit\u00e1nicas no Mar Caribe pertencentes ao Reino Unido. Unha das poucas illas de propiedade privada que quedan nesta parte do mundo, Guana ten sete praias de area branca en po e 3\u00b44 km\u00b2 de bosques tropicais, monta\u00f1as, outeiros e vales. A illa \u00e9 principalmente unha reserva natural e ten un pequeno resort.\nXeograf\u00eda.\nIlla Guana est\u00e1 situada no Mar Caribe a 1\u00a0km ao norte da illa principal de T\u00f3rtola e uns 12\u00a0km ao nord\u00e9s da Illa Norman no lado sur de T\u00f3rtola.\nA illa \u00e9 de orixe volc\u00e1nico e ten unha superficie de aproximadamente 3\u00b44\u00a0km\u00b2 e \u00e9 a s\u00e9tima illa m\u00e1is grande do arquip\u00e9lago. A altura m\u00e1xima \u00e9 \"The Pyramid\" cuns 242 m. de altitude. A illa \u00e9 totalmente de propiedade privada, non ten poboaci\u00f3n permanente e ten un pequeno centro tur\u00edstico (resort).\nA illa s\u00f3 se pode chegar por barco, o transbordador desde T\u00f3rtola tarda uns 10 minutos.\nHistoria.\nA illa Guana foi descuberta 1493 por Cristovo Col\u00f3n, durante a s\u00faa segunda viaxe ao Novo Mundo, o nome ven da forma da costa da illa que \u00e9 similar a unha Iguana. En 1672 a illa incorporouse \u00e1 colonia brit\u00e1nica de Antiga. En 1773 converteuse con outras illas no territorio das Illas Virxes Brit\u00e1nicas.\nNo s\u00e9culo XVIII, d\u00faas familias de Cu\u00e1queros chegaron a Guana como parte do chamado \"Experimento Cu\u00e1quero\" que durou aproximadamente corenta anos e cinco anos nas IVB. Usaron escravos africanos e cultivaron cana de azucre. Cando foron chamados aos Estados Unidos e Inglaterra, deixaron atr\u00e1s dous can\u00f3ns a\u00ednda na Guana. Os arque\u00f3logos estudaron extensamente as ru\u00ednas dos cu\u00e1queros e tam\u00e9n descubriron artefactos m\u00e1is antigos que permiten co\u00f1ecer a historia de Guana amerindia anterior.\nEn 1934 Beth e Louis Bigelow de Massachusetts compraron Guana. Coa axuda dos homes da localidade constru\u00edron seis cabanas de pedra e desenvolveron unha reputaci\u00f3n como pioneiros creativos. Os seus clientes, profesionais, intelectuais e viaxeiros do mundo acudiron por grandes per\u00edodos de tempo, atra\u00eddos pola vida simple pero rica.\nEn 1975 Henry e Gloria Jarecki compraron Guana e comezaron a mellorar os aloxamentos e outras instalaci\u00f3ns co obxectivo de manter o estilo hist\u00f3rico da illa e o ambiente. O interese na conservaci\u00f3n conduciunos a establecer un programa de restauraci\u00f3n a longo prazo para protexer a flora e fauna da illa.\nO turismo \u00e9 a \u00fanica fonte de ingresos da illa, da renda cando se vai a alugar e unha serie de persoas famosas te\u00f1en vacaci\u00f3ns na illa."}
{"id": "128728", "revid": "158", "url": "https://gl.wikipedia.org/wiki?curid=128728", "title": "Rei de Francia", "text": ""}
{"id": "128729", "revid": "865", "url": "https://gl.wikipedia.org/wiki?curid=128729", "title": "Rid of Me", "text": "Rid of Me \u00e9 o segundo disco comercializado por PJ Harvey co selo discogr\u00e1fico Island Records. Conta coa produci\u00f3n de Steve Albini. O \u00e1lbum incl\u00fae unha versi\u00f3n de Bob Dylan da canci\u00f3n \"Highway 61 Revisited\"."}
{"id": "128730", "revid": "1323113", "url": "https://gl.wikipedia.org/wiki?curid=128730", "title": "Led Zeppelin I", "text": ""}
{"id": "128731", "revid": "5863", "url": "https://gl.wikipedia.org/wiki?curid=128731", "title": "A compa\u00f1\u00eda clandestina de contrapublicidade", "text": "A compa\u00f1\u00eda clandestina de contrapublicidade \u00e9 unha novela escrita por Marilar Aleixandre publicada por primeira vez no 1998. Recibiu o IV Premio \u00c1lvaro Cunqueiro de narrativa.\nArgumento.\nNa cidade de Vigo comezan a aparecer carteis contrapublicitarios que atacan a empresas. Os obxectivos destes ataques son empresas que abusan do seu monopolio. Ao inicio as mensaxes non son rubricadas, como \u00e9 a dirixida contra a empresa do metro, que nese momento receitaba non darlle esmolas aos mendigos para que non aumentasen, ou os carteis que apareceron cham\u00e1ndolle ladr\u00f3ns aos bancos, mais nas seguintes campa\u00f1as o asinante dos carteis era a Kompa\u00f1\u00eda Klandestina de Kontrapublicidade.\nO xornal \"O Eco\" enc\u00e1rgalle a investigaci\u00f3n da Kompa\u00f1\u00eda Klandestina a Seoane e o Guti (Roberto Guti\u00e9rrez), unha bolseira e un veterano xornalista, que van enfiando a historia. O Guti, cando estaba pescudando pola noite entre os bares para ver se atopa algu\u00e9n que saiba algo da Kompa\u00f1\u00eda, \u00e9 atropelado por un taxi, ca\u00e9ndolle o peso da investigaci\u00f3n xornal\u00edstica a Seoane. Ela dir\u00edxese soa cara ao Porto para reunirse cun amigo do Guti que lle axudar\u00e1 \u00e1 buscar quen imprime os carteis, mais s\u00f3 consegue volver cun nome, Chano Lo\u00ed\u00f1o, que razoando deducen que pode referirse a Lon Chaney, un famoso actor de cine de terror. As\u00ed pois, acaban indo ao ciclo de cine de terror que fan os xoves na Escola de Industriais.\nMentres tanto a Kompa\u00f1\u00eda Klandestina de Kontrapublicidade non para a s\u00faa actividade, atacan unha empresa de autom\u00f3biles, cuxos produtos duran moi pouco, van contra Renfe, Telef\u00f3nica, a el\u00e9ctrica Enosa...\nTam\u00e9n \"baixo a superficie\" seguen pasando cousas. O que est\u00e1 baixo a superficie \u00e9 o mundo dos sencasa, dos drogadictos e das putas, de xente que tampouco quere irse de al\u00ed, como o Mareante, Melanie, o Rei dos Ratos.\nSeoane vai o seu d\u00eda ao ciclo de cine de terror, e acaba co\u00f1ecendo al\u00ed a un rapaz polo que acaba perdendo a cabeza, Bruno. Bruno \u00e9 fillo de Ricardo Saavedra M\u00edguez, un ex-empresario que estivera no medio do calote do aceite vinte anos antes, a empresa conserveira Patela en vez de empregar aceite de oliva, utilizaba aceite industrial, causando varios mortos ao final.\nE as\u00ed, nesta, a Kompa\u00f1\u00eda Klandestina comeza a atacar \u00e1s conserveiras, con lemas como \"Que bonito ser\u00eda... que fose bonito\", e acaba sa\u00edndo a luz que a conservas Andrade comet\u00eda varias ilegalidades que a Kompa\u00f1\u00eda anunciaba. Esta \u00e9 a mecha que fai estoupar o sarillo, e Ricardo Saavedra acaba morrendo tras recibir un disparo cando, presuntamente, lle estaba roubando na casa."}
{"id": "128737", "revid": "132", "url": "https://gl.wikipedia.org/wiki?curid=128737", "title": "Falco naumanni", "text": ""}
{"id": "128738", "revid": "132", "url": "https://gl.wikipedia.org/wiki?curid=128738", "title": "Lagarteiro buxarelo", "text": ""}
{"id": "128739", "revid": "132", "url": "https://gl.wikipedia.org/wiki?curid=128739", "title": "Falco peregrinus", "text": ""}
{"id": "128740", "revid": "132", "url": "https://gl.wikipedia.org/wiki?curid=128740", "title": "Falco subbuteo", "text": ""}
{"id": "128741", "revid": "132", "url": "https://gl.wikipedia.org/wiki?curid=128741", "title": "Falco vespertinus", "text": ""}
{"id": "128742", "revid": "132", "url": "https://gl.wikipedia.org/wiki?curid=128742", "title": "Grus grus", "text": ""}
{"id": "128743", "revid": "132", "url": "https://gl.wikipedia.org/wiki?curid=128743", "title": "Gypaetus barbatus", "text": ""}
{"id": "128744", "revid": "1505", "url": "https://gl.wikipedia.org/wiki?curid=128744", "title": "Gyps fulvus", "text": ""}
{"id": "128745", "revid": "1323257", "url": "https://gl.wikipedia.org/wiki?curid=128745", "title": "Idioma sueco", "text": ""}
{"id": "128746", "revid": "124656", "url": "https://gl.wikipedia.org/wiki?curid=128746", "title": "Ofelia Rey Recimil", "text": "Ofelia Rey Recimil, nada en Pi\u00f1eiro (Silleda) en 1973, \u00e9 t\u00e9cnica agraria (criadora de gando porcino) e unha pol\u00edtica galega.\nTraxectoria.\nElixida concelleira nas listas do PSdeG nas elecci\u00f3ns municipais de 2007 en marzo de 2009 abandonou o grupo socialista. O 19 de outubro de 2009 proclamouse alcaldesa de Silleda tras levar a cabo unha moci\u00f3n de censura para derrocar \u00e1 antiga alcaldesa do PSOE, Paula Fern\u00e1ndez Pena. A moci\u00f3n de censura que lle deu a chave da alcald\u00eda por maior\u00eda absoluta foi apoiada por 5 dos 6 ed\u00eds do PPdeG e por dous votos tr\u00e1nsfugas, un deles o seu."}
{"id": "128751", "revid": "98629", "url": "https://gl.wikipedia.org/wiki?curid=128751", "title": "Illa Cooper", "text": "A Illa Cooper (ingl\u00e9s \"Cooper Island\") \u00e9 unha illa no arquip\u00e9lago das Illas Virxes Brit\u00e1nicas no Mar Caribe pertencentes ao Reino Unido.\nXeograf\u00eda.\nA Illa Cooper at\u00f3pase no Mar Caribe a uns 8\u00a0km ao sur da illa principal de T\u00f3rtola e a menos de 1\u00a0km ao leste de Illa Salt. A illa \u00e9 de orixe volc\u00e1nico e ten unha superficie duns 2\u00a0km\u00b2, cunha lonxitude duns 2,4 quil\u00f3metros e preto de 0,8\u00a0km de ancho. A maior elevaci\u00f3n \u00e9 de aproximadamente 520 m..\nA illa non ten poboaci\u00f3n residente, pero en \"Manchioneel Bay\" o norte da illa hai cinco propiedades privadas, ademais dun pequeno resort de club de praia. Cooper Island Beach Club ten 12 cuartos de hotel, un restaurante, un bar de rons, cafeter\u00eda, cerxar\u00eda con enerx\u00eda solar e tenda de agasallos. As instalaci\u00f3ns est\u00e1n abertas a h\u00f3spedes, visitantes do d\u00eda e iates empregando os amarres pr\u00f3ximos. A ba\u00eda de Manchioneel conta con 30 boias de amarre que acollen embarcaci\u00f3ns de ata 60 metros.\n\u00c1 illa s\u00f3 se pode chegar por barco, e \u00e9 un lugar de excursi\u00f3ns moi popular.\nHistoria.\nA illa Cooper foi descuberta 1493 por Cristovo Col\u00f3n, durante a s\u00faa segunda viaxe ao Novo Mundo. En 1672 a illa incorporouse \u00e1 colonia brit\u00e1nica de Antiga. En 1773 converteuse con outras illas no territorio das Illas Virxes Brit\u00e1nicas.\nO turismo e a \u00fanica fonte de ingresos da illa."}
{"id": "128752", "revid": "89787", "url": "https://gl.wikipedia.org/wiki?curid=128752", "title": "Larbanois - Carrero", "text": "Larbanois - Carrero \u00e9 un d\u00fao uruguaio de m\u00fasica popular integrado por Eduardo Larbanois e Mario Carrero. \nDesenvolvido no final da 1977 e cunha trayectoria que se estende ata o presente, \u00e9 referente de varias xeraci\u00f3ns de m\u00fasicos do Uruguai. \nHistoria.\nOs membros deste d\u00fao de m\u00fasicos reun\u00edronse no Festival de Paysand\u00fa, 1973, no qual Carrero ga\u00f1ou o premio \u00e1 mellor voz. \nEn 1977 os m\u00fasicos decidiron formar o dobre, botando s\u00faa primeira vez nun concerto organizado por estudantes universitarios no Colexio de San Juan Bautista de 1978.\nBiograf\u00eda.\nCon m\u00e1is de 30 anos de concertos, a dobre fixo unha xira por todo o mundo, tendo dado recitais en Australia, Nova Zelandia, Estados Unidos, Canad\u00e1, Cuba, Paraguai, Brasil, Arxentina, Venezuela, Colombia, entre outros. \nLanzaron m\u00e1is de 30 LPs. e compartido o escenario cunha manchea de artistas uruguaios e estranxeiros, entre os cales se contan: Santiago Feliu, Le\u00f3n Gieco, Paco Ib\u00e1\u00f1ez, C\u00e9sar Isella, Joan Serrat Manuel, Daniel Viglietti, Alfredo Zitarrosa, os irm\u00e1ns Carlos e Enrique Mej\u00eda Godoy e Pablo Milan\u00e9s ."}
{"id": "128753", "revid": "65337", "url": "https://gl.wikipedia.org/wiki?curid=128753", "title": "Ana de Gran Breta\u00f1a", "text": "Ana de Gran Breta\u00f1a, nada en Londres o 6 de febreiro de 1665 e finada o 1 de agosto de 1714, foi a ra\u00ed\u00f1a de Gran Breta\u00f1a e Irlanda de marzo de 1702 ata a s\u00faa morte.\nGran Breta\u00f1a xurdiu da uni\u00f3n de Inglaterra e de Escocia nun \u00fanico reino, en maio de 1707. Ana era a segunda filla do rei Xacobe II de Inglaterra, deposto en 1689 pola Revoluci\u00f3n Gloriosa. Sucedeu ao xenro, o pr\u00edncipe Guillerme de Orange, vi\u00favo da s\u00faa irm\u00e1 m\u00e1is vella Mar\u00eda II, sendo a \u00faltima monarca da Casa de Estuardo. Foi substitu\u00edda por un curm\u00e1n afastado, o futuro rei Xurxo I, da Casa de Hann\u00f3ver.\nTraxectoria.\nPor mor dunha infecci\u00f3n ocular, a princesa foi a Francia, onde viviu coa s\u00faa avoa ata 1670. Coa conversi\u00f3n do seu pai ao catolicismo, Mar\u00eda e Ana foron forzadas a abrazar o anglicanismo.\nAo pouco de se converter Ana en ra\u00ed\u00f1a, comezou a Guerra de Sucesi\u00f3n Espa\u00f1ola, con moitos dos Estados de Europa en guerra intentando restar poder a dinast\u00eda Borb\u00f3n. Inglaterra entrar\u00e1 na guerra a fin de estabilizar o poder franc\u00e9s en Europa, xa que se o candidato franc\u00e9s fose rei de Espa\u00f1a e Francia, esta \u00faltima ser\u00eda a maior naci\u00f3n do continente. Unha das s\u00faas primeiras acci\u00f3ns foi organizar a frota e as acci\u00f3ns b\u00e9licas nas que actuar\u00eda, nomeando ao seu marido Gran Lord Almirante da Mari\u00f1a Real.\nReinado.\nComo o sistema vixente en Inglaterra era a monarqu\u00eda parlamentaria, Ana tivo que facer amizades co m\u00e1ximo de parlamentarios influentes que pod\u00eda, como forma diso a Ra\u00ed\u00f1a promov\u00eda ceas maxestosas e regalos caros. Unha gran xogada para facer m\u00e1is activa na participaci\u00f3n pol\u00edtica. Sempre estaba presente nas reuni\u00f3ns parlamentarios, mesmo os que non ti\u00f1an a debida importancia.\nO seu marido, o pr\u00edncipe Xurxo morreu en 1708, posiblemente dunha pneumon\u00eda, quedando a ra\u00ed\u00f1a Ana moi aflixida.\nFoi un tema que a Ra\u00ed\u00f1a m\u00e1is se ocupou durante o seu reinado. No s\u00e9culo XVI, expandiu o territorio das Trece Colonias (na Am\u00e9rica do Norte), e decretou a explotaci\u00f3n dalg\u00fans produtos en Xeorxia e Virxinia. E conquistou o Suriname en 1710. Foi un gran paso para a econom\u00eda inglesa, xa que moitos produtos tropicais foron exportados.\nPegada na numism\u00e1tica galega.\nEntre o bot\u00edn logrado polas tropas inglesas na Batalla de Rande, na r\u00eda de Vigo, en 1702, figuraban importantes cantidades de ouro e prata. Parte dese metal fundiuse e destinouse \u00e1 emisi\u00f3n de moedas pola casa da moeda de Londres (daquela dirixida por Isaac Newton), de prata con valores de 1 penique, 6 peniques, 1 xilin, media coroa e unha coroa, e de ouro con valores de media guinea, unha guinea e cinco guineas.\nCo gallo de conmemorar esa importante vitoria, nos anversos destas moedas am\u00f3sase, baixo o busto da ra\u00ed\u00f1a, a inscrici\u00f3n \"VIGO\".\nAdemais destas moedas, bat\u00e9ronse tam\u00e9n medallas en ouro, prata e bronce, conmemorativas do suceso. En todos os casos amosan, entre outros motivos, imaxes da r\u00eda e do porto de Vigo, e da destruci\u00f3n da frota defensora hispano-francesa."}
{"id": "128754", "revid": "1677", "url": "https://gl.wikipedia.org/wiki?curid=128754", "title": "Ana I de Gran Breta\u00f1a", "text": ""}
{"id": "128755", "revid": "55340", "url": "https://gl.wikipedia.org/wiki?curid=128755", "title": "Francos (hom\u00f3nimos)", "text": "Os francos foron un pobo xerm\u00e1nico que ocupou o norte da Galia na idade antiga. Como top\u00f3nimo pode referirse a:"}
{"id": "128762", "revid": "98629", "url": "https://gl.wikipedia.org/wiki?curid=128762", "title": "Salaheddine Bassir", "text": "Salaheddine Bassir (en \u00e1rabe: \u0635\u0644\u0627\u062d \u0627\u0644\u062f\u064a\u0646 \u0628\u0635\u064a\u0631\u200e), nado en Casablanca o 5 de setembro de 1972, \u00e9 un exfutbolista marroqu\u00ed. Xogaba de dianteiro e foi internacional coa selecci\u00f3n marroqu\u00ed."}
{"id": "128763", "revid": "56817", "url": "https://gl.wikipedia.org/wiki?curid=128763", "title": "Guillerme III de Inglaterra", "text": "Guillerme III de Inglaterra, II de Escocia, nado na Haia o 14 de novembro de 1650 e finado en Hampton Court o 8 de marzo de 1702, foi rei de Inglaterra, Escocia e Irlanda entre 1689 e a s\u00faa morte. Guillerme, Pr\u00edncipe de Orange, foi tam\u00e9n estat\u00fader dos Pa\u00edses Baixos.\nTraxectoria.\nEducado como protestante, foi rei de Inglaterra e Irlanda a partir de 13 de febreiro de 1689, e rei de Escocia a partir do 11 de abril dese mesmo ano, xunto coa s\u00faa muller Mar\u00eda II de Inglaterra. Recibiu a coroa no seguimento da Revoluci\u00f3n Gloriosa, durante a cal o seu t\u00edo e sogro Xacobe II de Inglaterra foi deposto."}
{"id": "128765", "revid": "132", "url": "https://gl.wikipedia.org/wiki?curid=128765", "title": "Hieraaetus fasciatus", "text": ""}
{"id": "128766", "revid": "56817", "url": "https://gl.wikipedia.org/wiki?curid=128766", "title": "Hampton Court", "text": "Hampton Court \u00e9 un pazo situado en Gran Breta\u00f1a, concretamente na cidade hom\u00f3nima de Hampton a tan s\u00f3 20\u00a0km de Londres.\nLenda.\nA lenda di que o esp\u00edrito de Catarina Howard, unha das esposas de Henrique VIII vaga por todo o recinto. Esta moza foi asasinada brutalmente na Torre de Londres por orde expresa do seu marido."}
{"id": "128767", "revid": "132", "url": "https://gl.wikipedia.org/wiki?curid=128767", "title": "Hirundo daurica", "text": ""}
{"id": "128768", "revid": "132", "url": "https://gl.wikipedia.org/wiki?curid=128768", "title": "Hirundo rustica", "text": ""}
{"id": "128769", "revid": "98629", "url": "https://gl.wikipedia.org/wiki?curid=128769", "title": "Dinho", "text": "Edi Wilson Jos\u00e9 dos Santos, co\u00f1ecido como Dinho, nado en Ne\u00f3polis o 15 de outubro de 1966, \u00e9 un exfutbolista e actual adestrador de f\u00fatbol brasileiro. Xogaba de centrocampista e foi internacional coa selecci\u00f3n brasileira.\nTraxectoria.\nNa segunda metade da tempada 1991\u201392 chegou cedido ao Deportivo da Coru\u00f1a, que loitaba por non perder a categor\u00eda. Debutou na Liga espa\u00f1ola o 17 de maio de 1992, nun partido en Riazor que rematou con vitoria local (3\u20130) e no que Dinho marcou un dos tantos. O seu segundo e derradeiro partido como xogador do Deportivo foi na seguinte xornada, contra o Real Oviedo a domicilio, que rematou con derrota (2\u20131)."}
{"id": "128770", "revid": "34155", "url": "https://gl.wikipedia.org/wiki?curid=128770", "title": "Pr\u00edncipe de Orange", "text": "Pr\u00edncipe de Orange \u00e9 un t\u00edtulo aristocr\u00e1tico orixinalmente franc\u00e9s, asociado ao principado do mesmo nome, co seu territorio no val do R\u00f3dano, no sur de Francia. O pr\u00edncipe de Orange era vasalo do Ducado de Borgo\u00f1a e m\u00e1is tarde do Sacro Imperio Romano Xerm\u00e1nico.\nO \u00faltimo descendente dos pr\u00edncipes de Orange da casa de Baux foi Renato de Chalon, que foi sucedido polo seu curm\u00e1n adolescente Guillerme IX, conde de Nassau, que m\u00e1is, co\u00f1ecido como Guillerme o Taciturno, ser\u00eda o grande impulsor da independencia dos Pa\u00edses Baixos.\nA partir de ent\u00f3n, o principado de Orange quedou asociado \u00e1 historia dos Pa\u00edses Baixos, sendo un dos t\u00edtulos da casa real dos Pa\u00edses Baixos."}
{"id": "128771", "revid": "1131", "url": "https://gl.wikipedia.org/wiki?curid=128771", "title": "Aveinte", "text": "Aveinte \u00e9 un concello da provincia de \u00c1vila.\nTen unha superficie de 12,78 quil\u00f3metros cadrados, unha poboaci\u00f3n de 109 habitantes (2005) e unha densidade de poboaci\u00f3n de 8,53 hab/km\u00b2."}
{"id": "128772", "revid": "2074", "url": "https://gl.wikipedia.org/wiki?curid=128772", "title": "Hypatia", "text": ""}
{"id": "128774", "revid": "98629", "url": "https://gl.wikipedia.org/wiki?curid=128774", "title": "Illa Ginger", "text": "A Illa Ginger (ingl\u00e9s \"Ginger Island\") \u00e9 unha illa do arquip\u00e9lago das Illas Virxes Brit\u00e1nicas no Mar Caribe pertencentes ao Reino Unido.\nXeograf\u00eda.\nA illa Ginger at\u00f3pase no Mar Caribe a 10\u00a0km ao sueste da illa principal de T\u00f3rtola.\nA illa \u00e9 de orixe volc\u00e1nico e ten unha superficie de aproximadamente 2\u00a0km\u00b2. A costa nordeste \u00e9 moi escarpada e rochosa. A altura m\u00e1xima \u00e9 duns 350 metros sobre o mar.\nA illa non ten poboaci\u00f3n residente.\nA illa s\u00f3 se pode chegar por barco, e \u00e9 un lugar de excursi\u00f3n moi popular, especialmente para o mergullo.\nHistoria.\nA illa Gonger descubriuse en 1493 por Cristovo Col\u00f3n, durante a s\u00faa segunda viaxe ao Novo Mundo.\nEn 1672 a illa incorporouse \u00e1 colonia brit\u00e1nica de Antiga.\nEn 1773 converteuse con outras illas no territorio das Illas Virxes Brit\u00e1nicas.\nO turismo \u00e9 a \u00fanica fonte da illa de ingresos."}
{"id": "128775", "revid": "98629", "url": "https://gl.wikipedia.org/wiki?curid=128775", "title": "Illa Norman", "text": "A Illa Norman (ingl\u00e9s \"Norman Island\") \u00e9 unha illa situada na punta sur do arquip\u00e9lago das Illas Virxes Brit\u00e1nicas no Mar Caribe pertencentes ao Reino Unido. Unha das varias illas que inspirou a novela de piratas de Robert Louis Stevenson 'A illa do tesouro'. \nXeograf\u00eda.\nA illa Norman est\u00e1 situada no Mar Caribe a 11\u00a0km ao sur da illa principal de T\u00f3rtola e a uns 2\u00a0km ao suroeste da Illa Peter a illa m\u00e1is meridional do arquip\u00e9lago.\nA illa \u00e9 de orixe volc\u00e1nico e ten unha superficie de ao redor de 2\u00b44\u00a0km\u00b2 cunha lonxitude duns 4\u00a0km de longo e 0\u00b46 quil\u00f3metros de ancho. A m\u00e1xima altura \u00e9 \"Norman Hill\" cuns 130 m de altitude.\n\u00c9 totalmente de propiedade privada e non ten poboaci\u00f3n residente, pero en \"The Bight\" un gran porto no norte da illa ofrece un dos m\u00e1is protexidos ancoraxes da zona, hai un restaurante e un bar chamado \"Piratas\". Hai tam\u00e9n unha vella barcaza chamada \"William Thornton\"(ou \"Willie T\" para a poboaci\u00f3n local), que funciona como un bar e restaurante. \nA illa s\u00f3 se pode chegar por barco, e \u00e9 un destino popular.\nHistoria.\nA illa Norman foi descuberta en 1493 por Cristovo Col\u00f3n, durante a s\u00faa segunda viaxe ao Novo Mundo.\nDise que a illa recibiu o nome dun pirata que comprou ou arrendou a illa nalg\u00fan momento de principios do s\u00e9culo XVIII, a\u00ednda que a evidencia que apoia esta afirmaci\u00f3n \u00e9 dif\u00edcil de atopar.\nEn 1672 a illa incorporouse \u00e1 colonia brit\u00e1nica de Antiga.\nCon todo, a illa Norman tam\u00e9n ten unha historia documentada de bot\u00edns de piratas que se agocharon na illa. En agosto de 1750 o gale\u00f3n espa\u00f1ol \"Nuestra Se\u00f1ora de Guadalupe\" buscou refuxio dunha tormenta na costa de Carolina do Norte. A tripulaci\u00f3n amotinouse e o tesouro, que consist\u00eda, entre outras cousas, de 55 caixas de moedas de prata, cargouse en d\u00faas barcas, unha das cales era tripulada por Owen Lloyd. Os da primeira embarcaci\u00f3n morreron, pero Lloyd escapou a Santa Cruz. Logo de desfacerse dunha parte do di\u00f1eiro, chegou \u00e1 illa Norman, onde enterrou o tesouro. Lloyd e a s\u00faa tripulaci\u00f3n foron detidos m\u00e1is tarde en San Eustaquio, pero a historia do tesouro xa se propagara. Parte do bot\u00edn recuperouse posteriormente por Gilbert Fleming, o tenente xeneral das Illas de Sotavento, pero a lenda do tesouro a\u00ednda continua.\nEn 1773 converteuse con outras illas no territorio das Illas Virxes Brit\u00e1nicas.\nen 1883 Robert Louis Stevenson escribiu o seu libro \"A Illa do Tesouro\" insp\u00edrandose na Illa Normanr.\nA illa foi comprada polo cient\u00edfico e empresario Dr. Henry Jarecki e agora a illa \u00e9 de propiedade privada.\nO turismo \u00e9 a \u00fanica fonte de ingresos da illa.\nHoxe.\nA illa est\u00e1 deshabitada e de propiedade privada de Henry Jarecki. A s\u00faa \u00e1rea \u00e9 de aproximadamente 242\u00b48 ha, ten unha lonxitude de 4\u00b43 km.. Un gran porto co\u00f1ecido como o Bight ofrece un dos fondeadoiros m\u00e1is protexidos da zona. \u00c9 unha das \"Illas irm\u00e1s pequenas\", xunto a Illa Pel\u00edcano, Illa Peter, Illa Salt, Illa Dead Chest e Illa Ginger. Este grupo de illas \u00e9 m\u00e1is pequeno, m\u00e1is baixo e m\u00e1is \u00e1rido que outras illas ao norte e oeste.\nA illa Norman \u00e9 un co\u00f1ecido destino para cruceiros e outros turistas por mor de tres covas a nivel de auga na base dos cant\u00eds xusto f\u00f3ra da beira occidental do Bight. As covas son ideais para facer snorkel e, se un entra dabondo nos cant\u00eds, a escuridade fai a experiencia como un mergullo nocturno.\nA illa non ten habitantes permanentes (ag\u00e1s das cabras salvaxes), pero hai dous restaurantes na illa, Pirates Bight e The Club. Antigamente ancorada en de Bight hab\u00eda unha copia moderna dunha vella goleta chamada \"Willy T\", que funcionaba como bar e restaurante. En setembro de 2017, o Willy T foi destru\u00eddo polo furac\u00e1n Irma. Os propietarios do Willy T constru\u00edron unha nova nave e en maio de 2018 anunciouse que o goberno das IVB non deixar\u00edan que Willy T fondease na illa Norman, sen\u00f3n que poder\u00eda ancorar no Gran Porto na illa Peter.\nLegado cultural.\nAlg\u00fans pensan que a illa Norman e as historias sobre os seus tesouros inspiraron a Robert Louis Stevenson a escribir \"A illa do tesouro\". A \u00e9poca estimada da \"Illa do tesouro\" aprox\u00edmase ao tempo da recuperac\u00f3n do bot\u00edn do \"Nosa Se\u00f1ora de Guadalupe\" na illa Norman.\nA illa Norman ten tantas covas, ba\u00edas ocultas e naufraxios que moitos turistas a\u00ednda exploran coa esperanza de atopar o tesouro alg\u00fan d\u00eda, e os operadores tur\u00edsticos das Illas Virxes Brit\u00e1nicas non te\u00f1en interese en tentar desalentalo.\nDesenvolvemento econ\u00f3mico.\nAcordo de Joint Venture con Henry Jarecki.\nO 22 de novembro de 2018, o goberno das IVB, dirixido por Orlando Smith, subscribiu un acordo de desenvolvemento con Audubon Holdings, propiedade de Henry Jarecki, para desenvolver a illa Norman como destino residencial e tur\u00edstico de conciencia ecol\u00f3xica.\nXunto co propietario da illa, o goberno das IVB espera establecer un modelo para un desenvolvemento sostible ambientalmente. Despois de que se aprobaran as aprobaci\u00f3ns de planificaci\u00f3n e medio ambiente, o goberno espera que a primeira fase do proxecto comece ao longo de 2019."}
{"id": "128777", "revid": "98629", "url": "https://gl.wikipedia.org/wiki?curid=128777", "title": "Great Camanoe", "text": "Gran Camanoe (ingl\u00e9s \"Great Camanoe\") \u00e9 unha illa do arquip\u00e9lago das Illas Virxes Brit\u00e1nicas no Mar Caribe pertencentes ao Reino Unido.\nXeograf\u00eda.\nGran Camanoe at\u00f3pase no Mar Caribe a 3 quil\u00f3metros ao nord\u00e9s da illa principal de T\u00f3rtola e a 1\u00a0km ao norte da Illa Beef.\nA illa \u00e9 de orixe volc\u00e1nico e ten unha superficie de 3\u00b42 quil\u00f3metros cadrados cunha lonxitude duns 4\u00a0km e ao redor de 0\u00b48\u00a0km de ancho. A maior elevaci\u00f3n \u00e9 de aproximadamente 213 metros sobre o mar.\nA illa non ten poboaci\u00f3n residente, pero ten d\u00faas casas de alugueiro chamadas \"Indigo Plantaci\u00f3n\" e \"Os Corsarios\".\nA illa s\u00f3 se pode chegar por barco, as ba\u00edas de Cam Bay e Le Bay son populares zonas de ancoraxe para embarcaci\u00f3ns de recreo. Cam Bay \u00e9 agora un parque nacional.\nHistoria.\nGran Camanoe descubriuse en 1493 por Cristovo Col\u00f3n, durante a s\u00faa segunda viaxe \u00e1 Novo Mundo.\nEn 1672 a illa incorporouse \u00e1 colonia brit\u00e1nica de Antiga.\nEn 1773 converteuse con outras illas no territorio das Illas Virxes Brit\u00e1nicas.\nGran Camanoe leva o nome de Pieter Adriensen (cuxo alcume era \"o Comandante\", do que se deriva Camanoe), que foi efectivamente o segundo ao mando do Territorio, durante a d\u00e9cada de 1630, cando o seu irm\u00e1n, Abraham Adriensen , foi nomeado Xerente das Illas Virxes Brit\u00e1nicas pola Compa\u00f1\u00eda Holandesa das Indias Occidentais.\nO turismo \u00e9 a \u00fanica fonte de ingresos da illa pola renda das vivendas de alugueiro."}
{"id": "128778", "revid": "1131", "url": "https://gl.wikipedia.org/wiki?curid=128778", "title": "Great Thatch", "text": "Gran Thatch (ingl\u00e9s \"Great Thatch\") \u00e9 unha illa deshabitada do arquip\u00e9lago das Illas Virxes Brit\u00e1nicas no Mar Caribe pertencentes ao Reino Unido. \u00c9 unha das illas m\u00e1is occidentais do Territorio. Crese que toma o nome do famoso pirata, Edward Teach (m\u00e1is co\u00f1ecido como \"Barbanegra\"), a\u00ednda que hai poucas evidencias que Barbanegra navegase nunca polas Illas Virxes.\nXeograf\u00eda.\nGran Thatch (teito de palla) sit\u00faase no Mar Caribe a 1\u00a0km ao oeste da illa principal de T\u00f3rtola e aproximadamente a 1\u00a0km ao norte de San Xo\u00e1n nas Illas Virxes Brit\u00e1nicas.\nA illa \u00e9 de orixe volc\u00e1nico e ten unha superficie duns 2\u00a0km\u00b2, cunha lonxitude duns 2,5\u00a0km e ao redor de 0,8\u00a0km de ancho. M\u00e1is al\u00f3 da illa at\u00f3pase \"Little Thatch\".\nA illa non ten poboaci\u00f3n permanente e s\u00f3 se pode acceder por barco.\nHistoria.\nGran Thatch descubriuna Cristovo Col\u00f3n en 1493 durante a s\u00faa segunda viaxe ao Novo Mundo. a lenda di que o nome deriva probablemente do pirata \"Edward Thatch\" (Barbanegra) que se di utilizou a illa coma s\u00faa base de 1715 a 1718. En 1672 a illa incorporouse \u00e1 colonia brit\u00e1nica de Antiga, en 1773 converteuse con outras illas no territorio das Illas Virxes Brit\u00e1nicas.\nA\u00ednda que actualmente est\u00e1 deshabitada, antigamente estivo ocupada, contaba cunha casa de aduanas e unha oficina de correos onde o correo era enviado desde Charlotte Amalie por skiff despois de que un paquebote o houbera deixado al\u00ed.\nA illa foi o lugar dun importante acto de desobediencia civil en 1856, tres anos despois de que a comunidade brit\u00e1nica das Illas Virxes Brit\u00e1nicas fuxira en gran parte durante a insurrecci\u00f3n de 1853. O 24 de novembro de 1856, o sub-tesoureiro de T\u00f3rtola buscou apoderarse dun barco que pertenc\u00eda a un habitante da illa de Thatch, que era co\u00f1ecido, por operar sen licenza. Foi agredido e a s\u00faa tripulaci\u00f3n golpeada duramente. Dous d\u00edas despois, env\u00edouse unha forza de catro condestables para arrestar aos delincuentes, pero ao seu desembarco foron bloqueados por unha multitude de 40 a 50 persoas. Persistiron en facer o arresto e tam\u00e9n foron duramente golpeados. Ao d\u00eda seguinte, unha forza duns 30 homes, principalmente condestables rurais, 12 deles armados, desembarcou na illa para sufocar a insubordinaci\u00f3n e aprehender aos seus violentos autores. No caso, foi s\u00f3 a intervenci\u00f3n dos influentes misioneiros metodistas entre os habitantes o que permitiu as detenci\u00f3ns sen m\u00e1is violencia. Isaac Dookhan cita isto como un exemplo do esp\u00edrito xeral de disturbios que prevalec\u00eda no territorio durante a d\u00e9cada de 1850. \nA illa estivo en mans privadas, pero foi volta a comprar polo Goberno do Territorio en setembro de 1997, e agora \u00e9 un Parque Nacional."}
{"id": "128779", "revid": "5863", "url": "https://gl.wikipedia.org/wiki?curid=128779", "title": "Aprilia", "text": "Aprilia \u00e9 un fabricante de motocicletas pertencente ao grupo industrial italiano Piaggio. Fundouse no ano 1945 e ten a s\u00faa sede en Noale, rexi\u00f3n do V\u00e9neto, Italia. Ao comezo, dedic\u00e1base \u00e1 venda de scooters, a\u00ednda que m\u00e1is tarde pasou a desenvolver tam\u00e9n motocicletas deportivas.\nA empresa participa nos Campionatos do Mundo de Motociclismo de 125 cc e 250 cc, no Campionato do mundo de Superbikes e noutras competici\u00f3ns de motocross e supermoto. Aprilia ten logrado numerosos triunfos nas divisi\u00f3ns menores do mundial de motociclismo, caracteriz\u00e1ndose por experimentar novas configuraci\u00f3ns de cilindros ao igual c\u00e1 marca Ducati."}
{"id": "128781", "revid": "23204", "url": "https://gl.wikipedia.org/wiki?curid=128781", "title": "Illa Mujeres", "text": "Illa Mujeres sit\u00faase no Mar Caribe, moi preto da pen\u00ednsula do Iucat\u00e1n, ao sueste de M\u00e9xico. A illa constit\u00fae parte dun dos oito municipios do Estado de Quintana Roo, o municipio de Illa Mulleres (que incl\u00fae parte do territorio continental) e sit\u00faase a trece quil\u00f3metros da cidade de Canc\u00fan, o principal polo tur\u00edstico da rexi\u00f3n. A illa ten unha superficie duns 7\u00a0km de longo e 650 metros de ancho.\nHistoria e caracter\u00edsticas.\nIlla Mujeres foi descuberta polos espa\u00f1ois durante unha expedici\u00f3n comandada por Francisco Hern\u00e1ndez de C\u00f3rdoba no ano de 1517. En tempos prehisp\u00e1nicos a illa estaba consagrada a Ixchel, deusa maia da L\u00faa, o amor e a fertilidade, a cal recib\u00eda ofrendas con formas femininas que os crentes depositaban nas s\u00faas praias. Ao chegar os conquistadores espa\u00f1ois e observar as figuras, bautiz\u00e1rona como \"Illa Mujeres\".\nAo sur da illa \u00e1lzase un faro maia, un dos poucos edificios precolombianos que sobreviviron \u00e1 destruci\u00f3n dos conquistadores.\nIlla Mujeres \u00e9 unha illa que se localiza cruzando a ba\u00eda desde Canc\u00fan. As s\u00faas augas mornas e transparentes son o fogar perfecto para os golfi\u00f1os e tartarugas, e nadar con eles \u00e9 unha das m\u00e1is atractivas actividades que poden realizarse aqu\u00ed. Para chegar \u00e1 illa, hai que tomar un transbordador desde Puerto Ju\u00e1rez ou un transbordador desde Punta Sam (coches) e gozar da incrible paisaxe durante os 15 minutos que dura a traves\u00eda desde Puerto Ju\u00e1rez (Canc\u00fan) ou os 45 minutos desde Punta Sam.\nEste \u00e9 un lugar con historia e praias espectaculares. Na punta sur da illa hai vestixios dun templo maia. Os arque\u00f3logos saben que Illa Mujeres foi un santuario dedicado a Ixchel, deusa maia da fertilidade e que as mulleres maias deb\u00edan facer unha peregrinaci\u00f3n \u00e1 illa como parte do seu paso de nena a muller. Hoxe, a peregrinaci\u00f3n \u00e1 illa l\u00e9vana a cabo os amantes dos animais mari\u00f1os e da beleza da s\u00faa natureza tropical. Illa Mujeres foi tam\u00e9n refuxio e fogar de famosos piratas, realmente tratantes de escravos, como Ferm\u00edn Mundaca de Marecheaga.\nA Illa volveuse mundialmente famosa nos anos 70, cando A Cova das Quenllas Durmidas foi presentada ao mundo polo famoso mari\u00f1o mexicano Ram\u00f3n Bravo Descuberta polo mergullador insular para todos co\u00f1ecido por \"V\u00e1lvula\" home capaz de soster as s\u00faas respiraci\u00f3n por moito tempo baixo os 70 p\u00e9s de profundidade. A illa tam\u00e9n \u00e9 co\u00f1ecida polas s\u00faas fermosas paisaxes submarinas, sitios excelentes para realizar esn\u00f3rquel e mergullo, e pola rica biodiversidade que ofrece. \nOutro atractivo interesante da illa que vale a pena visitar \u00e9 o parque \"El Garraf\u00f3n\" onde se pode practicar snorkel, snuba, trek mari\u00f1o, kaiak entre outros, ademais incl\u00fae unha pequena zona arqueloxica que foi dedicada a Ixchel."}
{"id": "128785", "revid": "1131", "url": "https://gl.wikipedia.org/wiki?curid=128785", "title": "Monte de Meda", "text": "O top\u00f3nimo galego Monte de Meda pode referirse a:"}
{"id": "128790", "revid": "23204", "url": "https://gl.wikipedia.org/wiki?curid=128790", "title": "Arrigo Boito", "text": "Arrigo Boito, nado en Padua o 4 de febreiro de 1842 e finado en Mil\u00e1n o 10 de xu\u00f1o de 1918, foi un poeta, narrador e compositor italiano.\nTraxectoria.\nEstudou viol\u00edn, piano e composici\u00f3n no Conservatorio de Mil\u00e1n, dende 1854. Rematados os seus estudos, parte con Franco Faccio a Par\u00eds onde entra en contacto con Gioachino Rossini. Visita despois Polonia, Alema\u00f1a, B\u00e9lxica e Inglaterra. Hoxe \u00e9 lembrado sobre todo polos seus libretos e a s\u00faa \u00f3pera \"Mefistofele\"."}
{"id": "128791", "revid": "1576", "url": "https://gl.wikipedia.org/wiki?curid=128791", "title": "Larus cachinnans", "text": ""}
{"id": "128792", "revid": "132", "url": "https://gl.wikipedia.org/wiki?curid=128792", "title": "Luscinia megarhynchos", "text": ""}
{"id": "128794", "revid": "132", "url": "https://gl.wikipedia.org/wiki?curid=128794", "title": "Otus scops", "text": ""}
{"id": "128797", "revid": "132", "url": "https://gl.wikipedia.org/wiki?curid=128797", "title": "Parus ater", "text": ""}
{"id": "128798", "revid": "12452", "url": "https://gl.wikipedia.org/wiki?curid=128798", "title": "Passer domesticus", "text": ""}
{"id": "128799", "revid": "132", "url": "https://gl.wikipedia.org/wiki?curid=128799", "title": "Pernis apivorus", "text": ""}
{"id": "128801", "revid": "132", "url": "https://gl.wikipedia.org/wiki?curid=128801", "title": "Phaethon aethereus", "text": ""}
{"id": "128802", "revid": "132", "url": "https://gl.wikipedia.org/wiki?curid=128802", "title": "Philomachus pugnax", "text": ""}
{"id": "128803", "revid": "132", "url": "https://gl.wikipedia.org/wiki?curid=128803", "title": "Liorteiro", "text": ""}
{"id": "128805", "revid": "132", "url": "https://gl.wikipedia.org/wiki?curid=128805", "title": "Phoenicurus ochruros", "text": ""}
{"id": "128806", "revid": "132", "url": "https://gl.wikipedia.org/wiki?curid=128806", "title": "Peto verdeal", "text": ""}
{"id": "128807", "revid": "132", "url": "https://gl.wikipedia.org/wiki?curid=128807", "title": "Platalea leucorodia", "text": ""}
{"id": "128808", "revid": "12452", "url": "https://gl.wikipedia.org/wiki?curid=128808", "title": "Pluvialis apricaria", "text": ""}
{"id": "128809", "revid": "132", "url": "https://gl.wikipedia.org/wiki?curid=128809", "title": "Puffinus gravis", "text": ""}
{"id": "128810", "revid": "132", "url": "https://gl.wikipedia.org/wiki?curid=128810", "title": "Pyrrhocorax graculus", "text": ""}
{"id": "128811", "revid": "132", "url": "https://gl.wikipedia.org/wiki?curid=128811", "title": "Pyrrhocorax pyrrhocorax", "text": ""}
{"id": "128813", "revid": "55340", "url": "https://gl.wikipedia.org/wiki?curid=128813", "title": "Pyrrhula pyrrhula", "text": ""}
{"id": "128815", "revid": "23204", "url": "https://gl.wikipedia.org/wiki?curid=128815", "title": "Blue Dragon (serie de anime)", "text": "Blue Dragon \u00e9 un anime adaptado do videoxogo do mesmo nome, dirixido polo Yukihiro Matsushita e animado polos Estudios Pierrot.\nO anime lanzouse \u00f3 ar o 7 de abril do 2007 (no Xap\u00f3n) con diferentes actores de dobraxe no que o videoxogo. En Galiza, a serie de debuxos animados fixo a s\u00faa estrea na canle TVG o 17 de outubro do 2009.\nTrama.\nA historia de Blue Dragon comeza moito tempo atr\u00e1s, cando tivo lugar unha gran batalla entre a luz e a escuridade. Cada unha delas posu\u00eda gran poder, sobre todo a sombra. Con gran coraxe, os Sete Soldados da Luz derrotaron as forzas da escuridade e afastaron o seu poder para sempre. Pero agora o poder da sombra rexorde, combinando a s\u00faa forza co poder das m\u00e1quinas. Blue Dragon bas\u00e9ase nun videoxogo co mesmo nome para Xbox 360. O protagonista desta grande historia \u00e9 un mozo chamado Shu, que ten por sombra a un drag\u00f3n azul, que repite os movementos que o rapaz realiza. Cheo de curiosidade por descubrir o significado deste drag\u00f3n que o segue a todas partes, Shu emprende unha viaxe para atopar respostas \u00e1s s\u00faas preguntas. No cami\u00f1o atoparase con outros que comparten a s\u00faa sombra particular, pero representando criaturas diferentes, como un tigre ou un morcego. Estas criaturas danlles poderes \u00f3s seus acompa\u00f1antes, o cal espertar\u00e1 a\u00ednda m\u00e1is a s\u00faa curiosidade e ganas por descubrir a orixe deste misterio."}
{"id": "128816", "revid": "23204", "url": "https://gl.wikipedia.org/wiki?curid=128816", "title": "Cozumel", "text": "Cozumel (do maia iucateco \"cuzam\" que significa \"anduri\u00f1a\" e \"Lumil\" que significa \"terra de\" formando a palabra cuzamil: \"Terra das anduri\u00f1as\") \u00e9 unha illa mexicana, a terceira m\u00e1is grande e a segunda m\u00e1is poboada do pa\u00eds. Sit\u00faase ao sueste de M\u00e9xico, no Mar Caribe, a uns cincuenta quil\u00f3metros de Canc\u00fan e constit\u00fae (xunto a dous enclaves continentais Calica e Xel-H\u00e1) un dos nove municipios de Quintana Roo.\nHistoria.\nHistoria antiga.\nAs investigaci\u00f3ns m\u00e1is recentes indican que os primeiros poboadores da illa de Cozumel arribaron a ela ao redor do s\u00e9culo II a.c.. A\u00ednda que non identificados plenamente, crese que estes individuos eran parte de grupos semin\u00f3madas caribes, dedicados indistintamente \u00e1 pesca e a caza. \nUnha segunda onda migratoria m\u00e1is organizada arribou no s\u00e9culo III d.c. Esta integr\u00e1base con grupos maias identificados como procedentes da rexi\u00f3n do Pet\u00e9n guatemalteco, ao sur da pen\u00ednsula do Iucat\u00e1n, cun nivel cultural definitivamente superior aos seus antecesores, eran sedentarios, co\u00f1ec\u00edan a agricultura e dominaban t\u00e9cnicas arquitect\u00f3nicas, as\u00ed mesmo at\u00f3panse vestixios da s\u00faa actividade nalgunhas construci\u00f3ns e restos de oler\u00eda achados no centro norte da illa, na zona co\u00f1ecida actualmente como Santa Rita e parte de San Gervasio. \nA terceira onda migratoria, nas postrimer\u00edas do cl\u00e1sico maia, iniciou o seu arribo no s\u00e9culo VIII e chegou procedente de Tabasco e do sur de Campeche. Form\u00e1bana grupos maias-chontales da rama put\u00fan, navegantes e comerciantes que na s\u00faa ruta chegaban ata Centroam\u00e9rica e que fixeron de Cozumel un punto importante da s\u00faa \u00e1rea de influencia. Este grupo introduciu \u00e1 illa novas formas de organizaci\u00f3n social, outros estilos arquitect\u00f3nicos e novos cultos relixiosos, entre estes destacou a devoci\u00f3n \u00e1 deusa Ix Chel, deidad da l\u00faa, fertilidade e nacemento, e que na illa tivo o seu principal santuario, dando orixe a un rito de peregrinaci\u00f3n de todo o mundo maia cara a Cozumel.\nO mellor testemu\u00f1o do alto nivel cultural e de organizaci\u00f3n social que acadou este grupo constit\u00faeno os numerosos vestixios arqueol\u00f3xicos que existen en toda a superficie da illa. \nPara 1200 d.C., en Centroam\u00e9rica prevalec\u00eda o comercio con terras afastadas, cuxo enlace principal era Cozumel. Foi nesta illa onde toda clase de mercanc\u00eda chegou de lugares afastados. Os artigos almacen\u00e1banse en canoas antes de enviarse a outros puntos de distribuci\u00f3n. \nO 3 de maio de 1518 o capit\u00e1n espa\u00f1ol Juan de Grijalva, foi o primeiro espa\u00f1ol en descubrir e desembarcar na illa que chamou da \"Santa Cruz de la Porta Latina\", foi nesa viaxe cando d\u00edas m\u00e1is tarde se oficiou en praias de Cozumel a primeira misa cat\u00f3lica en territorio mexicano. Un ano m\u00e1is tarde en febreiro de 1519, Hern\u00e1n Cort\u00e9s inicia a conquista de M\u00e9xico desembarcando en Cozumel, onde incorporou \u00e1s s\u00faas forzas ao n\u00e1ufrago Ger\u00f3nimo de Aguilar, quen foi un dos primeiros int\u00e9rpretes (maia-castel\u00e1n) ao servizo do conquistador, outro n\u00e1ufrago Gonzalo Guerreiro negouse a retornar: logo de oito anos adaptouse aos costumes maias e ata casou cunha dama principal e ti\u00f1a tres fillos, por iso consid\u00e9raselle o pai da mestizaxe en M\u00e9xico). \nCara a 1525 Francisco de Montejo fixo unha solicitude ao rei de Espa\u00f1a para que autorizase a conquista e desenvolvemento da illa de Cozumel (Montejo era un dos capit\u00e1ns que chegara con Cort\u00e9s 9 anos antes). Francisco de Montejo chegou a Cozumel o 29 de setembro de 1527 e deulle o nome cristi\u00e1n de San Miguel de Xamancab. Cando os espa\u00f1ois familiariz\u00e1ronse coa costa do Golfo de M\u00e9xico, d\u00e9ronse conta de que non ti\u00f1an que parar na illa, exclu\u00edndoa como porto de arribo para os barcos espa\u00f1ois. Ao mesmo tempo, como efecto inmediato da conquista, o intercambio maia foi nulificado e suprimiuse o culto \u00e1 deusa Ix Chel. \nOs insulares, sen contar m\u00e1is coa s\u00faa principal actividade econ\u00f3mica, v\u00edronse forzados a depender s\u00f3 da agricultura para a s\u00faa supervivencia. \nDurante a colonia a illa quedou practicamente deshabitada, pois se conxugaron varios factores que limitaron a permanencia e crecemento do grupo ind\u00edxena: o azoute causado polas enfermidades tra\u00eddas polos espa\u00f1ois, a explotaci\u00f3n a que foron sometidos, o derrube do seu sistema econ\u00f3mico, a s\u00faa organizaci\u00f3n social e ata o colapso da s\u00faa relixi\u00f3n e costumes. Ante o abandono, a illa foi frecuentemente refuxio de piratas e corsarios que ti\u00f1an o Caribe como centro de operaci\u00f3ns. Non tiveron unha base permanente na illa, pero ocasionalmente recalaban nela para abastecerse de auga, alimentos frescos e reparar os seus nav\u00edos. Entre estes ladr\u00f3ns do mar en 1571, despois do combate entre forzas espa\u00f1olas e corsarios franceses caeron prisioneiros na illa o xefe Pierre Sanfroy e nove compa\u00f1eiros seus que, trasladados a M\u00e9rida primeiro e despois a M\u00e9xico foron xulgados, condenados e axusticiados polo tribunal da Santa Inquisici\u00f3n. Varios piratas m\u00e1is usaron Cozumel como base de operaci\u00f3ns no s\u00e9culo XVII, inclu\u00edndo os renomeados Henry Morgan e Jean Lafitte, piratas de Inglaterra e Holanda entraron a terra para capturar ind\u00edxenas e espa\u00f1ois como escravos.\nA mediados do s\u00e9culo XIX, como consecuencia da rebeli\u00f3n ind\u00edxena na pen\u00ednsula, co\u00f1ecida como Guerra de Castes (1847), in\u00edciase un proceso de repoboamento co arribo de familias procedentes case todas de Valladolid, Sab\u00e1n Tihosuco e Chemax, do estado do Iucat\u00e1n e fundan os poboados de el Cedral (antigamente \"Oy ib\"), ao sur da illa e San Miguel na costa noroeste. \nO desenvolvemento agr\u00edcola e comercial baseado na explotaci\u00f3n de froitas, henequ\u00e9n, goma de mascar e copra logrou consolidar eses poboados, que para fins dese s\u00e9culo contaban cada un con aduana, escola e gornici\u00f3n (goberno municipal s\u00f3 a segunda).\nHistoria moderna.\nNo s\u00e9culo XX e especialmente logo da segunda guerra mundial, o desenvolvemento das v\u00edas de comunicaci\u00f3n e da infraestrutura de servizos abriu a posibilidade do desenvolvemento tur\u00edstico, actividade que \u00e1 data \u00e9 a base da econom\u00eda local. \nAtra\u00eddos polas augas cristalinas, os amantes do mergullo vi\u00f1an \u00e1 illa e regresaban a casa con historias das magn\u00edficas vistas submarinas. Jacques Cousteau deu a co\u00f1ecer en 1960 a riqueza dos arrecifes de coral que rodean a illa, o que fixo que os entusiastas polo submarino decat\u00e1sense da existencia de Cozumel. \nO mergullo e os peiraos de Cozumel fixeron co\u00f1ecer a illa a nivel internacional e coloc\u00e1rona entre os primeiros lugares a nivel mundial en canto a arribo de cruceiros tur\u00edsticos e \u00e9 o primeiro destino tur\u00edstico deste tipo de embarcaci\u00f3ns en M\u00e9xico.\nPoboaci\u00f3n.\nDe acordo con cifras do Conteo de Poboaci\u00f3n e Vivenda do 2005, no municipio hab\u00eda 73,193 habitantes permanentes, dos cales 71.401 persoas resid\u00edan na cabeceira municipal, chamada \"San Miguel de Cozumel\". O resto da poboaci\u00f3n local\u00edzase noutras 134 localidades con poboaci\u00f3ns que oscilaban entre 1 e 282 habitantes, a m\u00e1is importante das cales \u00e9 El Cedral . \nDatos ao comezo do 2008 indican que a illa \u00e9 poboada por 89 mil persoas, pero se desco\u00f1ece en detalle cantas destas persoas viven na cidade de xeito permanente.\nXeograf\u00eda.\nSituada no Caribe mexicano, Cozumel \u00e9 unha illa chaira formada de roca volc\u00e1nica porosa. A elevaci\u00f3n natural m\u00e1is importante na illa est\u00e1 a menos de 100 msnm. Os cenotes formados pola filtraci\u00f3n de auga a trav\u00e9s da pedra calcaria durante miles de anos poden ser explorados nadando ou mediante actividades como o snorkel e o mergullo; poden apreciarse distintas especies mari\u00f1as.\nA illa mide ao redor de 48\u00a0km de norte a sur e 16\u00a0km de leste para oeste, o que a converte na terceira illa m\u00e1is grande de M\u00e9xico logo da illa doTibur\u00f3n no estado de Sonora e a illa Angel de la Guarda en Baixa California. Situada a 20\u00a0km ao leste da pen\u00ednsula do Iucat\u00e1n, e a 60\u00a0km ao sur de Canc\u00fan, ten unha extensi\u00f3n de 647,33\u00a0km\u00b2 comparada con 1.208\u00a0km\u00b2 da illa do Tibur\u00f3n e 895\u00a0km\u00b2 da illa Angel de la Guarda.\nTam\u00e9n Cozumel conta co punto m\u00e1is oriental do pa\u00eds, denominado \"Punta Molas\".\nEconom\u00eda.\nCozumel non pos\u00fae industrias, polo que depende do turismo para desenvolverse. Os alimentos e bens manufacturados son embarcados desde terra firme cara \u00e1 illa.\nA illa dest\u00e1case como destino tur\u00edstico, principalmente polos seus sitios dedicados ao mergullo.\nTurismo.\nEn todo o litoral da illa p\u00f3dense atopar praias de branca area e o mar cor turquesa de gran beleza. Existen zonas hostaleiras como Praia Norte e a Zona Sur e c\u00f3ntase con varios balnearios diseminados no litoral. A lagoa de Chankanab situada ao sur do poboado \u00e9 un corpo de auga comunicada por un t\u00fanel subterr\u00e1neo co mar onde pode observarse, como nun acuario natural a fauna e flora mari\u00f1a; ao redor da lagoa existe un xard\u00edn bot\u00e1nico coa vexetaci\u00f3n representativa da rexi\u00f3n e na costa que se atopa aproximadamente a 100 metros\nGoberno.\nCozumel \u00e9 un municipio do estado de Quintana Roo. O territorio do municipio consta principalmente da Illa de Cozumel e unha porci\u00f3n de territorio en terra firme.\nO presidente municipal de Cozumel \u00e9 elixido cada 3 anos por elecci\u00f3n popular. O presidente municipal actual \u00e9 Juan Carlos Gonz\u00e1lez do Partido Revolucionario Institucional.\nDesastres.\nO Furac\u00e1n Wilma foi devastador para a illa. A vexetaci\u00f3n da illa foi gravemente danada debido aos fortes ventos, polo que a gran parte das \u00e1rbores perderon a s\u00faa follaxe, e outro tanto se danou pola entrada de auga salgada a terra, o sistema de drenaxe de San Miguel de Cozumel foi severamente danado. Pero estes danos foron restaurados axi\u00f1a para manter o turismo, a s\u00faa principal fonte de ingresos."}
{"id": "128819", "revid": "23204", "url": "https://gl.wikipedia.org/wiki?curid=128819", "title": "Carta n\u00e1utica", "text": "Unha carta n\u00e1utica \u00e9 unha representaci\u00f3n a escala de augas naveg\u00e1beis e rexi\u00f3ns terrestres adxuntas. Son instrumentos esenciais para a navegaci\u00f3n n\u00e1utica.\nCaracter\u00edsticas.\nNormalmente indica as profundidades da auga e as alturas do terreo, natureza do fondo, detalles da costa inclu\u00edndo portos, perigos para a navegaci\u00f3n, localizaci\u00f3n de luces e outras axudas diversas. Tradicionalmente as cartas de navegaci\u00f3n estaban imprimidas en papel pero de maneira recente desenvolv\u00e9ronse aplicaci\u00f3ns inform\u00e1ticas que permiten o almacenamento e tratamento de cartas n\u00e1uticas con ordenadores.\n\u00c1 hora de interpretala, c\u00f3mpre ter en conta que representar unha esfera nunha superficie plana ten como consecuencia que haxa certa deformaci\u00f3n da realidade, xa que a esfera non pode desenvolverse de forma exacta no plano.\nEscala.\nCando se fala de escala, estase a falar da relaci\u00f3n entre o representado e a realidade. As\u00ed, por exemplo, unha escala de 1/10.000 quere dicir que calquera distancia \u00e9 10.000 veces maior que a representaci\u00f3n que hai na carta; se a escala \u00e9 1/2 a \u00e1rea representada \u00e9 a metade que a real."}
{"id": "128820", "revid": "56817", "url": "https://gl.wikipedia.org/wiki?curid=128820", "title": "Gran Turca", "text": "A Illa Gran Turca (Grand Turk Island) \u00e9 a principal illa do territorio brit\u00e1nico de ultramar das illas Turks e Caicos, correspondente ao arquip\u00e9lago de Illas Turcas (que debe ser distinguido do arquip\u00e9lago das Illas Caicos). Na illa at\u00f3pase a capital do territorio, Cockburn Town e ten a segunda poboaci\u00f3n en importancia con 3.720 habitantes.\nA Illa Gran Turca tivo a atenci\u00f3n internacional en 1962 cando a c\u00e1psula \"Friendship 7\" do Proxecto Mercury de John Glenn amariz\u00f3u preto da illa. Unha r\u00e9plica da c\u00e1psula at\u00f3pase exposta no aeroporto.\nO nome prov\u00e9n dunha especie de cacto da illa, que ten un tope distintivo, que recorda o gorro turco chamado fez.\nA illa foi indicada como a verdadeira Guanahani, a primeira illa americana \u00e1 que chegase Cristovo Col\u00f3n o 12 de outubro de 1492\nLigaz\u00f3ns externas.\nTurks and Caicos History - VisitProvidenciales"}
{"id": "128821", "revid": "2865", "url": "https://gl.wikipedia.org/wiki?curid=128821", "title": "Campionato do Mundo de Motociclismo de 50cc", "text": ""}
{"id": "128822", "revid": "23204", "url": "https://gl.wikipedia.org/wiki?curid=128822", "title": "Joseph Ignace Guillotin", "text": "Joseph-Ignace Guillotin, nado o 28 de maio de 1738 e finado o 26 de marzo de 1814, foi un m\u00e9dico e deputado franc\u00e9s. O seu nome as\u00f3ciase \u00e1 invenci\u00f3n da guillotina, dispositivo mec\u00e1nico para executar condenados a morte. Realmente, Guillotin non foi o inventor do devandito dispositivo, pero si propuxo a s\u00faa utilizaci\u00f3n en Francia."}
{"id": "128823", "revid": "2865", "url": "https://gl.wikipedia.org/wiki?curid=128823", "title": "Campionato do Mundo de Motociclismo de 80cc", "text": ""}
{"id": "128824", "revid": "75439", "url": "https://gl.wikipedia.org/wiki?curid=128824", "title": "Theodor W. H\u00e4nsch", "text": "Theodor Wolfgang H\u00e4nsch, nado o 30 de outubro de 1941 en Heidelberg, \u00e9 un f\u00edsico alem\u00e1n. Foi galardoado cun Premio Nobel de F\u00edsica en 2005, compartido con John L. Hall, polas s\u00faas contribuci\u00f3ns no desenvolvemento da espectroscopia baseada no l\u00e1ser. Tam\u00e9n ese ano o premio foi para Roy J. Glauber.\nTraxectoria.\nEstudou f\u00edsica na Universidade de Heidelberg, onde fixo o seu doutoramento en 1969. M\u00e1is tarde realizou estudos post-doutorais nos Estados Unidos, e foi profesor de f\u00edsica na Universidade Stanford de 1975 a 1986. Dende 1986 foi director no \"Instituto Max Planck de \u00d3ptica Cu\u00e1ntica\" e profesor de F\u00edsica Experimental na Universidade Ludwig Maximilians de M\u00fanic. Os seus principais campos de investigaci\u00f3n son as de alta precisi\u00f3n l\u00e1ser de espectroscopia de hidr\u00f3xeno e elementos similares e a investigaci\u00f3n dos gases cu\u00e1nticos ultrafr\u00edos."}
{"id": "128826", "revid": "56817", "url": "https://gl.wikipedia.org/wiki?curid=128826", "title": "Steven Chu", "text": "Steven Chu, nado o 28 de febreiro de 1948 en St. Louis (Missouri), \u00e9 un cient\u00edfico estadounidense.\nTraxectoria.\nXunto a Claude Cohen-Tannoudji e William Daniel Phillips, recibiu o Premio Nobel de F\u00edsica en 1997 polo seu traballo independente e pioneiro no arrefriamento e atrapado de \u00e1tomos usando luz l\u00e1ser."}
{"id": "128828", "revid": "1822", "url": "https://gl.wikipedia.org/wiki?curid=128828", "title": "Menhir", "text": "Un menhir \u00e9 un monumento prehist\u00f3rico, megal\u00edtico, que se limita a unha gran pedra ergueita plantada no chan.\nCaracter\u00edsticas.\n\u00c9 un monumento de pedra alto, vertical. Os menhires p\u00f3dense encontrar illados ou en grupos. Te\u00f1en unha distribuci\u00f3n xeogr\u00e1fica ampla. As\u00ed, por exemplo poden atoparse en Am\u00e9rica, Europa, Asia, e \u00c1frica, e pertencen a diversos per\u00edodos da Historia. A maior\u00eda dos exemplos europeos foron erixidos na \u00faltima idade de bronce neol\u00edtica.\nAs s\u00faas funci\u00f3ns son variadas, dende marcar os l\u00edmites territoriais dun pobo at\u00e9 serviren como centro de cerimonias relixiosas, especialmente funerarias. Os m\u00e1is modernos te\u00f1en inscrici\u00f3ns sacras e invocaci\u00f3ns a divindades, por iso o cristianismo rebaixou a altura dalgunhas pedras e coroounas cunha cruz, convert\u00e9ndose en lugares de culto cristi\u00e1ns."}
{"id": "128830", "revid": "1131", "url": "https://gl.wikipedia.org/wiki?curid=128830", "title": "Mota", "text": "O termo mota p\u00f3dese referir a:\nEn numism\u00e1tica:\nO top\u00f3nimo Mota pode referirse a:\nComo apelido pode referirse a:"}
{"id": "128833", "revid": "25871", "url": "https://gl.wikipedia.org/wiki?curid=128833", "title": "Bobby Cap\u00f3", "text": "F\u00e9lix Manuel Rodr\u00edguez Cap\u00f3, m\u00e1is co\u00f1ecido como Bobby Cap\u00f3, nado o 1 de xaneiro de 1922 e finado o 18 de decembro de 1989, foi un cantante e compositor de Porto Rico. O seu meirande \u00e9xito internacional foi a creaci\u00f3n do tema de bolero \"Piel canela\"."}
{"id": "128834", "revid": "6939", "url": "https://gl.wikipedia.org/wiki?curid=128834", "title": "Instituci\u00f3ns Europeas", "text": ""}
{"id": "128837", "revid": "89787", "url": "https://gl.wikipedia.org/wiki?curid=128837", "title": "Alberte de Saxonia-Coburgo e Gotha", "text": "Alberte de Saxonia-Coburgo e Gotha, de nome completo Franz Karl August Albert Manuel von Sachsen-Coburg und Gotha, nado en Coburgo o 26 de agosto de 1819 e finado no Castelo de Windsor, Inglaterra o 14 de decembro de 1861), foi o esposo e consorte da ra\u00ed\u00f1a Vitoria do Reino Unido. Foi o \u00fanico c\u00f3nxuxe dunha soberana brit\u00e1nica reinante en recibir formalmente o t\u00edtulo de pr\u00edncipe consorte do Reino Unido. Logo da morte da ra\u00ed\u00f1a Vitoria en 1901, a Casa de Saxonia-Coburgo e Gotha sucede \u00e1 Casa de Hannover no trono do Reino Unido.\nTraxectoria.\nAlberte naceu no Schloss Rosenau, Coburgo, o 26 de agosto de 1819, sendo o segundo fillo do duque Ernesto I de Saxonia-Coburgo-Gotha e da princesa Lu\u00edsa de Saxonia-Gotha-Altenburgo.\nTanto el como o seu irm\u00e1n m\u00e1is vello, Ernesto, pasaron os seus primeiros anos en pr\u00f3xima convivencia co turbulento matrimonio dos seus proxenitores, afectado maiormente polas notorias relaci\u00f3ns ad\u00falteras do seu pai; finalmente, terminaron divorci\u00e1ndose en 1826. A s\u00faa adorada nai, exiliada da Corte e \u00e1 que estaba prohibido volver ver aos seus fillos debido ao seu romance e posterior matrimonio secreto cun bar\u00f3n alem\u00e1n, morreu novo, con apenas 30 anos de idade, v\u00edtima de cancro, o 30 de agosto de 1831. Isto deixar\u00eda unha profunda pegada en Alberte, o cal defender\u00eda toda a s\u00faa vida a santidade dos votos matrimoniais.\nAlberte e Ernesto recibiron unha boa educaci\u00f3n, asistindo como outros pr\u00edncipes \u00e1 Universidade de Bonn. Al\u00ed, Alberte estudou Ciencias naturais, Econom\u00eda, Pol\u00edtica e Filosof\u00eda. Entre os seus mestres estaban Fichte e Schlegel. Ademais, estudou m\u00fasica e pintura, sendo excelente nos deportes, especialmente en esgrima.\nA idea dun matrimonio entre Alberte e a s\u00faa prima Vitoria foi sempre desexada polo seu t\u00edo, o rei Leopoldo I de B\u00e9lxica, as\u00ed como pola nai de Vitoria (e irm\u00e1 de Leopoldo), a duquesa de Kent. As\u00ed, en maio de 1836, o duque de Saxonia-Coburgo e Gotha e os seus dous fillos visitaron o palacio de Kensington, onde viv\u00eda a princesa Vitoria de Kent, co prop\u00f3sito de que Alberte a co\u00f1ecese.\nA visita non agradou de ning\u00fan modo ao t\u00edo paterno de Vitoria, o rei Guillerme IV, quen desaprobaba este posible enlace da s\u00faa herdeira, pois consideraba un mellor candidato ao pr\u00edncipe Guillerme Alexandre, segundo fillo do rei Guillerme II dos Pa\u00edses Baixos. Pero a princesa Vitoria sab\u00eda dos plans de Leopoldo, polo que as obxecci\u00f3ns de Guillerme foron por nada.\nA princesa Vitoria, ao escribirlle ao seu t\u00edo Leopoldo, di que Alberte era \"\"extremadamente atractivo\" e agrad\u00e9celle a \"perspectiva de gran felicidade que deches na persoa do meu querido Alberte. El pos\u00fae calquera calidade que me fan desexar unha perfecta felicidade\"\". As partes a\u00ednda non pod\u00edan falar dun compromiso formal, pero en vista da situaci\u00f3n pod\u00edase esperar que isto fose cuesti\u00f3n de tempo.\nDespois de que Vitoria accedese ao trono, o 20 de xu\u00f1o de 1837, as s\u00faas cartas mostraban o interese que ti\u00f1a en que Alberte recibise a educaci\u00f3n correspondente ao papel que \u00eda desempe\u00f1ar. No inverno de 1838-1839, o pr\u00edncipe viaxou a Italia acompa\u00f1ado polo secretario persoal da ra\u00ed\u00f1a, o Bar\u00f3n Stockmar.\nEn outubro de 1839, Alberte e o seu irm\u00e1n Ernesto volven visitar \u00e1 ra\u00ed\u00f1a en Inglaterra, co obxectivo de formalizar finalmente o compromiso. A mutua inclinaci\u00f3n e afecto entre ambos fixo que o desexo do enlace fose aceptado. Alberte e Vitoria quedaron comprometidos formalmente o 15 de outubro de 1839, e a ra\u00ed\u00f1a deu a s\u00faa declaraci\u00f3n formal coas s\u00faas intenci\u00f3ns de casar ao Consello Privado o 23 de novembro.\nA parella contraeu matrimonio o 10 de febreiro de 1840 na Capela Privada do palacio de St. James, Londres. Catro d\u00edas antes da voda, o 6 de febreiro, a ra\u00ed\u00f1a concedeulle ao seu futuro esposo o tratamento de \"Alteza Real\" e f\u00edxolle membro do Consello Privado. Con todo, o Primeiro Ministro, Lord Melbourne, advertiu \u00e1 ra\u00ed\u00f1a que o Parlamento non lle conceder\u00e1 ao seu esposo o t\u00edtulo de \"rei consorte\".\nAparentemente o pr\u00edncipe Alberte non desexou un t\u00edtulo nobiliario brit\u00e1nico, a diferenza do pr\u00edncipe Xurxo de Dinamarca, esposo da futura ra\u00ed\u00f1a Ana, quen foi creado duque de Cumberland polo rei Guillerme III en abril de 1689. El escribiu: \"\"A\u00ednda que como duque de Saxonia te\u00f1a un lugar inferior, eu s\u00edntome moito m\u00e1is alto deste xeito que como duque de York ou de Kent.\" A\u00ednda que foi titulado formalmente como \"A s\u00faa Alteza Real o pr\u00edncipe Alberte\"\", popularmente foi co\u00f1ecido como \"A s\u00faa Alteza Real o pr\u00edncipe consorte\" durante os seguintes 17 anos. O 25 de xu\u00f1o de 1857, a ra\u00ed\u00f1a Vitoria concedeulle oficialmente o t\u00edtulo de pr\u00edncipe consorte.\nA posici\u00f3n que o pr\u00edncipe ocupaba no seu matrimonio, a\u00ednda que era moi importante, tam\u00e9n lle causaba grandes dificultades, e durante a s\u00faa vida o xeito e o tacto con que actuou foi tristemente pouco apreciado. A vida p\u00fablica do pr\u00edncipe consorte non pod\u00eda separarse da ra\u00ed\u00f1a, a cal maiormente estaba cansada dos seus compromisos reais. Ademais, tivo unha infortunada intromisi\u00f3n nos asuntos pol\u00edticos, e o prexu\u00edzo que isto lle trouxo perseguir\u00edao ata a s\u00faa morte.\nO pr\u00edncipe Alberte, home culto e de ideas liberais, probou estar cualificado para tomar o liderado en moitas reformas que o Reino Unido necesitaba desesperadamente nese momento. Ti\u00f1a un especial interese na ciencia aplicada e na industria manufactureira. A grande exposici\u00f3n de 1851 foi orixinalmente unha suxesti\u00f3n que el fixo \u00e1 Sociedade de Artes, sendo o gran responsable deste evento coa s\u00faa intelixencia e grandes esforzos para que puidese realizarse.\nReorganizou a administraci\u00f3n da Casa Real e o sistema de explotaci\u00f3n das s\u00faas propiedades. Morreu prematuramente por mor de febre tifoide o 14 de decembro de 1861 no Castelo de Windsor.\nLegado.\nA dor de Vitoria pola perda do seu marido foi enorme e os sentimentos t\u00e9pedos que o p\u00fablico anteriormente hab\u00eda sentido por Alberte foron substitu\u00eddos por simpat\u00eda. A ra\u00ed\u00f1a usou negro en loito polo resto da s\u00faa vida, e os cuartos de Alberte en todas as s\u00faas casas foron mantidos do xeito que estaban, at\u00e9 mesmo con auga quente sendo tra\u00edda de ma\u00f1\u00e1 e as toallas de li\u00f1o sendo substitu\u00eddas diariamente. Tales pr\u00e1cticas eran habituais nas casas dos ricos. Vitoria retirouse da vida p\u00fablica e a s\u00faa reclusi\u00f3n corroeu alg\u00fans dos traballos do pr\u00edncipe na s\u00faa tentativa de remodelar a monarqu\u00eda como unha instituci\u00f3n nacional que estabelece exemplos morais e pol\u00edticos. Alberte \u00e9 acreditado por presentar o principio de que a familia real brit\u00e1nica debe permanecer por enriba da pol\u00edtica. Vitoria apoiaba os \"whigs\" antes de se casar; por exemplo, no inicio de seu reinado conseguiu frustrar a formaci\u00f3n dun goberno \"tory\" por sir Robert Peel ao se rexeitar a aceptar as substituci\u00f3ns que Peel quer\u00eda facer nas s\u00faas damas de compa\u00f1\u00eda.\nO corpo de Alberte foi temporalmente enterrado na Capela de San Xurxo, Castelo de Windsor, at\u00e9 un ano despois da s\u00faa morte, cando foi trasladado para o Mausoleo Real en Frogmore, que foi completado s\u00f3 en 1871.\nO sarc\u00f3fago no que el e posteriormente a ra\u00ed\u00f1a foron enterrados foi esculpido nun gran bloque de granito. A pesar del ter petici\u00f3n que ningunha efixie s\u00faa fose erguida, varios monumentos p\u00fablicos foron constru\u00eddos por todo o pa\u00eds e no Imperio Brit\u00e1nico. Os m\u00e1is famosos son o Royal Albert Hall e o Albert Memorial en Londres. A abundancia de memoriais a Alberte foi tan grande que Charles Dickens unha vez dixo que procuraba unha \"caverna inaccesible\" para fuxir deles.\nTodo tipo de obxectos foron nomeados en homenaxe ao pr\u00edncipe, como o lago Alberte en \u00c1frica, a cidade de Prince Albert no Canad\u00e1 e a Medalla Alberte entregada pola Real Sociedade de Artes. Catro rexementos do ex\u00e9rcito brit\u00e1nico foron nomeados na s\u00faa homenaxe: os 11\u00ba H\u00fasares do Pr\u00edncipe Alberte, a Infantar\u00eda da Luz do Pr\u00edncipe Alberte, o Propio Rexemento de Cabalar\u00eda Componenda do Pr\u00edncipe Alberte e a Brigada de Rifles do Pr\u00edncipe Consorte. El e Vitoria mostraron grande interese na d\u00e9cada de 1850 en estabelecer e desenvolver Aldershot, Hampshire, como unha cidade de gornici\u00f3n. Eles constru\u00edron un pavill\u00f3n real de madeira onde frecuentemente ficaban para inspeccionar o ex\u00e9rcito. Alberte estabeleceu e dotou a Biblioteca do Pr\u00edncipe Consorte en Aldershot.\nAs biograf\u00edas publicadas tras s\u00faa morte tipicamente eran ricos en eloxios. O \"magnum opuxen\" de cinco volumes escrito por Theodore Martin foi autorizado e supervisado pola ra\u00ed\u00f1a, e a s\u00faa influencia aparece en s\u00faas p\u00e1xinas. Mesmo as\u00ed, \u00e9 un relato preciso e extenso.\nMatrimonio e descendentes.\nCasou en 1840 no palacio de Saint James coa princesa Vitoria de Kent. Deste matrimonio naceron:"}
{"id": "128838", "revid": "7802", "url": "https://gl.wikipedia.org/wiki?curid=128838", "title": "Alberte de Saxe-Coburgo-Gota", "text": ""}
{"id": "128839", "revid": "785", "url": "https://gl.wikipedia.org/wiki?curid=128839", "title": "Ourol (hom\u00f3nimos)", "text": "O top\u00f3nimo galego Ourol pode referirse a:"}
{"id": "128841", "revid": "6038352", "url": "https://gl.wikipedia.org/wiki?curid=128841", "title": "Orde da Xarreteira", "text": "A Orde da Xarreteira (en ingl\u00e9s \"Order of the Garter\") \u00e9 unha orde militar creada por Eduardo III de Inglaterra, a m\u00e1is importante comenda do sistema honor\u00edfico do Reino Unido. Suponse que foi creada para destacar os esforzos de Inglaterra na cruzadas para conquistar Terra Santa.\nCaracter\u00edsticas.\nNa lenda asociada \u00e1 creaci\u00f3n desta Orde, Eduardo III estaba danzando coa Condesa de Salisbury nunha gran festa da corte, cando esta deixou caer a s\u00faa xarreteira. Ao apa\u00f1ala do chan e amarrala de novo na s\u00faa perna, o rei reparou que os presentes fit\u00e1banos con sorrisos e murmurios. Irado, exclamou: \u00abHonni soit qui mal y pense\u00bb (\"averg\u00f3\u00f1ese quen nisto ve malicia\"), frase que se tomou como lema da orde. Tam\u00e9n dixo que aquela pequena xarreteira azul ser\u00eda tan gloriosa que todos a haber\u00edan desexar.\nSendo esta historia verdadeira ou non, a Orde do Xarreteira foi, de feito, creada por Eduardo III, o seu s\u00edmbolo \u00e9 unha xarreteira azul escura, de rebordo dourado, en que aparecen inscritas, en franc\u00e9s, as palabras ditas polo rei. O monarca reinante do Reino Unido \u00e9 sempre o gran mestre da Orde. Ademais do gran mestre existen os cabaleiros reais, nos cales se incl\u00fae sempre ao Pr\u00edncipe de Gales (o monarca pode tam\u00e9n nomear varios membros m\u00e1is da familia real), os cabaleiros extranumerarios (monarcas reinantes de pa\u00edses estranxeiros nomeados polo brit\u00e1nico) e os cabaleiros ou damas-compa\u00f1eiras (24 personalidades nomeadas polo monarca brit\u00e1nico)."}
{"id": "128844", "revid": "12452", "url": "https://gl.wikipedia.org/wiki?curid=128844", "title": "O segredo do alicornio", "text": ""}
{"id": "128847", "revid": "22570", "url": "https://gl.wikipedia.org/wiki?curid=128847", "title": "Campionato do Mundo de Motociclismo de 125 cc", "text": "O Campionato do Mundo de Motociclismo de 125cc foi unha das categor\u00edas do Campionato do Mundo de Motociclismo de velocidade, regulado pola FIM. Disputouse entre 1949 e 2011, pasando a ser Moto3 a partir do 2012."}
{"id": "128849", "revid": "98629", "url": "https://gl.wikipedia.org/wiki?curid=128849", "title": "Caicos Central", "text": "Caicos Central, tam\u00e9n chamada Gran Caicos, (en ingl\u00e9s:Middle Caicos ou Grand Caicos) \u00e9 a illa m\u00e1is grande das illas Turks e Caicos. Ao oeste, est\u00e1 separado de Caicos do Norte polo Juniper Hole, e ao leste, de Caicos do Leste polo Lorimer Creek, ambos son pasaxes estreitas que s\u00f3 permiten o paso de pequenas embarcaci\u00f3ns.\nA illa \u00e9 co\u00f1ecida polo seu extenso sistema de covas e polos seus importantes sitios arqueol\u00f3xicos ind\u00edxenas lucai\u00e1ns. A illa est\u00e1 conectada a Caicos do Norte a trav\u00e9s dun cami\u00f1o.\nXeograf\u00eda.\nCaicos Central ten unha superficie de 144,2\u00a0km\u00b2, por encima da marca da marea alta, e de 294,1\u00a0km\u00b2 en marea baixa. A diferenza entre os dous valores que non se contabiliza ao medir a superficie. A poboaci\u00f3n estimada era de 468 habitantes en 2006. Forma parte do distrito de Caicos do Norte e Caicos Central.\nAs \u00e1reas naturais destacables son o pintoresco porto de Mudjin, situado na ribeira norte e as covas de Conch Bar. Na parte oriental das illas at\u00f3panse as ru\u00ednas da plantaci\u00f3n de Haulover. Hai polo menos 38 sitios lucaians en Caicos Central. Escavaci\u00f3ns recentes revelaron que Caicos Central era probablemente o principal asentamento dos lucaios nos subtropicos. As probas de asentamentos lucaios datan do 750 d.C e os arque\u00f3logos cren que ata 4.000 indios viv\u00edan na illa.\nPoboaci\u00f3n.\nA poboaci\u00f3n residente de Caicos Central est\u00edmase en 275 habitantes. Caicos Central perdeu case a metade da s\u00faa poboaci\u00f3n desde 2006, cando viv\u00edan al\u00ed 408 persoas, \u00e9 a menos poboada de todas as illas habitadas das Illas Caicos.\nAsentamentos de Caicos Central.\nHai tres localidades en Caicos Central, de leste a oeste:\nLorimers.\nSituada no extremo medio nord\u00e9s da Illa, esta vila interior est\u00e1 situada ao longo da entrada da lagoa. \u00c9 a m\u00e1is pequena das tres aldeas de Caicos Central.\nBambarra.\nSituada ao leste do Conch Bar a aproximadamente media milla no interior, esta aldea \u00e9 o segundo asentamento m\u00e1is grande de Caicos Central. \u00c9 notable como a \u00fanica cidade do arquip\u00e9lago de Turks e Caicos que ten un nome de procedencia africana. Con boa reputaci\u00f3n, a vila fundouse por superviventes do buque escravista espa\u00f1ol \"Trouvadore\" que afundiu preto de Caicos Central en 1842. \nConch Bar.\nA maior das tres aldeas de Caicos Central, Conch Bar \u00e9 a sede do aeroporto da illa, a escola primaria e as s\u00faas oficinas gobernamentais. Un parque nacional nas covas de Conch Bar alberga o maior sistema de covas por riba da auga nas Bahamas. As covas de pedra calcaria foron utilizadas como mina de guano durante a d\u00e9cada de 1880. Os artefactos ind\u00edxenas dos lucaios e os restos esquel\u00e9ticos de animais foron descubertos polas escavaci\u00f3ns, pero non foron conservados."}
{"id": "128850", "revid": "98629", "url": "https://gl.wikipedia.org/wiki?curid=128850", "title": "Caicos do Norte", "text": "Caicos do Norte ou North Caicos \u00e9 a terceira illa m\u00e1is grande das illas Turks e Caicos. Tam\u00e9n chamada a \"Illa Xard\u00edn\", \u00e9 probablemente a illa m\u00e1is exuberante do arquip\u00e9lago. Ten unha superficie de 116\u00b44\u00a0km\u00b2 e a s\u00faa poboaci\u00f3n, en 2012 era de 1.312 habitantes.\nAlg\u00fans lugares de interese tur\u00edstico da illa incl\u00faen Cottage Pond, Wade's Green plantation, e os pequenos Caios Tres Mar\u00edas (Three Marys Cays) de (0,64 ha) a poucos metros da costa nor-occidental.\nXunto a \"Bay Cay\" (o Caio da ba\u00eda) na costa oriental (con 21\u00b49\u00a0km\u00b2 \u00e9 a sexta illa m\u00e1is grande do territorio) hai alg\u00fans caios m\u00e1is todos deshabitados. En conxunto forman o Distrito Caicos do Norte, cunha superficie de 144\u00b49\u00a0km\u00b2.\nXeograf\u00eda.\nCaicos do norte ten unha superficie de 116\u00b44 km\u00b2 dentro da li\u00f1a de marea chea, e de 207\u00b41 km\u00b2 dentro da li\u00f1a de costa en marea baixa. A diferenza entre os dous valores non se contempla como superficie terrestre. Os lugares de interese en ou preto da illa son Cottage Pond, Wade's Green Plantation, Flamingo Pond Overlook e as pequenas Three Marys Cays (0,64 ha) a aproximadamente 20 metros da costa noroeste. Caicos do norte est\u00e1 a 20 km de Providenciales, que ofrece viaxes en transbordador a diario \u00e1 illa.\nXunto a Caio Parrot (4\u00b49 km\u00b2) e Caio Bay f\u00f3ra da costa oriental (12\u00b49 km\u00b2 a sexta illa m\u00e1is grande do territorio) e alg\u00fans caios deshabitados m\u00e1is, forma o distrito norte de Caicos, cunha superficie de 144,9 km.\nPoboaci\u00f3n.\nNo censo de 2012. A poboaci\u00f3n era de 1.312 habitantes.\nPobos do norte de Caicos.\nBottle Creek.\nCunha poboaci\u00f3n de 907 persoas, Bottle Creek \u00e9 a aldea principal da illa. \u00c9 tam\u00e9n a capital do distrito e a sede das diversas oficinas gobernamentais da illa, as s\u00faas empresas de servizos p\u00fablicos e o seu instituto. Hai unha serie de vellas zonas de plantaci\u00f3n situadas ao longo do Cami\u00f1o do Rei entre Bottle Creek e a v\u00eda de acceso a Middle Caicos.\nWhitby.\nSituada entre a \u00e1rea de snorkel protexida de Three Mary Cays e Horsestable Beach, Whitby \u00e9 unha pequena vila mari\u00f1eira na costa norte do norte de Caicos.\nKew.\nEsta vila interior \u00e9 unha das m\u00e1is antigas cidades das turcas e caicos. \u00c9 co\u00f1ecida por ser o centro da comunidade agr\u00edcola do arquip\u00e9lago. Kew \u00e9 tam\u00e9n a sede de Wades Green Plantation, un sitio tur\u00edstico hist\u00f3rico. A vila ten 400 habitantes.\nSandy Point.\nEsta pequena aldea at\u00f3pase na punta noroeste da illa fronte a Caio Parrot. Aloxa o North Yacht Club de Caicos. \u00c9 a localizaci\u00f3n de Sandy Point Marina, onde chegan os servizos de transbordadores de Providenciales."}
{"id": "128851", "revid": "89787", "url": "https://gl.wikipedia.org/wiki?curid=128851", "title": "Lingua ladina", "text": "O ladino (en ladino: \"ladin\", en italiano: \"ladino\", en alem\u00e1n: \"Ladinisch\") \u00e9 unha lingua que pertence \u00e1 familia ling\u00fc\u00edstica romance estreitamente relacionada co romanche e o friulano. \u00c9 falada polo pobo ladino na rexi\u00f3n hist\u00f3rica de Ladinia nos Alpes Dolomitas que administrativamente abrangue parte das provincias de Tirol do Sur, Trento e Belluno rodeados de territorio de lingua tradicional alem\u00e1, conservando a s\u00faa lingua, a cal agora ten reco\u00f1ecemento social como lingua independente, a\u00ednda que carece dunha forma est\u00e1ndar com\u00fan pese a que existen tentativas para creala, existindo formas escritas dos diferentes dialectos desde o s\u00e9culo XIX. Est\u00e1 reco\u00f1ecida como lingua minoritaria en 54 concellos e segundo o censo de 2011 contaba con 18.550 falantes en Trento e 20.548 no Tirol do Sur, non existindo datos para o n\u00famero de falantes en Belluno.\nExtensi\u00f3n territorial.\nO \"ladino\" f\u00e1lase en:\nO ladino falado no Val de Fassa est\u00e1 subdividido en polo menos d\u00faas ramas, o \"Caz\u00e9t\" que se fala ao norte do val e o \"Brach\" que se fala ao sur.\nUsos hist\u00f3ricos e actuais.\nO ladino est\u00e1 reco\u00f1ecido en Italia, onde conta con alg\u00fans dereitos de oficialidade na rexi\u00f3n de Trentino-Tirol do Sur, mentres que non ten ning\u00fan status oficial \u00e1 provincia de Belluno. A lealdade dos falantes de ladino dolomita foi no pasado cara a Austria m\u00e1is que cara a Italia, e durante a segunda guerra mundial decant\u00e1ronse por Alema\u00f1a. Con todo, tras a guerra a rexi\u00f3n seguiu sendo italiana, a\u00ednda que cun certo grao de autonom\u00eda.\nActualmente, a rexi\u00f3n vive do turismo. A lingua ens\u00ednase nas escolas primarias, a\u00ednda que nunha versi\u00f3n diferente en cada val, sen que haxa intentos de unificar as variedades. O n\u00famero total de falantes \u00e9 duns 40.000, practicamente biling\u00fces na s\u00faa totalidade co italiano (Trento e Belluno) ou co alem\u00e1n (Bolzano), ou triling\u00fces con ambas as linguas. Disponse dun bo n\u00famero de libros de texto de introduci\u00f3n ao ladino. Tam\u00e9n existen moitas e boas gram\u00e1ticas descritivas, dicionarios e an\u00e1lises ling\u00fc\u00edsticas da lingua.\nHai dous diarios, \"Die Dolomiten\", en alem\u00e1n, e o \"Alto Adige\", en italiano, os cales incl\u00faen unha p\u00e1xina escrita en calquera das variedades do ladino. Tam\u00e9n hai d\u00faas publicaci\u00f3ns, as cales act\u00faan como fontes de informaci\u00f3n sobre aspectos acad\u00e9micos, actividades pol\u00edticas e asuntos sociais: tr\u00e1tase de \"Mondo Ladino\" maioritariamente en italiano e \"Ladinia\", maioritariamente en alem\u00e1n. \"La USC di ladins\" \u00e9 unha publicaci\u00f3n peri\u00f3dica integramente en ladino."}
{"id": "128852", "revid": "98629", "url": "https://gl.wikipedia.org/wiki?curid=128852", "title": "Caicos do Sur", "text": "Caicos do Sur (ou South Caicos) \u00e9 a s\u00e9tima illa m\u00e1is grande das Illas Turks e Caicos, cunha superficie de 21\u00b42\u00a0km\u00b2. A poboaci\u00f3n estimouse en 1.579 habitantes no ano 2006. Xunto coas deshabitadas Caicos oriental e unha serie de illas m\u00e1is pequenas, constit\u00faen o distrito de Caicos do Sur e do Leste , cunha superficie total de 136\u00b48\u00a0km\u00b2. Todas as illas no leste e o sur do Banco Caicos pertencen a este distrito, con excepci\u00f3n de Caio Franc\u00e9s, que pertence a Providenciales e Caicos do Oeste. Entre as m\u00e1is grandes destas illas est\u00e1n o Caio McCartney (11,4\u00a0km\u00b2), o Caio Pequeno \u00c1mbar gris (6,6\u00a0km\u00b2), o Gran Caio \u00c1mbar gris (4,3\u00a0km\u00b2), e Caio Longo (1,0\u00a0km\u00b2).\nCaicos do Sur \u00e9 co\u00f1ecida pola excelente pesca, tanto de augas profundas como pouco profundas e polo mergullo. Caicos do Sur antigamente era un exportador de sal, a illa a\u00ednda alberga unha rede de tixolas de sal como recordo da industria. Hoxe, os principais ingresos da illa derivan da pesca comercial a pequena escala.\nThe School for Field Studies, unha organizaci\u00f3n sen \u00e1nimo de lucro global, acreditada pola Universidade de Boston, estableceu un ben considerado Centro de Estudos dos Recursos Mari\u00f1os en Cockburn Harbour. A investigaci\u00f3n do centro c\u00e9ntrase na ecolox\u00eda mari\u00f1a e na xesti\u00f3n de recursos natural. Para a maior\u00eda das persoas, o acontecemento principal do ano \u00e9 a regata anual de Caicos do Sur, cando se realizan festas en toda a illa, regatas e outros xogos. A\u00ednda que hai alg\u00fan desenvolvemento inmobiliario, o turismo \u00e9, actualmente, case inexistente en Caicos do Sur.\nXeograf\u00eda.\nA illa at\u00f3pase a 35\u00a0km. ao oeste de Gran Turca. Bell Sound at\u00f3pase no lado oeste da illa, proporcionando un importante sitio pesqueiro. Xunto cos deshabitados Caicos do Leste e unha serie de illas m\u00e1is pequenas, forman o distrito de Caicos do sur e do Leste, cunha superficie total de 136\u00b48\u00a0km\u00b2. Todas as illas do leste e do sur de Caicos Bank pertencen a este distrito, ag\u00e1s o Caio Franc\u00e9s, que pertence a Providenciales e Caicos do Oeste. As m\u00e1is grandes destas illas son Hog Cay (7\u00b49\u00a0km\u00b2), Caio McCartney (3\u00b45\u00a0km\u00b2), Caio Ambergris Pequeno (6\u00b46\u00a0km\u00b2), Caio Ambergris Grande (4\u00b43\u00a0km\u00b2), e Long Cay (inmediatamente ao sur do sur de Caicos, 1\u00b40\u00a0km\u00b2). Entre Cacios do Sur e os Caios Amgergris est\u00e1n os Caios Six Hill (0\u00b40914\u00a0km\u00b2) e os Caios Fish (0\u00b41044\u00a0km\u00b2). Ao sur dos caios de Ambergris at\u00f3panse Caio Bush (0\u00b40814\u00a0km\u00b2), Caio Pear (0\u00b40138\u00a0km\u00b2), Caio Shot (0\u00b40004\u00a0km\u00b2), Caio White (0\u00b40343\u00a0km\u00b2), South Rock, Whale Breaker, e Swimmer Rock (mergullado), e ao suroeste, West Sand Spit (mergullado). Os caios de Caio Bush a Caio White son os Caios Seal. O South Rock est\u00e1 mergullado cunha profundidade inferior a 1\u00b48 m de profundidade.\nHistoria.\nCaicos do Sur puido ser a segunda illa avistada por Cr\u00edstovo Col\u00f3n. Os habitantes orixinais da illa eran Ta\u00ednos e indios lucai\u00e1ns. Ademais dunha variedade de tesouros arqueol\u00f3xicos, deixaron atr\u00e1s o nome das illas en forma do cacto ind\u00edxena \"cabeza de Turk\" e o termo lucaian \"caya hico\" que significa cadea de illas chamadas Caicos. Os Lucaians desapareceron aproximadamente 30 anos despois da s\u00faa chegada, deixando a illa pouco poboada e a industria do sal en auxe.\nOs franceses e espa\u00f1ois capturaron brevemente a illa en 1706, momento no que se converteu en refuxio pirata. Ata que un gromo de fungos os matou, o cultivo de esponxas mari\u00f1as floreceu brevemente na illa durante os anos 30. Os Estados Unidos constru\u00edron unha base antisubmarina en Caicos do Sur en 1944, xunto coa primeira pista de aterraxe no arquip\u00e9lago. Durante os anos cincuenta, un empresario canadense intentou iniciar un negocio de exportaci\u00f3n de cunchas na illa. En 1959 os EE. UU. volveron a Caicos do Sur cando a Garda Costeira constru\u00edu unha estaci\u00f3n LORAN (navegaci\u00f3n de sinal de radio de baixa frecuencia) na illa. Hoxe a illa atrae a turistas atra\u00eddos polos seus arrecifes de coral.\nPoboaci\u00f3n.\nA poboaci\u00f3n da illa de Caicos do Sur estim\u00e1base en 1.579 en 2006.\nAldeas en Caicos do Sur.\nHai catro pobos:\nCockburn Harbour.\nNomeado as\u00ed en 1840 tras a visita oficial dun gobernador de Bahamas - Sir Francis Cockburn - Cockburn Harbour \u00e9 o asentamento m\u00e1is grande da illa de Caicos do Sur e alberga preto de 900 residentes durante todo o ano. Cockburn Harbour \u00e9 co\u00f1ecido por ter o mellor porto natural das illas Turks e Caicos. Ata a d\u00e9cada de 1960 foi un importante centro de comercio rexional e un importante exportador de sal. Hoxe a s\u00faa industria principal \u00e9 a pesca a pequena escala centrada nas exportaci\u00f3ns de lagosta e conch. Na cidade hai unha variedade de estruturas hist\u00f3ricas, inclu\u00eddos os Queen's Parade Grounds, unha antiga Igrexa de Wesleyan, a comisar\u00eda do s\u00e9culo XVIII, as antigas salinas e o burato de ebulici\u00f3n que as alimentaba. As salinas abandonadas nas aforas da cidade convert\u00e9ronse no fogar de varias especies de aves inclu\u00edndo grandes bandadas de flamengos."}
{"id": "128853", "revid": "98629", "url": "https://gl.wikipedia.org/wiki?curid=128853", "title": "Caicos do Leste", "text": "A illa Caicos do Leste (East Caicos) \u00e9 a cuarta maior no territorio brit\u00e1nico dependente de Illas Turcas e Caicos. Pertence ao arquip\u00e9lago das Illas Caicos. Cara ao oeste est\u00e1 separada da illa Caicos Central (Middle Caicos) polo Estreito de Lorimer (Lorimer Creek), un paso angosto que s\u00f3 pode ser atravesado con pequenas naves. Cara ao sur at\u00f3pase Caicos do Sur (South Caicos). En 1947 Pieter Verhoog sostivo que Caicos do Leste era Guanahani, a primeira illa \u00e1 que arribou Cristovo Col\u00f3n ao chegar a Am\u00e9rica o 12 de outubro de 1492. Caicos do leste est\u00e1 deshabitada.\nCaicos do Leste ten 90\u00b46\u00a0km\u00b2 con marea alta e 182\u00b40\u00a0km\u00b2 con marea baixa. A illa ten un outeiro, Flamingo Hill, de 48 metros de altura, o punto m\u00e1is alto de todas as illas que integran Illas Turcas e Caicos.\nA illa permaneceu deshabitada desde comezos do s\u00e9culo XX, cando gran parte da mesma era unha plantaci\u00f3n de sisal. As ru\u00ednas da mesma a\u00ednda poden verse na zona norte. Caicos do Leste pertence ao distrito de Caicos de Sur e do Leste (South Caicos and East Caicos).\nXeograf\u00eda.\nCaicos do Leste pertence ao distrito Caicos do Sur. Caicos do Leste ten unha superficie de 90\u00b46 km\u00b2 dentro da marca de marea alta e de 182 km\u00b2 dentro da li\u00f1a de costa. A diferenza entre os dous valores non se contempla como superficie terrestre. A illa est\u00e1 cuberta de pozas, lagos, pantanos e mangleiros habitados por flamengos, patos salvaxes e pombas.\nO punto m\u00e1is alto do arquip\u00e9lago e das Turks e Caicos \u00e9 Flamingo Hill est\u00e1 en Caicos do Leste cunha elevaci\u00f3n de 48 m.. As sabanas est\u00e9ndense polo lado norte da illa. O noroeste da illa acolle un sistema de covas que antes se usaba para extraer guano. Os petr\u00f3glifos evidencian probas dos primeiros poboadores da illa.\nHistoria.\nA\u00ednda que a illa estaba poboada polos indios Taino hai 500 anos e xa foi a sede dunha plantaci\u00f3n de sisal no s\u00e9culo XIX e dunha pr\u00f3spera industria bovina, actualmente a illa de Caicos est\u00e1 deshabitada. "}
{"id": "128854", "revid": "98629", "url": "https://gl.wikipedia.org/wiki?curid=128854", "title": "Caicos do Oeste", "text": "Caicos do Oeste (tam\u00e9n co\u00f1ecido en ingl\u00e9s como West Caicos) \u00e9 unha illa das Illas Turcas e Caicos. Caicos do Oeste, ten unha \u00e1rea de 28\u00a0km\u00b2, e leva deshabitada durante m\u00e1is dun s\u00e9culo. \nNa d\u00e9cada de 1890, Caicos do Oeste tivo plantaci\u00f3ns de sisal, que foron un dos principais cultivos das illas Turks e Caicos. Sobre a illa est\u00e1n as ru\u00ednas de \"Yankee Town\" (Cidade do Yankee), que foi o centro da industria da illa. A\u00ednda existen al\u00ed restos dun ferrocarril.\nPolo menos realiz\u00e1ronse dous intentos para adquirir a totalidade da illa. A primeira foi feita polo ditador dominicano Rafael Le\u00f3nidas Trujillo, a s\u00faa intenci\u00f3n era utilizala como un agocho. Con todo, foi asasinado antes de que a compra se realizara. En 1972, unha empresa petroleira tratou de adquirir a illa para constru\u00edr unha refinar\u00eda, e constru\u00edu unha pista de aterraxe. O acordo finalmente non se fixo, e a pista de aterraxe existe ata o d\u00eda de hoxe.\nUn novo esforzo parece estar en curso para constru\u00edr na illa un resort, que ser\u00eda establecido como o \u00abWest Caicos Reserve\u00bb. Este esforzo \u00e9, aparentemente dirixido para persoas de alto patrimonio. Prev\u00edase a apertura desta comunidade a mediados de 2008. Con todo, debido \u00e1 ca\u00edda de Lehmann Brothers (que eran os que financiaban o proxecto), todos os traballos de construci\u00f3n detiv\u00e9ronse en setembro de 2008.\nXeograf\u00eda.\nA illa \u00e9 o fogar do Lago Catherine (Catalina) de 2 Km\u00b2, unha reserva natural protexida, chea de flamengos, xibardos, manta raias, tartarugas mari\u00f1as e outras especies silvestres aut\u00f3ctonas. O oc\u00e9ano fronte \u00e1 costa oeste cae rapidamente a m\u00e1is de 2.100 m.. \nO lago Catherine est\u00e1 conectado co mar a trav\u00e9s de pasaxes subterr\u00e1neas. As mareas no mar crean unha subida do lago Catherine, que \u00e9 visible como se \"fervera\" sobre as bocas da cova no leito do lago. A boca da cova m\u00e1is grande \u00e9 Boiling Hole. \nHistorial.\nNa d\u00e9cada de 1890, autorizouse que Caicos do Oeste tivese plantaci\u00f3ns de sisal, que foi un gran cultivo das illas Turks e Caicos. Na illa at\u00f3panse as ru\u00ednas de Yankee Town, que foi o centro da industria na illa. A\u00ednda existen restos dun ferrocarril.\nHoubo polo menos dous intentos de compra de toda a illa: o primeiro foi o ditador dominicano Rafael Le\u00f3nidas Trujillo cuxo prop\u00f3sito era usalo como escondedoiro, pero, foi asasinado antes da compra. A segunda produciuse en 1972 cando unha compa\u00f1\u00eda petrolera intentou mercar a illa para constru\u00edr unha refinar\u00eda, a\u00ednda que o acordo nunca se realizou, a pista de aterraxe constru\u00edda pola compa\u00f1\u00eda durante o intento de compra permanece ata os nosos d\u00edas.\nParece que se est\u00e1 a desenvolver un novo esforzo para converter a illa nun resort privado de alta gama, pasando a ser a 'West Caicos Reserve'. Este esforzo est\u00e1 dirixido aparentemente a multimillonarios, xa que est\u00e1 integrado cun exclusivo Resort / Spa e Mari\u00f1a de 125 habitaci\u00f3ns da cadea Ritz-Carlton. A apertura prevista para esta comunidade deb\u00eda ser mediados do 2008. Non obstante, debido ao colapso de Lehman Brothers, os financiadores do proxecto, todos os traballos de construci\u00f3n detiv\u00e9ronse en setembro de 2008."}
{"id": "128855", "revid": "1131", "url": "https://gl.wikipedia.org/wiki?curid=128855", "title": "Premios Ondas 2009", "text": "Os Premios Ondas 2009, correspondentes \u00e1 s\u00faa 56\u00aa edici\u00f3n, entreg\u00e1ronse o 16 de outubro de 2009. Nesta edici\u00f3n premi\u00e1ronse 24 programas e profesionais entre as m\u00e1is de 800 candidaturas de 26 pa\u00edses.\nA gala de entrega de premios tivo lugar o 4 de novembro de 2009 no Gran Teatro del Liceo de Barcelona. A gala present\u00e1rona os locutores da Cadena SER \u00c0ngels Barcel\u00f3 e Carles Francino."}
{"id": "128856", "revid": "56817", "url": "https://gl.wikipedia.org/wiki?curid=128856", "title": "Premios Ondas 2008", "text": "Os Premios Ondas 2008, correspondentes a s\u00faa 55\u00aa edici\u00f3n, fall\u00e1ronse o 29 de outubro de 2008. Nesta edici\u00f3n premi\u00e1ronse 24 programas e profesionais entre as m\u00e1is de 800 candidaturas de 26 pa\u00edses.\nA gala de entrega de premios tivo lugar o 20 de novembro de 2008 no \"Gran Teatre del Liceu\" de Barcelona, sendo presentada polos locutores da \"Cadena SER\" \u00c0ngels Barcel\u00f3 e Carles Francino e amenizada polo actor Santi Mill\u00e1n. Actuaron Rosario Flores, Pitingo, Katy Perry e Amaia Montero.\nA cerimonia foi retransmitida para Espa\u00f1a, en diferido, pola canle de televisi\u00f3n Cuatro e en directo a trav\u00e9s das emisoras musicais da SER, cun programa especial presentado por Sira Fern\u00e1ndez de Los 40 Principales, Rafa Cano de Cadena Dial e Agust\u00edn Garc\u00eda de M80 Radio.\nComo novidade, nesta edici\u00f3n entregouse o Premio Car\u00e1cter Dewar\u2019s, ga\u00f1ado por votaci\u00f3n popular ao presentador Pablo Motos.\nPreviamente \u00e1 gala, ao mediod\u00eda, o alcalde de Barcelona, Jordi Hereu e o presidente do Grupo PRISA, Ignacio Polanco, realizaron o tradicional xantar con t\u00f3dolos premiados no Palacete Alb\u00e9niz."}
{"id": "128858", "revid": "1888", "url": "https://gl.wikipedia.org/wiki?curid=128858", "title": "A Retorta", "text": "O top\u00f3nimo A Retorta pode referirse a:"}
{"id": "128859", "revid": "56817", "url": "https://gl.wikipedia.org/wiki?curid=128859", "title": "Ladino", "text": "O termo ladino pode referirse a:"}
{"id": "128864", "revid": "23204", "url": "https://gl.wikipedia.org/wiki?curid=128864", "title": "Courmayeur", "text": "Courmayeur (en arpitano, \"Crom\u00e9yeui\") \u00e9 un concello italiano da rexi\u00f3n aut\u00f3noma do Val de Aosta. Est\u00e1 localizado aos p\u00e9s do Mont Blanc, a monta\u00f1a m\u00e1is alta de Europa Occidental, na secci\u00f3n dos Alpes Graios, e cruzado polo r\u00edo Dora Baltea. Courmayeur comparte o cume do Mont Blanc cos seus veci\u00f1os da comuna de Chamonix en Francia e pos\u00fae o t\u00edtulo de concello m\u00e1is alto de Italia.\nTurismo.\nO pintoresco e saudable escenario monta\u00f1\u00e9s que presenta Courmayeur, converten a esta localidade italiana nun atractivo tur\u00edstico. O inverno converte a este destino nun dos m\u00e1is elixidos polos europeos para realizar esqu\u00ed. Courmayeur \u00e9 tam\u00e9n elixido como destino tur\u00edstico en ver\u00e1n, para simple relaxaci\u00f3n e polos seus atractivos naturais, como a rexi\u00f3n do Mont Blanc ou o Parque Nacional do Gran Paradiso. Son, por tanto, frecuentes a presenza de alpinistas e excursionistas en ver\u00e1n. Por Courmayeur pasa o famoso Tour do Mont Blanc, que en varias etapas rodea completamente o macizo pasando por Francia, Italia e Su\u00edza.\nTransporte.\nCourmayeur at\u00f3pase moi ben conectado co noroeste de Italia (220 km de Mil\u00e1n). O t\u00fanel do Mont Blanc conecta a rexi\u00f3n con Francia. Li\u00f3n est\u00e1 a 240\u00a0km e pode ser alcanzada nunhas horas, e Xenebra, Su\u00edza, est\u00e1 s\u00f3 a 100\u00a0km.\nDolonne, cidade irm\u00e1 de Courmayeur, conta con varias \u00e1reas residenciais e hoteis, e tam\u00e9n \u00e9 un centro de deportes de inverno. Est\u00e1 conectada a Courmayeur mediante unha ponte."}
{"id": "128867", "revid": "22570", "url": "https://gl.wikipedia.org/wiki?curid=128867", "title": "Marquette", "text": "Marquette p\u00f3dese referir a:"}
{"id": "128872", "revid": "6750", "url": "https://gl.wikipedia.org/wiki?curid=128872", "title": "Marquette, Michigan", "text": "Marquette \u00e9 unha cidade localizada no estado americano de M\u00edchigan, no Condado de Marquette. A cidade foi incorporada en 1850.\nMarquette \u00e9 a sede e a maior cidade do Condado de Marquette. A cidade ten un porto de grande importancia no Lago Superior, principalmente no transporte da miner\u00eda de ferro. A Universidade de Northern Michigan est\u00f3pase dentro da cidade.\nSegundo o censo de 2000, a s\u00faa poboaci\u00f3n era de 19.661 habitantes."}
{"id": "128873", "revid": "22570", "url": "https://gl.wikipedia.org/wiki?curid=128873", "title": "Condado de Marquette, Michigan", "text": "O Condado de Marquette \u00e9 un dos 88 condados do Estado americano de Michigan. A sede do condado \u00e9 Marquette, a s\u00faa maior cidade. O condado pos\u00fae unha \u00e1rea de 8.871 km\u00b2 (dos cales 4.155\u00a0km\u00b2 est\u00e1n cubertos por auga) tendo unha poboaci\u00f3n de 64.634 habitantes no ano 2000."}
{"id": "128874", "revid": "25871", "url": "https://gl.wikipedia.org/wiki?curid=128874", "title": "Taber", "text": "Taber \u00e9 un municipio canadense localizado no sur da provincia de Alberta. A s\u00faa poboaci\u00f3n no 2005 era de 7.671 habitantes. A cidade at\u00f3pase a poucos quil\u00f3metros das Monta\u00f1as Rochosas."}
{"id": "128875", "revid": "56817", "url": "https://gl.wikipedia.org/wiki?curid=128875", "title": "Ayerbe", "text": "Ayerbe \u00e9 un concello situado na provincia de Huesca, a 28\u00a0km da capital, Huesca, na comunidade aut\u00f3noma de Arag\u00f3n. Forma parte da comarca Hoya de Huesca. Ocupa unha superficie de 63,89\u00a0km\u00b2. O alcalde \u00e9 Jos\u00e9 Antonio Sarasa Torralba PSOE.\nSituada nunha depresi\u00f3n erosiva escavada na facies margosa terciaria, \u00e1 esquerda do R\u00edo G\u00e1llego, goza de ceo alegre e clima saudable. At\u00f3pase na estrada auton\u00f3mica A-132 con direcci\u00f3n a Pamplona. Ten estaci\u00f3n de ferrocarril na li\u00f1a de Madrid a Jaca e Canfranc.\nCompo\u00f1en o seu territorio 6.329 ha que limitan polo norte cos termos de Las Pe\u00f1as de Riglos e Loarre; polo leste con Loarre e Loscorrales; polo sur con Lupi\u00f1\u00e9n-Ortilla, e polo oeste con Biscarru\u00e9s e Murillo de G\u00e1llego. Con terreo apto para o regad\u00edo, en xeral \u00e9 de seca\u00f1o, frouxo e pedregoso formado por extensas chairas salpicadas por pequenos cerros illados. A aci\u00f1eira, a amendoeira, a vide e a oliveira ocupan gran parte da terra tam\u00e9n poboada por romeus, aliagas e outros arbustos en engadido das herbas de pasto, sustento de gando e unha infausta caza de coellos, lebres, perdices, pombas.\nDemograf\u00eda.\nEvoluci\u00f3n da poboaci\u00f3n do concello dende 1900 ata 2008:"}
{"id": "128876", "revid": "65337", "url": "https://gl.wikipedia.org/wiki?curid=128876", "title": "Lobarre", "text": "Lobarre (en castel\u00e1n: \"Loarre\" e oficialmente Loarre/Lobarre) \u00e9 un concello da provincia de Huesca, na comunidade aut\u00f3noma de Arag\u00f3n. Situado a 28 km da capital Huesca, abarca 74,6 km\u00b2 e forma parte da comarca Hoya de Huesca.\nEconom\u00eda.\nBaseada maioritariamente na agricultura e gandar\u00eda destacan o cultivo de cereais e am\u00e9ndoa. \nBaixo a influencia do Castelo de Loarre desenv\u00f3lvense negocios relacionados co turismo e a restauraci\u00f3n. \nAntigamente existiron negocios relacionados coas actividades diarias do mundo agr\u00edcola, fabricaci\u00f3n de ave\u00f1os e ferramentas, comercio ou construci\u00f3n.\nDemograf\u00eda.\nEvoluci\u00f3n da poboaci\u00f3n do concello dende 1900 ata 2008:"}
{"id": "128879", "revid": "88215", "url": "https://gl.wikipedia.org/wiki?curid=128879", "title": "Jean Todt", "text": "Jean Todt, nado en Pierrefort o 25 de febreiro de 1946, \u00e9 un excopiloto de rallys franc\u00e9s e dirixente do \u00e1mbito do automobilismo. Competiu no Campionato do Mundo de Rally entre 1973 e 1981, proclam\u00e1ndose subcampi\u00f3n na s\u00faa \u00faltima tempada, copilotando para Guy Fr\u00e9quelin. Foi director de Peugeot Talbot Sport entre 1982 e 1992, director da Scuderia Ferrari de F\u00f3rmula 1 entre 1994 e 2007 e director executivo de Ferrari entre 2004 e 2009. Entre 2009 e 2021 foi presidente da Federaci\u00f3n Internacional de Automobilismo.\nTraxectoria.\nFoi un dos grandes responsables das conquistas de Ferrari no comezo deste s\u00e9culo e pola maior hexemon\u00eda vista na F\u00f3rmula 1, que durou de 2000 a 2004, todo isto \u00f3 lado de Michael Schumacher e Ross Brawn. Tras o t\u00edtulo de 2007, Todt decidiu abandonar o mando do equipo, facendo s\u00f3 parte do cadro de conselleiros.\nO 23 de outubro de 2009, foi elixido presidente da FIA, cargo no que foi reelixido en 2013 e 2017."}
{"id": "128880", "revid": "1131", "url": "https://gl.wikipedia.org/wiki?curid=128880", "title": "Nar\u00f3n TV", "text": "Nar\u00f3n TV foi unha canle de televisi\u00f3n galega, a primeira de \u00e1mbito local en emitir con normalidade. A s\u00faa programaci\u00f3n estaba orientada \u00e1 vila de Nar\u00f3n e \u00e1 comarca de Ferrolterra e era emitida pola canle 28 de UHF.\nHistoria.\nFoi creada en xaneiro de 1988 por Fernando Masafret, profesional audiovisual que traballaba para a empresa Retina, a\u00ednda que xa en setembro de 1988 se formalizar\u00eda a s\u00faa relaci\u00f3n co Concello de Nar\u00f3n convert\u00e9ndoa nunha empresa mixta, que mesturaba capital privado e investimento p\u00fablico. Nar\u00f3n TV existiu como tal at\u00e9 o ano 1992, no que se converter\u00eda en Canal 4 de Ferrol, empresa que \u00e1 s\u00faa vez pasar\u00eda a chamarse Ferrolvisi\u00f3n Canal 29 para anos m\u00e1is tarde acabar integrada na rede de emisoras locais Localia como Localia-Ferrol."}
{"id": "128888", "revid": "89787", "url": "https://gl.wikipedia.org/wiki?curid=128888", "title": "Manuel Ferrol", "text": "Manuel Ferrol Fern\u00e1ndez, nado no Cabo Vil\u00e1n (Camari\u00f1as) o 28 de decembro de 1923 e finado na Coru\u00f1a o 27 de febreiro de 2003, foi un fot\u00f3grafo e reporteiro galego.\nTraxectoria.\nPrimeiros anos.\nFillo dun fareiro, viviu parte da s\u00faa infancia e adolescencia en distintas localizaci\u00f3ns da costa galega, situaci\u00f3n que o leva a cursar o bacharelato en Vigo, onde tam\u00e9n comezar\u00e1 os estudos de N\u00e1utica, axi\u00f1a abandonados pola s\u00faa afecci\u00f3n \u00e1 fotograf\u00eda.\nComeza a dedicarse profesionalmente \u00e1 fotograf\u00eda no ano 1950. Entre 1950 e 1953 monta un estudio en Betanzos e entre 1953 e 1955 traballa como retratista en Ferrol. Neses anos comeza a recibir os seus primeiros reco\u00f1ecementos p\u00fablicos, as\u00ed recibe no 1953 o premio da Asociaci\u00f3n de Artistas da Coru\u00f1a e tam\u00e9n \u00e9 contratado pola Mari\u00f1a de guerra estadounidense para documentar a s\u00faa visita a Ferrol. En 1955 inst\u00e1lase na Coru\u00f1a, cidade \u00e1 que sempre estar\u00e1 moi ligado, e comeza a traballar combinando a profesi\u00f3n de retratista coa de reporteiro gr\u00e1fico para distintas publicaci\u00f3ns.\n\u00c9xitos profesionais.\nNo ano 1957 recibe un encargo da Comisi\u00f3n Cat\u00f3lica de Emigraci\u00f3n para realizar un traballo sobre o embarco de emigrantes no porto da Coru\u00f1a. Nese contexto realiza o que ser\u00eda o seu traballo m\u00e1is co\u00f1ecido nacional e internacionalmente. O d\u00eda 27 de novembro de 1957, no embarque ao buque \"Juan de Garay\", Manuel Ferrol capta a imaxe dun pai co seu fillo (os fisterr\u00e1ns Xan e Xurxo Calo) chorando no porto. A fotograf\u00eda representar\u00eda durante d\u00e9cadas os anos m\u00e1is duros da emigraci\u00f3n galega do s\u00e9culo XX, chegando a converterse nunha especie de icona. Axudado pola relevancia e a sona deste traballo poder\u00e1 estudar fotograf\u00eda na Hamburger Photo Schule, feito que lle valer\u00e1 ser contratado en 1958 como correspondente de Televisi\u00f3n Espa\u00f1ola na Galiza.\nEn 1961 realiza outra reportaxe de sona, esta vez sobre a liberaci\u00f3n do buque \"Santa Mar\u00eda\", secuestrado polo Directorio Revolucionario Ib\u00e9rico de Liberaci\u00f3n.\nEn 1965 ga\u00f1a a oposici\u00f3n para ser correspondente do No-Do, traballo no que desenvolveu multitude de monogr\u00e1ficos sobre diversos temas galegos. Nese traballo tam\u00e9n tivo o encargo de cubrir as vacaci\u00f3ns de ver\u00e1n de Franco, raz\u00f3n pola que se converteu nunha das poucas persoas cunha relaci\u00f3n de proximidade no contorno familiar do ditador.\nDurante os anos setenta participou nun proxecto cinematogr\u00e1fico sobre Castelao. O v\u00ednculo de Manuel Ferrol co cinema galego era especialmente forte, at\u00e9 o punto no que unha das cousas das que m\u00e1is se gababa era que o seu traballo servira de inspiraci\u00f3n para varios filmes de Chano Pi\u00f1eiro.\n\u00daltimos anos e reco\u00f1ecemento.\nNos anos seguintes, Manuel Ferrol, participou en numerosas exposici\u00f3ns internacionais ao lado dos fot\u00f3grafos m\u00e1is importantes do s\u00e9culo, sen deixar de traballar at\u00e9 o seu falecemento, en marzo de 2003. Catro anos antes, en 1999 recibira un dos poucos reco\u00f1ecementos oficiais que tivo en vida: o galard\u00f3n da Deputaci\u00f3n Provincial da Coru\u00f1a como fot\u00f3grafo hist\u00f3rico. O 25 de xullo dese mesmo ano, o por aquel ent\u00f3n presidente da Xunta de Galicia, Manuel Fraga imp\u00faxolle a t\u00edtulo p\u00f3stumo a medalla de bronce \"Os bos e os xenerosos\"."}
{"id": "128889", "revid": "12452", "url": "https://gl.wikipedia.org/wiki?curid=128889", "title": "Alcald\u00eda", "text": ""}
{"id": "128890", "revid": "23204", "url": "https://gl.wikipedia.org/wiki?curid=128890", "title": "Pomponio Mela", "text": "Pomponio Mela, nado en Alxeciras c. 15 e finado en Roma c. 45, foi un xe\u00f3grafo hispano que viviu no s\u00e9culo I despois de Cristo.\nTraxectoria.\nNaceu en \"Tingentera\" (Alxeciras), e escribiu nas d\u00e9cadas trinta e corenta do s\u00e9culo I. Fixo unha obra en tres libros na que describe as diversas terras que se co\u00f1ec\u00edan, e que se titula \"Chorographia\".\nNo que se refire a Hispania fai descrici\u00f3ns de costas do Mediterr\u00e1neo, das illas Baleares, da zona de C\u00e1diz e da costa atl\u00e1ntica. A s\u00faa obra \u00e9 importante por recoller m\u00e1is dun cento de top\u00f3nimos e etn\u00f3nimos da Pen\u00ednsula Ib\u00e9rica no s\u00e9culo I. Posiblemente as informaci\u00f3ns achegadas por militares, funcionarios romanos e visitantes constit\u00faan as s\u00faas fontes, ademais de Cornelio Nepote, Salustio e Varr\u00f3n."}
{"id": "128891", "revid": "2074", "url": "https://gl.wikipedia.org/wiki?curid=128891", "title": "Windows Seven", "text": ""}
{"id": "128896", "revid": "98629", "url": "https://gl.wikipedia.org/wiki?curid=128896", "title": "A chave das noces", "text": "A chave das noces \u00e9 unha novela negra de Xabier P. Docampo, publicada en 1987 pola editorial V\u00eda L\u00e1ctea.\nFoi reeditada por Xerais en 2018 na colecci\u00f3n F\u00f3ra de xogo.\nFoi publicada en castel\u00e1n como \"La llave maestra\" en 2005.\nTrama.\nMauro traballa de axudante nunha axencia de detectives dunha cidade costeira de Galiza. Os seus encargos adoitan ser sinxelos, coma cobrar d\u00e9bedas pendentes ou conseguir probas de infidelidades.\nDe casualidade contacta con Henrique, un mozo portugu\u00e9s de 17 anos, que logo de facerlle un favor, p\u00eddelle que localice a s\u00faa irm\u00e1, que fuxira pre\u00f1ada. Previsiblemente esta estar\u00e1 xa metida na rede de clubs de alterne dirixida por Ermexildo, un chulo da cidade.\nTrala aparici\u00f3n do cad\u00e1ver de Henrique no peirao, retoma a procura da s\u00faa irm\u00e1 e intenta descubrir quen o matou. As\u00ed, investiga a varios mat\u00f3ns, relacionados con Ermexildo a trav\u00e9s do contrabando e o tr\u00e1fico de hero\u00edna. Conta coa colaboraci\u00f3n de amizades, unha prostituta e un xonqui que lle subministran respectivamente informaci\u00f3n e outros obxectos, coma armas ou discos roubados.\nAtopa \u00e1 irm\u00e1 nun piso onde viven varias rapazas, e dille onde est\u00e1 s\u00faa nai e os seus irm\u00e1ns m\u00e1is novos, pero non que faleceu seu irm\u00e1n Henrique.\nO caso dos traficantes remata sen soluci\u00f3n pos\u00edbel. As mortes non te\u00f1en volta atr\u00e1s, e o narcotraficante m\u00e1is poderosas ten as costas ben cubertas.\nO final \u00e9 aberto. Non se di como segue a relaci\u00f3n co seu xefe (que sempre di que o vai botar \u00e1 r\u00faa) nin coa s\u00faa moza (In\u00e9s, que tras uns d\u00edas de separaci\u00f3n, regresa canda a Mauro).\nNarraci\u00f3n.\nA obra est\u00e1 narrada en terceira persoa, con narrador omnisciente.\nA trama est\u00e1 ambientada a mediados dos 80 nunha cidade da costa, e f\u00e1lase dos problemas desa \u00e9poca: reconversi\u00f3n naval, mozos no paro, e adicci\u00f3n \u00e1 droga. A influencia musical da \u00e9poca tam\u00e9n est\u00e1 patente, con Mauro escoitando discos dos Rolling Stones e Leonard Cohen."}
{"id": "128898", "revid": "2175", "url": "https://gl.wikipedia.org/wiki?curid=128898", "title": "Link", "text": "O termo Link p\u00f3dese referir a:"}
{"id": "128899", "revid": "89787", "url": "https://gl.wikipedia.org/wiki?curid=128899", "title": "Terrence Williams", "text": "Terrence Williams, nado o 28 de xu\u00f1o de 1987 en Seattle, Washington, \u00e9 un ex xogador profesional de baloncesto estadounidense. Con 1,98 metros de altura, xogaba nas posici\u00f3ns de escolta e ala.\nTraxectoria.\nUniversidade.\nXogou durante 3 tempadas cos \"Cardinals\" da Universidade de Louisville, nas que acadou 11,1 puntos, 6,9 rebotes e 3,9 asistencias por partido. Na s\u00faa tempada \"junior\" conseguiu d\u00faas das catro \u00fanicas triplas-dobres da historia dos \"Cardinals\", ante Hartford o 17 de novembro de 2007, conseguindo 14 puntos, 12 rebotes e 13 asistencias no partido que inauguraba a tempada, e dous meses despois ante Seton Hall, conseguindo 10 puntos, 10 rebotes e 10 asistencias.\nNa s\u00faa \u00faltima tempada foi elixido no mellor quinteto da Big East Conference, sendo inclu\u00eddo ademais no terceiro equipo All-American. \u00c9 o \u00fanico xogador da s\u00faa universidade en conseguir ao longo da s\u00faa traxectoria 1.500 puntos, 900 rebotes, 500 asistencias e 200 roubos de bal\u00f3n.\nProfesional.\nFoi elixido na 11\u00aa posici\u00f3n do Draft da NBA de 2009 polos New Jersey Nets, equipo co cal asinou un contrato en xullo de 2009.\nO 15 de decembro de 2010, Williams foi traspasado aos Houston Rockets nun traspaso entre tres equipos inclu\u00edndo os Nets e os Los Angeles Lakers. O 16 de marzo de 2012, Williams foi cortado polos Rockets.\nTras ser cortado polos Rockets, Williams asinou un contrato de 10 d\u00edas cos Sacramento Kings o 21 de marzo de 2012. O 31 de marzo de 2012, asinou para o resto da tempada.\nEn novembro de 2012, fichou polos Guangdong Southern Tigers da China, os cales deixou en febreiro de 2013.\nO 20 de febreiro de 2013, Williams asinou un contrato de 10 d\u00edas cos Boston Celtics. O 3 de marzo de 2013, asinou cos Celtics un contrato multianual. O 30 de xu\u00f1o de 2013, asinou o devandito contrato."}
{"id": "128900", "revid": "89787", "url": "https://gl.wikipedia.org/wiki?curid=128900", "title": "Operaci\u00f3n N\u00e9cora", "text": "A Operaci\u00f3n N\u00e9cora foi un proceso xudicial, que iniciou unha das maiores e a primeira das redadas contra o narcotr\u00e1fico galego da d\u00e9cada dos 90.\nO 12 de xu\u00f1o de 1990 o xu\u00edz da Audiencia Nacional Baltasar Garz\u00f3n e o fiscal antidroga Javier Zaragoza botaron a andar o primeiro gran golpe contra as bandas do narcotr\u00e1fico arous\u00e1s que operaban nas r\u00edas galegas. Un continxente de centenares de polic\u00edas desprazados de Madrid para a ocasi\u00f3n arrestaron nas s\u00faas casas a grandes traficantes de tabaco, reconvertidos en narcotraficantes.\nDetr\u00e1s da hist\u00f3rica redada estaban as declaraci\u00f3ns de Ricardo Portabales de Mar\u00edn e de Manuel Fern\u00e1ndez Pad\u00edn de Vilanova de Arousa, o que permitiu meter no c\u00e1rcere a gran parte do clan da droga galega, inclu\u00eddos persoeiros como Laureano Oubi\u00f1a.\nA Operaci\u00f3n N\u00e9cora conclu\u00edu no ano 2004 coa lectura da sentenza."}
{"id": "128902", "revid": "25871", "url": "https://gl.wikipedia.org/wiki?curid=128902", "title": "Provincia de Guant\u00e1namo", "text": "Guant\u00e1namo \u00e9 a provincia m\u00e1is oriental de Cuba. A s\u00faa capital \u00e9 a cidade de Guant\u00e1namo. A provincia limita coa base naval estadounidense da Ba\u00eda de Guant\u00e1namo.\nTen unha \u00e1rea de 6.176\u00a0km\u00b2 e pos\u00fae unha poboaci\u00f3n de 508.576 habitantes (1996), dos cales 208.000 corresponden \u00e1 capital. Ocupa o d\u00e9cimo lugar entre as provincias do pa\u00eds pola s\u00faa extensi\u00f3n e o und\u00e9cimo pola s\u00faa poboaci\u00f3n."}
{"id": "128903", "revid": "89787", "url": "https://gl.wikipedia.org/wiki?curid=128903", "title": "Provincia de Santiago de Cuba", "text": "A provincia de Santiago de Cuba \u00e9 a segunda provincia de Cuba en n\u00famero de habitantes. A s\u00faa principal cidade e capital \u00e9 Santiago de Cuba, cuxo municipio conta con 494.913 habitantes. No 2005 contaba con 1.045.337 habitantes segundo a Oficina Nacional de Estad\u00edsticas. Enc\u00f3ntrase na zona oriental da illa, na chamada Rexi\u00f3n de Oriente."}
{"id": "128904", "revid": "88215", "url": "https://gl.wikipedia.org/wiki?curid=128904", "title": "Provincia de Holgu\u00edn", "text": "A provincia de Holgu\u00edn \u00e9 unha das 14 provincias cubanas. At\u00f3pase no oriente da illa, cunha poboaci\u00f3n de m\u00e1is dun mill\u00f3n de habitantes. Holgu\u00edn \u00e9 a cuarta provincia m\u00e1is grande do pa\u00eds, cunha extensi\u00f3n de 9 300,6\u00a0km\u00b2, e enc\u00f3ntrase a unha distancia de aproximadamente 774 quil\u00f3metros da Cidade da Habana."}
{"id": "128905", "revid": "45576", "url": "https://gl.wikipedia.org/wiki?curid=128905", "title": "Provincia de Pinar del R\u00edo", "text": "Pinar del R\u00edo \u00e9 unha provincia cubana que se acha no extremo occidental da illa."}
{"id": "128906", "revid": "88215", "url": "https://gl.wikipedia.org/wiki?curid=128906", "title": "Provincias de Cuba", "text": "Cuba est\u00e1 subdividida en 14 provincias e un municipio especial.\nO \"Municipio Especial\" de Cuba \u00e9 a Illa da Juventud, co\u00f1ecida at\u00e9 os anos 1970 como Illa de Pinos. Previamente cham\u00e1rase \"Evangelista\", \"Isla de Santiago\", \"Isla de Pino\" e \"la Isla de Loros\"."}
{"id": "128907", "revid": "88215", "url": "https://gl.wikipedia.org/wiki?curid=128907", "title": "Antiga provincia da Habana", "text": "A antiga provincia da Habana foi unha das 14 provincias que tivo Cuba ata 2011, cando foi dividida nas provincias de Artemisa e Mayabeque. Estaba localizada na parte occidental do pa\u00eds. A capital era a mesma Cidade da Habana. A s\u00faa poboaci\u00f3n absoluta era de 701.767 habitantes, cunha densidade de poboaci\u00f3n de 122,5 hab./km\u00b2;. Ocupaba o duod\u00e9cimo lugar entre as provincias pola s\u00faa extensi\u00f3n, e o oitavo lugar pola s\u00faa poboaci\u00f3n.\nHistoria.\nA Provincia da Habana creouse en 1878, sendo unha das 6 provincias nas que se dividiu a illa, a\u00ednda baixo o dominio colonial espa\u00f1ol. Na divisi\u00f3n pol\u00edtica administrativa de 1976, na que o pa\u00eds quedou dividido en 14 provincias, a primeira provincia da Habana dividiuse en Cidade da Habana (capital) e A Habana, coas \u00e1reas que rodeaban a capital. A primeira delas integraba os territorios da rexi\u00f3n metropolitana da Habana, basicamente, os antigos municipios da Habana, Marianao, Guanabacoa, Regla, Santiago de las Vegas e Santa Mar\u00eda del Rosario as\u00ed como outras \u00e1reas adxacentes.\nO 1 de agosto de 2010 a Asemblea Nacional decidiu outra modificaci\u00f3n da organizaci\u00f3n territorial de Cuba, segmentando a ent\u00f3n co\u00f1ecida como Provincia da Habana, chamada coloquialmente \"Habana Campo\" en d\u00faas novas provincias, chamadas Artemisa, ao oeste, e Mayabeque, ao este, o que implicaba que, a partir do 1 de xaneiro de 2011 (data de entrada en vigor da devandita resoluci\u00f3n), s\u00f3 hai unha provincia cubana chamada \"de La Habana\", en lugar de d\u00faas; polo que tam\u00e9n se acordou o cambio de denominaci\u00f3n de \"Provincia da Cidade da Habana\" pola de \"Provincia da Habana\", sen necesidade de engadidos importantes, para distinguilo ou individualizalo. Ademais, tres municipios da provincia de Pinar del R\u00edo (Bahia Honda, Candelaria e San Crist\u00f3bal) foron trasladados \u00e1 nova provincia de Artemisa.\nEntre 1976 e 2010, a administraci\u00f3n provincial da ent\u00f3n co\u00f1ecida como provincia da Habana tivo a s\u00faa sede no territorio da Provincia da Cidade da Habana, xa que carec\u00eda de capital propia.\nSituaci\u00f3n anterior (entre 1976 e 2010):\nSituaci\u00f3n actual (desde 2011):"}
{"id": "128908", "revid": "88215", "url": "https://gl.wikipedia.org/wiki?curid=128908", "title": "Provincia da Cidade da Habana", "text": ""}
{"id": "128909", "revid": "5863", "url": "https://gl.wikipedia.org/wiki?curid=128909", "title": "Provincia de Matanzas", "text": "A provincia de Matanzas \u00e9 unha provincia do occidente de Cuba que limita ao oeste coa Habana, ao leste coa provincia de Villa Clara, ao norte co Estreito de Florida e ao sur co Mar Caribe. A s\u00faa capital \u00e9 a cidade de Matanzas."}
{"id": "128910", "revid": "56817", "url": "https://gl.wikipedia.org/wiki?curid=128910", "title": "Provincia de Cienfuegos", "text": "Cienfuegos \u00e9 unha provincia de Cuba. A s\u00faa capital \u00e9 a cidade de Cienfuegos."}
{"id": "128911", "revid": "22570", "url": "https://gl.wikipedia.org/wiki?curid=128911", "title": "Provincia de Villa Clara", "text": "A provincia de Villa Clara \u00e9 unha provincia cubana que se encontra na rexi\u00f3n central do pa\u00eds.\nLimita polo norte co Golfo de M\u00e9xico, o estreito de Florida e a Canle Vella de Bahamas; polo sur coas provincias de Sancti Spiritus e Cienfuegos.\nNa cidade de Santa Clara descansan os restos do Che Guevara."}
{"id": "128912", "revid": "5863", "url": "https://gl.wikipedia.org/wiki?curid=128912", "title": "Provincia de Sancti Sp\u00edritus", "text": "Sancti Sp\u00edritus \u00e9 unha provincia de Cuba. A s\u00faa capital \u00e9 a cidade de Sancti Sp\u00edritus."}
{"id": "128913", "revid": "25871", "url": "https://gl.wikipedia.org/wiki?curid=128913", "title": "Provincia de Ciego de \u00c1vila", "text": "A provincia de Ciego de \u00c1vila \u00e9 unha provincia cubana que se atopa na rexi\u00f3n central do pa\u00eds, limitando polo norte co Canal de Bahamas e polo sur co Mar Caribe."}
{"id": "128914", "revid": "5863", "url": "https://gl.wikipedia.org/wiki?curid=128914", "title": "Provincia de Camag\u00fcey", "text": "Camag\u00fcey \u00e9 a provincia m\u00e1is oriental do centro de Cuba, e \u00e9 a de maior \u00e1rea. Antes da actual divisi\u00f3n pol\u00edtico-administrativa inclu\u00eda o territorio da actual veci\u00f1a provincia de Ciego de \u00c1vila e parte das de Sancti Sp\u00edritus e Las Tunas.\nHistoria.\nO nome tam\u00e9n o leva a cidade capital da provincia, unha das primeiras vilas fundadas en Cuba, co nome de Santa Mar\u00eda del Puerto del Pr\u00edncipe o 2 de febreiro de 1514 e se enclavaba na zona de Punta do Guincho, na ba\u00eda de Nuevitas, costa norte da provincia, moi preto da cidade de Nuevitas cabeceira do municipio do mesmo nome. Debido ao acoso dos piratas, corsarios e bucaneiros dos s\u00e9culos XVI e XVII, a cidade foi trasladada ao centro da provincia, esta \u00e9 a principal raz\u00f3n da s\u00faa actual localizaci\u00f3n.\nAdemais, hase de remarcar o car\u00e1cter arquitect\u00f3nico da cidade, que se ve tam\u00e9n empapado desta ameaza constante, sendo as\u00ed o seu centro hist\u00f3rico un verdadeiro labirinto de r\u00faas e pequenas prazas.\nDesde que formaba parte da primeira divisi\u00f3n socio-pol\u00edtica da illa, caracterizouse por ser foco das industrias azucreira e gandeira, debido en gran parte aos seus amplos prados, e as s\u00faas case inexistentes monta\u00f1as. A principal formaci\u00f3n monta\u00f1osa at\u00f3pase na Serra de Cubitas (ao norte da provincia).\nCamag\u00fcey, conta ademais co segundo macizo coralino m\u00e1is longo do mundo (norte da provincia), s\u00f3 superado pola Gran Barreira Coralina australiana. Deste xeito os amantes do mergullo ten cita obrigada nas augas de Santa Luc\u00eda.\nActualmente a cidade de m\u00e1is 300.000 habitantes \u00e9 un dos principais n\u00f3s de comunicaci\u00f3n entre o oriente de Cuba e o occidente, sendo a terceira cidade de Cuba, en canto a habitantes."}
{"id": "128915", "revid": "56817", "url": "https://gl.wikipedia.org/wiki?curid=128915", "title": "Provincia de Las Tunas", "text": "Las Tunas \u00e9 unha provincia do oriente de Cuba que ocupa o noveno posto en extensi\u00f3n con 6\u00a0587,75 quil\u00f3metros cadrados, representando o 6,0 por cento da superficie total do pa\u00eds. Posu\u00eda o 4,8 por cento da poboaci\u00f3n cubana con 534 279 habitantes, cunha densidade de 81,1 habitantes por quil\u00f3metro cadrado. A cidade de Las Tunas \u00e9 a s\u00faa capital e o n\u00facleo urbano m\u00e1is poboado. \u00c9 tam\u00e9n unha das provincias m\u00e1is recentes, creada no 1975, conform\u00e1ndose con territorios pertencentes \u00e1s antigas provincias de Camag\u00fcey e Oriente.\nLimita polo norte coa provincia de Camag\u00fcey e o Oc\u00e9ano Atl\u00e1ntico, polo leste coas provincia de Holgu\u00edn, polo sur coa provincia de Granma e o golfo de Guacanayabo e polo oeste coa provincia de Camag\u00fcey outra vez."}
{"id": "128916", "revid": "56817", "url": "https://gl.wikipedia.org/wiki?curid=128916", "title": "Provincia de Oriente, Cuba", "text": "Oriente foi unha das seis provincias de Cuba at\u00e9 1976. Era co\u00f1ecida como \"Provincia de Santiago de Cuba\" antes de 1905. O nome a\u00ednda se emprega como referencia \u00e1 rexi\u00f3n leste da illa. A capital provincial foi a cidade de Santiago de Cuba.\nA provincia desapareceu en 1976 co reaxuste administrativo trala aprobaci\u00f3n da Lei n\u00famero 1304 do 3 de xullo dese ano, establec\u00e9ndose \u00e1s provincias de:"}
{"id": "128917", "revid": "22570", "url": "https://gl.wikipedia.org/wiki?curid=128917", "title": "Provincia de Granma", "text": " \nGranma \u00e9 unha das 14 provincias de Cuba. Esta xorde a ra\u00edz da \u00faltima divisi\u00f3n pol\u00edtico-administrativa, aprobada en novembro de 1976, e asume o seu novo nome en honra ao desembarco na praia Las Coloradas do Granma, iate usado polo Che Guevara e Fidel Castro para desembarcar en Cuba con outros guerrilleiros.\nConcellos.\nA capital da provincia \u00e9 Bayamo, considerada berce da nacionalidade cubana, ademais de ser unha das cidades m\u00e1is importantes e ricas en historia xunto \u00e1 cidade de Manzanillo, esta \u00faltima a principal urbe industrial e reitora do desenvolvemento econ\u00f3mico, social e cultural da provincia.\nAdemais de Bayamo e Manzanillo a provincia de Granma est\u00e1 dividida en trece concellos: "}
{"id": "128918", "revid": "89787", "url": "https://gl.wikipedia.org/wiki?curid=128918", "title": "Municipios de Cuba", "text": "Cuba est\u00e1 dividida en 169 municipios."}
{"id": "128920", "revid": "23204", "url": "https://gl.wikipedia.org/wiki?curid=128920", "title": "Territorio de Belfort", "text": "O Territorio de Belfort (90) (en franc\u00e9s \"Territoire de Belfort\") (en franc\u00e9s: \"Territoire de Belfort\") \u00e9 un departamento franc\u00e9s situado no leste do estado, no norte do Franco Condado.\nHistoria.\nTrala guerra franco-prusiana, os prusianos obrigaron aos franceses a que, polo tratado de Frankfurt, lles cederan o territorio, entre outros, do Haut-Rhin, a maior\u00eda do cal se someteu ao tratado, ag\u00e1s unha pequena parte situada no suroeste: o territorio pr\u00f3ximo \u00e1 cidade de Belfort. Ademais de pola resistencia que opuxeron aos \"invasores\" do leste, o feito de que os seus habitantes co\u00f1eceran mellor o franc\u00e9s que o alem\u00e1n supuxo que o territorio non se anexionara e ficara en dominio franc\u00e9s. Tras varios anos cun status especial, o Territorio de Belfort converteuse no nonax\u00e9simo departamento franc\u00e9s en 1922.\nDemograf\u00eda.\nA principal cidade \u00e9 Belfort, que, segundo o censo de 1999, ti\u00f1a 50.417 habitantes no municipio, e 81.524 na aglomeraci\u00f3n, a cal desborda os l\u00edmites departamentais."}
{"id": "128923", "revid": "56817", "url": "https://gl.wikipedia.org/wiki?curid=128923", "title": "Yves Chauvin", "text": "Yves Chauvin, nado Menen, B\u00e9lxica, o 10 de outubro de 1930 e finado o 28 de xaneiro de 2015, foi un qu\u00edmico galardoado co Premio Nobel de Qu\u00edmica do ano 2005.\nTraxectoria.\nDe cativo trasladouse cos seus pais, de nacionalidade francesa, \u00e1 cidade de Tours. Estudou qu\u00edmica na Escola Superior de Qu\u00edmica, F\u00edsica e Electr\u00f3nica de Li\u00f3n, onde se gradou en 1954. En 1960 uniuse ao Instituto Franc\u00e9s do Petr\u00f3leo como enxe\u00f1eiro investigador en termodin\u00e1mica e cin\u00e9tica aplicada. Conduciu a unidade de cat\u00e1lise homox\u00e9nea antes de converterse en director da investigaci\u00f3n.\nEn 2006 Chauvin ostentaba o cargo de director honorario de investigaci\u00f3ns no Instituto Franc\u00e9s do Petr\u00f3leo en Ruel-Malmaison, preto de Par\u00eds, onde por outra banda \u00e9 membro da Academia de Ciencias Francesa.\nInvestigaci\u00f3ns cient\u00edficas.\nAutor de moitas publicaci\u00f3ns no campo da s\u00edntese org\u00e1nica, especialmente en met\u00e1tese, a oligomerizaci\u00f3n e a polimerizaci\u00f3n, partillou no 2005 o Premio Nobel de Qu\u00edmica con Richard R. Schrock e Robert H. Grubbs polo seu traballo a principios dos anos 1970 sobre o desenvolvemento do m\u00e9todo de met\u00e1tese olef\u00ednica en s\u00edntese org\u00e1nica sobre os alquenos."}
{"id": "128936", "revid": "5863", "url": "https://gl.wikipedia.org/wiki?curid=128936", "title": "Salustio", "text": "Gaio Salustio Crispo (en lat\u00edn \"Gaius Sallustius Crispus\"), m\u00e1is co\u00f1ecido como Salustio (n. 1 de outubro de -86, en Amiternum \u2013 13 de maio de -34, en Roma), foi un historiador romano.\nVida pol\u00edtica.\nPertencente a unha co\u00f1ecida familia plebea, Salustio tivo unha infancia e mocidade enfermiza. Ga\u00f1ou as elecci\u00f3ns a cuestor do ano -55 e foi elixido tribuno da plebe en -52, o mesmo ano en que Clodio foi asasinado nunha pelexa na r\u00faa polos seguidores de Mil\u00f3n. Salustio op\u00fa\u00f1ase a Mil\u00f3n e ao partido de Pompeio, as\u00ed como \u00e1 vella aristocracia romana. Salustio apoiou o xu\u00edzo a Mil\u00f3n. Tam\u00e9n se enfrontou co famoso orador Cicer\u00f3n. \nFoi desde o principio un firme partidario de C\u00e9sar, ao que deb\u00eda parte da s\u00faa ascensi\u00f3n na pol\u00edtica. No -50 foi expulsado do senado polo censor Apio Claudio Pulcro baixo a acusaci\u00f3n de inmoralidade grave, a\u00ednda que a verdadeira raz\u00f3n poder\u00eda estribar na s\u00faa amizade con C\u00e9sar. Durante o seguinte ano, e sen d\u00fabida debido \u00e1 influencia do mesmo C\u00e9sar, foi reinstaurado no Senado.\nDurante o ano -46 exerceu o cargo de pretor, acompa\u00f1ando a C\u00e9sar na s\u00faa campa\u00f1a de \u00c1frica que terminou coa derrota efectiva dos restos dos partidarios de Pompeio en Tapso. Como recompensa polos seus servizos, Salustio foi nomeado gobernador da provincia de Africa Nova. Neste posto foi culp\u00e1bel dun estado de opresi\u00f3n e extorsi\u00f3n tal, que s\u00f3 a influencia de C\u00e9sar lle permitiu esquivar unha condena. \u00c1 s\u00faa volta a Roma, comprou e deu grande esplendor aos famosos xard\u00edns do Quirinal, co\u00f1ecidos como os \"Horti Salustiani\". Estes xard\u00edns, m\u00e1is tarde, pertencer\u00edan aos emperadores. \nSalustio ent\u00f3n retirouse da vida p\u00fablica, dedic\u00e1ndose por completo \u00e1 literatura hist\u00f3rica, e a desenvolver a\u00ednda m\u00e1is os seus xard\u00edns, nos que gastou gran parte da fortuna que acumulara.\nObra literaria.\nOs seus relatos da chamada \"Conxuraci\u00f3n de Catilina\" (\"De Catilinae coniuratione\" ou \"Bellum Catilinae\") e da \"Guerra de Iugurta\" (\"Bellum Iugurthinum\"), chegaron ata n\u00f3s completos, xunto a fragmentos do seu maior e m\u00e1is importante traballo, \"Historiae\", unha historia de Roma desde o -78 ao -67, que pretende ser unha continuaci\u00f3n do traballo de Lucio Cornelio Sisena.\nA conxuraci\u00f3n de Catilina.\n\"A conxuraci\u00f3n de Catilina\" (o seu primeiro traballo publicado) cont\u00e9n a memor\u00e1bel historia do ano -63 Salustio adopta o punto de vista normalmente aceptado de Catilina, describ\u00edndoo como un inimigo deliberado da lei, a orde e a moralidade, e non ofrece unha explicaci\u00f3n comprensiva dos seus motivos e intenci\u00f3ns. Catilina, debe lembrarse, apoiou o partido de Sila, ao que se opu\u00f1a Salustio. Poder\u00eda ser verdade, segundo a teor\u00eda de Theodor Mommsen que Salustio estivese particularmente ansioso por limpar o nome do seu patr\u00f3n de calquera complicidade na devandita conspiraci\u00f3n.\nAo escribir sobre a conxuraci\u00f3n de Catilina, o ton e o estilo de Salustio, e as descrici\u00f3ns do comportamento da aristocracia mostran a s\u00faa preocupaci\u00f3n polo declive da moral romana. Ao tempo que verte as s\u00faas invectivas contra o car\u00e1cter depravado e os viciosos actos de Catilina, non deixa de constatar que este home ti\u00f1a moitos trazos nobres, de feito, todos os necesarios para o \u00e9xito social dun romano.\nEste tema deulle a oportunidade de estenderse na s\u00faa ret\u00f3rica \u00e1 custa da vella aristocracia romana, cuxa dexeneraci\u00f3n se encargou de mostrar na s\u00faa m\u00e1is escura faceta. No seu conxunto, non \u00e9 inxusto con Cicer\u00f3n.\nA guerra de Iugurta.\nNa s\u00faa \"Guerra de Iugurta\", de novo, a\u00ednda que presenta un interesante e valioso monogr\u00e1fico, non ofrece un resultado satisfactorio. Debemos asumir que Salustio colleitou e uniu materiais diversos durante o seu per\u00edodo como gobernador en Numidia. Tam\u00e9n aqu\u00ed se queixa da debilidade do senado e a aristocracia, demasiado frecuentemente cunha vea moralizadora e filos\u00f3fica, a\u00ednda que como historia militar \u00e9 un traballo pouco satisfactorio en aspectos xeogr\u00e1ficos e detalles cronol\u00f3xicos.\nA relevancia de Salustio.\nEn conxunto, o veredicto \u00e9 favor\u00e1bel para Salustio como historiador. T\u00e1cito cita con frecuencia a Salustio nos seus \"Anais\" (iii, 30), do mesmo xeito que Quintilio (ii. 5, x. i), quen o lembra como un historiador superior a Tito Livio, e non vacila en situalo ao mesmo nivel que Tuc\u00eddides.\nSalustio impulsou practicamente por si s\u00f3 unha nova li\u00f1a literaria. Mentres os seus predecesores foran pouco m\u00e1is que secos e poeirentos cronistas, el acometeu a tarefa de explicar as conexi\u00f3ns e o significado dos acontecementos, sendo ademais un bo descritor de personaxes. O contraste entre a s\u00faa mocidade e o ton altamente moral adoptada nos seus escritos usouse frecuentemente como motivo de reproches cara \u00e1 s\u00faa figura, a\u00ednda que non existe ningunha raz\u00f3n para pensar que non se reformase.\nEn calquera caso, o seu co\u00f1ecemento das s\u00faas antigas debilidades poder\u00edalle levar a adoptar un punto de vista pesimista sobre a moralidade dos seus compatriotas, e polo tanto, a xulgalos severamente. O seu modelo era Tuc\u00eddides, a quen imitaba nas s\u00faas sentenzas e imparcialidade, na introduci\u00f3n das reflexi\u00f3ns filos\u00f3ficas e discursos, e na brevidade do seu estilo que algunhas veces bordeaba o escurantismo.\nO seu cari\u00f1o polas vellas palabras e frases, nas que imitaba o seu contempor\u00e1neo Cat\u00f3n o Mozo, era ridiculizado como un defecto, a\u00ednda que era precisamente este defecto nas s\u00faas esaxeraci\u00f3ns ret\u00f3ricas o que fixo a Salustio o autor favorito no s\u00e9culo II e en adiante."}
{"id": "128939", "revid": "1888", "url": "https://gl.wikipedia.org/wiki?curid=128939", "title": "Vicente L\u00f3pez Veiga", "text": "Vicente L\u00f3pez Veiga, nado en Moeche en 1847 e finado na Habana o 27 de setembro de 1928, foi un empresario emigrado a Cuba, onde fundou a revista \"Galicia\", a publicaci\u00f3n de m\u00e1is longa vida da emigraci\u00f3n galega en Am\u00e9rica.\nTraxectoria.\nL\u00f3pez Veiga emigrou a Cuba sendo un rapaz de 14 anos, o 31 de outubro de 1861, e entrou a traballar nun negocio de papeler\u00eda e, posteriormente, nunha acreditada imprenta da Habana. Foi socio fundador do Centro Gallego de La Habana, da Sociedad de Beneficiencia de Naturales de Galicia, da agrupaci\u00f3n Ferrol y su Comarca e da Asociaci\u00f3n Iniciadora da Real Academia Galega. En 1876 casou con Dolores \u00c1lvarez Romero. En 1909 estableceu a imprenta La Comercial na que se publicou a revista \"Bohemia\".\nEn 1902 fundou a revista \"Galicia\", da que foi director ata finais de 1903, ano no que foi substitu\u00eddo no cargo por Jos\u00e9 Benito Cerdeira. Neste semanario publicou diferentes colaboraci\u00f3ns baixo os pseud\u00f3nimos de Pardo de Cela e Conde de Castelnovo."}
{"id": "128944", "revid": "158", "url": "https://gl.wikipedia.org/wiki?curid=128944", "title": "Jo\u00e3o VI de Portugal", "text": ""}
{"id": "128945", "revid": "89787", "url": "https://gl.wikipedia.org/wiki?curid=128945", "title": "Xo\u00e1n VI de Portugal", "text": "Xo\u00e1n VI de Portugal, nado en Lisboa o 13 de maio de 1767 e finado na mesma cidade o 10 de marzo de 1826, alcumado \"o Clemente\", foi rei do Reino Unido de Portugal, Brasil e Algarve desde 1816 a 1822, \"de facto\", e desde 1822 ata 1825, \"de iure\". Desde 1825 foi rei de Portugal ata a s\u00faa morte en 1826. Polo Tratado do R\u00edo de Xaneiro, que reco\u00f1ec\u00eda a independencia do Brasil do Reino Unido de Portugal, Brasil e Algarve, Xo\u00e1n VI tam\u00e9n foi emperador titular, a\u00ednda que foi o seu fillo Pedro I, o emperador do Brasil \"de facto\".\nFoi un dos \u00faltimos representantes do absolutismo, Xo\u00e1n VI viviu un per\u00edodo tumultuoso e o seu reinado non co\u00f1eceu unha paz duradeira. Non esperaba converterse en rei; s\u00f3 foi herdeiro da Coroa trala morte do seu irm\u00e1n m\u00e1is vello, Xos\u00e9. Asumiu a rexencia cando a s\u00faa nai, Mar\u00eda I foi declarada mentalmente incapaz. Tivo que enfrontarse coa constante inxerencia nos asuntos do reino de naci\u00f3ns m\u00e1is poderosas, sobre todo Espa\u00f1a, Francia e Inglaterra. Obrigado a fuxir de Portugal pola invasi\u00f3n napole\u00f3nica, chegou a Brasil, enfrontouse a revoltas liberais, similares \u00e1s da metr\u00f3pole e foi obrigado a volver a Europa no medio de novos conflitos. O seu matrimonio tam\u00e9n foi accidentado e a s\u00faa esposa, Carlota Xoaquina de Borb\u00f3n, conspirou contra el en diversas ocasi\u00f3ns en favor de intereses persoais ou de Espa\u00f1a, o seu pa\u00eds natal. Perdeu Brasil cando o seu fillo Pedro proclamou a independencia e viu \u00f3 seu outro fillo Miguel, rebelarse para depo\u00f1elo. Finalmente, comprobouse que morreu envelenado.\nCreou no Brasil diversas instituci\u00f3ns e servizos que foron a base da autonom\u00eda nacional, polo que para moitos investigadores \u00e9 o verdadeiro mentor do Estado brasileiro. Malia iso, \u00e9 hoxe un dos personaxes m\u00e1is ridiculizados da historia luso-brasileira e ac\u00fasaselle de indolente, falta de tino pol\u00edtico e constante indecisi\u00f3n, sen falar que a s\u00faa persoa foi retratada frecuentemente como grotesca, o que, segundo a historiograf\u00eda m\u00e1is recente, \u00e9 na maior parte dos casos unha imaxe inxusta.\nPrimeiros anos.\nXo\u00e1n naceu o 13 de maio de 1767, durante o reinado do seu av\u00f3, Xos\u00e9 I. Foi o segundo dos fillos de Mar\u00eda, a futura Mar\u00eda I, e o seu marido Pedro III, irm\u00e1n de Xos\u00e9 I. Ti\u00f1a dez anos cando o seu av\u00f3 morreu e a s\u00faa nai subiu ao trono como Mar\u00eda I de Portugal. A s\u00faa infancia e mocidade foi moi discreta xa que era un infante \u00e1 sombra do seu irm\u00e1n Xos\u00e9, que era o primox\u00e9nito e herdeiro ao trono. De feito, creouse un mito sobre a falta de cultura do pr\u00edncipe. Con todo, segundo Pedreira e Costa, hai probas de que recibiu unha cultura tan rigorosa como a do seu irm\u00e1n. Doutra banda, un relato do embaixador franc\u00e9s describiuno como dubitativo e apagado. Hai pouca informaci\u00f3n sobre esta fase da s\u00faa vida.\nSegundo a tradici\u00f3n, tivo como profesores de letras e ciencias a Manuel do Cen\u00e1culo, Ant\u00f4nio Domingues do Pa\u00e7o e Miguel Franzini, como profesores de m\u00fasica ao organista Jo\u00e3ou Cordeiro d\u00e1 Silva e ao compositor Jo\u00e3ou Sousa de Carvalho e como profesor de equitaci\u00f3n, ao sarxento maior Carlos Ant\u00f4nio Ferreira Monte. Tam\u00e9n recibiu clases de relixi\u00f3n, leis, franc\u00e9s e etiqueta. A historia aprendeuna a trav\u00e9s da lectura das obras de Duarte Nunes de Lle\u00e3ou e Jo\u00e3ou de Barros.\nMatrimonio e crise sucesoria.\nO 8 de maio de 1785 casou coa primox\u00e9nita do futuro rei de Espa\u00f1a Carlos IV e a s\u00faa esposa Mar\u00eda Lu\u00edsa de Parma, Carlota Xoaquina de Borb\u00f3n, (quen apenas ti\u00f1a 10 anos de idade). Por raz\u00f3ns pol\u00edticas, ao temer unha nova Uni\u00f3n ib\u00e9rica, parte da corte portuguesa non v\u00eda o matrimonio cunha princesa espa\u00f1ola con bos ollos. Malia a s\u00faa escasa idade, Carlota era considerada unha nena moi vivaz e cunha educaci\u00f3n refinada. Con todo, tivo que aguantar catro d\u00edas de probas ante os embaixadores portugueses antes de que o matrimonio lev\u00e1sese a cabo. Ademais, ao ser parentes e ao ser ela moi novo, foi necesaria unha dispensa papal para que puidesen casar. Trala confirmaci\u00f3n, asin\u00e1ronse as capitulaci\u00f3ns matrimoniais na sala do trono da corte espa\u00f1ola, rodeado dunha gran pompa e coa participaci\u00f3n dos grandes de ambos reinos, seguido dos esponsais, realizado por poderes. Xo\u00e1n VI foi representado polo pai da noiva. Esa noite ofreceuse un banquete para m\u00e1is de 2000 invitados.\nA infanta foi recibida en palacio ducal de Vila Vi\u00e7osa a principios de maio, e o 9 de xu\u00f1o a parella recibiu as bendici\u00f3ns nupciais na capela do palacio. O seu matrimonio celebrouse ao mesmo tempo que o da s\u00faa irm\u00e1, Mariana Vitoria de Braganza co infante Gabriel de Borb\u00f3n, tam\u00e9n da casa real espa\u00f1ola. A asidua correspondencia entre Xo\u00e1n e Mariana na \u00e9poca revela que botaba de menos \u00e1 s\u00faa irm\u00e1 e, compar\u00e1ndoa coa s\u00faa nova esposa, dic\u00eda: \u00ab\u00c9 moi intelixente e ten moito xu\u00edzo. O \u00fanico que lle pasa \u00e9 que a\u00ednda \u00e9 moi pequena e a min g\u00fastame moito, pero por iso non deixo de querer ter amor igualmente\u00bb. Por outra banda, o temperamento da nena era pouco dado \u00e1 docilidade, o que \u00e1s veces esix\u00eda a intervenci\u00f3n da propia ra\u00ed\u00f1a Mar\u00eda. Ademais, a diferenza de idade (el ti\u00f1a 18 e ela s\u00f3 10) incomod\u00e1bao e produc\u00edalle ansiedade. Pola excesiva mocidade da esposa, o matrimonio a\u00ednda non se consumou e dic\u00eda: \u00abAgora empeza o momento de xogar moito coa infanta. Se sigo as\u00ed, xulgo que non pasar\u00e1 nada ata dentro de 6 anos. creceu moi pouco desde que veu\u00bb. De feito, a consumaci\u00f3n tivo que esperar ao 5 de abril de 1790. En 1793 naceu Mar\u00eda Tareixa, a primeira dos nove fillos que ter\u00edan.\nEntre estes anos, a s\u00faa vida relativamente pac\u00edfica sufriu un rev\u00e9s o 11 de setembro de 1788, cando o seu irm\u00e1n m\u00e1is vello, Jos\u00e9, faleceu. Juan pasou ent\u00f3n a ser o herdeiro da Coroa. En Jos\u00e9 o pobo depositaba grandes esperanzas e era considerado un pr\u00edncipe ali\u00f1ado cos ideais progresistas da Ilustraci\u00f3n, pero era criticado polos relixiosos, xa que parec\u00eda inclinarse cara \u00e1 orientaci\u00f3n pol\u00edtica anticlerical do marqu\u00e9s de Pombal. En contrapartida, a imaxe de Juan mentres o seu irm\u00e1n viviu era a oposta. O seu relixiosidade era notoria e mostrouse favorable ao r\u00e9xime absolutista. A crise sucesoria agravouse cando, ao ano seguinte, Xo\u00e1n enfermou gravemente e temeu pola s\u00faa vida. Recuperado, en 1791, volveu a enfermar \u00abbotando sangue pola boca e polos intestinos\u00bb, segundo as anotaci\u00f3ns deixadas polo capel\u00e1n do marqu\u00e9s de Marialva e engadindo que o seu \u00e1nimo estaba sempre abatido. Formouse nun clima de tensi\u00f3n e incerteza sobre o seu futuro reinado.\nRexencia.\nA ra\u00ed\u00f1a comezou a presentar s\u00edntomas de problemas mentais. O 10 de febreiro de 1792, dezasete m\u00e9dicos asinaron un documento no que declaraban que esta non pod\u00eda seguir \u00e1 fronte do pa\u00eds pois non se prev\u00eda mellora nas s\u00faas enfermidades. Xo\u00e1n mostrouse nun primeiro momento contrario a asumir o poder e rexeitou a idea de formar unha rexencia \"strictu sensu\", o que propiciou que diversos membros da nobreza creasen unha facci\u00f3n a fin de gobernar o reino \"de facto\" a trav\u00e9s dun Consello. Houbo ata rumores de que Xo\u00e1n padec\u00eda s\u00edntomas da mesma enfermidade da s\u00faa nai e especulouse con que el tampouco estaba capacitado para reinar. Segundo antigas leis sobre a rexencia, se o rexente falecese ou se vise impedido de reinar e se este ti\u00f1a fillos menores de 14 anos (como era o caso), o goberno ser\u00eda exercido polos titores dos infantes ou, se estes non houbesen exercido formalmente, pola esposa do rexente (unha espa\u00f1ola). Todo se complicaba entre temores, sospeitas e intrigas no m\u00e1is alto poder do Estado.\nAo mesmo tempo, empez\u00e1banse a sentir os rumores da Revoluci\u00f3n francesa, que causaron perplexidade nas casas reinantes europeas. A execuci\u00f3n do rei franc\u00e9s Lu\u00eds XVI o 21 de xaneiro de 1793 polas forzas revolucionarias precipitou unha resposta internacional. O 15 de xullo asinouse unha convenci\u00f3n entre Espa\u00f1a e Portugal e o 26 de setembro Portugal aliouse con Inglaterra. Ambos tratados ti\u00f1an como obxectivo o auxilio mutuo contra os franceses e levou aos portugueses, o ano seguinte, \u00e1 guerra do Rosell\u00f3n, na que participaron 6000 soldados e que acabou sendo un fracaso. Ademais, houbo un delicado problema diplom\u00e1tico: Portugal non pod\u00eda asinar a paz con Francia sen infrinxir a alianza con Inglaterra, na que estaban ademais mesturados varios intereses, polo que se pasou a buscar unha neutralidade que se revelou fr\u00e1xil e tensa.\nTrala derrota, e habendo Espa\u00f1a deixado ao car\u00f3n Portugal na Paz de Basilea asinada con Francia e ao ser Inglaterra demasiado poderosa para ser atacada directamente, o obxectivo da vinganza francesa foi Portugal. Asumindo o poder franc\u00e9s en 1799, o mesmo ano en que Xo\u00e1n converteuse oficialmente no rexente do reino, Napole\u00f3n Bonaparte coaccionou a Espa\u00f1a a impo\u00f1er un ultimato aos portugueses, que lle obrigaba a romper os tratados con Inglaterra e someter ao pa\u00eds aos intereses franceses. Trala negativa de Xo\u00e1n, a neutralidade f\u00edxose inviable. En 1801, Espa\u00f1a e Francia invadiron Portugal, episodio co\u00f1ecido como a Guerra das Laranxas, onde se perdeu a praza de Olivenza. Todos os pa\u00edses involucrados, que ti\u00f1an intereses contrapostos, realizaban movementos ambiguos e acordos secretos. A situaci\u00f3n tornouse cr\u00edtica para Portugal, que quer\u00eda manterse \u00e1 marxe dos conflitos. Ao ser a parte m\u00e1is d\u00e9bil foi de novo invadido. Mentres tanto, Xo\u00e1n atopouse co inimigo en casa. A s\u00faa propia esposa, fiel aos intereses espa\u00f1ois, iniciou intrigas para depo\u00f1er ao marido e tomar o poder, tentativa que acabou abortada en 1805 e que supuxo que a conspiradora tivese que ser exiliada da corte e empezase a vivir no palacio de Queluz, mentres que o rexente pasou a vivir no palacio Nacional de Mafra.\nSa\u00edda cara a Brasil.\nEn 1807 asin\u00e1ronse os tratados de Tilsit, entre Francia e Rusia e de Fontainebleau, entre Francia e Espa\u00f1a, onde se definiu a conquista e divisi\u00f3n de Portugal. O destino do reino estaba, pois, escrito. Xo\u00e1n intentou ga\u00f1ar tempo desesperadamente e ata o \u00faltimo momento simulou unha submisi\u00f3n voluntaria a Francia e chegoulle a suxerir ao rei ingl\u00e9s a declaraci\u00f3n dunha guerra ficticia a Inglaterra. O Bloqueo Continental decretado por Napole\u00f3n non foi respectado en todos os t\u00e9rminos e, en segredo, asinouse con Inglaterra un novo acordo polo que Portugal recibir\u00eda axuda para unha posible fuga da familia real. O acordo era sumamente vantaxoso para os ingleses xa que, por unha banda, s\u00f3 compromet\u00edase a apoiar un goberno lex\u00edtimo que lle era simp\u00e1tico e, por outra banda, manti\u00f1a a s\u00faa influencia sobre o pa\u00eds e segu\u00eda sacando grandes r\u00e9ditos no comercio co imperio transcontinental portugu\u00e9s. Portugal deb\u00eda escoller entre a obediencia a Francia ou a Inglaterra e o goberno, dividido entre franc\u00f3filos e angl\u00f3filos, dubidaba, o que poder\u00eda po\u00f1er a Portugal nunha situaci\u00f3n de guerra coas d\u00faas potencias. Posteriormente, os feitos precipit\u00e1ronse: en outubro de 1807 chegou unha informaci\u00f3n de que un ex\u00e9rcito composto de franceses e espa\u00f1ois acheg\u00e1base, o 1 de novembro co\u00f1eceuse na corte de Napole\u00f3n unha noticia que afirmaba que os Braganza deixar\u00edan de reinar en dous meses e, o 6 de novembro, unha escuadra inglesa entrou no porto de Lisboa cunha forza de 7.000 homes, con ordes de escoltar \u00e1 familia real cara a Brasil ou, se o goberno se rend\u00eda aos franceses, atacar e conquistar a cidade. Logo dunha angustiosa ponderaci\u00f3n e recibindo presi\u00f3ns por todos lados, Xo\u00e1n decidiu aceptar a protecci\u00f3n inglesa e sa\u00edr cara a Brasil.\nO ex\u00e9rcito invasor, liderado por Junot, iniciou o avance pero chegou \u00e1s portas da capital o 30 de novembro de 1807. Despois de enfrontarse a varias dificultades no cami\u00f1o, esta milicia estaba d\u00e9bil e famenta, os seus uniformes estaban feitos uns farrapos e os soldados, na s\u00faa maior\u00eda novatos inexpertos, apenas consegu\u00edan cargar coas armas. Alan Manchester describiunos dicindo \u00absen cabaler\u00eda, artiller\u00eda, cartuchos, zapatos nin comida, cambale\u00e1ndose de cansazo, a tropa parec\u00eda m\u00e1is a evacuaci\u00f3n dun hospital que un ex\u00e9rcito marchando triunfalmente para conquistar un reino\u00bb, e por iso cr\u00edase que unha resistencia poder\u00eda ter tido \u00e9xito, pero o goberno non estaba ao corrente da situaci\u00f3n do inimigo e, ademais, xa era demasiado tarde. Xo\u00e1n, acompa\u00f1ado por toda a familia real e un gran s\u00e9quito de nobres, prelados, funcionarios do Estado e criados, as\u00ed como un voluminoso equipaxe que inclu\u00eda un valioso acervo de arte, os arquivos de Estado e o tesouro real, partiu cara a Brasil deixando ao pa\u00eds cunha rexencia. A idea de cambiar a sede da corte a Am\u00e9rica, como acto xeopol\u00edtico, exist\u00eda en Portugal desde hab\u00eda moito tempo e xa se fixeron alg\u00fans preparativos. Con todo, nese momento, a fuga tivo que realizarse r\u00e1pido, baixo a choiva, que deixou as r\u00faas convertidas nunha lameira e causou un gran tumulto en Lisboa, cunha poboaci\u00f3n at\u00f3nita e revolucionada que non pod\u00eda crer que o seu pr\u00edncipe fose abandonalos. Coa confusi\u00f3n, esquec\u00e9ronse no peirao innumerables maletas e pertenzas, caix\u00f3ns coa prata das igrexas, que foi confiscada e fundida polos franceses e o prezar acervo de 60 000 volumes da Biblioteca Real, que foron salvados e enviados a Brasil m\u00e1is tarde. Segundo o relato de Jos\u00e9 Ac\u00farsio das Neves, a sa\u00edda causou unha profunda conmoci\u00f3n no pr\u00edncipe rexente:\nPara explicarse ante o pobo, Xo\u00e1n mandou fixar carteis polas r\u00faas en afirm\u00e1baos que a s\u00faa sa\u00edda fora inevitable, malia todos os esforzos realizados para asegurar a integridade e a paz do reino, recomendou calma a todos e ordenou que non se resistisen aos invasores para que non se derramase sangue en balde. Debido \u00e1 pr\u00e9sa, no mesmo nav\u00edo que o pr\u00edncipe viaxaban a s\u00faa nai, a ra\u00ed\u00f1a, e os herdeiros Pedro e Miguel. Unha decisi\u00f3n imprudente, tendo en conta os riscos dunha viaxe transatl\u00e1ntico naquela \u00e9poca, xa que se po\u00f1\u00eda en perigo a sucesi\u00f3n da coroa, se naufragase. Con todo, Carlota e as infantas \u00edan noutros dous barcos. O n\u00famero de persoas embarcadas era obxecto de controversia: no s\u00e9culo XIX fal\u00e1base de ata 30.000. Por\u00e9n, hoxe est\u00edmase que o n\u00famero oscilar\u00eda entre 500 e 15.000 persoas, pois a escuadra, composta por quince embarcaci\u00f3ns, s\u00f3 poder\u00eda levar entre 12.000 e 15.000 persoas, inclu\u00edndo aos tripulantes. Por\u00e9n, existen varios relatos sobre a sobreocupaci\u00f3n dos barcos. Segundo Pedreira e Costa, tendo en conta todas as variables, o m\u00e1is probable \u00e9 que houbese entre 4.000 e 7.000 persoas, inclu\u00edndo a tripulaci\u00f3n. Moitas familias foron separadas e moitos altos dignatarios non atoparon un lugar nos barcos, polo que tiveron que quedar en terra. A viaxe non foi tranquila: ao empezar, tiveron que facer fronte a unha tormenta que obrigou a un considerable desv\u00edo na ruta. Ademais, varios barcos ti\u00f1an unha condici\u00f3n precaria e a sobreocupaci\u00f3n impuxo condici\u00f3ns humillantes para a nobreza, que tivo que durmir api\u00f1ada, baixo vento e choiva, nas cubertas. A hixiene era p\u00e9sima e orixinouse unha epidemia de piollos xa que moitos non conseguiron levar mudas de roupa. Varias persoas enfermaron e t\u00edvose que racionar a auga e os alimentos, que eran escasos. Os \u00e1nimos acend\u00e9ronse e empezaron os rumores e a frota, tras atravesar unha densa n\u00e9boa na que se perdeu o contacto visual entre os barcos, sufriu unha nova tempestade que danou seriamente alg\u00fans barcos e acabou por dispersalos \u00e1 altura da illa de Madeira. Posteriormente, o pr\u00edncipe cambiou de plans e, por orde s\u00faa, o grupo de barcos que a\u00ednda os acompa\u00f1aba dirixiuse cara a Salvador de Ba\u00eda, probablemente por raz\u00f3ns pol\u00edticas \u2013agradar aos habitantes da primeira capital da colonia, que xa mostraran signos de descontento pola perda do seu antigo status\u2013, mentres que os outros barcos seguiron cara a R\u00edo de Xaneiro, seguindo o plan inicial."}
{"id": "128948", "revid": "1131", "url": "https://gl.wikipedia.org/wiki?curid=128948", "title": "Ribeseya", "text": "Ribeseya (oficialmente: Ribadesella/Ribeseya) \u00e9 un concello do Principado de Asturias. Limita ao norte co mar Cant\u00e1brico, ao leste con Llanes, ao sur con Cangas de On\u00eds e Parres e ao oeste con Caravia. Fundada por Afonso X o Sabio. Foi un dos principais portos asturianos do s\u00e9culo XIX. Segundo o INE, contaba cunha poboaci\u00f3n de 5\u00a0779 habitantes en 2017 (2\u00a0755 homes e 3\u00a0024 mulleres).\nO concello conta tam\u00e9n con numerosas empresas dedicadas ao deporte de aventura, como pirag\u00fcismo, espeleolox\u00eda ou escalada. O primeiro s\u00e1bado de agosto despois do d\u00eda 2 cel\u00e9brase o famoso Descenso Internacional do Sella, onde acoden deportistas de todo o mundo e cel\u00e9brase unha gran festa local.\nTam\u00e9n este concello destaca pola variedade tur\u00edstica que ofrece, e sobre todo polas actividades que rodean \u00e1 Cova de Tito Bustillo, famosa polas s\u00faas pinturas prehist\u00f3ricas.\nXeograf\u00eda.\nParroquias.\nO concello de Ribeseya est\u00e1 formado por 9 parroquias, que incl\u00faen un total de 37 n\u00facleos de poboaci\u00f3n:"}
{"id": "128950", "revid": "1131", "url": "https://gl.wikipedia.org/wiki?curid=128950", "title": "Premio \u00c1lvaro Cunqueiro de narrativa", "text": "O premio \u00c1lvaro Cunqueiro de narrativa foi un premio literario que convocaban conxuntamente os concellos de Vigo e Mondo\u00f1edo.\nCreouse no ano 1991 a trav\u00e9s dun convenio entre os concellos de Vigo e Mondo\u00f1edo. Tivo car\u00e1cter bianual cunha dotaci\u00f3n econ\u00f3mica de dous mill\u00f3ns de pesetas. En 2017 levaba anos sen se convocar."}
{"id": "128951", "revid": "1888", "url": "https://gl.wikipedia.org/wiki?curid=128951", "title": "Premio \u00c1lvaro Cunqueiro de Narrativa", "text": ""}
{"id": "128957", "revid": "23204", "url": "https://gl.wikipedia.org/wiki?curid=128957", "title": "Cantiaci", "text": "Os Cantiaci ou Cantii eran un pobo celta brit\u00f3nico ou belga da illa de Breta\u00f1a antes da conquista romana. Deron o seu nome a unha \"civitas\" da provincia romana de Breta\u00f1a . Viv\u00edan no Cantium, logo Kent, ao sueste de Inglaterra, e falaban o bret\u00f3n antigo, chamado tam\u00e9n brit\u00f3nico, lingua pr\u00f3xima do galo. A s\u00faa capital era \" Durovernum Cantiacorum\", logo Canterbury."}
{"id": "128968", "revid": "1888", "url": "https://gl.wikipedia.org/wiki?curid=128968", "title": "Vilarmao", "text": "O top\u00f3nimo Vilarmao pode referirse a:"}
{"id": "128978", "revid": "5863", "url": "https://gl.wikipedia.org/wiki?curid=128978", "title": "Antonio Soto Canalejo", "text": "Antonio Soto Canalejo, co\u00f1ecido como \"El gallego Soto\" ou \"L\u00edder da Patagonia rebelde\", nado en Ferrol o 8 de outubro de 1897 e finado en Punta Arenas, Chile, o 11 de maio de 1963, foi un dos principais dirixentes anarcosindicalistas nas folgas rurais na Patagonia arxentina en 1921.\nTraxectoria.\nFillo de Antonio Soto e Concepci\u00f3n Canalejo. Chegou a Buenos Aires cando ti\u00f1a 13 anos. Orfo de pai comezou xunto co seu irm\u00e1n Francisco unha vida de miserias e privaci\u00f3ns na Arxentina. Antonio puido asistir moi pouco \u00e1 escola primaria. Fixo dos m\u00e1is diversos oficios sufrindo privaci\u00f3ns, explotaci\u00f3n e castigos. Desde raparigo foi atra\u00eddo polas ideas anarquistas na s\u00faa vertente sindicalista. En 1914 xa con 17 anos Soto negase a ingresar na milicia espa\u00f1ola para ir combater a Marrocos. En 1919 embarcouse coa compa\u00f1\u00eda teatral Serrano-Mendoza, que fac\u00eda o percorrido dos portos patag\u00f3nicos arxentinos e continuaba o seu periplo por Punta Arenas, Puerto Natales, Puerto Montt etc\u00e9tera.\nEn xaneiro de 1920 des\u00e1tase unha verdadeira rebeli\u00f3n popular na cidade de Trelew, Chubut. Todo comeza cunha folga de empregados de comercio \u00e1 que se adhire case toda a poboaci\u00f3n, en contra do gobernador, a polic\u00eda e os grandes comerciantes. Antonio Soto, aparece arengando \u00e1 xente e apoiando aos traballadores en folga. Esa actitude valeulle a s\u00faa detenci\u00f3n e expulsi\u00f3n do territorio chubutense.\nPouco despois chegar\u00e1 a R\u00edo Gallegos. O clima obreiro que reina na capital santacruce\u00f1a atr\u00e1eo. Antes e logo das funci\u00f3ns teatrais concorre ao local da Sociedade Obreira. Al\u00ed escoitar\u00e1 ao asesor, doutor Jos\u00e9 Mar\u00eda Borrero. Borrero al\u00e9ntao a quedar e integrar o sindicato; el deuse conta de que Soto \u00e9 un home de loita, con preparaci\u00f3n ideol\u00f3xica e que sabe expresarse ben nas asembleas. Soto abandona a compa\u00f1\u00eda teatral e rad\u00edcase na Patagonia. Inscr\u00edbese como estibador para traballar no porto (\u201ctraballador de praia\u201d).\nO 24 de maio de 1920 \u00e9 elixido secretario xeral da Sociedade Obreira de Gallegos. En xullo dese ano a Sociedade Obreira, de acordo con todos os sindicatos das outras cidades santacruce\u00f1as, declara a folga do persoal de hoteis de todo o territorio e do persoal de praia dos portos. Piden melloras salariais. No sector de praia p\u00e9rdese a folga; en cambio, o gremio de mozos, pe\u00f3ns e coci\u00f1eiros de hoteis, contin\u00faan.\nActuaci\u00f3n na primeira folga patag\u00f3nica.\nA situaci\u00f3n ao comezar o ano 1921, era a seguinte: o paro en R\u00edo Gallegos e Puerto Deseado era total, ademais declarouse o boicot a tres comercios. O 16 de xaneiro o mari\u00f1o Malerba, baixo as ordes do gobernador Edelmiro Correa Falc\u00f3n inicia a represi\u00f3n dos folguistas. \u00c9 detido o asesor da Sociedade Obreira, Jos\u00e9 Mar\u00eda Borrero, e outros integrantes da organizaci\u00f3n, pero Antonio Soto non puido ser apresado.\nAntonio Soto viaxa clandestinamente a Buenos Aires, sa\u00edndo no vapor \u201cAsturiano\u201d oculto polos obreiros de m\u00e1quinas, para presentar a situaci\u00f3n no congreso sindicalista. O xornal Organizaci\u00f3n Obrera, \u00f3rgano da FORA sindicalista, no seu n\u00famero do 29 de xaneiro, d\u00e1 conta da s\u00faa chegada. Soto participar\u00e1 no congreso nacional como delegado dos afiliados da Sociedade Obreira de R\u00edo Gallegos. Soto aproveita o congreso para buscar apoio e solidariedade para o conflito de Santa Cruz. O congreso obreiro, con representaci\u00f3ns de todo o pa\u00eds, realizouse na Plata desde o 29 de xaneiro ata o 5 de febreiro de 1921. Soto interv\u00e9n no congreso facendo unha profunda cr\u00edtica pola falta de solidariedade do consello federal co movemento obreiro na Patagonia.\nO goberno radical de Hip\u00f3lito Yrigoyen, aliado dos estancieros, env\u00eda ao ex\u00e9rcito cara \u00e1 Patagonia ao mando do tenente coronel H\u00e9ctor Benigno Varela para avaliar a situaci\u00f3n que se estaba vivindo. Este ao chegar e avaliar antecedentes, finaliza informando que os responsables de todo eran os estancieros, pola explotaci\u00f3n \u00e1 que somet\u00edan aos traballadores rurais e que a patronal deb\u00eda humanizar o trato, obrigando a ambas as partes a depor as armas e aos estancieros a cumprir coas demandas. Ao culminar a s\u00faa xesti\u00f3n, Varela regresa a Bos Aires.\nActuaci\u00f3n na segunda folga patag\u00f3nica.\nOs estancieros neg\u00e1ronse \u00e1 cumprir co convenio, continuando cos despedimentos, retendo os soldos atrasados e sen mellorar as condici\u00f3ns laborables. Antonio Soto lidera \u00e1 Sociedade obreira \u00e1 folga por tempo indeterminado. O 25 de marzo de 1921 prod\u00facese un paro xeral no frigor\u00edfico. As xesti\u00f3ns dos estancieros e o gobernador sa\u00ednte Correa Falc\u00f3n fronte ao goberno radical, dan por resultado o retorno do tenente coronel Varela a Santa Cruz, que iniciar\u00e1 unha cruel represi\u00f3n fusilando no acto aos folguistas.\nO 15 de setembro Soto e os seus compa\u00f1eiros parten rumbo \u00e1s estancias da cordilleira nun longo periplo con autom\u00f3biles e cabalos. O 31 de outubro, Soto incorporara ao movemento aos obreiros rurais das estancias \u201cBuitreras\u201d, \u201cAlquinta\u201d, \u201cRinc\u00f3n de los Morros\u201d, \u201cGlencross\u201d, \u201cLa Esperanza\u201d e \u201cBella Vista\u201d, logrando sublevar \u00e1 rexi\u00f3n do suroeste do territorio santacruce\u00f1o. O movemento era completamente pac\u00edfico, requisando as armas e tomando os alimentos para a campa\u00f1a, sobre os que outorgaban vales para a posterior devoluci\u00f3n, e ocasionalmente tomando como ref\u00e9ns aos propietarios ou administradores. O 5 de novembro todas as estancias do sur de Santa Cruz est\u00e1n paralizadas. Os obreiros dominan os cami\u00f1os, despraz\u00e1ndose en columnas de 60, 100 e 200 homes que marchan coa bandeira vermella e negra. Soto at\u00f3pase en Punta Alta cos militantes Gra\u00f1a, Sambucetti e Mongilnitzky. Al\u00ed resolven que mentres Soto contin\u00fae dirixindo o movemento no campo, os tres restantes deben intentar entrar en R\u00edo Gallegos para substitu\u00edr os dirixentes presos e ter un punto de apoio na cidade. Os tres anarquistas ao arribar a R\u00edo Gallegos son golpeados e apresados pola polic\u00eda.\nMentres tanto as columnas obreiras de Pintos, Ram\u00f3n Outerelo e Albino Arg\u00fcelles foran atacadas polas tropas do tenente coronel Hugo Varela, ocasion\u00e1ndolles decenas de baixas. O movemento quedara dividido en dous: a columna Antonio Soto e a columna Jos\u00e9 Font, m\u00e1is co\u00f1ecido como \u201cFac\u00f3n Grande\u201d. Ata principios de decembro Soto dominaba toda a zona sur do Lago Argentino e do Lago Viedma, e o seu continxente chegou a ser o m\u00e1is numeroso alcanzando preto de 600 obreiros, tomando como base de operaci\u00f3ns a estancia \u201cLa Anita\u201d.\nO ex\u00e9rcito estaba nas proximidades no 7 de decembro e o dirixente decide chamar a unha asemblea. O obreiro chileno Juan Farina prop\u00f3n a rendici\u00f3n e a gran maior\u00eda dos pe\u00f3ns rurais apoian a s\u00faa moci\u00f3n. Soto argumenta que era necesario continuar coa folga, pero finalmente acorda enviar a dous homes con bandeira branca a parlamentar coas tropas do ex\u00e9rcito para pedir condici\u00f3ns e garant\u00edas, ademais do cumprimento das cl\u00e1usulas do convenio do ano pasado. Os militares fusilan aos dous enviados de inmediato.\nOs militares chegan ata a estancia \u201cLa Anita\u201d e esixen a rendici\u00f3n incondicional a todos os folguistas. Os dirixentes piden prazo dunha hora e re\u00fanense en asemblea. Soto d\u00e1 un dram\u00e1tico discurso que ser\u00e1 deso\u00eddo pola maior\u00eda dos folguistas, que deciden entregarse e terminar coa folga. As tropas de Varela fusilar\u00e1n a un bo n\u00famero destes folguistas. Soto e doce homes foxen a cabalo cara a Chile atravesando a cordilleira dos Andes. Nunca ser\u00e1 atrapado polas autoridades.\nVida en Chile.\nSoto foi perseguido polos militares arxentinos e os carabineros chilenos durante cinco d\u00edas, pero logrou refuxiarse en Puerto Natales e embarcarse nunha goleta que o levar\u00e1 a Punta Arenas, sendo refuxiado pola Federaci\u00f3n Obreira Magall\u00e1nica. Fronte \u00e1 posibilidade de ser denunciado, foxe oculto en barco a Valpara\u00edso, seguindo rumbo a Iquique no norte chileno, onde traballou como obreiro nas salitreiras. As duras condici\u00f3ns do traballo afect\u00e1ronlle a sa\u00fade e regresou a Valpara\u00edso.\nEn 1933 viaxa de inc\u00f3gnito a R\u00edo Gallegos para explicar a s\u00faa actuaci\u00f3n na folga de 1921, e toma contacto con antigos compa\u00f1eiros, preparando un acto que resultar\u00e1 un fracaso en concorrencia. Soto foi expulsado de inmediato polo gobernador Gregores. Soto abandonou a militancia activa sen renegar dos seus ideais anarquistas.\nInstalouse en Punta Arenas e rexentou un pequeno hotel, punto de reuni\u00f3n de libertarios, intelectuais e librepensadores. Soto fundou en Punta Arenas o Centro Republicano Espa\u00f1ol, o Centro Galego e a filial da Cruz Vermella. En Puerto Natales inaugurou un cine ao que chamou \"Libertad\". O 11 de maio de 1963 morreu en Punta Arenas aos 65 anos de idade. Os seus restos foron acompa\u00f1ados por un nutrido cortexo f\u00fanebre, integrado por libertarios, republicanos e unha columna de estudantes (Soto inspirara a primeira folga estudantil en Punta Arenas polo aumento do salario dos docentes). No seu lugar de nacemento, no Ferrol, unha r\u00faa leva o seu nome."}
{"id": "128979", "revid": "85894", "url": "https://gl.wikipedia.org/wiki?curid=128979", "title": "Casanova, Abade, Moeche", "text": "Casanova \u00e9 un lugar da parroquia de Abade no concello Coru\u00f1\u00e9s de Moeche na comarca de Ferrol. Ti\u00f1a 9 habitantes no ano 2008 segundo datos do Instituto Galego de Estat\u00edstica dos cales eran 6 homes e 3 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 13 habitantes.\nToponimia.\nSegundo Nicandro Ares \"Casanova\" coincide co lat\u00edn: \"casa nova\"."}
{"id": "128980", "revid": "2338", "url": "https://gl.wikipedia.org/wiki?curid=128980", "title": "Canosa, Abade, Moeche", "text": "Canosa \u00e9 un lugar da parroquia de Abade no concello Coru\u00f1\u00e9s de Moeche na comarca de Ferrol. Ti\u00f1a 5 habitantes no ano 2008 segundo datos do Instituto Galego de Estat\u00edstica dos cales eran 2 homes e 3 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 10 habitantes."}
{"id": "128981", "revid": "22570", "url": "https://gl.wikipedia.org/wiki?curid=128981", "title": "Gundiao, Abade, Moeche", "text": "Gundiao \u00e9 un lugar da parroquia de Abade no concello Coru\u00f1\u00e9s de Moeche na comarca de Ferrol. Ti\u00f1a 14 habitantes no ano 2008 segundo datos do Instituto Galego de Estat\u00edstica dos cales eran 6 homes e 8 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 25 habitantes."}
{"id": "128982", "revid": "22570", "url": "https://gl.wikipedia.org/wiki?curid=128982", "title": "Louridos, Abade, Moeche", "text": "Louridos \u00e9 un lugar da parroquia de Abade no concello Coru\u00f1\u00e9s de Moeche na comarca de Ferrol. Ti\u00f1a 2 habitantes no ano 2008 segundo datos do Instituto Galego de Estat\u00edstica dos cales eran 1 home e 1 muller, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 6 habitantes."}
{"id": "128983", "revid": "22570", "url": "https://gl.wikipedia.org/wiki?curid=128983", "title": "Mil de Abaixo, Abade, Moeche", "text": "Mil de Abaixo \u00e9 un lugar da parroquia de Abade no concello Coru\u00f1\u00e9s de Moeche na comarca de Ferrol. Ti\u00f1a 56 habitantes no ano 2008 segundo datos do Instituto Galego de Estat\u00edstica dos cales eran 25 homes e 31 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 64 habitantes.\nEste lugar dista da capital do concello 4 quilometros."}
{"id": "128984", "revid": "98629", "url": "https://gl.wikipedia.org/wiki?curid=128984", "title": "Mil de Arriba, Abade, Moeche", "text": "Mil de Arriba \u00e9 un lugar da parroquia de Abade no concello Coru\u00f1\u00e9s de Moeche na comarca de Ferrol. Ti\u00f1a 18 habitantes no ano 2008 segundo datos do Instituto Galego de Estat\u00edstica dos cales eran 9 homes e 9 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 25 habitantes.\nEste lugar dista da capital do concello 4,1 quil\u00f3metros."}
{"id": "128985", "revid": "85894", "url": "https://gl.wikipedia.org/wiki?curid=128985", "title": "Monte, Abade, Moeche", "text": "Monte \u00e9 un lugar da parroquia de Abade no concello Coru\u00f1\u00e9s de Moeche na comarca de Ferrol. Ti\u00f1a 9 habitantes no ano 2008 segundo datos do Instituto Galego de Estat\u00edstica dos cales eran 4 homes e 5 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 15 habitantes.\nEste lugar dista da capital do concello 4,3 quil\u00f3metros."}
{"id": "128986", "revid": "22570", "url": "https://gl.wikipedia.org/wiki?curid=128986", "title": "Peneiro, Abade, Moeche", "text": "Peneiro \u00e9 un lugar da parroquia de Abade no concello Coru\u00f1\u00e9s de Moeche na comarca de Ferrol. Ti\u00f1a 9 habitantes no ano 2008 segundo datos do Instituto Galego de Estat\u00edstica dos cales eran 5 homes e 4 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 10 habitantes."}
{"id": "128987", "revid": "85894", "url": "https://gl.wikipedia.org/wiki?curid=128987", "title": "Seixo, Abade, Moeche", "text": "Seixo \u00e9 un lugar da parroquia de Abade no concello Coru\u00f1\u00e9s de Moeche na comarca de Ferrol. Ti\u00f1a 10 habitantes no ano 2008 segundo datos do Instituto Galego de Estat\u00edstica dos cales eran 7 homes e 3 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 15 habitantes."}
{"id": "128988", "revid": "22570", "url": "https://gl.wikipedia.org/wiki?curid=128988", "title": "Trieiro, Abade, Moeche", "text": "Trieiro \u00e9 un lugar da parroquia de Abade no concello Coru\u00f1\u00e9s de Moeche na comarca de Ferrol. Ti\u00f1a 50 habitantes no ano 2008 segundo datos do Instituto Galego de Estat\u00edstica dos cales eran 20 homes e 30 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 54 habitantes."}
{"id": "128989", "revid": "2338", "url": "https://gl.wikipedia.org/wiki?curid=128989", "title": "Valdixe, Abade, Moeche", "text": "Valdixe \u00e9 un lugar da parroquia de Abade no concello Coru\u00f1\u00e9s de Moeche na comarca de Ferrol. Ti\u00f1a 7 habitantes no ano 2008 segundo datos do Instituto Galego de Estat\u00edstica dos cales eran 3 homes e 4 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 13 habitantes."}
{"id": "128990", "revid": "22570", "url": "https://gl.wikipedia.org/wiki?curid=128990", "title": "Fontep\u00e9cora, Abade, Moeche", "text": "Fontep\u00e9cora \u00e9 un lugar da parroquia de Abade no concello Coru\u00f1\u00e9s de Moeche na comarca de Ferrol. Ti\u00f1a 1 habitante no ano 2008 segundo datos do Instituto Galego de Estat\u00edstica que era 1 home, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 2 habitantes."}
{"id": "128991", "revid": "85894", "url": "https://gl.wikipedia.org/wiki?curid=128991", "title": "O Coto, Abade, Moeche", "text": "O Coto \u00e9 un lugar da parroquia de Abade no concello Coru\u00f1\u00e9s de Moeche na comarca de Ferrol. Ti\u00f1a 16 habitantes no ano 2008 segundo datos do Instituto Galego de Estat\u00edstica dos cales eran 7 homes e 9 mulleres, o que sup\u00f3n un aumento con relaci\u00f3n ao ano 1999 cando ti\u00f1a 12 habitantes."}
{"id": "128992", "revid": "22570", "url": "https://gl.wikipedia.org/wiki?curid=128992", "title": "Finlle, Abade, Moeche", "text": "Finlle \u00e9 un lugar da parroquia de Abade no concello Coru\u00f1\u00e9s de Moeche na comarca de Ferrol. Ti\u00f1a 27 habitantes no ano 2008 segundo datos do Instituto Galego de Estat\u00edstica dos cales eran 15 homes e 12 mulleres, o que sup\u00f3n un aumento con relaci\u00f3n ao ano 1999 cando ti\u00f1a 25 habitantes."}
{"id": "128993", "revid": "85894", "url": "https://gl.wikipedia.org/wiki?curid=128993", "title": "Leboreiro, Abade, Moeche", "text": "Leboreiro \u00e9 un lugar da parroquia de Abade no concello Coru\u00f1\u00e9s de Moeche na comarca de Ferrol. Ti\u00f1a 32 habitantes no ano 2008 segundo datos do Instituto Galego de Estat\u00edstica dos cales eran 14 homes e 18 mulleres, o que sup\u00f3n un aumento con relaci\u00f3n ao ano 1999 cando ti\u00f1a 29 habitantes."}
{"id": "128994", "revid": "85894", "url": "https://gl.wikipedia.org/wiki?curid=128994", "title": "Vilari\u00f1o, Abade, Moeche", "text": "Vilari\u00f1o \u00e9 un lugar da parroquia de Abade no concello Coru\u00f1\u00e9s de Moeche na comarca de Ferrol. Ti\u00f1a 46 habitantes no ano 2008 segundo datos do Instituto Galego de Estat\u00edstica dos cales eran 24 homes e 22 mulleres, o que sup\u00f3n un aumento con relaci\u00f3n ao ano 1999 cando ti\u00f1a 44 habitantes."}
{"id": "128995", "revid": "22570", "url": "https://gl.wikipedia.org/wiki?curid=128995", "title": "Xanfero, Abade, Moeche", "text": "Xanfero \u00e9 un lugar da parroquia de Abade no concello Coru\u00f1\u00e9s de Moeche na comarca de Ferrol. Ti\u00f1a 4 habitantes no ano 2008 segundo datos do Instituto Galego de Estat\u00edstica dos cales eran 2 homes e 2 mulleres, o que non sup\u00f3n ning\u00fan cambio con relaci\u00f3n ao ano 1999 cando contaba cos mesmos habitantes."}
{"id": "128996", "revid": "85894", "url": "https://gl.wikipedia.org/wiki?curid=128996", "title": "Gangoavella, Abade, Moeche", "text": "Gangoavella \u00e9 un lugar da parroquia de Abade no concello Coru\u00f1\u00e9s de Moeche na comarca de Ferrol. Segundo o Instituto Galego de Estat\u00edstica en 2008 estaba habitado s\u00f3 por unha muller, ao igual ca en 1999."}
{"id": "129007", "revid": "23204", "url": "https://gl.wikipedia.org/wiki?curid=129007", "title": "Ducado de Borgo\u00f1a", "text": "O Ducado de Borgo\u00f1a foi un dos estados m\u00e1is importantes da Europa medieval, que foi practicamente independente entre 880 e 1477.\nNon debe ser confundido co condado de Borgo\u00f1a, outro territorio de Francia.\nA partir de 1006, o ducado foi un \"apanaxe\" (feudo concedido a un pr\u00edncipe, en compensaci\u00f3n de que s\u00f3 o primox\u00e9nito herdar\u00eda a coroa) gobernado sucesivamente por d\u00faas li\u00f1axes de sangue real, Capetos directos e Valois.\nComo consecuencia do matrimonio do duque Filipe II \"o Atrevido\" con Margarida de Flandres, os Valois-Borgo\u00f1a deron tal extensi\u00f3n \u00e1s s\u00faas posesi\u00f3ns nos Pa\u00edses Baixos entre 1363 e 1477 que fixo que pretenderan converter ao seu Estado borgo\u00f1\u00f3n nun estado independente. Por\u00e9n, este crecemento tan r\u00e1pido conduciu \u00e1 formaci\u00f3n dunha coalici\u00f3n encabezada pola Confederaci\u00f3n Su\u00edza e o duque de Lorena que infrinxiu unha serie de derrotas ao \u00faltimo duque Carlos o Temerario, quen finalmente encontrou a morte baixo as murallas de Nancy.\nA Borgo\u00f1a propiamente dita converteuse incluso nun Goberno e unha Xeneralidade do reino de Francia. O seu territorio correspond\u00eda principalmente aos actuais departamentos de: \nO seu territorio aumentar\u00eda coa adici\u00f3n de Bresse e do Bugey, cando Savoia cedeu a Henrique de Borb\u00f3n, rei de Francia e de Navarra, as s\u00faas posesi\u00f3ns na beira dereita do R\u00f3dano.\nEn canto \u00e1s posesi\u00f3ns dos duques de Borgo\u00f1a nos Pa\u00edses Baixos, foi Carlos V, neto de Carlos o \"Termerario\", quen far\u00e1 deles unha entidade pol\u00edtica independente.\nGrazas \u00e1 s\u00faa riqueza e vasto territorio, o ducado foi tanto pol\u00edtica como economicamente moi importante. Tecnicamente eran vasalos do rei de Francia, pero os duques de Borgo\u00f1a souberon manter unha pol\u00edtica propia.\nHistoria.\nAs primeires casas ducais.\nA repartici\u00f3n da antiga Burgundia entre Francia e Xermania.\nO ducado de Borgo\u00f1a foi un dos herdeiros da antiga Burgundia merovinxia, que rexurdiu con ocasi\u00f3n dos numerosos repartimentos carolinxios. Ao f\u00edo das guerras aparecen e coexisten o reino de Borgo\u00f1a, o ducado de Borgo\u00f1a e o condado de Borgo\u00f1a.\nEn 841 aparece o t\u00edtulo de \"dux Burgundiae potentissimus\", que levaba o conde Guer\u00edn, un comandante militar.\nOs repartimentos de 843 en Verd\u00fan, de 855 en Pr\u00fcm e de 870 en Meerssen foron a orixe da separaci\u00f3n perdur\u00e1bel dos territorios en Borgo\u00f1a occidental (ducado) e oriental (condado): as terras ao oeste dos r\u00edos Saona e R\u00f3dano son para Carlos o Calvo, e as do leste para Lotario.\nCreaci\u00f3n do condado: os Bos\u00f3nidas (898-952).\nEn 879, Bos\u00f3n de Provenza, conde de Vienne e de Autun, conv\u00e9rtese en rei. As s\u00faas posesi\u00f3ns abarcaban gran parte da antiga Borgo\u00f1a. Pero o rei da Francia Occidental Carlom\u00e1n II, apoiado polo propio irm\u00e1n de Bos\u00f3n, Ricardo I de Borgo\u00f1a, chamado \"Ricardo o Xusticeiro\", reduciu o seu reino \u00e1 Provenza.\nRicardo conv\u00e9rtese en Conde de Autun en 883. En 887, \u00e1 morte de Bos\u00f3n, herdou os condados de Troyes e de Nevers. En 894, o rei Od\u00f3n I de Francia conc\u00e9delle o t\u00edtulo de marqu\u00e9s. En 898, conquista o condado de Sens. Isto foi o comezo do ducado de Borgo\u00f1a.\nContra 918, tit\u00falase como \"dux\", as\u00ed que foi o primeiro duque de Borgo\u00f1a (un dos seis pares laicos primitivos de Francia) reunindo ent\u00f3n os condados de Autun, Nevers e Auxerre. Os condes e os bispos de Brienne, Chalon, Beaune, Troyes e Langres, sit\u00faanse baixo a s\u00faa autoridade no contexto das invasi\u00f3ns normandas. Funda as\u00ed a primeira dinast\u00eda dos duques de Borgo\u00f1a, a dos Bos\u00f3nidas (898-952).\nO ducado Robertino (956-1002) e Capeto (1006-1361).\nOs Robertinos disp\u00fatanlle o ducado de Borgo\u00f1a \u00e1 familia do rei Ra\u00fal desde 936.\nHugo o Grande (943-956) obt\u00e9n do rei de Francia Lu\u00eds IV o ducado de Borgo\u00f1a despois de que os seus fillos Ot\u00f3n (956-965) e Henrique (965-1002), irm\u00e1ns de Hugo Capeto, o sucederan. O ducado foi retido enseguida por Roberto o piadoso, fillo de Hugo Capeto, que llo outorgou ao seu terceiro fillo Roberto, cuxos descendentes constit\u00faen at\u00e9 1361 unha rama secundaria da dinast\u00eda dos Capetos (primeira casa Capeto de Borgo\u00f1a).\nDesde 1363 a 1482 ser\u00edan outros Capetos, unha rama secundaria dos Valois, os que reinar\u00edan no ducado.\nFormaci\u00f3n e apoxeo do Estado borgo\u00f1\u00f3n: A dinast\u00eda Valois-Borgo\u00f1a.\nEn 1363, Filipe \"o Atrevido\", cuarto fillo do rei Xo\u00e1n II de Francia, recibiu do seu pai o ducado de Borgo\u00f1a como feudo. En 1369 Filipe casou coa condesa Margarida III de Flandres, herdeira do condado palatino de Borgo\u00f1a, e tam\u00e9n dos condados de Artois, Flandres, Nevers e Rethel. E as\u00ed, en 1384, titulouse deste xeito:\nInaugurouse as\u00ed unha pol\u00edtica matrimonial seguida polos seus sucesores, que constru\u00edron o Estado borgo\u00f1\u00f3n. En 1385 Filipe casou aos seus fillos Xo\u00e1n \"sen Medo\" e Margarida con senllos fillos do duque Alberte I de Baviera, tam\u00e9n conde de Holanda (con Frisia), de Zelandia e de Hainaut, preparando as\u00ed a uni\u00f3n din\u00e1stica ao Estado borgo\u00f1\u00f3n.\nTras a derrota de Agincourt, en 1415, Xo\u00e1n sen Medo, contrario aos armagnac, aproximouse aos ingleses, do que resultou o seu asasinato nunha entrevista co delf\u00edn Carlos. Sucedeuno finalmente o seu fillo Filipe \"o Bo\", que completou a s\u00faa alianza cos ingleses polo tratado de Troyes (1420), no que se desherdaba ao delf\u00edn en beneficio do fillo do rei de Inglaterra, o futuro Henrique VI; desta maneira foise conformando o poder e a influencia que ti\u00f1an os territorios rexidos polo duque de Borgo\u00f1a.\nEn 1421 Filipe III titul\u00e1base \u00abFilipe, duque de Borgo\u00f1a, conde de Flandres, de Artois e palatino de Borgo\u00f1a, se\u00f1or de Salins e de Malinas\u00bb. Durante a guerra dos Cen Anos, Filipe III herdou de varios primos e apropiouse de varios territorios nos Pa\u00edses Baixos: incorporou ao ses dominios Namur, por compra, en 1429; os condados de Hainaut, Holanda (co se\u00f1or\u00edo de Frisia) e Zelandia, en 1432, por conquista; os ducados de Brabante e de Limburgo, en 1430, por herdanza; e o ducado de Luxemburgo, en 1443, por compra, a\u00ednda que dita operaci\u00f3n non foi reco\u00f1ecida at\u00e9 1467 por Isabel de Austria, esposa de Casimiro IV de Polonia e Lituania.\nEstas adquisici\u00f3ns foron confirmadas no tratado de Arr\u00e1s (1435) por Carlos VII de Francia a cambio de reco\u00f1ecelo como rei de Francia fronte \u00e1s aspiraci\u00f3ns inglesas, o cal manifesta a influencia e poder territorial do duque de Borgo\u00f1a dentro de Francia.\nFilipe \"o Bo\" morreu en 1467, e os t\u00edtulos do seu fillo Carlos o Temerario, en 1467, reflicte ben o crecemento do poder territorial da dinast\u00eda borgo\u00f1oa:\nO duque Carlos \"o Temerario\" lanzouse a unha pol\u00edtica de creaci\u00f3n dun reino borgo\u00f1\u00f3n, para o que intentou procurar a vinculaci\u00f3n entre as terras propiamente borgo\u00f1oas (\"pays de par-del\u00e0\") e as terras neerlandesas do norte (\"pays de par-de\u00e7a\"). Isto levouno a unha confrontaci\u00f3n co rei Lu\u00eds XI de Francia, que se intensificou a partir da humillaci\u00f3n que lle infrixiu co tratado de P\u00e9ronne de 1468; por outra parte, en 1473, nun encontro en Tr\u00e9veris co emperador Frederico III, para concertar o matrimonio da s\u00faa filla Mar\u00eda co fillo de Frederico III, Maximiliano, intentou ser coroado rey, pero as negociaci\u00f3ns interromp\u00e9ronse bruscamente, quizais debido \u00e1s intrigas do rei de Francia, non sen antes reco\u00f1ecer a Carlos a investidura dos ducados de G\u00fceldres e de Zutphen. \nA pesar de non conseguir o t\u00edtulo de rei, Carlos proseguiu a s\u00faa pol\u00edtica expansiva conquistando os territorios que separaban as d\u00faas zonas (ambas as Borgo\u00f1as ao sur, e Flandres ao norte). A s\u00faa loita contra as cidades alsacianas e a ocupaci\u00f3n da Lorena, propiciou a uni\u00f3n dos seus veci\u00f1os na \"Liga de Constanza\" e, coa neutralizaci\u00f3n dos ingleses polo tratado de Picquigny (1475), foi derrotado e morto na batalla de Nancy, en xaneiro de 1477.\nO ducado pasou \u00e1 coroa francesa e dous anos m\u00e1is tarde Xo\u00e1n II de Francia concedeulle o t\u00edtulo ao seu fillo m\u00e1is pequeno, Filipe. Filipe casou con Margarida III de Flandres e a trav\u00e9s desta uni\u00f3n o ducado de Borgo\u00f1a uniuse ao Condado de Flandres, Artois, Nevers, Rethel e aos ducados de Brabante e de Limburgo.\nA \u00faltima duquesa da Borgo\u00f1a independente foi Mar\u00eda de Borgo\u00f1a, que casou con Maximiliano I, arquiduque de Austria e futuro emperador do Sacro Imperio. Nas capitulaci\u00f3ns matrimoniais estipulouse que o seu segundo fillo ser\u00eda quen herdase os territorios maternos pero Mar\u00eda faleceu nun accidente de cabalo antes de que iso acontecese. Logo desta traxedia, o ducado de Borgo\u00f1a foi incorporado a Francia, mentres que os outros territorios do Estado borgo\u00f1\u00f3n (os Pa\u00edses Baixos) pasaron \u00e1 Casa dos Austria.\nLista de duques.\n\"Dominio Real\" (1004-1032).\nRoberto II \"o Piadoso\", rei de Francia, sobri\u00f1o de Ot\u00f3n Henrique e de Henrique I. Conquistou o ducado de Borgo\u00f1a e incorporouno ao dominio real.\nSucedeuno o seu fillo Henrique quen, para terminar a revolta do seu irm\u00e1n Roberto, outorgoulle o ducado de Borgo\u00f1a, de forma similar a un apanaxe, en 1032 a cambio de renunciar as s\u00faas pretensi\u00f3ns ao trono franc\u00e9s, orixin\u00e1ndose as\u00ed unha rama menor da dinast\u00eda capeta, a Casa de Borgo\u00f1a.\n\"Dominio Real\" (1361-1363).\n\u00c1 morte prematura do duque Filipe I sen descendencia, sucedeulle o seu primo Xo\u00e1n II \"o Bo\", rei de Francia, segundo a proximidade de sangue, xa que segundo a primoxenitura correspondeulle a Carlos II de Navarra, pero a nobreza borgo\u00f1oa tam\u00e9n sopesou as alianzas e influencias de ambos na guerra dos Cen Anos. En 1363, Xo\u00e1n II outorgou en apanaxe ao seu fillo Filipe.\nDespois de 1477.\nLogo da morte sen descendencia masculina de Carlos \"o Temerario\" na Batalla de Nancy, o rei Lu\u00eds XI apoderouse do ducado de Borgo\u00f1a e anexionouno ao dominio real, en base a que as \"apanaxes\" se regulamentaran de forma que ao esgotarse a descendencia masculina deb\u00edan incorporarse \u00e1 Coroa.\nPero Mar\u00eda, a filla do duque Carlos \"o Temerario\", casou co futuro emperador Maximiliano I de Habsburgo para defender a s\u00faa herdanza, e non aceptou a perda do ducado, mantendo as\u00ed a intitulaci\u00f3n de \"duque de Borgo\u00f1a\", como fixeron tam\u00e9n os seus descendentes os reis de Espa\u00f1a, debido ao prestixio que outorgaba ao seu titular o ser Gran Mestre e Xefe Soberano da Orde do V\u00e9laro de Ouro.\nTanto \u00e9 as\u00ed que na paz de Cambrai (1529) o emperador Carlos V, neto de Mar\u00eda e Maximiliano, renunciaba ao territorio espec\u00edfico do ducado de Borgo\u00f1a pero non ao t\u00edtulo.\nDuques titulares de Borgo\u00f1a (t\u00edtulo dos Habsburgo).\nOs Habsburgo continuaron reclamando o ducado de Borgo\u00f1a, en balde, e reco\u00f1eceron a s\u00faa perda (paz de Cambrai, 1529, tratado de Cateau-Cambr\u00e9sis, 1559 e tratado de Nimega, 1678).\nPero seguiron mant\u00e9ndose como duques \"titulares\".\nDuque de Borgo\u00f1a (t\u00edtulo franc\u00e9s).\nT\u00edtulo do Antigo R\u00e9xime.\nO t\u00edtulo foi outorgado polo rei de Francia aos pr\u00edncipes, e \"a priori\" aos primox\u00e9nitos do Delf\u00edn:"}
{"id": "129008", "revid": "98629", "url": "https://gl.wikipedia.org/wiki?curid=129008", "title": "Rebelo Gon\u00e7alves", "text": "Francisco da Luz Rebelo Gon\u00e7alves, nado en Santar\u00e9m o 15 de novembro de 1907 e finado o 23 de abril de 1982, foi un profesor universitario portugu\u00e9s e investigador nos dominios da filolox\u00eda e lexicograf\u00eda da lingua portuguesa.\nTraxectoria.\nLicenciado e doutor en Filolox\u00eda Cl\u00e1sica, Rebelo Gon\u00e7alves foi profesor de Filolox\u00eda Portuguesa e Filolox\u00eda Cl\u00e1sica (Lingua e Literaturas Grega e Latina) da Universidade de S\u00e3o Paulo entre 1935 e 1938 integrando o grupo de profesores estranxeiros que foran convidados para traballar nela trala s\u00faa fundaci\u00f3n.\nDurante a s\u00faa estancia no Brasil integrou o grupo fundador da Casa de Portugal de S\u00e3o Paulo, da que foi o seu primeiro presidente.\nEn Portugal ensinou na Facultade de Letras da Universidade de Co\u00edmbra e na Facultade de Letras da Universidade de Lisboa.\nNa Conferencia Ortogr\u00e1fica Luso-Brasileira, que deu orixe ao Acordo Ortogr\u00e1fico da Lingua Portuguesa de 1945, foi o relator por parte da delegaci\u00f3n portuguesa.\nObras.\nA Fundaci\u00f3n Calouste Gulbenkian editou a s\u00faa \"Obra Completa\", en 3 volumes. Esta edici\u00f3n non inclu\u00edu d\u00faas das s\u00faas obras de referencia:"}
{"id": "129010", "revid": "25871", "url": "https://gl.wikipedia.org/wiki?curid=129010", "title": "Illa Victoria (hom\u00f3nimos)", "text": "Illa Victoria pode referirse a:"}
{"id": "129011", "revid": "98629", "url": "https://gl.wikipedia.org/wiki?curid=129011", "title": "Lago Nahuel Huapi", "text": "Nahuel Huapi \u00e9 un lago arxentino de orixe glaciar, de 557 km\u00b2 de superficie e localizado a uns 700 msnm. Est\u00e1 partillado polas provincias de R\u00edo Negro e do Neuqu\u00e9n, na Arxentina, dentro do Parque Nacional Nahuel Huapi.\nDestaca pola s\u00faa profundidade e as s\u00faas sete ramificaci\u00f3ns ou brazos: Campanario, de la Tristeza, Blest, Machete, del Rinc\u00f3n, \u00daltima Esperanza e Huemul. Relaci\u00f3nase con outros lagos menos extensos, como o Guti\u00e9rrez, o Moreno, o Espejo e o Correntoso. Alim\u00e9ntase dos desxeos e constit\u00faa a fonte do r\u00edo Limay. Alcanza 464 m de profundidade m\u00e1xima. Pos\u00fae varias illas, sendo a m\u00e1is grande e importante pola s\u00faa actividade tur\u00edstica a Illa Victoria, de 31\u00a0km\u00b2.\nOs primeiros europeos visit\u00e1rono en 1670: eran misioneiros xesu\u00edtas provenientes da residencia de Castro, en Chilo\u00e9, e fundaron unha misi\u00f3n na pen\u00ednsula Huemul para evanxelizar aos nativos. A misi\u00f3n foi abandonada en 1718 debido \u00e1 matanza de cinco membros da orde.\nCase dous s\u00e9culos despois, o 22 de xaneiro de 1876, o perito Francisco Pascasio Moreno remontou o r\u00edo Limay chegando at\u00e9 a costa leste do lago.\nToponimia.\nOs mapuches (ou araucanos) d\u00e9ronlle \u00e1 illa m\u00e1is importante o nome \"Nahuel Huapi\", que significa en mapudungun \"illa do xaguar\", refer\u00edndose a actual illa Victoria, a m\u00e1is grande do lago. Crese que este nome alude ao t\u00f3tem dunha familia puelche que poboou a zona ou quizais \u00e1 comparaci\u00f3n daqueles ind\u00edxenas cos xaguares pola s\u00faa audacia e valent\u00eda.\nDesde finais do s\u00e9culo XIX non existen xaguares na rexi\u00f3n ao ser estes exterminados, mais os xaguares (\"nahuel\") habitaron a Patagonia Oriental at\u00e9 aproximadamente o r\u00edo Chubut.\nComo os europeos lle chamaban \"tigre\" ao xaguar, \u00e9 com\u00fan encontrar erroneamente traducido o top\u00f3nimo de orixe mapuche como \"Illa do Tigre\".\nFlora e fauna.\nAs beiras do lago est\u00e1n poboadas por especies vexetais de lugares h\u00famidos como os arrai\u00e1ns e pataguas, \u00e1rbores semipalustres que forman parte do bosque andino patag\u00f3nico.\nNos cant\u00eds dalgunhas illas do lago Nahuel Huapi existe unha poboaci\u00f3n de cormor\u00e1n imperial, feito curioso xa que se trata dunha especie preferentemente mari\u00f1a. \u00c9 frecuente tam\u00e9n encontrar \u00e1 ex\u00f3tica gaivota dominicana seguindo as embarcaci\u00f3ns.\nA pomba araucana \"(Columba araucana)\" est\u00e1 categorizada como \u201cameazada\u201d por ter sido presa dunha enfermidade infecciosa transmitida polas aves dom\u00e9sticas. Crese que actualmente est\u00e1 en recuperaci\u00f3n.\nAs estaci\u00f3ns c\u00e1lidas atraen ao Parque a certas aves de permanencia estacional, como o f\u00edo-f\u00edo, o ibis de pescozo abrancazado ou os cauquenes.\nUnha das especies t\u00edpicas da fauna da rexi\u00f3n \u00e9 o huill\u00edn, mam\u00edfero carn\u00edvoro que ten no parque nacional as principais poboaci\u00f3ns da Arxentina. Tr\u00e1tase dunha lontra nativa que habita as costas dos lagos, r\u00edos e arroios. O seu corpo alargado est\u00e1 cuberto por unha pelaxe casta\u00f1a con reflexos alaranxados ou rubios, e pos\u00fae patas curtas e cola longa.\nOs colonizadores e pioneiros europeos introduciron especies ex\u00f3ticas. A introduci\u00f3n da troita para a pesca fixo retroceder \u00e1s especies nativas, como o \"puy\u00e9n\" \"(Galaxias maculatus)\", a troita crioula \"(Percichthys trucha)\" e o pejerrey patag\u00f3nico. Por estas raz\u00f3ns, perm\u00edtese a pesca regrada e autorizada en distintas temporadas pola intendencia do Parque Nacional.\nHidrograf\u00eda.\nDe orixe glaciaria, ten unha superficie aproximada de 557 km\u00b2 e unha profundidade m\u00e1xima rexistrada de 464 metros. As costas do Lago Nahuel Huapi son moi sinuosas e presentan importantes pen\u00ednsulas como Quetrihu\u00e9, (na rexi\u00f3n nordeste, onde se asenta o Parque Nacional Los Arrayanes), Llao Llao, San Pedro, Huemul, e profundos brazos: Blest, Tristeza, Rinc\u00f3n, \u00daltima Esperanza, Machete, Huemul e Campanario.\nVarias illas de distintos tama\u00f1os salpican o lago: as illas Victoria e Huemul son as m\u00e1is grandes, pero tam\u00e9n existen outras pequenas illas como os illotes das Gaivotas (\"Gaviotas\") e das Gali\u00f1as (\"Gallinas\") e, sobre todo, o illote Sentinela (\"Centinela\"), onde repousan os restos do Dr. Francisco Pascasio Moreno.\nOs principais cursos de auga que desembocan no Nahuel Huapi son os r\u00edos Pireco, Bonito e del Machete e os arroios Castillo, \u00d1ireco, Bravo, Fr\u00edas, \u00d1irihuau e Chimuraco. Os m\u00e1is caudalosos proceden \u00e1 s\u00faa vez doutros lagos, tales como o Espejo, Correntoso, Gallardo, Fr\u00edas, Frey, Moreno e Guti\u00e9rrez.\nO r\u00edo Limay constit\u00fae o desaugadoiro do lago Nahuel Huapi cara o Oc\u00e9ano Atl\u00e1ntico e polo tanto, de toda a s\u00faa conca como as\u00ed tam\u00e9n da que corresponde ao lago Traful e aos r\u00edos Coll\u00f3n Cur\u00e1 e os seus afluentes, o r\u00edo Alumin\u00e9 e o r\u00edo Chimehuin.\n\u00c9 importante a actividade econ\u00f3mica destas d\u00faas concas, amparadas da erosi\u00f3n polos bosques protexidos por Parques Nacionais.\nAdemais de realzar a paisaxe e manter o solo, ditos bosques facilitan a contenci\u00f3n das augas pluviais e a s\u00faa lenta escorredura, que regula o caudal dos desaugadoiros, principalmente do r\u00edo Limay, importante tributario do sistema hidroel\u00e9ctrico dos encoros de Alicur\u00e1, Piedra del \u00c1guila, El Choc\u00f3n e do r\u00edo Negro.\nAs precipitaci\u00f3ns caen abundantemente, cunha diminuci\u00f3n progresiva cara o leste. As\u00ed, mentres que sobre a s\u00faa orela oeste, na estaci\u00f3n de Puerto Blest, cerca da fronteira chilena, percibe precipitaci\u00f3ns de at\u00e9 4.000 mm/por ano, ao leste, na rexi\u00f3n de San Carlos de Bariloche, non recibe m\u00e1is que 1.500\u00a0mm anualmente.\nTurismo.\nA navegaci\u00f3n e demais actividades acu\u00e1ticas est\u00e1n permitidas en moitos lagos do Parque. No Nahuel Huapi, varias empresas ofrecen servizos para realizar paseos en barco polo lago, a trav\u00e9s de m\u00faltiples recorridos. Un dos sitios m\u00e1is visitados \u00e9 o bosque de \"arrayanes\", protexido dende a creaci\u00f3n do Parque Nacional Los Arrayanes.\nA lenda de Nahuelito.\nAntigas lendas ind\u00edxenas aseguraban que o Nahuel Huapi albergaba a unha xigantesca criatura. Co\u00f1ec\u00edaselle como \"cuero\", por semellarse ao coiro de vaca estendido sobre a auga, formando un lixeiro domo. O mito f\u00edxose popular dende os anos 1920, cando, a partir de supostos avistamentos, o zool\u00f3xico de Bos Aires decidiu organizar unha investigaci\u00f3n que tivo repercusi\u00f3n internacional. Avistamentos posteriores suxer\u00edan a posibilidade de tratarse dalgunha especie de serpente mari\u00f1a ou incluso un Plesiosauro, similar a Nessie. Dende os 1980 a criatura co\u00f1\u00e9cese polo nome de Nahuelito."}
{"id": "129013", "revid": "98629", "url": "https://gl.wikipedia.org/wiki?curid=129013", "title": "El asombroso mundo de Borjamari y Pocholo", "text": "El asombroso mundo de Borjamari y Pocholo \u00e9 un filme c\u00f3mico espa\u00f1ol que protagonizan Santiago Segura e Javier Guti\u00e9rrez e que se estreou no ano 2004.\nSinopse.\nTr\u00e1tase de dous irm\u00e1ns que quedaron estancados nos anos 1980 e levan unha existencia pat\u00e9tica no Madrid actual, onde viven na casa dos seus pais.\nBorjamari (Santiago Segura) leva polos de Lacoste mentres que Pocholo (Javier Guti\u00e9rrez) \u00e9 partidario das camisas de Ralph Lauren. Adoitan discutir entre eles para saber quen ga\u00f1ar\u00eda nun duelo entre o crocodilo de Lacoste e o xinete de Ralph Lauren. Ambos levan zapatos n\u00e1uticos de Sebago e seguen indo en Vespino \u00e1 discoteca onde \u00edan de mozos, o Aguacates. Son seareiros do Real Madrid\nAs aventuras destes dous irm\u00e1ns despr\u00e9gase en torno a unha vella relaci\u00f3n co seu curm\u00e1n Pelayo -interpretado por Guillermo Toledo- o cal para vingarse de como o trataban na infancia, failles crer que o grupo Mecano vai reunirse nun concerto sorpresa no Parque Warner de San Mart\u00edn de la Vega. Borjamari e Pocholo saen de viaxe acompa\u00f1ados de Paloma (Pilar Castro) nun Mazda RX-8, unha odisea durante a cal os tres descobren que te\u00f1en mundo interior.\nA culminaci\u00f3n da pel\u00edcula \u00e9 unha viaxe lis\u00e9rxica durante a que Borjamari e Pocholo cren presenciar a reaparici\u00f3n de Mecano cantando \"Aire\". A\u00ednda que a experiencia foi produto da s\u00faa imaxinaci\u00f3n, proporci\u00f3nalle a felicidade. Finalmente reenc\u00f3ntranse na zapater\u00eda Farrutx da r\u00faa Serrano con Paloma, a cal pola s\u00faa parte, madurou."}
{"id": "129014", "revid": "5863", "url": "https://gl.wikipedia.org/wiki?curid=129014", "title": "Crimen ferpecto", "text": "Crimen ferpecto \u00e9 un filme espa\u00f1ol dirixido no 2004 por \u00c1lex de la Iglesia e enmarcado no x\u00e9nero de comedia negra. Tr\u00e1tase da s\u00e9tima pel\u00edcula deste director bilba\u00edno.\nEn Espa\u00f1a estreouse o 22 de outubro de 2004, e foi estreada en agosto de 2005 nos Estados Unidos co t\u00edtulo de \"Crimen perfecto\".\nGalard\u00f3ns.\n\"Crimen ferpecto\" obtivo 2 premios no Festival de cine policial de Cognac e tivo 13 nomeamentos entre as que destacan:"}
{"id": "129015", "revid": "22570", "url": "https://gl.wikipedia.org/wiki?curid=129015", "title": "Control (filme de 2007)", "text": "Control \u00e9 un filme ingl\u00e9s dirixido por Anton Corbijn no 2007, baseado na vida do cantante de Manchester Ian Curtis."}
{"id": "129016", "revid": "1326191", "url": "https://gl.wikipedia.org/wiki?curid=129016", "title": "Control (filme)", "text": "Control pode ser o nome de varias pel\u00edculas:"}
{"id": "129017", "revid": "1326192", "url": "https://gl.wikipedia.org/wiki?curid=129017", "title": "Control (pel\u00edcula)", "text": ""}
{"id": "129018", "revid": "56817", "url": "https://gl.wikipedia.org/wiki?curid=129018", "title": "Control", "text": "Por control podemos entender:"}
{"id": "129019", "revid": "5863", "url": "https://gl.wikipedia.org/wiki?curid=129019", "title": "Elias James Corey", "text": "Elias James Corey, nado en Methuen (EUA) o 12 de xullo de 1928 \u00e9 un qu\u00edmico org\u00e1nico e profesor universitario estadounidense galardoado co Premio Nobel de Qu\u00edmica do ano 1990 \"polos seus adiantos en teor\u00eda e metodolox\u00eda de s\u00edntese org\u00e1nica\"\".\nBiograf\u00eda.\nNaceu na cidade de Methuen, poboaci\u00f3n situada no estado norteamericano de Massachusetts. Estudou qu\u00edmica no Instituto de Tecnolox\u00eda de Massachusetts (MIT), onde se gradou en 1948 e doutorou en 1951. Entre 1951 e 1959 foi profesor na Universidade de Illinois, e a partir de 1959 \u00e9 catedr\u00e1tico na Universidade Harvard.\nInvestigaci\u00f3ns cient\u00edficas.\nInteresado na qu\u00edmica org\u00e1nica, Corey desenvolveu interesantes investigaci\u00f3ns acerca das reacci\u00f3ns qu\u00edmicas para entender o seu comportamento. Tam\u00e9n a el se lle debe a creaci\u00f3n da prostaglandina, sesquiterpeno, triciclohexaprenol e o \u00e1cido xiber\u00e9lico, entre outros.\nTam\u00e9n realizou pescudas na qu\u00edmica te\u00f3rica, desenvolvendo unha Teor\u00eda Xeral de S\u00edntese, bautizada como retros\u00edntese. Esta consiste en someter unha mol\u00e9cula org\u00e1nica que se desexa sintetizar a unha serie de disecci\u00f3ns por etapas e de acordo cun conxunto de regras simples, tendo en conta o car\u00e1cter e o contexto estrutural dos enlaces que se rompen. Foi o primeiro en ver a utilidade dos ordenadores, aplic\u00e1ndoos no proceso de retrons\u00edntese."}
{"id": "129020", "revid": "25871", "url": "https://gl.wikipedia.org/wiki?curid=129020", "title": "Blake Nelson", "text": "Blake Nelson, nado en Chicago o 31 de agosto de 1965, \u00e9 un autor estadounidense de literatura para adultos e tam\u00e9n infantil, ademais de guionista.\nCriouse en Portland, Oreg\u00f3n. Asistiu \u00e1 Universidade Wesleyana e graduouse na de Nova York.\nA novela de Nelson \"Paranoid Park\" converteuse en pel\u00edcula por arte de Gus Van Sant."}
{"id": "129021", "revid": "5863", "url": "https://gl.wikipedia.org/wiki?curid=129021", "title": "Universidade Wesleyana", "text": "A Universidade Wesleyana (\"Wesleyan University\") est\u00e1 localizada en Middletown no estado de Connecticut, Estados Unidos. Foi fundada en 1831 polos metodistas. Comezou con 48 estudantes, o reitor, tres profesores e un titor.\nO seu nome homenaxea a John Wesley, fundador do metodismo, a\u00ednda que os v\u00ednculos con esta corrente relixiosa f\u00f3ronse dilu\u00edndo dende as s\u00faas orixes e xa en 1937, a Universidade deixa de ter vinculaci\u00f3n algunha con este movemento. A Universidade ten hoxe arredor de 2.700 estudantes en programas de grao e uns 300 profesores. Entre os seus estudantes est\u00e1n o fil\u00f3sofo e escritor xapon\u00e9s Kohei Saito e o m\u00fasico e cineasta Lin-Manuel Miranda.\n\u00c9 unha entidade privada e independente con alumnado mixto."}
{"id": "129022", "revid": "92340", "url": "https://gl.wikipedia.org/wiki?curid=129022", "title": "Agust\u00edn Kardaberaz", "text": "Agust\u00edn Kardaberaz (ou Kardaberatz, ou Agust\u00edn de Cardaberaz), nado en Hernani, Guip\u00fascoa (Pa\u00eds Vasco) o 29 de decembro de 1703 e finado en Bolo\u00f1a, Italia, o 18 de outubro de 1770, foi un escritor en \u00e9uscaro, apoloxista, profesor da universidade de Bilbao e O\u00f1ati e xesu\u00edta."}
{"id": "129023", "revid": "1326233", "url": "https://gl.wikipedia.org/wiki?curid=129023", "title": "Agust\u00edn de Cardaberaz", "text": ""}
{"id": "129025", "revid": "85894", "url": "https://gl.wikipedia.org/wiki?curid=129025", "title": "Abelleira, Labacengos, Moeche", "text": "Abelleira \u00e9 un lugar da parroquia de Labacengos no concello Coru\u00f1\u00e9s de Moeche na comarca de Ferrol. Ti\u00f1a 5 habitantes no ano 2008 segundo datos do Instituto Galego de Estat\u00edstica dos cales eran 2 homes e 3 mulleres, o que sup\u00f3n un aumento con relaci\u00f3n ao ano 1999 cando ti\u00f1a 4 habitantes."}
{"id": "129026", "revid": "98629", "url": "https://gl.wikipedia.org/wiki?curid=129026", "title": "Subdivisi\u00f3ns de Fidxi", "text": "A Rep\u00fablica de Fiji est\u00e1 organizada administrativamente en catro divisi\u00f3ns, que se corresponden cos puntos cardinais, e que \u00e1 s\u00faa vez est\u00e1n subdivididas en 14 provincias.\nCaracter\u00edsticas.\nCada divisi\u00f3n ten un comisario, posto polo goberno de Fidxi. As divisi\u00f3ns son basicamente agrupamentos de provincias e pos\u00faen poucas funci\u00f3ns administrativas. Cada provincia pos\u00fae unha C\u00e1mara Provincial que poden, dentro das s\u00faas provincias, crear leis e impostos, suxeitos \u00e1 aprobaci\u00f3n do goberno de Fidxi.\nO goberno tam\u00e9n \u00e9 respons\u00e1bel do nomear o cargo \"Roko Tui,\" xefe executivo da C\u00e1mara Provincial.\nA illa de Rotuma, norte do arquip\u00e9lago principal, a\u00ednda que est\u00e1 inclu\u00edda na Divisi\u00f3n Oeste para fins estat\u00edsticos (censo, por exemplo), por\u00e9n, administrativamente, pos\u00fae autonom\u00eda interna coa s\u00faa propia c\u00e1mara e poderes para lexislar sobre a maior\u00eda dos asuntos locais."}
{"id": "129027", "revid": "1326254", "url": "https://gl.wikipedia.org/wiki?curid=129027", "title": "Divisi\u00f3n do Norte, Fidxi", "text": ""}
{"id": "129028", "revid": "1326256", "url": "https://gl.wikipedia.org/wiki?curid=129028", "title": "Divisi\u00f3n do Leste, Fidxi", "text": ""}
{"id": "129029", "revid": "1326257", "url": "https://gl.wikipedia.org/wiki?curid=129029", "title": "Divisi\u00f3n do Oeste, Fidxi", "text": ""}
{"id": "129030", "revid": "85894", "url": "https://gl.wikipedia.org/wiki?curid=129030", "title": "Entrambasr\u00edas, Labacengos, Moeche", "text": "Entrambasr\u00edas \u00e9 un lugar da parroquia de Labacengos no concello Coru\u00f1\u00e9s de Moeche na comarca de Ferrol. Segundo o Instituto Galego de Estat\u00edstica en 2008 ti\u00f1a nove habitantes (catro homes e cinco mulleres), un m\u00e1is ca en 1999.\nO lugar conta cunha cun apeadoiro da li\u00f1a Ferrol-Ortigueira de FEVE."}
{"id": "129031", "revid": "22570", "url": "https://gl.wikipedia.org/wiki?curid=129031", "title": "Porcal, Labacengos, Moeche", "text": "Porcal \u00e9 un lugar da parroquia de Labacengos no concello Coru\u00f1\u00e9s de Moeche na comarca de Ferrol. Ti\u00f1a 5 habitantes no ano 2008 segundo datos do Instituto Galego de Estat\u00edstica dos cales eran 4 homes e 1 muller, o que sup\u00f3n un aumento con relaci\u00f3n ao ano 1999 cando ti\u00f1a 3 habitantes."}
{"id": "129032", "revid": "85894", "url": "https://gl.wikipedia.org/wiki?curid=129032", "title": "Veiga, Labacengos, Moeche", "text": "Veiga \u00e9 un lugar da parroquia de Labacengos no concello Coru\u00f1\u00e9s de Moeche na comarca de Ferrol. Ti\u00f1a 7 habitantes no ano 2008 segundo datos do Instituto Galego de Estat\u00edstica dos cales eran 3 homes e 4 mulleres, o que sup\u00f3n un aumento con relaci\u00f3n ao ano 1999 cando ti\u00f1a 6 habitantes."}
{"id": "129033", "revid": "85894", "url": "https://gl.wikipedia.org/wiki?curid=129033", "title": "San Xiao de Arriba, Labacengos, Moeche", "text": "San Xiao de Arriba \u00e9 un lugar da parroquia de Labacengos no concello Coru\u00f1\u00e9s de Moeche na comarca de Ferrol. Ti\u00f1a 41 habitantes no ano 2008 segundo datos do Instituto Galego de Estat\u00edstica dos cales eran 23 homes e 18 mulleres, o que sup\u00f3n un aumento con relaci\u00f3n ao ano 1999 cando ti\u00f1a 37 habitantes."}
{"id": "129034", "revid": "5863", "url": "https://gl.wikipedia.org/wiki?curid=129034", "title": "Lautoka", "text": "Lautoka \u00e9 a segunda maior cidade das Fidxi e o segundo porto de entrada do pa\u00eds, tras Suva. Est\u00e1 situada no oeste da illa de Viti Levu, 24\u00a0km ao norte de Nadi, no medio da rexi\u00f3n de plantaci\u00f3n de cana de azucre do pa\u00eds, polo que \u00e9 co\u00f1ecida como a \"cidade azucre\". Segundo o censo de 1996, a cidade posu\u00eda 42.917 habitantes.\nLautoka \u00e9 a capital da Divis\u00f3n do Oeste."}
{"id": "129035", "revid": "85894", "url": "https://gl.wikipedia.org/wiki?curid=129035", "title": "Ribeira, Labacengos, Moeche", "text": "Ribeira \u00e9 un lugar da parroquia de Labacengos no concello Coru\u00f1\u00e9s de Moeche na comarca de Ferrol. Ti\u00f1a 23 habitantes no ano 2008 segundo datos do Instituto Galego de Estat\u00edstica dos cales eran 12 homes e 11 mulleres, o que sup\u00f3n un aumento con relaci\u00f3n ao ano 1999 cando ti\u00f1a 20 habitantes."}
{"id": "129036", "revid": "25871", "url": "https://gl.wikipedia.org/wiki?curid=129036", "title": "Kings and Queens", "text": "\"Kings and Queens\" \u00e9 o primeiro single do \u00e1lbum \"This Is War\" da banda Americana 30 Seconds to Mars."}
{"id": "129037", "revid": "85894", "url": "https://gl.wikipedia.org/wiki?curid=129037", "title": "R\u00edo da Vila, Labacengos, Moeche", "text": "R\u00edo da Vila \u00e9 un lugar da parroquia de Labacengos no concello Coru\u00f1\u00e9s de Moeche na comarca de Ferrol. Ti\u00f1a 3 habitantes no ano 2008 segundo datos do Instituto Galego de Estat\u00edstica dos cales eran 2 homes e 1 muller, o que sup\u00f3n un aumento con relaci\u00f3n ao ano 1999 cando non ti\u00f1a habitantes."}
{"id": "129038", "revid": "23204", "url": "https://gl.wikipedia.org/wiki?curid=129038", "title": "Parisii (Britania)", "text": "Os Parisii eran un poderoso pobo celta da illa de Breta\u00f1a. Esta tribo celta ser\u00eda orixinaria da tribo dos Parisii asentados en Galia. Instalouse no Yorkshire leste en Gran Breta\u00f1a na \u00e9poca da Idade de Ferro"}
{"id": "129041", "revid": "85894", "url": "https://gl.wikipedia.org/wiki?curid=129041", "title": "A Cruz, Labacengos, Moeche", "text": "A Cruz \u00e9 un lugar da parroquia de Labacengos no concello Coru\u00f1\u00e9s de Moeche na comarca de Ferrol. Ti\u00f1a 5 habitantes no ano 2008 segundo datos do Instituto Galego de Estat\u00edstica dos cales eran 3 homes e 2 mulleres, o que sup\u00f3n un aumento con relaci\u00f3n ao ano 1999 cando non ti\u00f1a habitantes."}
{"id": "129042", "revid": "85894", "url": "https://gl.wikipedia.org/wiki?curid=129042", "title": "A Rega, Labacengos, Moeche", "text": "A Rega \u00e9 un lugar da parroquia de Labacengos no concello Coru\u00f1\u00e9s de Moeche na comarca de Ferrol. Ti\u00f1a 4 habitantes no ano 2008 segundo datos do Instituto Galego de Estat\u00edstica dos cales eran 2 homes e 2 mulleres, o que sup\u00f3n un aumento con relaci\u00f3n ao ano 1999 cando non ti\u00f1a habitantes."}
{"id": "129043", "revid": "85894", "url": "https://gl.wikipedia.org/wiki?curid=129043", "title": "O Foxo, Labacengos, Moeche", "text": "O Foxo \u00e9 un lugar da parroquia de Labacengos no concello Coru\u00f1\u00e9s de Moeche na comarca de Ferrol. Segundo o Instituto Galego de Estat\u00edstica en 2008 ti\u00f1a cinco habitantes (dous homes e tres mulleres), a mesma cantidade que en 1999."}
{"id": "129044", "revid": "85894", "url": "https://gl.wikipedia.org/wiki?curid=129044", "title": "Barbelas, Labacengos, Moeche", "text": "Barbelas \u00e9 un lugar da parroquia de Labacengos no concello Coru\u00f1\u00e9s de Moeche na comarca de Ferrol. Ti\u00f1a 19 habitantes no ano 2008 segundo datos do Instituto Galego de Estat\u00edstica dos cales eran 7 homes e 12 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 27 habitantes."}
